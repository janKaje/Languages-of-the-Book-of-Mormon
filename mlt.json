{"title-page 0": "[center][font_size=26]Il‑Ktieb ta’ Mormon[/font_size][/center]\n\nTestment Ieħor ta’ Gesù Kristu\n\nIppubblikat mill‑ Knisja ta’ Ġesù Kristu tal‑Qaddisin tal‑Aħħar Żmien\n\nBelt ta’ Salt Lake, Utah, Stati Uniti tal‑Amerika\n\nL‑ewwel edizzjoni bl‑Ingliż ġiet ippubblikata f’ Palmyra, New York, Stati Uniti tal‑Amerika, fl‑1830\n\n© 2022 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Il‑Ktieb ta’ Mormon[/font_size][/center]\n\nRakkont Miktub minn Id Mormon fuq Pjanċi Meħuda mill‑Pjanċi ta’ Nefi\n\nGħalhekk, dan hu kompendju tal‑annali tal‑poplu ta’ Nefi, kif ukoll tal‑Lamaniti—Miktub għal‑Lamaniti, li huma fdal tad‑dar ta’ Iżrael; kif ukoll għal‑Lhud u għall‑Ġentili—Miktub fuq ordni ta’ kmandament, kif ukoll permezz tal‑ispirtu tal‑profezija u r‑rivelazzjoni—Miktub u ssiġillat, u moħbi għall‑Mulej, ħalli ma jiġix meqrud—Biex jara d‑dawl permezz tad‑don u l‑qawwa ta’ Alla ħalli jiġi interpretat—Issiġillat minn id Moroni, u moħbi għall‑Mulej, biex jara d‑dawl meta jkun il‑waqt permezz tal‑Ġentili—L‑interpretazzjoni tiegħu permezz tad‑don ta’ Alla.\n\nKompendju meħud ukoll mill‑Ktieb ta’ Għeter, li hu l‑istorja tal‑poplu ta’ Ġared, li nxtered fiż‑żmien li fih il‑Mulej ħawwad il‑lingwa tal‑poplu, meta huma bdew jibnu torri biex jitilgħu fis‑smewwiet—Sabiex juri lill‑fdal tad‑dar ta’ Iżrael xi ħwejjeġ kbar għamel il‑Mulej għal missirijiethom; u sabiex ikunu jafu l‑patti tal‑Mulej, ħalli ma jiġux imwarrbin għal dejjem—Kif ukoll biex jikkonvinċi lil‑Lhud u lill‑Ġentili li Ġesù hu l‑Kristu, Alla l‑Etern, li qed juri lilu nnifsu lill‑ġnus kollha—U issa, jekk fih xi żbalji, huma l‑iżbalji tal‑bnedmin; għalhekk, tikkundannawx il‑ħwejjeġ ta’ Alla, sabiex intom tinstabu bla tebgħa quddiem it‑tribunal ta’ Kristu.\n\nTraduzzjoni oriġinali mill‑pjanċi għall‑Ingliż Minn Joseph Smith, Jun.\n\n", "introduction 0": "[center][font_size=26]Introduzzjoni[/font_size][/center]\n\nIl‑Ktieb ta’ Mormon hu volum ta’ skrittura mqaddsa komparabbli mal‑Bibbja. Huwa rakkont tal‑interazzjoni ta’ bejn Alla u l‑abitanti tal‑qedem tal‑Ameriki u fih il‑milja tal‑evanġelju ta’ dejjem.\n\nIl‑ktieb ġie miktub minn bosta profeti tal‑qedem permezz tal‑ispirtu tal‑profezija u r‑rivelazzjoni. Kliemhom, miktub fuq pjanċi tad‑deheb, ġie kkwotat u miġbur fil‑qosor minn profeta‑storiku jismu Mormon. Ir‑rakkont fih l‑istorja ta’ żewġ ċiviltajiet kbar. Waħda minnhom ġiet minn Ġerusalemm fis‑sena 600 Q.K. u wara nqasmet f’żewġt iġnus, magħrufin bħala n‑Nefiti u l‑Lamaniti. L‑oħra ġiet ferm qabel meta l‑Mulej ħawwad l‑ilsna fit‑Torri ta’ Babel. Dan il‑grupp hu magħruf bħala l‑Ġarediti. Wara eluf ta’ snin, ilkoll ġew meqrudin ħlief għal‑Lamaniti, li huma fost l‑antenati tal‑Indjani Amerikani.\n\nL‑akbar ġrajja li tissemma fil‑Ktieb ta’ Mormon hija l‑ministeru personali tal‑Mulej Ġesù Kristu fost in‑Nefiti ftit wara l‑qawmien tiegħu. Il‑ktieb jippreżenta d‑duttrina tal‑evanġelju, jiddeskrivi l‑pjan tas‑salvazzjoni, u jgħid lill‑bnedmin x’għandhom jagħmlu biex jiksbu l‑paċi f’din il‑ħajja u s‑salvazzjoni eterna fil‑ħajja li jmiss.\n\nWara li Mormon temm il‑kitbiet tiegħu, hu għadda r‑rakkont lil ibnu Moroni, li żied ftit kliem minn tiegħu u ħeba l‑pjanċi fl‑Għolja Kumora. Fil‑21 ta’ Settembru, 1823, dan l‑istess Moroni, bħala bniedem igglorifikat u mqajjem mill‑mewt, deher lill‑Profeta Joseph Smith u tah struzzjonijiet relatati mal‑annali antiki u t‑traduzzjoni eventwali tagħhom għal‑lingwa Ingliża.\n\nFiż‑żmien dovut il‑pjanċi ġew mgħoddija lil Joseph Smith, li ttraduċihom bid‑don u l‑qawwa ta’ Alla. Ir‑rakkont issa hu ppubblikat f’bosta lingwi bħala xhieda ġdida u addizzjonali li Ġesù Kristu hu Iben Alla l‑ħaj u li dawk kollha li jersqu lejh u jobdu l‑liġijiet u l‑ordinanzi tal‑evanġelju tiegħu jistgħu jsalvaw.\n\nDwar dan ir‑rakkont il‑Profeta Joseph Smith qal: “Jiena għidt lill‑aħwa li l‑Ktieb ta’ Mormon kien l‑aktar ktieb korrett fost kull ktieb ieħor fuq din l‑art, u hu l‑ġebla tax‑xewka tar‑reliġjon tagħna, u bniedem jista’ jersaq aktar viċin Alla jekk jobdi l‑preċetti tiegħu, milli jobdi dawk f’xi ktieb ieħor.”\n\nMinbarra Joseph Smith, il‑Mulej ippermetta li ħdax‑il persuna oħra jaraw personalment il‑pjanċi tad‑deheb u jkunu xhieda speċjali tal‑verità u d‑divinità tal‑Ktieb ta’ Mormon. It‑testimonjanzi miktuba tagħhom huma inklużi hawnhekk bħala “It‑Testimonjanza ta’ Tliet Xhieda” u “It‑Testimonjanza ta’ Tmien Xhieda.”\n\nAħna nistiednu lill‑bnedmin kollha ma’ kullimkien biex jaqraw il‑Ktieb ta’ Mormon, jixtarru f’qalbhom il‑messaġġ li fih, u mbagħad jistaqsu lil Alla, il‑Missier Etern, f’isem Kristu jekk il‑ktieb huwiex veru. Dawk li jagħmlu dan u jistaqsu b’fidi jiksbu xhieda tal‑verità u d‑divinità tiegħu bil‑qawwa tal‑Ispirtu s‑Santu. (Ara Moroni 10:3–5.)\n\nDawk li jiksbu din ix‑xhieda divina mill‑Ispirtu s‑Santu jsiru jafu wkoll permezz tal‑istess qawwa li Ġesù Kristu huwa s‑Salvatur tad‑dinja, li Joseph Smith huwa r‑rivelatur u l‑profeta tiegħu f’dawn l‑aħħar żminijiet, u li l‑Knisja ta’ Ġesù Kristu tal‑Qaddisin tal‑Aħħar Żmien hi s‑saltna tal‑Mulej imwaqqfa għal darb’oħra fuq din l‑art, bi tħejjija għat‑Tieni Miġja tal‑Messija.\n\n", "three 0": "[center][font_size=26]It‑Testimonjanza ta’ Tliet Xhieda[/font_size][/center]\n\nBiex kull ġens, tribù, ilsien, u poplu, li għandu se jasal dan il‑ktieb, ikun jaf: Li aħna, permezz tal‑grazzja ta’ Alla l‑Missier, u ta’ Sidna Ġesù Kristu, rajna l‑pjanċi li fihom din il‑kitba, li hi l‑istorja tal‑poplu ta’ Nefi, kif ukoll ta’ ħuthom il‑Lamaniti, kif ukoll tal‑poplu ta’ Ġared, li ġie mit‑torri li ssemma qabel. U aħna nafu wkoll li huma ġew tradotti permezz tad‑don u l‑qawwa ta’ Alla, għax dan hu li ġie mħabbar lilna permezz ta’ leħnu; għalhekk nafu tassew li l‑ktieb huwa veru. U nixhdu wkoll li aħna rajna l‑inċiżjonijiet li hemm fuq il‑pjanċi; u dawn ġew murija lilna permezz tal‑qawwa ta’ Alla, u mhux tal‑bniedem. U aħna niddikjaraw b’mod mill‑aktar solenni, li anġlu ta’ Alla niżel mis‑smewwiet, u hu ġab il‑pjanċi u poġġihom quddiem għajnejna, li aħna stajna nħarsu lejn il‑pjanċi u narawhom, bl‑inċiżjonijiet ta’ fuqhom; u nafu li hu permezz tal‑grazzja ta’ Alla l‑Missier, u ta’ Sidna Ġesù Kristu, li aħna rajna u qed nagħtu xhieda li dawn il‑ħwejjeġ huma vera. U din ħaġa tal‑għaġeb f’għajnejna. Madankollu, leħen il‑Mulej ordnalna li aħna għandna naqsmu x‑xhieda tagħna dwar dan; għalhekk, biex inkunu ubbidjenti lejn il‑kmandamenti ta’ Alla, aħna qed nagħtu xhieda ta’ dawn il‑ħwejjeġ. U nafu li jekk aħna nibqgħu fidili lejn Kristu, aħna nsaffu lbiesna mid‑demm tal‑bnedmin kollha, u niġu misjubin bla tebgħa quddiem it‑tribunal ta’ Kristu, u nkunu nistgħu ngħammru miegħu għal dejjem fis‑smewwiet. U nagħtu ġieħ lill‑Missier, u lill‑Iben, u lill‑Ispirtu s‑Santu, li huwa Alla wieħed. Ammen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]It‑Testimonjanza ta’ Tmien Xhieda[/font_size][/center]\n\nBiex kull ġens, tribù, ilsien, u poplu, li għandu se jasal dan il‑ktieb, ikun jaf: Li Joseph Smith, Jun., it‑traduttur ta’ dan il‑ktieb, wera lilna l‑pjanċi li ssemmew qabel, li jidhru li huma tad‑deheb; u li aħna missejna b’idejna l‑folji kollha li l‑imsemmi Smith ittraduċa; u li aħna rajna wkoll l‑inċiżjonijiet ta’ fuqhom, fejn ilkoll kemm huma jidhru li huma xogħol antik, u magħmulin b’sengħa kbira. U ta’ dan aħna nagħtu xhieda b’mod mill‑aktar solenni, li l‑imsemmi Smith uriena l‑pjanċi, għax aħna rajnihom u żammejnihom f’idejna, u nafu tassew li l‑imsemmi Smith għandu l‑pjanċi li tkellimna dwarhom. U aħna nagħtu isimna lid‑dinja, biex nixhdu mad‑dinja dak li aħna rajna. U aħna ma ngħidux kelma b’oħra, Alla hu xhud ta’ dan.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n", "js 0": "[center][font_size=26]It‑Testimonjanza tal‑Profeta Joseph Smith[/font_size][/center]\n\nIl‑kliem tal‑istess Profeta Joseph Smith dwar il‑miġja tal‑Ktieb ta’ Mormon hu:\n\n“Fil‑lejla tal‑ … wieħed u għoxrin ta’ Settembru [1823] … jien iddeċidejt li ndur lejn Alla li Jista’ Kollox fit‑talb u s‑supplika tiegħi. …\n\n“Sewwasew hekk kif kont qed insejjaħ lil Alla, indunajt li f’kamarti beda jfeġġ dawl, li kompla jiżdied fil‑qawwa tiegħu sakemm il‑kamra ddawwlet aktar mix‑xemx ta’ nofsinhar, meta f’daqqa waħda deher personaġġ ħdejn is‑sodda tiegħi, wieqaf fl‑arja, għax riġlejh ma bdewx imissu l‑art.\n\n“Kellu fuqu mantar wiesgħa ta’ kulur bajdani mill‑aktar skwiżit. Kien bajdani aktar minn kull ħaġa li jien qatt rajt fid‑dinja; u ma naħsibx li fid‑dinja jista’ jkun hawn xi ħaġa li tista’ tidher daqstant bajda u brillanti. Idejh kienu mikxufin, u l‑istess dirgħajh, ftit ’il fuq mill‑polz; u anke riġlejh kienu mikxufin, bħalma kienu wkoll saqajh, ftit ’il fuq mill‑għekiesi. Lanqas rasu u għonqu ma kienu mgħottijin. Stajt nara li hu ma kien liebes l‑ebda lbies ieħor ħlief għal dan il‑mantar, għax kien miftuħ, u b’hekk stajt naralu sidru.\n\n“Mhux biss il‑mantar tiegħu kien verament abjad, iżda l‑figura kollha tiegħu kienet glorjuża aktar milli nista’ niddeskrivi, u wiċċu kien sewwasew qisu xi sajjetta. Il‑kamra kienet verament imdawwla, iżda mhux daqs kemm kienet qawwija d‑dija li kien hemm eżatt madwaru. L‑ewwel darba li ħarist lejh, bżajt; iżda l‑biża’ ma damitx ma ħallietni.\n\n“Hu sejjaħli b’ismi, u qalli li hu kien messaġġier mibgħut għandi mill‑preżenza ta’ Alla, u li ismu kien Moroni; li Alla kellu ħidma għalija x’inwettaq; u li ismi kien se jissemma fit‑tajjeb u fil‑ħażin fost kull ġens, tribù, u lsien, jew li se jissemma kemm fit‑tajjeb kif ukoll fil‑ħażin fost in‑nies kollha.\n\n“Hu qal li kien hemm ktieb moħbi, miktub fuq pjanċi tad‑deheb, li kien jitkellem dwar l‑abitanti tal‑qedem ta’ dan il‑kontinent, u dwar l‑oriġni tagħhom. Hu qal ukoll li l‑milja tal‑Evanġelju ta’ dejjem kienet tinsab fih, kif ingħatat mis‑Salvatur lill‑abitanti tal‑qedem;\n\n“Qalli wkoll li kien hemm żewġ ġebliet f’arki tal‑fidda—u dawn il‑ġebliet, li kienu mwaħħlin ma’ pettoral, kienu jikkostitwixxu dawk li jissejħu l‑Urim u t‑Tummim—li kienu moħbija mal‑pjanċi; u dawk li fiż‑żminijiet tal‑qedem kienu jippossjedu u jużaw dawn il‑ġebliet kienu jissejħu ‘veġġenti’; u li Alla kien ħejjihom għat‑traduzzjoni tal‑ktieb. …\n\n“Għal darb’oħra, hu qalli, li meta jien niġi mogħti dawk il‑pjanċi li tkellem dwarhom—għax iż‑żmien li fih setgħu jingħatawli kien għadu ma wasalx—jien ma kelli nurihom lil ħadd; lanqas il‑pettoral bl‑Urim u t‑Tummim; stajt nurihom biss lil dawk li kont se niġi mitlub nurihom; jekk jien ma nagħmilx dan nispiċċa ninqered. Waqt li kien qed jitkellem miegħi dwar il‑pjanċi, f’moħħi feġġet dehra li fiha stajt nara l‑post fejn kienu moħbijin il‑pjanċi, b’tant ċarezza u dettall, li jien wasalt biex għaraf il‑post meta jiena mort inżuru.\n\n“Wara din il‑komunikazzjoni, jiena rajt id‑dawl fil‑kamra jibda jinġabar sewwasew madwar il‑persuna ta’ dak li beda jkellimni, u kompla jinġabar madwaru sakemm il‑kamra reġgħet spiċċat fid‑dlam, ħlief madwaru; meta, f’daqqa waħda rajt bħal passaġġ miftuħ li jibqa’ sejjer direttament fis‑smewwiet, u huwa tela’ ’l fuq sakemm għeb għal kollox, u l‑kamra reġgħet ġiet kif kienet qabel feġġ dan id‑dawl mis‑smewwiet.\n\n“Jiena bqajt mimdud nikkontempla dwar l‑uniċità ta’ dik ix‑xena, u nistagħġeb bil‑kbir b’dak li qalli dan il‑messaġġier straordinarju; meta, f’nofs il‑meditazzjoni tiegħi, f’daqqa waħda ndunajt li l‑kamra tiegħi reġgħet bdiet timtela bid‑dawl, u f’kemm ili ngħidlek, dak l‑istess messaġġier mis‑smewwiet reġa’ kien ħdejn is‑sodda tiegħi.\n\n“Hu reġa’ beda jkellimni, u għal darb’oħra beda jitkellem dwar l‑istess ħwejjeġ li tkellem dwarhom fl‑ewwel żjara tiegħu, mingħajr l‑iċken varjazzjoni; u wara li għamel dan, hu għarrafni dwar kastigi kbar li kienu se jolqtu lid‑dinja b’ħerba mill‑aktar kbira, permezz tal‑ġuħ, tax‑xabla, u tal‑pesta; u li dawn il‑kastigi mill‑aktar kbar se jolqtu lid‑dinja f’din il‑ġenerazzjoni. Wara li qalli dawn il‑ħwejjeġ, hu reġa’ tela’ ’l fuq kif għamel qabel.\n\n“Issa, il‑ħsibijiet li bdew għaddejjin minn moħħi tant kienu intensi, li ma stajtx nagħlaq għajn m’għajn, u bqajt mimdud mistgħaġeb bil‑kbir b’dak li kont rajt kif ukoll smajt. Iżda kemm bqajt sorpriż meta għal darb’oħra erġajt rajt lil dak l‑istess messaġġier ħdejn is‑sodda tiegħi, u smajtu jerġa’ jgħid jew itenni għal darb’oħra l‑istess ħwejjeġ bħal qabel; kif ukoll wissieni u qalli li Satana kien se jipprova jġarrabni (b’konsegwenza taċ‑ċirkustanzi indiġenti tal‑familja ta’ missieri), biex nikseb il‑pjanċi bl‑iskop li nsir sinjur. Hu ma riedx li jien nagħmel dan, fejn qalli li m’għandu jkolli l‑ebda skop ieħor f’moħħi għalfejn nikseb il‑pjanċi ħlief biex nigglorifika lil Alla, u m’għandi niġi influwenzat bl‑ebda mottiv ieħor ħlief li nibni s‑saltna tiegħu; inkella ma setgħux jingħatawli.\n\n“Wara din it‑tielet żjara, hu reġa’ tela’ fis‑smewwiet bħal qabel, u jien erġajt bdejt nixtarr fuq l‑istramberija ta’ dak li kont għadni kif esperjenzajt; meta kważi immedjatament wara li l‑messaġġier mis‑smewwiet telaq minn ħdejja għat‑tielet darba, is‑serduk beda jidden, u ndunajt li kien qed jisbaħ, li kien ifisser li konna għaddejna l‑lejl sħiħ nitkellmu.\n\n“Ftit wara qomt minn soddti, u, bħas‑soltu, bdejt bil‑ħidma meħtieġa ta’ kuljum; iżda, hekk kif ippruvajt naqbad naħdem bħal kull darb’oħra, sibt li saħħti tant kienet dgħajfa li letteralment ma kontx kapaċi naħdem. Missieri, li kien qed jaħdem flimkien miegħi, induna li ma kontx qed inħossni sewwa, u qalli biex immur id‑dar. Bdejt nipprepara biex nitlaq lejn id‑dar; iżda, meta kont se nipprova naqbeż iċ‑ċint biex noħroġ ’il barra mill‑għalqa li konna fiha, saħħti ma tatnix, u jien spiċċajt mitluq mal‑art, u għal xi ħin anke ntlift minn sensija.\n\n“L‑ewwel ħaġa li stajt niftakar kien leħen ikellimni, u jsejjaħli b’ismi. Jien ħarist ’il fuq, u rajt lill‑istess messaġġier wieqaf fuq rasi, imdawwar bid‑dawl bħal qabel. Imbagħad hu reġa’ beda jtenni dak kollu li kien qalli l‑lejl ta’ qabel, u ordnali biex immur għand missieri u ngħidlu dwar id‑dehra u dwar il‑kmandamenti li kont ingħatajt.\n\n“Jien obdejt; erġajt lura għand missieri fl‑għalqa, u rrakkontajtlu kulma kien ġara. Hu weġibni li dak li kont għidtlu kien ġej minn Alla, u qalli biex immur u nagħmel kif ordnali l‑messaġġier. Jien tlaqt mill‑għalqa, u mort fil‑post fejn il‑messaġġier qalli li kienu moħbijin il‑pjanċi; u minħabba l‑mod daqstant ċar u dettaljat li jien kont rajt il‑post fid‑dehra li kelli, fil‑mument li wasalt hemm jien għaraft il‑post.\n\n“Viċin tar‑raħal ta’ Manchester, fil‑kontea ta’ Ontario, fi New York, hemm għolja kbira mhux ħażin, u hi l‑ogħla waħda li hemm f’dawk l‑inħawi. Fin‑naħa tal‑punent ta’ din l‑għolja, mhux ’il bogħod wisq mill‑quċċata, taħt blata kbira mhux ħażin, kienu jinsabu l‑pjanċi, moħbijin ġo kaxxa tal‑ġebel. Il‑parti għolja ta’ nofs dil‑blata kienet wiesgħa u ttondjata, u lejn it‑truf tagħha kienet idjaq, b’tali mod li l‑parti tan‑nofs kienet viżibbli ’l fuq mill‑art, iżda t‑truf ta’ mad‑dawra kienu miksijin bil‑ħamrija.\n\n“Hekk kif neħħejt il‑ħamrija, ġibt lieva, u daħħaltha taħt tarf il‑blata, u b’daqsxejn ta’ sforz għollejtha ’l fuq. Ħarist ġewwa, u hemm fil‑fatt jiena rajt il‑pjanċi, l‑Urim u t‑Tummim, u l‑pettoral, kif kien qalli l‑messaġġier. Il‑kaxxa li kienu fiha kienet iffurmata permezz ta’ ġebel imwaħħal flimkien b’xi tip ta’ siment. Fil‑qiegħ tal‑kaxxa kien hemm żewġ ġebliet impoġġijin b’mod perpendikulari mal‑ġnub tagħha, u fuq dawn il‑ġebliet kien hemm il‑pjanċi u l‑affarijiet l‑oħra magħhom.\n\n“Jien ippruvajt noħroġhom, iżda ġejt imwaqqaf milli nagħmel dan mill‑messaġġier, u għal darb’oħra ġejt mgħarraf li ż‑żmien li fih stajt noħroġhom kien għadu ma wasalx, u ma kienx se jasal qabel erba’ snin minn dak inhar; iżda hu qalli li jien kelli mmur f’dak il‑post preċiżament sena minn dak inhar, u li hu kien se jiltaqa’ miegħi hemmhekk, u li jien kelli nibqa’ nagħmel dan sakemm jasal iż‑żmien li nikseb il‑pjanċi.\n\n“Għalhekk, kif ġejt ordnat li nagħmel, jien mort fl‑aħħar ta’ kull sena, u kull darba sibt hemmhekk lill‑istess messaġġier, u f’kull waħda mit‑taħdidiet tagħna jien irċevejt mingħandu ċerta struzzjonijiet u informazzjoni, dwar dak li l‑Mulej kien se jagħmel, u kif u b’liema mod kellha titmexxa s‑saltna tiegħu fl‑aħħar żminijiet. …\n\n“Finalment wasal iż‑żmien li fih stajt ningħata l‑pjanċi, l‑Urim u t‑Tummim, u l‑pettoral. Fit‑tnejn u għoxrin jum ta’ Settembru, elf tmien mija u sebgħa u għoxrin, hekk kif mort bħas‑soltu fl‑aħħar ta’ sena oħra fil‑post fejn kienu moħbijin, l‑istess messaġġier mis‑smewwiet għaddihom lili b’din l‑inġunzjoni: li jien kelli nkunu responsabbli minnhom; li jekk nitlaqhom minn idejja bi traskuraġni, jew b’negliġenza min‑naħa tiegħi, jiena nitqaċċat; iżda jekk nagħmel kull sforz biex nippreservahom, sakemm hu, il‑messaġġier, jerġa’ jiġi għalihom, huma jkunu protetti.\n\n“Ma domtx ma sirt naf ir‑raġuni għalfejn kont ingħatajt struzzjonijiet daqshekk stretti biex inżommhom sikuri, u għalfejn il‑messaġġier kien qalli li meta jiena nkun lestejt dak li kien mitlub minni, hu kien se jerġa’ jiġi għalihom. Għax hekk kif sar magħruf li kienu jinsabu għandi, intużaw l‑aktar attentati qawwija biex jeħduhom mingħandi. Kull strataġemma li setgħet tiġi vvintata ġiet utilizzata għal dak il‑għan. Il‑persekuzzjoni ħraxet u saret aktar vjolenti minn qatt qabel, u l‑miġemgħa kienet kontinwament lesta li teħodhom mingħandi jekk dan ikun possibbli. Iżda grazzi għall‑għerf ta’ Alla, huma baqgħu sikuri f’idejja, sakemm permezz tagħhom jien wettaqt dak li kien mitlub minni. Meta, skont il‑ftehim, il‑messaġġier ġie lura għalihom, jien tajthomlu; u huma għadhom għandu sal‑ġurnata tal‑lum, li hu t‑tieni jum ta’ Mejju, elf tmien mija u tmienja u tletin.”\n\nGħal rakkont aktar komplut, ara Joseph Smith—Storja fil‑Ġawhra li Tiswa Ħafna.\n\nL‑annali antiki li b’hekk ġew maħruġin mill‑art bħala l‑leħen ta’ poplu jitkellem minn ġot‑trab, u tradotti għal lingwaġġ modern permezz tad‑don u l‑qawwa ta’ Alla kif ġie attestat permezz ta’ affermazzjoni Divina, ġew ippubblikati għall‑ewwel darba fid‑dinja bl‑Ingliż fis‑sena 1830 bħala The Book of Mormon.\n\n", "explanation 0": "[center][font_size=26]Spjegazzjoni Qasira dwar il‑Ktieb ta’ Mormon[/font_size][/center]\n\nIl‑Ktieb ta’ Mormon hu rakkont sagru ta’ popli fl‑Amerika tal‑qedem u ġie mnaqqax fuq pjanċi tal‑metall. Is‑sorsi li minnhom ġie miġbur flimkien jinkludu dawn li ġejjin:\n\nIl‑Pjanċi ta’ Nefi, li kienu ta’ żewġ tipi: il‑pjanċi ż‑żgħar u l‑pjanċi l‑kbar. L‑ewwel tip kienu aktar partikolarment devoti għal ħwejjeġ spiritwali u għall‑ministeru u t‑tagħlim tal‑profeti, filwaqt li t‑tieni tip kienu jittrattaw l‑aktar l‑istorja sekulari tal‑popli kkonċernati (1 Nefi 9:2–4). Minn żmien Mosija, madankollu, il‑pjanċi l‑kbar inkludew fihom ukoll ħwejjeġ ta’ importanza spiritwali kbira.\n\nIl‑Pjanċi ta’ Mormon, li jikkonsistu f’kompendju li Mormon għamel mill‑pjanċi l‑kbar ta’ Nefi, b’ħafna kummenti. Dawn il‑pjanċi fihom ukoll kontinwazzjoni tal‑istorja minn Mormon u żidiet li għamel ibnu Moroni.\n\nIl‑Pjanċi ta’ Għeter, li jippreżentaw l‑istorja tal‑Ġarediti. Dawn l‑annali ġew miġburin fil‑qosor minn Moroni, li żied ċerti kummenti personali u nkorpora dawn l‑annali mal‑istorja ġenerali taħt it‑titlu “Ktieb ta’ Għeter.”\n\nIl‑Pjanċi tal‑Bronż li nġabu minn Ġerusalemm mill‑poplu ta’ Leħi fis‑sena 600 Q.K. Dawn kienu jinkludu fihom “il‑ħames kotba ta’ Mosè, … kif ukoll l‑istorja tal‑Lhud sa mill‑bidu, … u tibqa’ sejra sal‑bidu tas‑saltna ta’ Sedekija, sultan ta’ Ġuda; kif ukoll il‑profeziji tal‑profeti qaddisa” (1 Nefi 5:11–13). Bosta kwotazzjonijiet minn dawn il‑pjanċi, li jikkwotaw lil Isaija u lil profeti oħra, bibbliċi u mhux bibbliċi, jidhru fil‑Ktieb ta’ Mormon.\n\nIl‑Ktieb ta’ Mormon jinkludi fih ħmistax‑il parti jew diviżjoni prinċipali, li kollha, ħlief għal eċċezzjoni waħda, jissejħu kotba, u normalment huma msemmija għall‑awtur ewlieni tagħhom. L‑ewwel parti (l‑ewwel sitt kotba, bl‑aħħar wieħed Omni) hi traduzzjoni mill‑pjanċi ż‑żgħar ta’ Nefi. Bejn il‑kotba ta’ Omni u Mosija hemm inserzjoni bl‑isem ta’ il‑Kliem ta’ Mormon. Din l‑inserzjoni tgħaqqad flimkien l‑annali mnaqqxin fuq il‑pjanċi ż‑żgħar mal‑kompendju ta’ Mormon tal‑pjanċi l‑kbar.\n\nL‑itwal parti, minn Mosija sa Mormon kapitlu 7, hi traduzzjoni tal‑kompendju ta’ Mormon tal‑pjanċi l‑kbar ta’ Nefi. L‑aħħar parti, minn Mormon kapitlu 8 sa tmiem il‑volum, ġiet imnaqqxa minn Moroni, bin Mormon, li wara li temm ir‑rakkont tal‑ħajja ta’ missieru, għamel kompendju tal‑annali tal‑Ġarediti (bħala l‑ktieb ta’ Għeter) u wara żied il‑partijiet li jġibu l‑isem ta’ il‑ktieb ta’ Moroni.\n\nFis‑sena, jew madwar is‑sena, W.K. 421, Moroni, l‑aħħar wieħed fost il‑profeti‑storiċi Nefiti, issiġilla l‑annali sagri u ħbihom għall‑Mulej, biex jaraw id‑dawl fl‑aħħar żminijiet, kif kien imbassar minn leħen Alla permezz tal‑profeti tiegħu tal‑qedem. Fis‑sena W.K. 1823, dan l‑istess Moroni, bħala personaġġ imqajjem mill‑mewt, żar lill‑Profeta Joseph Smith u sussegwentement għaddielu l‑pjanċi mnaqqxa.\n\nDwar din l‑edizzjoni: Il‑paġna tat‑titlu oriġinali, li tiġi eżatt qabel il‑paġna bil‑werrej, hi meħuda mill‑pjanċi u hi parti mit‑test sagru. Introduzzjonijiet b’tipa mhux korsiv, bħal li hemm f’1 Nefi u eżatt qabel Mosija kapitlu 9, huma wkoll parti mit‑test sagru. Introduzzjonijiet bil‑korsiv, kif hemm fl‑intestaturi tal‑kapitli, mhumiex parti mit‑test oriġinali iżda huma għajnuna għall‑istudju inkluża għall‑konvenjenza fil‑qari.\n\nĊerti żbalji żgħar fit‑test ġew perpetwati f’edizzjonijiet tal‑passat tal‑Ktieb ta’ Mormon ippubblikat bl‑Ingliż. F’din l‑edizzjoni saret ċerta korrezzjoni kif deher xieraq sabiex dan il‑materjal ikun f’konformità ma’ manuskritti ta’ qabel il‑pubblikazzjoni u ma’ edizzjonijiet tal‑bidu kif editjati mill‑Profeta Joseph Smith.\n\n", "1-ne 1": "[center][font_size=26]L‑Ewwel Ktieb ta’ Nefi[/font_size][/center]\n\nIs‑Saltna u l‑Ministeru Tiegħu\n\nRakkont ta’ Leħi u martu Sarija, u l‑erba’ wliedu subien, li jisimhom, (mill‑kbir saż‑żgħir) Laman, Lemwel, Sam, u Nefi. Il‑Mulej iwissi lil Leħi biex jitlaq mill‑art ta’ Ġerusalemm, peress li hu jħabbar lin‑nies dwar ħżunithom u huma jippruvaw ineħħulu ħajtu. Hu jagħmel tlett ijiem miexi fid‑deżert mal‑familja tiegħu. Nefi jieħu lil ħutu u jerġa’ lura fl‑art ta’ Ġerusalemm għall‑annali tal‑Lhud. Ir‑rakkont tat‑tbatija tagħhom. Huma jieħdu lill‑ulied bniet ta’ Ismagħel b’marthom. Huma jaqbdu lill‑familji tagħhom u jitilqu fid‑deżert. It‑tbatija u t‑tiġrib tagħhom fid‑deżert. Ir‑rotta tal‑vjaġġi tagħhom. Huma jaslu ħdejn l‑ilmijiet il‑kbar. Ħut Nefi jeħduha kontrih. Huwa jagħlqilhom ħalqhom, u jibni ġifen. Huma jsemmu l‑post Kotra. Huma jaqsmu l‑ilmijiet il‑kbar lejn l‑art imwiegħda, u aktar. Dan hu skont ir‑rakkont ta’ Nefi; jew fi kliem ieħor, jien, Nefi, ktibt din il‑kitba.\n\n[center][font_size=26]Kapitlu 1[/font_size][/center]\n\n[i]Nefi jibda l‑istorja tal‑poplu tiegħu—Leħi jara f’dehra kolonna tan‑nar u jaqra minn ktieb ta’ profezija—Hu jagħti tifħir lil Alla, ibassar dwar il‑miġja tal‑Messija, u jħabbar dwar il‑qerda ta’ Ġerusalemm—Hu jiġi ppersegwitat mil‑Lhud. Madwar 600 Q.K.[/i]\n\n1 Jien, Nefi, li twelidt minn ġenituri twajbin, u b’hekk ġejt mgħallem xi ftit jew wisq f’kull ħaġa li kien jaf missieri; u li tul ħajti rajt daqstant tbatija, madankollu, għax verament kelli l‑appoġġ tal‑Mulej tul ħajti kollha; iva, għax kelli għarfien kbir dwar it‑tjubija u l‑misteri ta’ Alla, jien għalhekk se nikteb l‑istorja ta’ dak li għaddejt minnu f’ħajti.\n\n2 Iva, jien se nikteb l‑istorja bil‑lingwa ta’ missieri, li tikkonsisti mit‑tagħlim tal‑Lhud u l‑lingwa tal‑Eġizzjani.\n\n3 U jiena naf li l‑istorja li jien se nagħmel hija vera; u se niktibha b’idi stess; u se niktibha skont l‑għarfien tiegħi.\n\n4 Għax ġara li fil‑bidu tal‑ewwel sena tas‑saltna ta’ Sedekija, sultan ta’ Ġuda, (missieri, Leħi, għex Ġerusalemm ħajtu kollha); u f’dik l‑istess sena ġew bosta profeti, iħabbru lin‑nies li jeħtieġ li jindmu, jew il‑belt kbira Ġerusalemm tispiċċa tinqered.\n\n5 Għalhekk ġara li missieri, Leħi, hekk kif ħareġ talab lill‑Mulej, iva, sewwasew b’qalbu kollha, f’isem il‑poplu tiegħu.\n\n6 U ġara li waqt li kien qed jitlob lill‑Mulej, feġġet kolonna tan‑nar u waqfet fuq blata quddiemu; u hu ra u sema’ bosta ħwejjeġ; u minħabba l‑ħwejjeġ li huwa ra u sema’ huwa twerwer u qabditu rogħda kbira.\n\n7 U ġara li hu reġa’ lura f’daru ġo Ġerusalemm; u nxteħet fis‑sodda, peress li kien qed iħossu maħkum mill‑Ispirtu u mill‑ħwejjeġ li kien ra.\n\n8 U waqt li kien maħkum mill‑Ispirtu, huwa nġarr f’dehra, fejn saħansitra ra s‑smewwiet jinfetħu, u għaraf li ra lil Alla bilqiegħda fuq it‑tron tiegħu, imdawwar b’numru bla għadd ta’ anġli li kienu qed ikantaw u jfaħħru lil Alla tagħhom.\n\n9 U ġara li hu ra Wieħed nieżel minn nofs is‑sema, u ra li d‑dawl ta’ madwaru kien jisboq lid‑dawl tax‑xemx f’nofsinhar.\n\n10 U ra wkoll tnax oħra mexjin warajh, u d‑dija tagħhom kienet akbar mid‑dija tal‑kwiekeb fis‑sema.\n\n11 U huma niżlu u bdew jimxu fuq wiċċ l‑art; u ġie l‑ewwel wieħed u waqaf quddiem missieri, u tah ktieb, u talbu biex jaqra.\n\n12 U ġara li hekk kif beda jaqra, huwa mtela bl‑Ispirtu tal‑Mulej.\n\n13 U hu beda jaqra, u jgħid: Gwaj għalik Ġerusalemm, għax jien rajt qżiżijietek! Iva, u kienu bosta l‑ħwejjeġ li missieri qara dwar Ġerusalemm—li kellha tinqered hi u l‑abitanti tagħha; ħafna se jinqerdu permezz tax‑xabla, u ħafna se jittieħdu fl‑eżilju f’Babilonja.\n\n14 U ġara li meta missieri qara u ra daqstant ħwejjeġ kbar u tal‑għaġeb, huwa stqarr bosta ħwejjeġ mal‑Mulej; bħal: Kbar u tal‑għaġeb l‑għemejjel tiegħek, O Mulej Alla li Tista’ Kollox! It‑tron tiegħek jinsab fl‑għoli tas‑smewwiet, u l‑qawwa, u t‑tjubija, u l‑ħniena tiegħek jinsabu fuq l‑abitanti kollha tad‑dinja; u, għaliex inti ħanin, int ma tħallix lil dawk li jiġu għandek jinqerdu!\n\n15 U hekk kien id‑diskors li bih missieri beda jagħti ġieħ lil Alla tiegħu; għax ruħu verament ferħet, u qalbu kollha mtliet, minħabba l‑ħwejjeġ li huwa ra, iva, li wrieh il‑Mulej.\n\n16 U issa jien, Nefi, mhux se nikteb rakkont sħiħ ta’ kull ma kiteb missieri, għaliex huwa kiteb bosta ħwejjeġ li hu ra permezz ta’ dehriet u permezz tal‑ħolm; u hu kiteb ukoll bosta ħwejjeġ li huwa ħabbar u li qal lil uliedu, li dwarhom m’inix se nikteb rakkont sħiħ.\n\n17 Iżda jien se nikteb rakkont ta’ dak li għaddejt minnu f’ħajti. Araw, jien se nikteb fil‑qosor l‑istorja ta’ missieri, fuq pjanċi li għamilt b’idi stess; għalhekk, wara li nkun ktibt fil‑qosor l‑istorja ta’ missieri mbagħad jiena nikteb rakkont ta’ ħajti.\n\n18 Għalhekk, nixtieq li intom tkunu tafu, li wara li l‑Mulej wera lil missieri, Leħi, ħwejjeġ daqstant tal‑għaġeb, iva, dwar il‑qerda ta’ Ġerusalemm, araw huwa mar qalb in‑nies, u beda jħabbar u jgħarrafhom dwar il‑ħwejjeġ li huwa ra kif ukoll sema’.\n\n19 U ġara li l‑Lhud bdew jgħadduh biż‑żmien minħabba l‑ħwejjeġ li huwa xehed dwarhom; għaliex huwa verament xehed dwar ħżunithom u qżiżijiethom; u hu xehed li l‑ħwejjeġ li huwa ra u sema’, kif ukoll il‑ħwejjeġ li huwa qara fil‑ktieb, kienu juru b’mod ċar il‑miġja ta’ Messija, kif ukoll il‑fidwa tad‑dinja.\n\n20 U meta l‑Lhud semgħu dawn il‑ħwejjeġ huma ħaduha kontrih; iva, l‑istess kif għamlu mal‑profeti tal‑qedem, li lilhom huma warrbu, u ħaġġru, u qatlu; u huma ppruvaw ukoll ineħħulu ħajtu, ħalli jeħilsu minnu. Iżda araw, jien, Nefi, nurikom li l‑ħniena ħelwa tal‑Mulej tinsab fuq dawk kollha li huwa għażel, minħabba l‑fidi tagħhom, sabiex iqawwihom saħansitra bil‑qawwa tal‑ħelsien.\n\n", "1-ne 2": "[center][font_size=26]Kapitlu 2[/font_size][/center]\n\n[i]Leħi jieħu lill‑familja tiegħu fid‑deżert ħdejn il‑Baħar tal‑Qasab—Huma jħallu warajhom il‑propjetà tagħhom—Leħi joffri sagrifiċċju lill‑Mulej u jgħallem lil uliedu s‑subien biex iħarsu l‑kmandamenti—Laman u Lemwel jilmentaw kontra missierhom—Nefi hu ubbidjenti u jitlob bil‑fidi; il‑Mulej ikellmu, u hu jintgħażel biex imexxi lil ħutu. Madwar 600 Q.K.[/i]\n\n1 Għax araw, ġara li l‑Mulej kellem lil missieri, iva, sewwasew f’ħolma, u qallu: Imbierek int Leħi, minħabba l‑ħwejjeġ li wettaqt; u għax inti kont fidil u xandart lil dan il‑poplu l‑ħwejjeġ li ordnajtlek jiena, ara, huma se jippruvaw ineħħulek ħajtek.\n\n2 U ġara li l‑Mulej ordna lil missieri, sewwasew f’ħolma, li kellu jaqbad lil familtu u jitlaq fid‑deżert.\n\n3 U ġara li hu kien ubbidjenti għall‑kelma tal‑Mulej, għalhekk hu għamel kif ordnalu l‑Mulej.\n\n4 U ġara li hu telaq fid‑deżert. U hu ħalla daru, u l‑art ta’ wirtu, u d‑deheb tiegħu, u l‑fidda tiegħu, u l‑ħwejjeġ prezzjużi tiegħu, u miegħu ma ħa xejn, ħlief lill‑familja tiegħu, u l‑provvisti, u t‑tined tiegħu, u telaq fid‑deżert.\n\n5 U niżel lejn il‑fruntieri ħdejn ix‑xatt tal‑Baħar tal‑Qasab; u mar fid‑deżert fil‑fruntieri li jinsabu aktar qrib il‑Baħar tal‑Qasab; u hu mexa fid‑deżert flimkien ma’ familtu, li kienet tikkonsisti minn ommi, Sarija, u ħuti l‑kbar subien, li kienu Laman, Lemwel, u Sam.\n\n6 U ġara li meta kien ilu jimxi tlett ijiem fid‑deżert, hu waqqaf l‑għarix tiegħu ġo wied ħdejn xmara bl‑ilma.\n\n7 U ġara li hu bena artal tal‑ġebel, u għamel offerta lill‑Mulej, u radd il‑ħajr lill‑Mulej Alla tagħna.\n\n8 U ġara li x‑xmara semmieha Laman, u kienet titbattal fil‑Baħar tal‑Qasab; u l‑wied kien jinsab fil‑fruntieri ħdejn il‑bokka tagħha.\n\n9 U meta missieri ra li l‑ilmijiet tax‑xmara kienu jitbattlu fil‑għajn tal‑Baħar tal‑Qasab, hu kellem lil Laman, u qal: O kieku inti tkun bħal din ix‑xmara, kontinwament tiġri lejn l‑għajn ta’ kull ma hu sewwa!\n\n10 U hu kellem ukoll lil Lemwel: O kieku inti tkun bħal dan il‑wied, ferm u sod, u immobbli fil‑ħarsien tal‑kmandamenti tal‑Mulej!\n\n11 Issa hu dan qalu minħabba r‑ras iebsa ta’ Laman u Lemwel; għax araw huma bdew jilmentaw kontra missierhom dwar bosta ħwejjeġ, li hu kien bniedem viżjonarju, u li kien mexxihom ’il barra mill‑art ta’ Ġerusalemm, li ħallew warajhom l‑art ta’ wirthom, u d‑deheb tagħhom, u l‑fidda tagħhom, u l‑ħwejjeġ prezzjużi tagħhom, biex jinqerdu fid‑deżert. U qalu li hu għamel dan minħabba l‑bluha tal‑immaġinazzjoni ta’ qalbu.\n\n12 U b’dan il‑mod Laman u Lemwel, li kienu l‑ikbar fost l‑aħwa, bdew jilmentaw kontra missierhom. U huma bdew jilmentaw għaliex ma kenux jafu l‑għemejjel ta’ dak Alla li ħalaqhom.\n\n13 Lanqas ma emmnu li skont kliem il‑profeti, Ġerusalemm, dik il‑belt kbira, setgħet tinqered. U huma kienu jixbhu lil‑Lhud li kienu f’Ġerusalemm, li ppruvaw joqtlu lil missieri.\n\n14 U ġara li missieri kellimhom b’qawwa fil‑wied ta’ Lemwel, għax kien mimli bl‑Ispirtu, sakemm ġisimhom beda jitriegħed quddiemu. U ħallihom ilkoll b’ħalqhom miftuħ, tant li ma ssugrawx ilissnu kelma kontrih; għalhekk, huma għamlu kif ordnalhom.\n\n15 U missieri għammar f’tinda.\n\n16 U ġara li jien, Nefi, li għalkemm kont għadni verament żgħir, madankollu kont ta’ statura kbira, kif kelli wkoll xewqa kbira li nsir naf il‑misteri ta’ Alla, għalhekk, jiena għajjatt lill‑Mulej; u araw huwa ġie jżurni, u rattabli qalbi tant li emmint il‑kliem kollu li kien qal missieri; għalhekk, jiena ma ħadthiex kontrih kif għamlu ħuti.\n\n17 U jien kellimt lil Sam, fejn għarraftu bil‑ħwejjeġ li wrieni l‑Mulej permezz tal‑Ispirtu Qaddis tiegħu. U ġara li hu emmen kliemi.\n\n18 Iżda, araw, Laman u Lemwel ma tawx widen għal kliemi; u peress li jien kont imnikket minħabba l‑ebusija ta’ qalbhom jiena sejjaħt lill‑Mulej għalihom.\n\n19 U ġara li l‑Mulej kellimni u qalli: Imbierek int, Nefi, minħabba l‑fidi tiegħek, għax inti fittixtni bil‑ħrara, b’qalb umli.\n\n20 U sakemm inti tibqa’ tħares il‑kmandamenti tiegħi, inti tirnexxi, u tittieħed f’art imwiegħda; iva, sewwasew f’art li jiena ħejjejt għalik; iva, art li hi aqwa minn kull art oħra.\n\n21 U sakemm ħutek se jibqgħu jeħduha kontrik, huma se jinqatgħu mill‑preżenza tal‑Mulej.\n\n22 U sakemm inti tibqa’ tħares il‑kmandamenti tiegħi, inti se tinħatar mexxej u għalliem fost ħutek.\n\n23 Għax ara, f’dak il‑jum li fih huma jeħduha kontrija, jien nisħithom sewwasew b’saħta kbira, u ma jkollhom l‑ebda qawwa fuq nislek ħlief jekk anke huma jeħduha kontrija.\n\n24 U jekk jiġri li huma jeħduha kontrija, huma jkunu pjaga għal nislek, li tħeġġiġhom ħalli jiftakru.\n\n", "1-ne 3": "[center][font_size=26]Kapitlu 3[/font_size][/center]\n\n[i]Ulied Leħi jerġgħu lura Ġerusalemm biex jiksbu l‑pjanċi tal‑bronż—Laban jirrifjuta li jagħtihom il‑pjanċi—Nefi jwissi u jħeġġeġ lil ħutu—Laban jisirqilhom l‑affarijiet tagħhom u jipprova joqtolhom—Laman u Lemwel isawwtu lil Nefi u lil Sam u jaqilgħu ċanfira mingħand anġlu. Madwar 600–592 Q.K.[/i]\n\n1 U ġara li jien, Nefi, erġajt lura milli nitkellem mal‑Mulej, lejn it‑tinda ta’ missieri.\n\n2 U ġara li hu kellimni u qalli: Ara jiena ħlomt ħolma, li fiha l‑Mulej ordnali li inti u ħutek għandkom terġgħu lura Ġerusalemm.\n\n3 Għax ara, Laban għandu l‑kitba tal‑Lhud kif ukoll l‑arblu tar‑razza ta’ missirijieti, u dawn jinsabu mnaqqxin fuq pjanċi tal‑bronż.\n\n4 Għalhekk, il‑Mulej ordnali biex inti u ħutek tmorru d‑dar ta’ Laban, u tfittxu l‑annali, u ġġibuhom hawnhekk fid‑deżert.\n\n5 U issa, ara, ħutek qed jilmentaw, qed jgħidu li jiena tlabt minnhom biex jagħmlu ħaġa diffiċli; iżda ara, mhux jien qed nitlob dan minnhom, iżda dan hu kmandament tal‑Mulej.\n\n6 Għalhekk mur, ibni, u inti tkun mimli bil‑grazzja tal‑Mulej, għaliex inti ma qgħadtx tgerger.\n\n7 U ġara li jien, Nefi, għidt lil missieri: Jiena mmur u nagħmel il‑ħwejjeġ li ordnali l‑Mulej, għaliex naf li l‑Mulej ma jagħti l‑ebda kmandamenti lil ulied il‑bnedmin, mingħajr ma l‑ewwel iħejji mod għalihom kif huma jistgħu jwettqu dak li hu jordnalhom.\n\n8 U ġara li meta missieri sema’ dan il‑kliem hu feraħ ħafna, għax kien jaf li jien kont ġejt imbierek mill‑Mulej.\n\n9 U jien, Nefi, u ħuti tlaqna lejn id‑deżert, bit‑tined tagħna, biex nitilgħu fl‑art ta’ Ġerusalemm.\n\n10 U ġara li meta aħna tlajna fl‑art ta’ Ġerusalemm, jien u ħuti bdejna nikkonsultaw bejnietna.\n\n11 U tfajna x‑xorti—min fostna kellu jmur fid‑dar ta’ Laban. U ġara li x‑xorti waqgħet fuq Laman; u Laman daħal ġewwa d‑dar ta’ Laban, u beda jitkellem miegħu hekk kif poġġa bilqiegħda fid‑dar tiegħu.\n\n12 U lil Laban urieh bix‑xewqa li kellu li jikseb l‑annali li kienu mnaqqxa fuq il‑pjanċi tal‑bronż, li kien fihom l‑arblu tar‑razza ta’ missieri.\n\n13 U araw, ġara li Laban inkorla, u keċċieh minn quddiemu; u ma riedx li hu jkollu l‑annali. Għalhekk, huwa qallu: Qed nara li inti ħalliel, u jien sejjer noqtlok.\n\n14 Iżda Laman ħarab minn quddiemu, u rrakkonta dak kollu li għamel Laban. U aħna bdejna nsewwdu qalbna bil‑kbir, u ħuti kienu għodhom se jerġgħu lura għand missieri fid‑deżert.\n\n15 Iżda araw jien għidtilhom li: Daqs kemm hu ħaj il‑Mulej, u daqs kemm aħna ħajjin, aħna m’aħniex se ninżlu għand missierna fid‑deżert qabel ma nwettqu dak li ordnalna l‑Mulej.\n\n16 Għalhekk, ejjew b’fedeltà nħarsu l‑kmandamenti tal‑Mulej; għalhekk ejjew ninżlu fl‑art ta’ wirt missierna, għax araw hu ħalla warajh deheb u fidda, u kull xorta ta’ ġid. U hu għamel dan kollu minħabba l‑kmandamenti tal‑Mulej.\n\n17 Għax kien jaf li Ġerusalemm kellha tinqered, minħabba l‑ħażen tan‑nies.\n\n18 Għax araw, huma warrbu kliem il‑profeti. Għalhekk, jekk missieri jibqa’ jgħammar f’dik l‑art wara li ġie ordnat jitlaq ’il barra minn dik l‑art, araw, huwa wkoll jinqered. Għalhekk, jeħtieġ li hu jitlaq ’il barra minn dik l‑art.\n\n19 U araw, huwa għerf f’Alla li aħna għandna niksbu dawn l‑annali, sabiex inkunu nistgħu ngħaddu lil uliedna l‑lingwa ta’ missirijietna;\n\n20 Kif ukoll sabiex inkunu nistgħu ngħaddulhom il‑kliem li ġie mlissen minn fomm il‑profeti qaddisa kollha, li twassal lilhom permezz tal‑Ispirtu u l‑qawwa ta’ Alla, mill‑bidu tad‑dinja, sewwasew sa dan iż‑żmien preżenti.\n\n21 U ġara li b’dan il‑mod ta’ diskors jien ipperswadejt lil ħuti, sabiex b’fedeltà huma jħarsu l‑kmandamenti ta’ Alla.\n\n22 U ġara li aħna nżilna fl‑art ta’ wirtna, u aħna ġbarna flimkien id‑deheb tagħna, u l‑fidda tagħna, u l‑ħwejjeġ prezzjużi tagħna.\n\n23 U wara li ġbarna dawn il‑ħwejjeġ flimkien, aħna erġajna tlajna sad‑dar ta’ Laban.\n\n24 U ġara li aħna dħalna għand Laban, u wrejnieh ix‑xewqa tagħna li hu jagħtina l‑annali li kienu mnaqqxin fuq il‑pjanċi tal‑bronż, u li tagħhom aħna lesti nagħtuh id‑deheb tagħna, u l‑fidda tagħna, u l‑ħwejjeġ prezzjużi kollha tagħna.\n\n25 U ġara li meta Laban ra aħna x’kellna, u li kien ta’ valur kbir, huwa xtaqu, tant li keċċiena ’l barra, u bagħat lill‑qaddejja tiegħu biex joqtluna, ħalli jkun jista’ jikseb dak li kellna.\n\n26 U ġara li aħna ħrabna minn quddiem il‑qaddejja ta’ Laban, u kellna nħallu warajna dak li kellna, u kollox spiċċa f’idejn Laban.\n\n27 U ġara li aħna ħrabna lejn id‑deżert, u l‑qaddejja ta’ Laban ma laħquniex, u aħna staħbejna ġo għar.\n\n28 U ġara li Laman ħadha kontra tiegħi, kif ukoll kontra missieri; u l‑istess Lemwel, għax hu ta widen għal dak li qal Laman. Għalhekk lilna, ħuthom iż‑żgħar, Laman u Lemwel qalulna ħafna kliem iebes, u sawwtuna saħansitra b’bastun.\n\n29 U ġara li waqt li kienu qed isawwtuna bil‑bastun, araw, ġie anġlu tal‑Mulej u waqaf quddiemhom, u kellimhom u qal: Għalfejn qed issawtu lil ħukom iż‑żgħir bil‑bastun? Ma tafux li lilu l‑Mulej għażlu biex ikun mexxej tagħkom, u dan għamlu minħabba ħżunitkom? Araw intom se terġgħu tmorru Ġerusalemm, u l‑Mulej se jerħi lil Laban f’idejkom.\n\n30 U wara li l‑anġlu kellimna, hu telaq minn ħdejna.\n\n31 U wara li l‑anġlu telaq, Laman u Lemwel reġgħu bdew jilmentaw, u jgħidu: Kif jista’ jkun li l‑Mulej se jerħi lil Laban f’idejna? Araw, hu bniedem gwerrier, u jista’ jikkmanda ħamsin, iva, hu anke jista’ joqtol ħamsin; mela għaliex mhux lilna?\n\n", "1-ne 4": "[center][font_size=26]Kapitlu 4[/font_size][/center]\n\n[i]Nefi joqtol lil Laban kif ordnalu jagħmel il‑Mulej u mbagħad jipproteġi l‑pjanċi tal‑bronż permezz ta’ strataġemma—Żoram jagħżel li jingħaqad mal‑familja ta’ Leħi fid‑deżert. Madwar 600–592 Q.K.[/i]\n\n1 U ġara li jien kellimt lil ħuti, u għidtilhom: Ejjew nerġgħu mmorru sa Ġerusalemm, u ejjew b’fedeltà nħarsu l‑kmandamenti tal‑Mulej; għax araw hu aqwa mid‑dinja kollha, għalhekk għalfejn mela mhuwiex aqwa minn Laban u l‑ħamsin tiegħu, iva, jew saħansitra mill‑għexieren ta’ eluf tiegħu?\n\n2 Għalhekk ejjew nitilgħu; ejjew nagħmlu l‑kuraġġ bħal Mosè; għax hu verament kellem lill‑ilmijiet tal‑Baħar tal‑Qasab u huma nferqu ’l hemm u ’l hawn, u missirijietna għaddew fin‑niexef, lil hinn mill‑jasar, u l‑armati tal‑Fargħun imxew warajhom u għerqu fl‑ilmijiet tal‑Baħar tal‑Qasab.\n\n3 Issa araw, intom tafu li dan hu veru; u tafu wkoll li kellimkom anġlu; għalhekk kif qatt tistgħu tiddubitaw? Ejjew nitilgħu; il‑Mulej għandu l‑qawwa li jeħlisna, kif ħeles lil missirijietna, u li jeqred lil Laban, kif qered lill‑Eġizzjani.\n\n4 Issa meta jien għidt dan il‑kliem, huma kienu għadhom inkurlati, u xorta waħda baqgħu jilmentaw; madankollu huma mxew warajja sakemm wasalna barra s‑swar ta’ Ġerusalemm.\n\n5 U kien mal‑lejl; u jien tlabthom biex huma jinħbew barra s‑swar. U wara li nħbew, jien, Nefi, dħalt fil‑belt u ġbidt lejn id‑dar ta’ Laban.\n\n6 U l‑Ispirtu mexxieni, mingħajr ma kont naf minn qabel x’kelli nagħmel.\n\n7 Madankollu jiena mort, u kif wasalt ħdejn id‑dar ta’ Laban rajt raġel, u hu nxteħet mal‑art quddiemi, għax kien fis‑sakra bl‑inbid.\n\n8 U meta rsaqt lejh sibt li kien Laban.\n\n9 U jiena rajt ix‑xabla tiegħu, u ħriġtha mill‑għant tagħha; u l‑manku tagħha kien magħmul minn deheb pur, u kienet magħmula b’sengħa liema bħalha, u stajt nara li x‑xafra tagħha kienet magħmula minn azzar mill‑aktar prezzjuż.\n\n10 U ġara li l‑Ispirtu wassalni biex noqtol lil Laban; iżda jien għidt f’qalbi: Fl‑ebda żmien jien qatt ma xerridt demm il‑bniedem. U jiena nġbidt lura u xtaqt li forsi ma noqtlux.\n\n11 U l‑Ispirtu reġa qalli: Ara l‑Mulej irħieh f’idejk. Iva, u jien kont naf ukoll li hu pprova jneħħili ħajti; iva, u hu ma riedx jagħti widen għall‑kmandamenti tal‑Mulej; u hu ħadilna wkoll dak li aħna kellna.\n\n12 U ġara li l‑Ispirtu reġa’ qalli: Oqtlu, għax il‑Mulej irħieh f’idejk;\n\n13 Ara l‑Mulej joqtol lill‑ħżiena biex iġib fi‑seħħ l‑għanijiet tajbin tiegħu. Ikun aħjar jekk jinqered bniedem wieħed milli ġens sħiħ, ftit, ftit, jispiċċa jitlef il‑fidi u jinqered.\n\n14 U issa, meta jien, Nefi, smajt dan il‑kliem, ftakart fil‑kliem li l‑Mulej qalli fid‑deżert, fejn qalli li: Sakemm nislek iħarsu l‑kmandamenti tiegħi, huma jistagħnew fl‑art imwiegħda.\n\n15 Iva, u jien ħsibt ukoll li huma ma setgħux iħarsu l‑kmandamenti tal‑Mulej skont il‑liġi ta’ Mosè, jekk huma ma jkollhomx il‑liġi.\n\n16 U kont naf ukoll li l‑liġi kienet imnaqqxa fuq il‑pjanċi tal‑bronż.\n\n17 Kif ukoll, kont naf li lil Laban il‑Mulej irħieh f’idejja għal dan il‑għan—biex inkun nista’ nikseb l‑annali skont il‑kmandamenti tiegħu.\n\n18 Għalhekk jien obdejt mil‑leħen tal‑Ispirtu, u qbadt lil Laban mix‑xagħar ta’ rasu, u qtajtlu rasu bl‑istess xabla tiegħu.\n\n19 U wara li qtajtlu rasu bl‑istess xabla tiegħu, jiena qbadt l‑ilbies ta’ Laban u lbistu; iva, kollu kemm hu; u lbist il‑korazza tiegħu madwar ġenbejja.\n\n20 U wara li għamilt dan, jiena tlaqt lejn il‑maħżen ta’ Laban. U hekk kif tlaqt lejn il‑maħżen ta’ Laban, araw, jiena rajt lill‑qaddej ta’ Laban li kellu l‑imfietaħ tal‑maħżen. U jien ordnajtlu b’leħen Laban, biex hu jiġi miegħi fil‑maħżen.\n\n21 U hu ħasibni li kont l‑imgħallem tiegħu, Laban, għaliex hu ra l‑ilbies kif ukoll ix‑xabla mdawwra ma’ ġenbejja.\n\n22 U hu kellimni dwar il‑presbiteri tal‑Lhud, hu li kien jaf li l‑imgħallem tiegħu, Laban, kien fosthom matul il‑lejl.\n\n23 U jien kellimtu bħallikieku kont Laban.\n\n24 U jien għidtlu wkoll li kelli nieħu miegħi l‑inċiżjoni, li kien hemm fuq il‑pjanċi tal‑bronż, għand ħuti l‑kbar, li kienu jinsabu barra s‑swar.\n\n25 U jien tlabtu wkoll biex jimxi warajja.\n\n26 U hu, għax ħaseb li kont qed nirreferi għall‑aħwa tal‑knisja, u li kont verament dak Laban li jiena qtilt, għalhekk hu mexa warajja.\n\n27 U hu kellimni bosta drabi dwar il‑presbiteri tal‑Lhud, waqt li jien kont sejjer għand ħuti, li kienu jinsabu barra s‑swar.\n\n28 U ġara li meta Laman rani hu nħakem minn biża’ kbira, u l‑istess Lemwel u Sam. U huma ħarbu minn quddiemi; għax ħasbu li kont Laban, u li hu kien qatilni u pprova jneħħilhom ħajjithom ukoll.\n\n29 U ġara li jien sejjaħtilhom, u huma semgħuni; għalhekk huma ma baqgħux jitbiegħdu minni.\n\n30 U ġara li meta l‑qaddej ta’ Laban ra lil ħuti hu beda jitriegħed, u kien se jaħrab minn quddiemi u jerġa’ lura fil‑belt ta’ Ġerusalemm.\n\n31 U issa jien, Nefi, li kont raġel ta’ statura kbira, kif ukoll għax ksibt qawwa kbira mill‑Mulej, għalhekk jien ħtaft lill‑qaddej ta’ Laban, u żammejtu sabiex ma jkunx jista’ jaħrab.\n\n32 U ġara li jien tkellimt miegħu, li jekk hu jagħti widen ta’ kliemi, daqs kemm hu ħaj il‑Mulej, u daqs kemm jien ħaj, hekk ukoll jekk hu jagħti widen ta’ kliemna, aħna nħalluh jgħix.\n\n33 U jien kellimtu, saħansitra ħliftlu ħalfa, li hu ma kellux għalfejn jibża’; li hu seta’ jkun bniedem ħieles bħalna jekk jinżel magħna fid‑deżert.\n\n34 U jien kellimtu, u għidtlu: Għax il‑Mulej ordnalna biex nagħmlu din il‑ħaġa; u m’għandniex aħna nkunu diliġenti fil‑ħarsien tal‑kmandamenti tal‑Mulej? Għalhekk, jekk inti tinżel magħna fid‑deżert għand missieri inti tista’ tgħammar magħna.\n\n35 U ġara li Żoram rabba l‑kuraġġ bil‑kliem li jiena għidt. Issa Żoram kien isem il‑qaddej; u hu wiegħed li kien se jinżel fid‑deżert għal għand missierna. Iva, u hu ħalef magħna wkoll li minn dakinhar kien se jibqa’ magħna.\n\n36 Issa aħna xtaqna li hu jibqa’ magħna għal din ir‑raġuni, biex il‑Lhud ma jkunux jafu dwar il‑ħarba tagħna fid‑deżert, li ma jmorrux jiġu warajna u jeqirduna.\n\n37 U ġara li meta Żoram ħalef magħna, aħna ma bqajniex nibżgħu aktar minnu.\n\n38 U ġara li aħna ħadna magħna l‑pjanċi tal‑bronż u lill‑qaddej ta’ Laban, u tlaqna fid‑deżert sat‑tinda ta’ missierna.\n\n", "1-ne 5": "[center][font_size=26]Kapitlu 5[/font_size][/center]\n\n[i]Sarija tilmenta kontra Leħi—It‑tnejn jifirħu bir‑ritorn ta’ wliedhom—Huma joffru sagrifiċċji—Il‑pjanċi tal‑bronż fihom il‑kitbiet ta’ Mosè u tal‑profeti—Il‑pjanċi jidentifikaw lil Leħi bħala dixxendent ta’ Ġużeppi—Leħi jħabbar dwar in‑nisel tiegħu u dwar il‑priżervazzjoni tal‑pjanċi. Madwar 600–592 Q.K.[/i]\n\n1 U ġara li wara li nżilna fid‑deżert għand missierna, araw, huwa mtela bil‑ferħ, u anke ommi, Sarija, kienet veru ferħana, għaliex hi kienet verament sewdet qalbha minħabba fina.\n\n2 Għax hi ħasbet li aħna konna mitna fid‑deżert; u hi bdiet tilmenta wkoll kontra missieri, tgħidlu li hu kien bniedem viżjonarju; u qaltlu: Ara inti ħriġtna ’l barra mill‑art ta’ wirtna, u wliedi s‑subien għebu, u aħna se mmutu fid‑deżert.\n\n3 U b’dan il‑mod ta’ diskors ommi bdiet tilmenta kontra missieri.\n\n4 U ġara li missieri kellimha u qalilha: Jiena naf li jien bniedem viżjonarju, għaliex li kieku ma rajtx f’dehra l‑ħwejjeġ ta’ Alla ma kontx inkun naf it‑tjubija ta’ Alla, iżda kont nibqa’ f’Ġerusalemm, u kont ninqered flimkien ma’ ħuti.\n\n5 Iżda ara, jiena ksibt art imwiegħda, u f’dawn il‑ħwejjeġ jiena nifraħ; iva, u jien naf li l‑Mulej sejjer jeħles lil uliedi minn idejn Laban, u se jerġa’ jniżżilhom għandna fid‑deżert.\n\n6 U b’dan il‑mod ta’ diskors missieri, Leħi, farraġ lil ommi, Sarija, dwarna, waqt li aħna konna mexjin fid‑deżert lejn l‑art ta’ Ġerusalemm, biex niksbu l‑kitba tal‑Lhud.\n\n7 U meta erġajna lura fit‑tinda ta’ missieri, araw huma ħassew ferħ kbir, u ommi mtliet bil‑faraġ.\n\n8 U hi tkellmet u qalet: Issa naf fiż‑żgur li l‑Mulej ordna lil żewġi biex jaħrab fid‑deżert; iva, u naf fiż‑żgur ukoll li l‑Mulej żamm idejh fuq uliedi, u ħelishom minn idejn Laban, u tahom il‑qawwa li permezz tagħha huma setgħu jwettqu dak li ordnalhom il‑Mulej. U b’dan il‑mod ta’ diskors hija tkellmet.\n\n9 U ġara li huma bdew jaqbżu bil‑ferħ, u offrew is‑sagrifiċċju u s‑sagrifiċċji tal‑ħruq lill‑Mulej; u huma raddew ħajr lil Alla ta’ Iżrael.\n\n10 U wara li raddew ħajr lil Alla ta’ Iżrael, missieri, Leħi, ħa l‑annali li kienu mnaqqxin fuq il‑pjanċi tal‑bronż, u beda jiflihom mill‑bidu.\n\n11 U hu ra li kien fihom il‑ħames kotba ta’ Mosè, li kienu jitkellmu dwar il‑ħolqien tad‑dinja, kif ukoll dwar Adam u Eva, li kienu l‑ewwel ġenituri tagħna;\n\n12 U kien fihom ukoll l‑istorja tal‑Lhud sa mill‑bidu, li tibqa’ sejra sewwasew sal‑bidu tas‑saltna ta’ Sedekija, sultan ta’ Ġuda;\n\n13 Kif ukoll il‑profeziji tal‑profeti qaddisa, sa mill‑bidu, li jibqgħu sejrin sewwasew sal‑bidu tas‑saltna ta’ Sedekija; kif ukoll bosta profeziji li ġew imħabbra b’fomm Ġeremija.\n\n14 U ġara li fuq il‑pjanċi tal‑bronż, missieri, Leħi, sab ukoll l‑arblu tar‑razza ta’ missirijietu; b’hekk kien jaf li hu kien ġej min‑nisel ta’ Ġużeppi; iva, sewwasew dak l‑istess Ġużeppi li kien bin Ġakobb, li ġie mibjugħ fl‑Eġittu, u li ġie mħares minn id il‑Mulej, sabiex ikun jista’ jħares lil missieru, Ġakobb, u lil daru milli jinqerdu bil‑ġuħ.\n\n15 U huma kienu wkoll ittieħdu ’l barra mill‑jasar tal‑eżilju u ’l barra mill‑art tal‑Eġittu, minn dak l‑istess Alla li ħarishom.\n\n16 U b’hekk missieri, Leħi, skopra l‑arblu tar‑razza ta’ missirijietu. U Laban ukoll kien min‑nisel ta’ Ġużeppi, għalhekk hu u missirijietu żammew l‑annali.\n\n17 U issa meta missieri ra dan kollu, hu mtela bl‑Ispirtu, u beda jħabbar dwar in‑nisel tiegħu—\n\n18 Li dawn il‑pjanċi tal‑bronż kellhom imorru fost kull ġens, tribù, ilsien, u poplu li kien ġej min‑nisel tiegħu.\n\n19 Għalhekk, hu qal li dawn il‑pjanċi tal‑bronż m’għandhom jinqerdu qatt; lanqas id‑dija tagħhom m’għandha tonqos maż‑żmien. U hu ħabbar bosta ħwejjeġ dwar in‑nisel tiegħu.\n\n20 U ġara li jien u missieri s’issa ħarisna l‑kmandamenti li ordnalna l‑Mulej.\n\n21 U aħna ksibna l‑annali li ordnalna l‑Mulej, u flejnihom u sibna li kien fihom għaxqa; iva, sewwasew kienu ta’ valur kbir għalina, hekk li aħna stajna nippreservaw il‑kmandamenti tal‑Mulej għal uliedna.\n\n22 Għalhekk, kien għerf fil‑Mulej li aħna kellna nġorruhom magħna, hekk kif imxejna fid‑deżert lejn l‑art imwiegħda.\n\n", "1-ne 6": "[center][font_size=26]Kapitlu 6[/font_size][/center]\n\n[i]Nefi jikteb dwar il‑ħwejjeġ ta’ Alla—L‑għan ta’ Nefi hu li jipperswadi lill‑bnedmin biex jersqu lejn l‑Alla ta’ Abraham u jsalvaw. Madwar 600–592 Q.K.[/i]\n\n1 U issa jien, Nefi, mhux se nagħti l‑arblu tar‑razza ta’ missirijieti f’din il‑parti tal‑annali tiegħi; u fl‑ebda ħin wara ma jien se nagħtih fuq dawn il‑pjanċi li qiegħed nikteb; għaliex ingħata fl‑annali li żamm għandu missieri; għalhekk, jien mhux se niktbu f’din il‑kitba.\n\n2 Għax biżżejjed għalija li ngħid li aħna ġejjin min‑nisel ta’ Ġużeppi.\n\n3 U m’għandix interess li nikteb fid‑dettall rakkont sħiħ tal‑ħwejjeġ kollha ta’ missieri, għax ma jistgħux jinkitbu fuq dawn il‑pjanċi, għaliex nixtieq li jkolli spazju biżżejjed biex inkun nista’ nikteb dwar il‑ħwejjeġ ta’ Alla.\n\n4 Għax l‑intenzjoni kollha tiegħi hi li nkun nista’ nipperswadi lill‑bnedmin biex jersqu lejn l‑Alla ta’ Abraham, u l‑Alla ta’ Iżakk, u l‑Alla ta’ Ġakobb, u jsalvaw.\n\n5 Għalhekk, mhux se nikteb il‑ħwejjeġ li jogħġbu lid‑dinja, iżda se nikteb il‑ħwejjeġ li jogħġbu lil Alla u lil dawk li mhumiex tad‑dinja.\n\n6 Għalhekk, jien se nagħti kmandament lin‑nisel tiegħi, li huma m’għadhomx jokkupaw dawn il‑pjanċi bi ħwejjeġ li mhumiex ta’ valur għal ulied il‑bnedmin.\n\n", "1-ne 7": "[center][font_size=26]Kapitlu 7[/font_size][/center]\n\n[i]Ulied Leħi jerġgħu lura Ġerusalemm u jistiednu lil Ismagħel u lil daru biex jingħaqdu magħhom fil‑vjaġġ tagħhom—Laman u oħrajn jirvellaw—Nefi jħeġġeġ lil ħutu biex jafdaw fil‑Mulej—Huma jorbtuh bil‑ħbula u jippjanaw li jeqirduh—Hu jinħeles bil‑qawwa tal‑fidi—Ħutu jitolbu l‑maħfra—Leħi u min kellu miegħu joffru s‑sagrifiċċju u s‑sagrifiċċji tal‑ħruq. Madwar 600–592 Q.K.[/i]\n\n1 U issa nixtieq li intom tkunu tafu, li wara li missieri, Leħi, waqaf iħabbar dwar in‑nisel tiegħu, ġara li reġa’ kellmu l‑Mulej, u qallu li mhux sewwa li hu, Leħi, jieħu l‑familja tiegħu fid‑deżert weħidhom; iżda li wliedu s‑subien għandhom jieħdu wlied bniet b’marthom, ħalli huma jkunu jistgħu jnisslu wlied għall‑Mulej fl‑art imwiegħda.\n\n2 U ġara li l‑Mulej ordnalu li jien, Nefi, u ħuti, kellna nerġgħu lura fl‑art ta’ Ġerusalemm, u nġibu magħna lil Ismagħel u lill‑familja tiegħu fid‑deżert.\n\n3 U ġara li jien, Nefi, erġajt, flimkien ma’ ħuti, mort fid‑deżert ħalli nitla’ lejn Ġerusalemm.\n\n4 U ġara li aħna morna fid‑dar ta’ Ismagħel, u aħna sibna grazzja f’għajnejn Ismagħel, hekk li qsamna miegħu kliem il‑Mulej.\n\n5 U ġara li l‑Mulej rattab il‑qalb ta’ Ismagħel, kif ukoll ta’ daru, hekk li huma niżlu magħna fid‑deżert sat‑tinda ta’ missierna.\n\n6 U ġara li hekk kif konna mexjin fid‑deżert, araw Laman u Lemwel, u tnejn mill‑ulied bniet ta’ Ismagħel, u ż‑żewġ ulied subien ta’ Ismagħel u l‑familji tagħhom, qamu kontrina; iva, kontrija, Nefi, u kontra Sam, u kontra missierhom, Ismagħel, u martu, u t‑tlett ibniet l‑oħra tiegħu.\n\n7 U ġara li f’dan l‑irvell, huma xtaqu li nerġgħu lura fl‑art ta’ Ġerusalemm.\n\n8 U issa jien, Nefi, imnikket għall‑aħħar minħabba l‑ebusija ta’ qalbhom, għalhekk jien tkellimt magħhom u għidt, iva, sewwasew lil Laman u lil Lemwel: Araw intom ħuti l‑kbar, imma għalfejn din l‑ebusija kollha f’qalbkom, u din l‑għama kollha f’moħħkom, li hemm bżonn li jien, ħukom iż‑żgħir, inkellimkom, iva, u nagħtikom eżempju?\n\n9 Kif ma smajtux mill‑kelma tal‑Mulej?\n\n10 Kif insejtu li intom rajtu anġlu tal‑Mulej?\n\n11 Iva, imma kif insejtu kemm għamel ħwejjeġ kbar għalina l‑Mulej, li ħelisna minn idejn Laban, kif ukoll li kellna niksbu l‑annali?\n\n12 Iva, imma kif insejtu li l‑Mulej jista’ jagħmel kollox skont ir‑rieda tiegħu, għal ulied il‑bnedmin, jekk huma jeżeritaw il‑fidi fih? Għalhekk, ejjew inkunu fidili lejh.\n\n13 U jekk inkunu fidili lejh, aħna għandna niksbu l‑art imwiegħda; u intom tkunu tafu f’xi żmien futur li l‑kelma tal‑Mulej dwar il‑qerda ta’ Ġerusalemm se tiġi fis‑seħħ; għax dak kollu li l‑Mulej qal dwar il‑qerda ta’ Ġerusalemm għandu jiġi fis‑seħħ.\n\n14 Għax araw, l‑Ispirtu tal‑Mulej ma jdumx ma jieqaf jgħammar magħhom; għax araw, huma warrbu lill‑profeti, u lil Ġeremija tefgħuh fil‑ħabs. U huma ppruvaw joqtlu lil missieri, hekk li wassluh biex jitlaq mill‑pajjiż.\n\n15 Issa araw, jien ngħidilkom li jekk intom terġgħu lura Ġerusalemm intom ukoll tinqerdu magħhom. U issa, jekk din hi l‑għażla tagħkom, itilgħu fil‑pajjiż, u ftakru fil‑kliem li qed ngħidilkom, li jekk intom tmorru intom ukoll tinqerdu; għax hekk riedni ngħid l‑Ispirtu tal‑Mulej.\n\n16 U ġara li meta jien, Nefi, għidt dan il‑kliem lil ħuti, huma ħaduha kontrija. U ġara li huma refgħu idejhom fuqi, għax araw, huma nkorlaw bis‑sħiħ, u rabtuni bil‑ħbula, għax ippruvaw ineħħuli ħajti, biex iħalluni fid‑deżert ħalli jikluni l‑bhejjem selvaġġi.\n\n17 Iżda ġara li jien tlabt lill‑Mulej, u għidt: O Mulej, skont il‑fidi tiegħi li hija fik, se teħlisni minn idejn ħuti; iva, se tagħtini sewwasew il‑qawwa li jiena nqatta’ dawn il‑ħbula li ninsab marbut bihom.\n\n18 U ġara li meta jien għidt dan il‑kliem, araw, inħall l‑irbit minn idejja u riġlejja, u jien waqaft quddiem ħuti, u erġajt kellimthom.\n\n19 U ġara li huma reġgħu mtlew bil‑korla għalija, u ppruvaw jerfgħu jdejhom fuqi; iżda araw, waħda mill‑ulied bniet ta’ Ismagħel, iva, kif ukoll ommha, u wieħed mill‑ulied subien ta’ Ismagħel, kellmu lil ħuti, tant li huma rattbu qalbhom; u ma komplewx jippruvaw ineħħuli ħajti.\n\n20 U ġara li huma sewwdu qalbhom, minħabba ħżunithom, hekk li nxteħtu wiċċhom fl‑art quddiemi, u talbuni biex naħfrilhom ta’ dak li għamluli.\n\n21 U ġara li jien ħfirtilhom dak kollu li għamlu, u ħeġġiġthom biex jitolbu lill‑Mulej Alla tagħhom għall‑maħfra. U ġara li huma għamlu dan. U wara li waqfu jitolbu lill‑Mulej aħna erġajna tlaqna fi triqtna lejn it‑tinda ta’ missierna.\n\n22 U ġara li aħna nżilna lejn it‑tinda ta’ missierna. U wara li jien u ħuti u d‑dar kollha ta’ Ismagħel inżilna lejn it‑tinda ta’ missieri, huma raddew ħajr lill‑Mulej Alla tagħhom; u offrewlu sagrifiċċju u sagrifiċċji tal‑ħruq.\n\n", "1-ne 8": "[center][font_size=26]Kapitlu 8[/font_size][/center]\n\n[i]Leħi jara dehra tas‑siġra tal‑ħajja—Hu jiekol mill‑frott tagħha u jkollu x‑xewqa li l‑familja tiegħu tagħmel l‑istess—Hu jara virga tal‑ħadid, mogħdija stretta u dejqa, u ċ‑ċparijiet tad‑dlam li jgħattu lill‑bnedmin—Sarija, Nefi, u Sam jieklu mill‑frott, iżda Laman u Lemwel jirrifjutaw. Madwar 600–592 Q.K.[/i]\n\n1 U ġara li aħna ġbarna flimkien kull xorta ta’ żerriegħa ta’ kull għamla, kemm ċereali ta’ kull għamla, kif ukoll żerriegħa ta’ frott ta’ kull għamla.\n\n2 U ġara li waqt li missieri baqa’ għal ftit żmien fid‑deżert hu kellimna u qalilna: Araw, jiena ħlomt ħolma; jew, fi kliem ieħor, jiena rajt dehra.\n\n3 U araw, minħabba dak li jiena rajt, għandi għalfejn nifraħ fil‑Mulej minħabba Nefi kif ukoll Sam; għax vera għandi għalfejn naħseb li huma, kif ukoll ħafna li ġejjin minn nisilhom, se jsalvaw.\n\n4 Iżda araw, Laman u Lemwel, jien inħossni mbeżża’ bil‑kbir minħabba fikom; għax araw, fil‑ħolma tiegħi niftakarni nara xagħri mudlam u deżolat.\n\n5 U ġara li jien rajt raġel, u hu kien liebes mantar abjad; u hu ġie u waqaf quddiemi.\n\n6 U ġara li hu kellimni, u talabni biex nimxi warajh.\n\n7 U ġara li hekk kif imxejt warajh jien indunajt li kont ninsab f’xagħri mudlam u deżolat.\n\n8 U wara li mxejt bosta sigħat fid‑dlam, jien bdejt nitlob lill‑Mulej biex hu jkollu ħniena minni, skont il‑ħniena kbira tiegħu.\n\n9 U ġara li wara li tlabt lill‑Mulej jiena rajt għalqa kbira u spazjuża.\n\n10 U ġara li jien rajt siġra, li frottha kien ta’ min jixtiequ biex tkun kuntent.\n\n11 U ġara li jiena mort u kilt minn frottha; u sibt li kien mill‑aktar ħelu, aktar minn kull ħaġa li jien kont doqt qabel. Iva, u rajt li frottha kien abjad, li jiżboq kull bjudija li jien qatt rajt qabel.\n\n12 U hekk kif jien kilt minn frottha, dan mela ruħi b’hena mill‑aktar kbir; għalhekk, nibtet xewqa ġewwa fija li familti tiekol minnu wkoll; għax jien kont naf li kien ta’ min jixtiequ aktar minn kull frott ieħor.\n\n13 U hekk kif ħarist ħarsa madwari, biex forsi nkun nista’ nilmaħ ukoll lil familti, jiena rajt xmara tal‑ilma; u kienet għaddejja minn qrib is‑siġra li minnha kont qed niekol il‑frott.\n\n14 U ħarist biex nara minn fejn kienet ġejja; u rajt is‑sors tagħha ftit ’il bogħod; u ħdejn is‑sors tagħha jiena rajt lil ommkom Sarija, u lil Sam, u lil Nefi; u huma waqfu hemm qishom ma jafux fejn kellhom imorru.\n\n15 U ġara li jien sejjaħtilhom; u għidtilhom ukoll b’leħen għoli biex huma jiġu ħdejja, u jieklu mill‑frott, li kien ta’ min jixtiequ aktar minn kull frott ieħor.\n\n16 U ġara li huma ġew ħdejja u kielu wkoll mill‑frott.\n\n17 U ġara li jien kelli x‑xewqa li Laman u Lemwel jiġu u jieklu wkoll mill‑frott; għalhekk, jien ħarist ħarsa lejn is‑sors tax‑xmara, biex forsi nilmaħhom.\n\n18 U ġara li jiena rajthom, iżda huma ma ridux jiġu ħdejja u jieklu mill‑frott.\n\n19 U jien rajt virga tal‑ħadid, li kienet tibqa’ ddur ma’ xatt ix‑xmara, u kienet twassal sas‑siġra fejn kont ninsab wieqaf jien.\n\n20 U rajt ukoll mogħdija stretta u dejqa, li kienet tgħaddi biswit il‑virga tal‑ħadid, u tasal sas‑siġra fejn kont wieqaf jien; u kienet tgħaddi wkoll minn ħdejn is‑sors tax‑xmara, lejn għalqa kbira u spazjuża, bħallikieku kienet xi dinja.\n\n21 U jien rajt numru bla għadd ta’ nies, li ħafna minnhom bdew jimbuttaw ’il quddiem, ħalli jkunu jistgħu jaslu fil‑mogħdija li kienet twassal sas‑siġra fejn kont wieqaf jien.\n\n22 U ġara li huma waslu hemm, u bdew mexjin fil‑mogħdija li kienet twasslek sas‑siġra.\n\n23 U ġara li waqa’ ċpar tad‑dlam; iva, sewwasew ċpar tad‑dlam mill‑aktar kbir, tant li dawk li bdew mexjin fil‑mogħdija tilfu triqthom, u spiċċaw tbiegħdu u ntilfu.\n\n24 U ġara li jien rajt oħrajn jimbuttaw ’il quddiem, u huma waslu hemm u qabdu ma’ tarf il‑virga tal‑ħadid; u huma komplew jimbuttaw ’il quddiem qalb iċ‑ċpar tad‑dlam, u bdew iżommu sew mal‑virga tal‑ħadid, sewwasew sakemm waslu hemm u kielu mill‑frott tas‑siġra.\n\n25 U wara li kielu mill‑frott tas‑siġra huma bdew iħarsu madwarhom bħallikieku bdew iħossuhom imbarazzati.\n\n26 U jien ukoll bdejt inħares madwari, u rajt, fuq in‑naħa l‑oħra tax‑xmara tal‑ilma, bini kbir u spazjuż; u dan kien wieqaf bħallikieku kien jinsab fl‑arja, għoli sew mill‑art.\n\n27 U kien mimli nies, kemm xjuħ kif ukoll żgħar, kemm irġiel kif ukoll nisa; u t‑tip ta’ lbies tagħhom kien mill‑aktar fin; u huma bdew jippontaw subgħajhom lejn dawk li ġew u kielu mill‑frott u bdew jiddieħqu bihom.\n\n28 U wara li daqu l‑frott huma bdew iħossuhom imbarazzati, minħabba dawk li bdew iwaqqgħuhom għaż‑żufjett; u huma tilfu triqthom u spiċċaw f’toroq ipprojbiti u ntilfu.\n\n29 U issa jien, Nefi, mhux se ngħid dak kollu li qal missieri.\n\n30 Iżda, biex ma niktibx fit‑tul, araw, hu ra folol oħra jimbuttaw ’il quddiem; u huma ġew u qabdu ma’ tarf il‑virga tal‑ħadid; u komplew jimbuttaw ’il quddiem, kontinwament iżommu sod mal‑virga tal‑ħadid, sakemm ġew hemm u nxeħtu mal‑art u kielu mill‑frott tas‑siġra.\n\n31 U hu ra wkoll folol oħra jippruvaw iħossu triqthom lejn dak il‑bini kbir u spazjuż.\n\n32 U ġara li ħafna spiċċaw għerqu f’qiegħ ix‑xmara; u ħafna oħrajn għebu minn quddiem għajnejh, fejn spiċċaw iduru f’toroq mhux magħrufa.\n\n33 U kbira kienet il‑miġemgħa li daħlet f’dak il‑bini mill‑aktar stramb. U wara li daħlu f’dak il‑bini huma bdew jippuntaw subgħajhom lejja u lejn dawk li kienu wkoll qed jieklu l‑frott u bdew jiddieħqu bina; iżda aħna ma tajniex kashom.\n\n34 Dan hu kliem missieri: Dawk kollha li taw kashom, spiċċaw tilfu triqthom.\n\n35 U Laman u Lemwel ma kielux mill‑frott, qal missieri.\n\n36 U ġara li wara li missieri qal kulma kellu xi jgħid dwar il‑ħolma jew id‑dehra tiegħu, u xi jgħid kellu ħafna, hu qalilna, minħabba dawn il‑ħwejjeġ li ra fid‑dehra, hu beda jħossu mbeżża’ bil‑kbir minħabba Laman u Lemwel; iva, hu beda jibża’ li huma se jiġu mwarrba minn quddiem il‑Mulej.\n\n37 Imbagħad hu ħeġġiġhom b’imħabba ta’ ġenitur, biex huma jagħtu widen ta’ kliemu, ħalli forsi l‑Mulej ikollu ħniena minnhom, u ma jwarrabhomx; iva, missieri xandrilhom il‑kelma.\n\n38 U wara li hu xandrilhom il‑kelma, kif ukoll ħabbrilhom bosta ħwejjeġ, hu talabhom biex iħarsu l‑kmandamenti tal‑Mulej; u waqaf ikellimhom.\n\n", "1-ne 9": "[center][font_size=26]Kapitlu 9[/font_size][/center]\n\n[i]Nefi jagħmel żewġ settijiet ta’ annali—It‑tnejn li huma jisimhom il‑pjanċi ta’ Nefi—L‑akbar pjanċi jinkludu fihom storja sekulari; dawk li huma iżgħar jittrattaw primarjament ħwejjeġ sagri. Madwar 600–592 Q.K.[/i]\n\n1 U dan kollu missieri ra, u sema’, u qal, waqt li huwa għammar f’tinda, fil‑wied ta’ Lemwel, kif ukoll għadd kbir ta’ ħwejjeġ oħra, li ma jistgħux jinkitbu fuq dawn il‑pjanċi.\n\n2 U issa, hekk kif jien tkellimt dwar dawn il‑pjanċi, araw dawn mhumiex il‑pjanċi li fuqhom se nagħmel rakkont sħiħ tal‑istorja tal‑poplu tiegħi; għax il‑pjanċi li fuqhom se nagħmel rakkont sħiħ tal‑poplu tiegħi tajthom l‑isem ta’ Nefi; għalhekk, huma jissejħu l‑pjanċi ta’ Nefi, li huma msemmija għalija; u dawn il‑pjanċi jisimhom ukoll il‑pjanċi ta’ Nefi.\n\n3 Madankollu, jiena ngħatajt kmandamenti mill‑Mulej li għandi nagħmel dawn il‑pjanċi, għall‑għan speċjali li fuqhom ikun imnaqqax rakkont tal‑ministeru tal‑poplu tiegħi.\n\n4 Fuq il‑pjanċi l‑oħra għandu jkun imnaqqax rakkont tas‑saltna tas‑slaten, u l‑gwerer u l‑ġlied tal‑poplu tiegħi; għalhekk dawn il‑pjanċi jittrattaw l‑aktar ħwejjeġ relatati mal‑ministeru; u l‑pjanċi l‑oħra jittrattaw l‑aktar ħwejjeġ relatati mas‑saltna tas‑slaten u l‑gwerer u l‑ġlied tal‑poplu tiegħi.\n\n5 Għalhekk, il‑Mulej ordnali biex nagħmel dawn il‑pjanċi għal għan għaqli magħruf minnu, liema għan jiena ma nafux.\n\n6 Iżda l‑Mulej jaf kull ħaġa sa mill‑bidu; għalhekk, hu jipprovdi mezz biex jitwettqu l‑għemejjel tiegħu kollha fost ulied il‑bnedmin; għax araw, hu għandu kull qawwa li jwettaq kull kelma li toħroġ minn fommu. U hekk hu. Ammen.\n\n", "1-ne 10": "[center][font_size=26]Kapitlu 10[/font_size][/center]\n\n[i]Leħi jbassar li l‑Lhud se jittieħdu fil‑jasar min‑nies tal‑Babilonja—Hu jitkellem dwar il‑miġja fost il‑Lhud ta’ Messija, Salvatur, Feddej—Leħi jitkellem ukoll dwar il‑miġja ta’ dak li sejjer jgħammed lill‑Ħaruf ta’ Alla—Leħi jitkellem dwar il‑mewt u l‑qawmien mill‑imwiet tal‑Messija—Hu jqabbel it‑tifrix u l‑ġabra ta’ Iżrael ma’ siġra taż‑żebbuġ—Nefi jitkellem dwar Iben Alla, dwar id‑don tal‑Ispirtu s‑Santu, u dwar il‑ħtieġa għas‑sewwa. Madwar 600–592 Q.K.[/i]\n\n1 U issa jien, Nefi, se nkompli bir‑rakkont fuq dawn il‑pjanċi dwar dak li jien għaddejt minnu, u dwar is‑saltna u l‑ministeru tiegħi; għalhekk, biex inkompli bir‑rakkont tiegħi, jien se ngħid xi ħaġa dwar l‑għemejjel ta’ missieri, kif ukoll ta’ ħuti.\n\n2 Għax araw, ġara li wara li missieri waqaf jitkellem dwar il‑ħolma tiegħu, kif ukoll waqaf iħeġġiġhom ħalli jkunu kemm jista’ jkun diliġenti, hu qabad ikellimhom dwar il‑Lhud—\n\n3 Li wara li huma jinqerdu, u l‑istess dik il‑belt kbira Ġerusalemm, u ħafna minnhom jittieħdu fl‑eżilju f’Babilonja, fiż‑żmien stabbilit mill‑Mulej, huma se jerġgħu lura, iva, jiġifieri se jinġiebu lura mill‑jasar; u wara li jinġiebu lura mill‑jasar huma sejrin jieħdu lura l‑art ta’ wirthom.\n\n4 Iva, sewwasew sitt mitt sena minn meta missieri ħalla Ġerusalemm, il‑Mulej Alla se jqajjem profeta fost il‑Lhud—sewwasew Messija, jew, fi kliem ieħor, Salvatur tad‑dinja.\n\n5 U hu tkellem ukoll dwar il‑profeti, kif ħafna minnhom xehdu dwar dawn il‑ħwejjeġ, dwar dan il‑Messija, li dwaru huwa tkellem, jew dan il‑Feddej tad‑dinja.\n\n6 B’hekk, l‑umanità kollha kienet fi stat mitluf u dekadut, u hekk tibqa’ għal dejjem jekk ma tafdax f’dan il‑Feddej.\n\n7 U hu tkellem ukoll dwar profeta li kellu jiġi qabel il‑Messija, biex iħejji t‑triq tal‑Mulej—\n\n8 Iva, hu sewwasew se jmur u jgħajjat fid‑deżert: Ħejju t‑triq tal‑Mulej, u ddrittaw il‑mogħdijiet tiegħu; għax f’nofskom hemm wieħed li intom ma tafuhx; u hu aqwa minni, u jiena anqas ma jistħoqqli nħoll il‑qafla tal‑qorq tiegħu. U missieri tkellem ħafna dwar din il‑ħaġa.\n\n9 U missieri qal li hu sejjer jgħammed ġewwa Betanja, in‑naħa l‑oħra tal‑Ġordan; u qal ukoll li sejjer jgħammed bl‑ilma; sewwasew hu se jgħammed lill‑Messija bl‑ilma.\n\n10 U wara li jgħammed lill‑Messija bl‑ilma, hu se jagħraf u jagħti xhieda li huwa għammed lill‑Ħaruf ta’ Alla, li sejjer ineħħi d‑dnubiet tad‑dinja.\n\n11 U ġara li wara li missieri lissen dan il‑kliem hu kellem lil ħuti dwar l‑evanġelju li sejjer jixxandar fost il‑Lhud, kif ukoll dwar id‑deġenerazzjoni tal‑Lhud minħabba nuqqas ta’ twemmin. U wara li jkunu qatlu lill‑Messija, li għandu jiġi, u wara li huwa jiġi maqtul, huwa se jqum mill‑imwiet, u se juri lilu nnifsu, permezz tal‑Ispirtu s‑Santu, lill‑Ġentili.\n\n12 Iva, missieri sewwasew tkellem ħafna dwar il‑Ġentili, kif ukoll dwar id‑dar ta’ Iżrael, li huma se jkunu jixbħu lil siġra taż‑żebbuġ, li l‑friegħi tagħha se jitqaċċtu u se jinxterdu ma’ wiċċ l‑art kollha.\n\n13 Għalhekk, hu qal li jeħtieġ li aħna nkunu lkoll qalb waħda fil‑mixja tagħna lejn l‑art imwiegħda, ħalli tiġi fis‑seħħ il‑kelma tal‑Mulej, li aħna sejrin ninxterdu fuq wiċċ l‑art kollha.\n\n14 U wara li d‑dar ta’ Iżrael se tiġi mxerrda, uliedha se jerġgħu jinġabru flimkien għal darb’oħra; jew fi kliem ieħor, wara li l‑Ġentili jkunu rċevew il‑milja tal‑Evanġelju, il‑fergħat naturali tas‑siġra taż‑żebbuġ, jew il‑fdalijiet tad‑dar ta’ Iżrael, sejrin jitlaqqmu, jew jiksbu l‑għarfien tal‑veru Messija, il‑Mulej u l‑Feddej tagħhom.\n\n15 U b’dan il‑mod ta’ diskors missieri beda jħabbar u jkellem lil ħuti, fejn qal ukoll bosta ħwejjeġ oħra li jien m’iniex se nikteb f’dan il‑ktieb; għax jiena ktibt kemm ħsibt li hu xieraq li nikteb fil‑ktieb l‑ieħor tiegħi.\n\n16 U dan kollu, li jien tkellimt dwaru, seħħ waqt li missieri kien qed jgħammar f’tinda, fil‑wied ta’ Lemwel.\n\n17 U ġara li jien, Nefi, li smajt dak kollu li qal missieri, dwar il‑ħwejjeġ li hu ra fid‑dehra, kif ukoll il‑ħwejjeġ li hu qal bil‑qawwa tal‑Ispirtu s‑Santu, liema qawwa huwa rċieva permezz tal‑fidi tiegħu f’Iben Alla—u Iben Alla kien il‑Messija li għandu jiġi—jien, Nefi, kelli x‑xewqa wkoll li nkun nista’ nara, u nisma’, u nkun naf dawn il‑ħwejjeġ, bil‑qawwa tal‑Ispirtu s‑Santu, li hija d‑don ta’ Alla lil dawk kollha li jfittxuh bil‑ħrara, kemm fi żmien il‑qedem kif ukoll fiż‑żmien li fih hu se juri lilu nnifsu lill‑ulied il‑bnedmin.\n\n18 Għax hu li kien, fl‑imgħoddi, issa, u għal dejjem; u t‑triq tinsab imħejjija għall‑bnedmin kollha sa mill‑ħolqien tad‑dinja, jekk huma jindmu u jersqu lejh.\n\n19 Għax dawk kollha li jfittxu bil‑ħrara jsibu; u l‑misteri ta’ Alla jiġu żvelati lilhom, bil‑qawwa tal‑Ispirtu s‑Santu, kemm f’dawn iż‑żminijiet kif ukoll fi żmien il‑qedem, u kemm fi żmien il‑qedem kif ukoll fiż‑żmien li ġej; għalhekk, ir‑rotta tal‑Mulej hi ċirku wieħed etern.\n\n20 Għalhekk ftakar, ja bniedem, għall‑għemejjel kollha tiegħek se tiġi ġġudikat.\n\n21 Għalhekk, jekk inti ppruvajt tagħmel il‑ħażen fi żmien il‑probazzjoni tiegħek, mela inti se tinstab imniġġes quddiem it‑tribunal ta’ Alla; u l‑ebda ħaġa mniġġsa ma tista’ tgħammar ma’ Alla; għalhekk, inti titwarrab għal dejjem.\n\n22 U l‑Ispirtu s‑Santu jagħtini l‑awtorità li jiena ngħid dawn il‑ħwejjeġ, u ma niċħadhomx.\n\n", "1-ne 11": "[center][font_size=26]Kapitlu 11[/font_size][/center]\n\n[i]Nefi jara l‑Ispirtu tal‑Mulej u jiġi muri f’dehra s‑siġra tal‑ħajja—Hu jara l‑omm Iben Alla u jitgħallem dwar il‑kondixxendenza ta’ Alla—Hu jara l‑magħmudija, il‑ministeru, u l‑kruċifissjoni tal‑Ħaruf ta’ Alla—Hu jara wkoll is‑sejħa u l‑ministeru tat‑Tnax‑il Appostlu tal‑Ħaruf. Madwar 600–592 Q.K.[/i]\n\n1 Għax ġara li wara li jiena ġietni x‑xewqa li nsir naf il‑ħwejjeġ li ra missieri, u għax kont nemmen li l‑Mulej seta’ jiżvela dawn il‑ħwejjeġ lili, hekk kif kont bilqiegħda nixtarrhom f’qalbi l‑Ispirtu tal‑Mulej ħatafni, iva, u ħadni f’muntanja mill‑aktar għolja, li jien qatt ma kont rajt qabel, u li fuqha jien qatt ma kont middejt riġlejja.\n\n2 U l‑Ispirtu qalli: Ara, x’inhi x‑xewqa tiegħek?\n\n3 U jien għidt: Nixtieq nara l‑ħwejjeġ li ra missieri.\n\n4 U l‑Ispirtu qalli: Temmen int li missierek ra s‑siġra li hu tkellem dwarha?\n\n5 U jien għidt: Iva, int taf li jien nemmen il‑kliem kollu li jgħid missieri.\n\n6 U meta jien għidt dan il‑kliem, l‑Ispirtu għajjat b’leħen għoli, u qal: Hosanna lill‑Mulej, Alla l‑għoli; għax hu Alla fuq l‑art kollha, iva, sewwasew fuq kulħadd. U mbierek int, Nefi, għaliex temmen f’Bin Alla l‑għoli; għalhekk, inti sejjer tara dawk il‑ħwejjeġ li xtaqt tara.\n\n7 U ara din il‑ħaġa se tingħata lilek bħala sinjal, li wara li int tkun rajt is‑siġra li għamlet dak il‑frott li daq missierek, inti sejjer tara wkoll raġel nieżel mis‑smewwiet, u b’għajnejk lilu inti se tara; u wara li b’għajnejk lilu tkun rajt inti se tagħti xhieda li hu Bin Alla.\n\n8 U ġara li l‑Ispirtu qalli: Ħares! U jien ħarist u rajt siġra; u kienet qisha s‑siġra li ra missieri; u s‑sbuħija tagħha kienet tiżboq, verament, kull sbuħija oħra; u l‑bjuda tagħha kienet tiżboq il‑bjudija tas‑silġ.\n\n9 U ġara li wara li jiena rajt is‑siġra, jien għidt lill‑Ispirtu: Jiena naf li inti wrejtni s‑siġra li hi l‑aktar waħda prezzjuża.\n\n10 U hu qalli: X’inhi x‑xewqa tiegħek?\n\n11 U jien għidtlu: Li nkun naf l‑interpretazzjoni tagħha—għaliex jien kellimtu kif jitkellem bniedem; għax jiena rajt li hu kellu l‑forma ta’ bniedem; iżda madankollu, jien kont naf li hu kien l‑Ispirtu tal‑Mulej; u hu lili kellimni kif bniedem jitkellem ma’ ieħor.\n\n12 U ġara li hu qalli: Ħares! U jien ħarist fejn kien hu, u lilu ma rajtux; għax hu kien telaq minn quddiemi.\n\n13 U ġara li jien ħarist u rajt il‑belt kbira ta’ Ġerusalem, kif ukoll bliet oħra. U rajt il‑belt ta’ Nazaret; u fil‑belt ta’ Nazaret jiena rajt xebba verġni, u hi kienet mill‑aktar grazzjuża u safja.\n\n14 U ġara li jiena rajt is‑smewwiet jinfetħu; u niżel anġlu u waqaf quddiemi; u huwa qalli: Nefi, x’inti tara?\n\n15 U jien għidtlu: qed nara xebba verġni, aktar sabiħa u grazzjuża minn kull xebba oħra.\n\n16 U huwa qalli: Inti taf il‑kondixxendenza ta’ Alla?\n\n17 U jien għidtlu: Jiena naf li huwa jħobb lil uliedu; madankollu, ma nafx it‑tifsira ta’ kull ħaġa.\n\n18 U huwa qalli: Ara, ix‑xebba verġni li inti qed tara hija omm Iben Alla, skont il‑ġisem.\n\n19 U ġara li jiena rajt li hija ttieħdet fl‑Ispirtu, u wara li hija ttieħdet fl‑Ispirtu għal perjodu ta’ żmien l‑anġlu kellimni u qalli: Ħares!\n\n20 U jien ħarist u erġajt rajt lix‑xebba, iġġorr tarbija f’dirgħajha.\n\n21 U l‑anġlu qalli: Ara l‑Ħaruf ta’ Alla, iva, sewwasew Bin il‑Missier Etern! Inti taf it‑tifsira tas‑siġra li ra missierek?\n\n22 U jien weġibtu u għidtlu: Iva, hija l‑imħabba ta’ Alla, li tinfirex lil hinn fi qlub ulied il‑bnedmin; għalhekk, hi l‑aktar ħaġa mixtieqa fost kull ħaġa oħra.\n\n23 U hu kellimni u qalli: Iva, u l‑aktar hienja għar‑ruħ.\n\n24 U wara li lissen dan il‑kliem, huwa qalli: Ħares! U jien ħarist, u rajt l‑Iben ta’ Alla sejjer fost ulied il‑bnedmin; u rajt ħafna jinxteħtu madwar riġlejh u jqimuh.\n\n25 U ġara li jien rajt li l‑virga tal‑ħadid, li kien ra missieri, kienet il‑kelma ta’ Alla, li kienet twassal sal‑għajn tal‑ilma ġieri, jew sas‑siġra tal‑ħajja; liema ilma huwa rappreżentazzjoni tal‑imħabba ta’ Alla; u jien stajt nara wkoll li s‑siġra tal‑ħajja kienet rappreżentazzjoni tal‑imħabba ta’ Alla.\n\n26 U l‑anġlu reġa’ qalli: Ħares u ara l‑kondixxendenza ta’ Alla!\n\n27 U jiena ħarist u rajt lill‑Feddej tad‑dinja, li dwaru kien tkellem missieri; u rajt ukoll lill‑profeta li għandu jħejjilu t‑triq. U l‑Ħaruf ta’ Alla mexa lejh u ġie mgħammed minnu; u wara li hu tgħammed, jiena rajt is‑smewwiet jinfetħu, u l‑Ispirtu s‑Santu niżel mis‑smewwiet u waqaf fuqu f’għamla ta’ ħamiema.\n\n28 U jiena rajt li huwa mar jimministra lin‑nies, bl‑akbar qawwa u glorja; u l‑folol kienu miġburin flimkien biex jisimgħuh; u jiena rajt li huma keċċewh ’il barra minn fosthom.\n\n29 U jien rajt ukoll tnax oħra mexjin warajh. U ġara li huma ttieħdu minn quddiemi fl‑Ispirtu, u jien ma rajthomx aktar.\n\n30 U ġara li l‑anġlu reġa’ kellimni u qalli: Ħares! U jien ħarist u rajt is‑smewwiet jinfetħu mill‑ġdid, u rajt l‑anġli neżlin fuq ulied il‑bnedmin, u bdew jimministrawlhom.\n\n31 U hu reġa’ kellimni u qalli: Ħares! U jien ħarist u rajt lill‑Ħaruf ta’ Alla sejjer fost ulied il‑bnedmin. U jien rajt folol kbar ta’ nies li kienu morda, li kienu qed ibatu minn kull tip ta’ mard, u oħrajn li fihom kellhom ix‑xjaten u spirti mniġġsa; u l‑anġlu tkellem u wrieni dan kollu. U huma ġew imfejqa bil‑qawwa tal‑Ħaruf ta’ Alla; u x‑xjaten u l‑ispirti mniġġsa ġew imkeċċija ’l barra.\n\n32 U ġara li l‑anġlu reġa’ kellimni u qalli: Ħares! U jiena ħarist u rajt lill‑Ħaruf ta’ Alla, li hu kien ittieħed min‑nies; iva, Bin Alla ta’ dejjem ġie kkundannat mid‑dinja; u jiena rajt u tajt xhieda ta’ dan.\n\n33 U jien, Nefi, rajt li hu ġie mtella’ fuq salib u li hu ġie maqtul għad‑dnubiet tad‑dinja.\n\n34 U wara li huwa nqatel jiena rajt il‑miġemgħa tad‑dinja, li nġabret flimkien biex teħodha kontra l‑appostli tal‑Ħaruf; għax hekk sejħilhom lit‑tnax l‑anġlu tal‑Mulej.\n\n35 U l‑miġemgħa tad‑dinja nġabret flimkien; u jiena rajt li huma kienu jinsabu f’bini kbir u spazjuż, bħall‑bini li kien ra missieri. U l‑anġlu tal‑Mulej reġa’ kellimni u qalli: Ħares lejn id‑dinja u l‑għerf tagħha; iva, ara, ulied id‑dar ta’ Iżrael inġabru flimkien biex jeħduha kontra t‑tnax‑il appostlu tal‑Ħaruf.\n\n36 U ġara li jiena rajt u qed nixhed illi l‑bini kbir u spazjuż kien il‑kburija tad‑dinja; u huwa krolla, u l‑waqgħa tiegħu kienet mill‑aktar kbira. U l‑anġlu tal‑Mulej reġa’ kellimni u qalli: L‑istess se tkun il‑qerda ta’ kull ġens, tribù, ilsien, u poplu, li jeħodha kontra t‑tnax‑il appostlu tal‑Ħaruf.\n\n", "1-ne 12": "[center][font_size=26]Kapitlu 12[/font_size][/center]\n\n[i]Nefi jara f’dehra l‑art imwiegħda; is‑sewwa, il‑ħażen, u l‑waqgħa tal‑abitanti tagħha; il‑miġja tal‑Ħaruf ta’ Alla fosthom; kif it‑Tnax‑il Dixxiplu u t‑Tnax‑il Appostlu se jagħmlu ħaqq minn Iżrael; u l‑istat disgustanti u maħmuġ ta’ dawk li ftit, ftit jispiċċaw jitilfu l‑fidi. Madwar 600–592 Q.K.[/i]\n\n1 U ġara li l‑anġlu qalli: Ħares, u ara nislek, kif ukoll nisel ħutek. U jien ħarist u rajt l‑art imwiegħda; u rajt folol kbar ta’ nies, iva, tant li n‑numru tagħhom kien jidher kbir daqs ir‑ramel tal‑baħar.\n\n2 U ġara li jiena rajt folol kbar jinġabru flimkien biex jiġġieldu, wieħed kontra l‑ieħor; u jien rajt gwerer u xnigħat ta’ gwerer, u rajt ħafna minn fost il‑poplu tiegħi jinqatlu permezz tax‑xabla.\n\n3 U ġara li jiena rajt bosta ġenerazzjonijiet imutu, minħabba l‑gwerer u l‑ġlied fl‑art; u jiena rajt ħafna bliet, iva, tant li ma qgħadtx ngħoddhom.\n\n4 U ġara li jiena rajt ċpar tad‑dlam fuq wiċċ l‑art imwiegħda; u rajt il‑beraq, u smajt ir‑ragħad, u l‑art titheżheż, u kull xorta ta’ tgeġwiġ; u jien rajt l‑art u l‑blat jitfarrku; u rajt il‑muntanji jaqgħu biċċiet; u rajt il‑pjanuri tal‑art jinfetħu; u jien rajt li bosta bliet kienu taħt l‑ilma; u rajt ħafna li kienu nħarqu bin‑nar; u rajt ħafna li waqgħu mal‑art, minħabba t‑theżżiż tagħha.\n\n5 U ġara li wara li rajt dawn il‑ħwejjeġ, jiena rajt il‑fwar tad‑dlam, li għadda minn fuq wiċċ l‑art; u araw, jiena rajt folol kbar li ma ġewx meqruda permezz tal‑kastigi kbar u tal‑biżà tal‑Mulej.\n\n6 U jiena rajt is‑smewwiet jinfetħu, u l‑Ħaruf ta’ Alla nieżel mis‑smewwiet; u huwa niżel u wera lilu nnifsu lilhom.\n\n7 U jiena rajt ukoll u nixhed li l‑Ispirtu s‑Santu niżel fuq tnax oħra; u huma ġew ordnati minn Alla, u ġew magħżula.\n\n8 U l‑anġlu kellimni u qalli: Ara t‑tnax‑il dixxiplu tal‑Ħaruf, li huma magħżulin biex jimministraw lil nislek.\n\n9 U huwa qalli: Tiftakarhom inti lit‑tnax‑il appostlu tal‑Ħaruf? Ara sewwasew se jkunu huma li se jagħmlu ħaqq mit‑tnax‑il tribù ta’ Iżrael; għalhekk, it‑tnax‑il ministru ta’ nislek se jiġu ġġudikati minnhom; għax inti mid‑dar ta’ Iżrael.\n\n10 U dawn it‑tnax‑il ministru li inti qed tara sejrin jagħmlu ħaqq minn nislek. U, ara, huma ġusti għal dejjem; għax minħabba l‑fidi tagħhom fil‑Ħaruf ta’ Alla l‑ilbiesi tagħhom bajjduhom f’demmu.\n\n11 U l‑anġlu qalli: Ħares! U jiena ħarist, u rajt tliet ġenerazzjonijiet imutu fis‑sewwa; u lbieshom kien abjad sewwasew bħall‑Ħaruf ta’ Alla. U l‑anġlu qalli: Dawn bajjduhom f’demm il‑Ħaruf, minħabba l‑fidi tagħhom fih.\n\n12 U jien, Nefi, rajt ukoll li ħafna minn fost ir‑raba’ ġenerazzjoni mietu fis‑sewwa.\n\n13 U ġara li jiena rajt il‑miġemgħa tad‑dinja tinġabar flimkien.\n\n14 U l‑anġlu qalli: Ara nislek, kif ukoll nisel ħutek.\n\n15 U ġara li jien ħarist u rajt lill‑poplu ta’ nisli miġbur flimkien f’miġemgħa kontra nisel ħuti; u huma kienu miġburin flimkien biex jiġġieldu.\n\n16 U l‑anġlu kellimni u qalli: Ara x‑xmara bl‑ilma maħmuġ li ra missierek; iva, sewwasew ix‑xmara li huwa tkellem dwarha; u l‑qigħan tagħha huma l‑qigħan tal‑infern.\n\n17 U ċ‑ċpar tad‑dlam huwa t‑tiġrib tax‑xitan, li jagħmi l‑għajnejn, u jwebbes qalb ulied il‑bnedmin, u jeħodhom lejn toroq wesgħin, ħalli huma jinqerdu u jintilfu.\n\n18 U l‑bini kbir u spazjuż, li ra missierek, huwa l‑immaġinazzjoni fiergħa u l‑kburija ta’ wlied il‑bnedmin. U hemm jifridhom abiss kbir li jwaħħax; iva, sewwasew il‑kelma tal‑ġustizzja ta’ Alla l‑Etern, u tal‑Messija li hu l‑Ħaruf ta’ Alla, li dwaru jixhed l‑Ispirtu s‑Santu, mill‑bidu tad‑dinja sa issa, u minn issa u għal dejjem.\n\n19 U waqt li l‑anġlu lissen dan il‑kliem, jien ħarist u rajt li nisel ħuti ħadha kontra nisli, skont il‑kelma tal‑anġlu; u minħabba l‑kburija ta’ nisli, u t‑tiġrib tax‑xitan, jiena rajt li nisel ħuti għeleb lill‑poplu ta’ nisli.\n\n20 U ġara li jiena ħarist u rajt li l‑poplu ta’ nisel ħuti għeleb lil nisli; u huma marru f’miġemgħa fuq wiċċ l‑art.\n\n21 U jiena rajthom ilkoll miġburin flimkien f’miġemgħa; u fosthom jien rajt gwerer u xnigħat ta’ gwerer; u fil‑gwerer u x‑xnigħat ta’ gwerer rajt bosta ġenerazzjonijiet imutu.\n\n22 U l‑anġlu qalli: Ara, ftit, ftit dawn se jitilfu l‑fidi.\n\n23 U ġara li jiena rajt li wara li ftit, ftit huma tilfu l‑fidi, huma saru nies somor, u disgustanti, u maħmuġin, mimlija għażż u qżiżijiet.\n\n", "1-ne 13": "[center][font_size=26]Kapitlu 13[/font_size][/center]\n\n[i]Nefi jara permezz ta’ dehra l‑knisja tax‑xitan imwaqqfa fost il‑Ġentili, l‑iskoperta u l‑kolonizzazzjoni tal‑Amerika, it‑telfien ta’ ħafna partijiet sempliċi u prezzjużi tal‑Bibbja, l‑istat riżultanti tal‑apostasija tal‑ġentili, ir‑restawrazzjoni tal‑evanġelju, il‑miġja tal‑skrittura tal‑aħħar żmien, u l‑bini ta’ Sijon. Madwar 600–592 Q.K.[/i]\n\n1 U ġara li l‑anġlu kellimni u qalli: Ħares! U jien ħarist u rajt bosta ġnus u saltniet.\n\n2 U l‑anġlu qalli: X’inti tara? U jien għidt: Qed nara bosta ġnus u saltniet.\n\n3 U huwa qalli: Dawn huma l‑ġnus u s‑saltniet tal‑Ġentili.\n\n4 U ġara li fost il‑ġnus tal‑Ġentili jiena rajt it‑twaqqif ta’ knisja kbira.\n\n5 U l‑anġlu qalli: Ara t‑twaqqif ta’ knisja li hi l‑aktar waħda moqżieża fost il‑knejjes l‑oħra kollha, li toqtol lill‑qaddisin ta’ Alla, iva, u tittorturahom u tgħakkishom, u torbothom flimkien permezz ta’ madmad tal‑ħadid u titfagħhom fil‑jasar.\n\n6 U ġara li jiena rajt din il‑knisja kbira u moqżieża; u rajt li x‑xitan kien il‑fundatur tagħha.\n\n7 U jien rajt ukoll deheb, u fidda, u ħarir, u skarlatt u għażel minżuġ fin, u kull xorta ta’ lbies prezzjuż; u rajt bosta nisa żienja.\n\n8 U l‑anġlu kellimni u qalli: Ara d‑deheb, u l‑fidda, u l‑ħarir, u l‑iskarlatt, u l‑għażel minżuġ fin, u l‑ilbies prezzjuż, u n‑nisa żienja, huma x‑xewqat ta’ din il‑knisja kbira u moqżieża.\n\n9 U għat‑tifħir tad‑dinja huma jeqirdu wkoll lill‑qaddisin ta’ Alla, u jitfgħuhom fil‑jasar.\n\n10 U ġara li jien ħarist u rajt bosta ilmijiet; u huma kienu jisseparaw lill‑Ġentili minn nisel ħuti.\n\n11 U ġara li l‑anġlu qalli: Ara l‑korla ta’ Alla tinsab fuq nisel ħutek.\n\n12 U jien ħarist u rajt raġel fost il‑Ġentili, li kien separat minn nisel ħuti permezz ta’ ħafna ilmijiet; u rajt l‑Ispirtu ta’ Alla, li niżel u ħadem f’dan ir‑raġel; u huwa telaq fuq il‑ħafna ilmijiet, u mar sewwasew għand nisel ħuti, li kienu fl‑art imwiegħda.\n\n13 U ġara li jien rajt l‑Ispirtu ta’ Alla, li ħadem f’Ġentili oħra; u huma telqu mill‑jasar u marru fuq il‑ħafna ilmijiet.\n\n14 U ġara li jien rajt għadd kbir ta’ Ġentili fuq l‑art imwiegħda; u jien rajt il‑korla ta’ Alla, li kienet tinsab fuq nisel ħuti; u huma kienu jinsabu mxerrdin quddiem il‑Ġentili u ġew ikkastigati.\n\n15 U jien rajt l‑Ispirtu tal‑Mulej, li kien jinsab fuq il‑Ġentili, u huma stagħnew u kisbu l‑art bħala sehemhom; u jien rajt li huma kienu bojod u mill‑aktar grazzjużi u sbieħ, bħal ma kienu niesi qabel ma nqatlu.\n\n16 U ġara li jien, Nefi, rajt li l‑Ġentili li telqu mill‑jasar umiljaw ruħhom quddiem il‑Mulej; u l‑qawwa tal‑Mulej kienet magħhom.\n\n17 U jien rajt li l‑ġnus ommijiet tal‑Ġentili kienu miġburin flimkien fuq l‑ilmijiet, kif ukoll fuq l‑art, biex jiġġieldu kontrihom.\n\n18 U jien rajt li l‑qawwa ta’ Alla kienet magħhom, u rajt ukoll li l‑korla ta’ Alla kienet fuq dawk kollha li kienu miġburin flimkien biex jiġġieldu kontrihom.\n\n19 U jien, Nefi, rajt li l‑Ġentili li kienu telqu mill‑jasar ġew meħlusa bil‑qawwa ta’ Alla minn idejn il‑ġnus l‑oħra kollha.\n\n20 U ġara li jien, Nefi, rajt li huma stagħnew fl‑art; u jiena rajt ktieb, u dan ittieħed fosthom.\n\n21 U l‑anġlu qalli: Inti taf it‑tifsira tal‑ktieb?\n\n22 U jien għidtlu: Jien ma nafx.\n\n23 U hu qalli: Ara dan se joħroġ minn fomm Lhudi. U jien, Nefi, rajtu; u hu qalli: Il‑ktieb li inti qed tara huwa l‑kitba tal‑Lhud, li fih il‑patti tal‑Mulej, li huwa għamel mad‑dar ta’ Iżrael; u fih ukoll bosta profeziji tal‑profeti qaddisa; u huwa kitba bħall‑inċiżjonijiet li hemm fuq il‑pjanċi tal‑bronż, ħlief li ma fihx daqstant kitbiet; madankollu, dawn fihom il‑patti tal‑Mulej, li huwa għamel mad‑dar ta’ Iżrael; għalhekk, huma ta’ valur kbir għall‑Ġentili.\n\n24 U l‑anġlu tal‑Mulej qalli: Inti rajt li l‑ktieb ħareġ minn fomm Lhudi; u meta ħareġ minn fomm Lhudi dan kien fih il‑milja tal‑evanġelju tal‑Mulej, li tiegħu jagħtu xhieda t‑tnax‑il appostlu; u huma jagħtu xhieda skont il‑verità li tinsab fil‑Ħaruf ta’ Alla.\n\n25 Għalhekk, dawn il‑ħwejjeġ jgħaddu minn idejn il‑Lhud għal għand il‑Ġentili fis‑safà, skont il‑verità li tinsab f’Alla.\n\n26 U wara li jgħaddu minn id it‑tnax‑il Appostlu tal‑Ħaruf, mil‑Lhud għal għand il‑Ġentili, inti tara t‑twaqqif ta’ dik il‑knisja kbira u moqżieża, li hi l‑aktar waħda moqżieża fost il‑knejjes l‑oħra kollha; għax ara, huma warrbu mill‑evanġelju tal‑Ħaruf bosta partijiet li huma sempliċi u mill‑aktar prezzjużi; kif ukoll bosta patti tal‑Mulej huma warrbu.\n\n27 U dan kollu huma għamlu sabiex ikunu jistgħu jgħawwġu t‑triqat dritti tal‑Mulej, ħalli jkunu jistgħu jagħmu l‑għajnejn, u jwebbsu qlub ulied il‑bnedmin.\n\n28 Għalhekk, inti tara li wara li l‑ktieb jgħaddi minn idejn il‑knisja kbira u moqżieża, se jkun hemm bosta ħwejjeġ sempliċi u prezzjużi li se jitwarrbu mill‑ktieb, li huwa l‑ktieb tal‑Ħaruf ta’ Alla.\n\n29 U wara li dawn il‑ħwejjeġ sempliċi u prezzjużi jkunu twarrbu dan se jgħaddi fost il‑ġnus kollha tal‑Ġentili; u wara li jgħaddi fost il‑ġnus kollha tal‑Ġentili, iva, sewwasew min‑naħa l‑oħra tal‑ħafna ilmijiet li inti rajt bil‑Ġentili li telqu lil hinn mill‑jasar, inti se tara—minħabba l‑bosta ħwejjeġ sempliċi u prezzjużi li twarrbu mill‑ktieb, li kienu sempliċi u li jinftiehmu minn ulied il‑bnedmin, skont is‑sempliċità li tinstab fil‑Ħaruf ta’ Alla—li minħabba dawn il‑ħwejjeġ li twarrbu mill‑evanġelju tal‑Ħaruf, se jkunu verament ħafna li sejrin jaqgħu, iva, hekk li Satana se jkollu setgħa kbira fuqhom.\n\n30 Madankollu, inti tara li l‑Ġentili li telqu lil hinn mill‑jasar, u li permezz tal‑qawwa ta’ Alla ġew mgħollijin ’il fuq minn kull ġens ieħor, fuq wiċċ l‑art li hi magħżula fost kull art oħra, li hija l‑art li dwarha l‑Mulej Alla għamel patt ma’ missierek li nislu kellu jingħata bħala l‑art ta’ wirthom; għalhekk, inti tara li l‑Mulej Alla ma jħallix li l‑Ġentili jeqirdu għal kollox it‑taħlita ta’ nislek, li hemm fost ħutek.\n\n31 Lanqas mhu se jħalli l‑Ġentili jeqirdu lil nisel ħutek.\n\n32 Il‑Mulej Alla lanqas mhu se jħalli li l‑Ġentili jibqgħu għal dejjem f’dak l‑istat terribbli ta’ għama, li int qed tara li jinsabu fih, minħabba l‑partijiet sempliċi u mill‑aktar prezzjużi tal‑evanġelju tal‑Ħaruf li nżammew moħbija minn dik il‑knisja moqżieża, li t‑twaqqif tagħha inti rajt.\n\n33 Għalhekk jgħid il‑Ħaruf ta’ Alla: Jien se nkun ħanin mal‑Ġentili, li meta jiena nżur lill‑fdal tad‑dar ta’ Iżrael ma nkunx iebes fil‑ħaqq tiegħi.\n\n34 U ġara li l‑anġlu tal‑Mulej kellimni u qalli: Ara, qal il‑Ħaruf ta’ Alla, wara li jiena nżur lill‑fdal tad‑dar ta’ Iżrael—u dan il‑fdal li qed nirreferi għalih huwa nisel missierek—għalhekk, wara li lilhom inkun żort biex nagħmel ħaqq minnhom, u wara li nkun ikkastigajthom permezz ta’ id il‑Ġentili, u wara li l‑Ġentili jkunu waqgħu waħda sew, minħabba l‑aktar partijiet sempliċi u prezzjużi tal‑evanġelju tal‑Ħaruf li nżammew moħbija minn dik il‑knisja moqżieża, li hi omm in‑nisa żienja, jgħid il‑Ħaruf—jiena se nkun ħanin mal‑Ġentili f’dak il‑jum, tant li jien sejjer niżvelalhom, permezz tal‑qawwa tiegħi, parti kbira mill‑evanġelju tiegħi, liema parti se tkun sempliċi u prezzjuża, jgħid il‑Ħaruf.\n\n35 Għax, araw, jgħid il‑Ħaruf: Jien se nuri lili nnifsi lil nislek, u huma sejrin jiktbu bosta ħwejjeġ li jien se ngħallimhom, li se jkunu sempliċi u prezzjużi; u wara li nislek jinqered, u ftit, ftit jitlef il‑fidi, u l‑istess nisel ħutek, ara, dawn il‑ħwejjeġ sejrin jiġu moħbijin, sabiex jinġiebu lura għand il‑Ġentili, permezz tad‑don u l‑qawwa tal‑Ħaruf.\n\n36 U fihom se jkun hemm miktub l‑evanġelju tiegħi, jgħid il‑Ħaruf, u l‑blata tiegħi u s‑salvazzjoni tiegħi.\n\n37 U mberkin huma dawk li se jippruvaw jistabbilixxu lil Sijon tiegħi f’dak il‑jum, għax huma se jkollhom id‑don u l‑qawwa tal‑Ispirtu s‑Santu; u jekk huma jibqgħu jżommu sħiħ sa l‑aħħar huma jiġu eżaltati fl‑aħħar jum, u jiġu salvati fis‑saltna ta’ dejjem tal‑Ħaruf; u kemm se jkunu sbieħ fuq il‑muntanji dawk kollha li jxandru s‑sliem, iva, il‑bxara ta’ hena mill‑akbar.\n\n38 U ġara li jiena rajt il‑fdal ta’ nisel ħuti, kif ukoll il‑ktieb tal‑Ħaruf ta’ Alla, illi ħareġ minn fomm il‑Lhud, li nġieb mill‑Ġentili għand il‑fdal ta’ nisel ħuti.\n\n39 U wara li nġieb għandhom jiena rajt kotba oħra, li nġiebu għandhom mingħand il‑Ġentili, permezz tal‑qawwa tal‑Ħaruf, biex jikkonvinċu lill‑Ġentili u lill‑fdal ta’ nisel ħuti, kif ukoll lil‑Lhud li kienu mxerrdin fuq wiċċ l‑art kollha, li l‑annali tal‑profeti u tat‑tnax‑il appostlu tal‑Ħaruf huma vera.\n\n40 U kellimni l‑anġlu u qalli: Dawn l‑aħħar annali, li inti rajt fost il‑Ġentili, sejrin jikkonfermaw il‑verità tal‑ewwel, li huma tat‑tnax‑il appostlu tal‑Ħaruf, u sejrin jiżvelaw il‑ħwejjeġ sempliċi u prezzjużi li ġew imwarrbin minnhom; u sejrin jgħarrfu lil kull tribù, ilsien, u poplu, li l‑Ħaruf ta’ Alla huwa Iben il‑Missier Etern, u s‑Salvatur tad‑dinja; u li l‑bnedmin kollha għandhom jersqu lejh, inkella ma jistgħux jiġu salvati.\n\n41 U huma għandhom jiġu skont il‑kliem li se jkun stabbilit minn fomm il‑Ħaruf; u kliem il‑Ħaruf se jkun żvelat fl‑annali ta’ nislek, kif ukoll fl‑annali tat‑tnax‑il appostlu tal‑Ħaruf; għalhekk it‑tnejn li huma se jiġu stabbiliti flimkien bħala ħaġa waħda; għax hemm Alla wieħed biss u Ragħaj wieħed biss fuq l‑art kollha.\n\n42 U se jasal iż‑żmien meta huwa juri lilu nnifsu lill‑ġnus kollha, kemm lil‑Lhud kif ukoll lill‑Ġentili; u wara li jkun wera lilu nnifsu kemm lil‑Lhud kif ukoll lill‑Ġentili, imbagħad huwa juri lilu nnifsu kemm lill‑Ġentili kif ukoll lil‑Lhud, u tal‑aħħar jiġu l‑ewwel, u tal‑ewwel jiġu l‑aħħar.\n\n", "1-ne 14": "[center][font_size=26]Kapitlu 14[/font_size][/center]\n\n[i]Anġlu jgħid lil Nefi dwar il‑barkiet u s‑saħtiet li se jinżlu fuq il‑Ġentili—Hemm biss żewġ knejjes: il‑Knisja tal‑Ħaruf ta’ Alla u l‑knisja tax‑xitan—Il‑Qaddisin ta’ Alla f’kull ġens jiġu ppersegwitati mill‑knisja kbira u moqżieża—L‑Appostlu Ġwanni se jikteb dwar tmiem id‑dinja. Madwar 600–592 Q.K.[/i]\n\n1 U ġara, li jekk il‑Ġentili jisimgħu mill‑Ħaruf ta’ Alla f’dak il‑jum li huwa se juri lilu nnifsu lilhom fil‑kelma, kif ukoll fil‑qawwa, sewwasew, li jneħħi minn quddiemhom kull ostaklu—\n\n2 U ma jwebbsux qalbhom kontra l‑Ħaruf ta’ Alla, huma jingħaddu ma’ nisel missierek; iva, huma jingħaddu mad‑dar ta’ Iżrael; u huma jkunu poplu mbierek fl‑art imwiegħda għal dejjem; huma qatt aktar ma jittieħdu fil‑jasar; u d‑dar ta’ Iżrael qatt aktar ma jkollha bżonn tbeżbiża.\n\n3 U dik il‑ħofra kbira, li ġiet imħaffra għalihom minn dik il‑knisja kbira u moqżieża, li twaqqfet mix‑xitan u wliedu, ħalli hu jkun jista’ jwassal l‑erwieħ tal‑bnedmin sal‑qiegħ tal‑infern—iva, dik il‑ħofra kbira li ġiet imħaffra għall‑qerda tal‑bnedmin se timtela b’dawk li ħaffruha, biex fiha huma jinqerdu, jgħid il‑Ħaruf ta’ Alla; mhux il‑qerda tar‑ruħ, sakemm ma tiġix mitfugħa f’dak l‑infern li m’għandu l‑ebda tmiem.\n\n4 Għax araw, dan hu skont il‑jasar tax‑xitan, kif ukoll skont il‑ġustizzja ta’ Alla, fuq dawk kollha li jagħmlu l‑ħażen u ħwejjeġ moqżieża quddiemu.\n\n5 U ġara li l‑anġlu kellem lili, Nefi, u qalli: Inti rajt li jekk il‑Ġentili jindmu huma jkollhom ir‑risq; u inti taf ukoll dwar il‑patti tal‑Mulej mad‑dar ta’ Iżrael; u inti smajt ukoll illi dawk kollha li ma jindmux sejrin jinqerdu.\n\n6 Għalhekk, ħażin ikun għalihom il‑Ġentili jekk huma jwebbsu qalbhom kontra l‑Ħaruf ta’ Alla.\n\n7 Għax jasal iż‑żmien, jgħid il‑Ħaruf ta’ Alla, li jiena nwettaq ħidma kbira u tal‑għaġeb fost ulied il‑bnedmin; ħidma li se tibqa’ għal dejjem, b’mod jew ieħor—kemm biex tipperswadihom għas‑sliem u l‑ħajja ta’ dejjem, jew biex teħleshom mill‑ebusija ta’ qalbhom u l‑għama ta’ moħħhom li jwassluhom biex jispiċċaw fil‑jasar, kif ukoll jinqerdu, kemm b’mod temporali kif ukoll spiritwali, skont il‑jasar tax‑xitan, li jiena tkellimt dwaru.\n\n8 U ġara li meta l‑anġlu lissen dan il‑kliem, huwa qalli: Tiftakar inti l‑patti tal‑Missier mad‑dar ta’ Iżrael? U jien għidtlu, Iva.\n\n9 U ġara li huwa qalli: Ħares, u ara dik il‑knisja kbira u moqżieża, li hi omm il‑qżiżijiet, li l‑fundatur tagħha huwa x‑xitan.\n\n10 U huwa qalli: Ara hemm biss żewġ knejjes; waħda hija l‑knisja tal‑Ħaruf ta’ Alla, u l‑oħra hija l‑knisja tax‑xitan; għalhekk, min mhuwiex parti mill‑knisja tal‑Ħaruf ta’ Alla jagħmel parti minn dik il‑knisja kbira, li hija omm il‑qżiżijiet; u hija l‑prostituta tad‑dinja kollha.\n\n11 U ġara li jien ħarist u rajt lill‑prostituta tad‑dinja kollha, u hi kienet bilqiegħda fuq ħafna ilmijiet; u hi kienet issaltan fuq l‑art kollha, fost kull ġens, tribù, ilsien, u poplu.\n\n12 U ġara li jiena rajt il‑knisja tal‑Ħaruf ta’ Alla, u n‑numri tagħha kienu żgħar, minħabba l‑ħażen u l‑ħwejjeġ moqżieża tal‑prostituta li kienet bilqiegħda fuq ħafna ilmijiet; madankollu, jiena rajt li l‑knisja tal‑Ħaruf ta’ Alla, li kienu l‑qaddisin ta’ Alla, kienu wkoll fuq wiċċ l‑art kollha; u s‑saltna tagħhom fuq wiċċ l‑art kienet żgħira, minħabba l‑ħażen tal‑prostituta l‑kbira li jiena rajt.\n\n13 U ġara li jiena rajt li l‑omm il‑kbira tal‑qżiżijiet ġabret flimkien folol kbar fuq wiċċ l‑art kollha, fost il‑ġnus kollha tal‑Ġentili, biex teħodha kontra l‑Ħaruf ta’ Alla.\n\n14 U ġara li jien, Nefi, rajt il‑qawwa tal‑Ħaruf ta’ Alla, li niżlet fuq il‑qaddisin tal‑knisja tal‑Ħaruf, u fuq il‑poplu tal‑patt tal‑Mulej, li kien jinsab imxerred fuq wiċċ l‑art kollha; u huma kienu armati bis‑sewwa u bil‑qawwa ta’ Alla fi glorja kbira.\n\n15 U ġara li jiena rajt li Alla sawwab il‑korla tiegħu fuq dik il‑knisja kbira u moqżieża, hekk li kien hemm gwerer u xnigħat ta’ gwerer fost kull ġens u tribù tad‑dinja.\n\n16 U hekk kif beda jkun hemm il‑gwerer u x‑xnigħat ta’ gwerer fost il‑ġnus kollha li kienu parti minn omm il‑qżiżijiet, l‑anġlu kellimni u qalli: Ara, il‑korla ta’ Alla tinsab fuq omm in‑nisa żienja; u ara, inti tista’ tara dan kollu—\n\n17 U meta jasal il‑jum li fih il‑korla ta’ Alla tissawwab fuq omm in‑nisa żienja, li hija l‑knisja kbira u moqżieża tal‑art kollha, li l‑fundatur tagħha huwa x‑xitan, imbagħad, f’dak il‑jum, jingħata bidu għall‑ħidma tal‑Missier, li titħejja t‑triq għat‑twettiq tal‑patti tiegħu, li huwa għamel mal‑poplu tiegħu li hu mid‑dar ta’ Iżrael.\n\n18 U ġara li l‑anġlu kellimni u qalli: Ħares!\n\n19 U jien ħarist u rajt raġel, u hu kien liebes mantar abjad.\n\n20 U l‑anġlu qalli: Ara wieħed mit‑tnax‑il appostlu tal‑Ħaruf.\n\n21 Ara, huwa se jara u jikteb il‑kumplament ta’ dawn il‑ħwejjeġ; iva, kif ukoll bosta ħwejjeġ li seħħew.\n\n22 U huwa se jikteb ukoll dwar tmiem id‑dinja.\n\n23 Għalhekk, il‑ħwejjeġ li huwa se jikteb huma ġusti u vera; u ara huma jinsabu miktubin fil‑ktieb li inti rajt li se joħroġ minn fomm il‑Lhud; u fiż‑żmien li ħarġu minn fomm il‑Lhud, jew, fiż‑żmien li l‑ktieb ħareġ minn fomm il‑Lhud, il‑ħwejjeġ li nkitbu fih kienu sempliċi u safja, u mill‑aktar prezzjużi u li setgħu jinftiehmu faċilment mill‑bnedmin kollha.\n\n24 U ara, il‑ħwejjeġ li dan l‑appostlu tal‑Ħaruf se jikteb huma ħafna mill‑ħwejjeġ li inti rajt; u ara, il‑kumplament inti sejjer tara.\n\n25 Iżda l‑ħwejjeġ li inti se tara minn issa ’l quddiem tiktibhomx; għax il‑Mulej Alla għażel lill‑appostlu tal‑Ħaruf ta’ Alla biex jiktibhom.\n\n26 Kif ukoll oħrajn li ġew qabel, lilhom huwa wera kollox, u huma kitbuhom; u huma jinsabu ssiġillati biex jitwasslu fis‑safà tagħhom, skont il‑verità li tinsab fil‑Ħaruf, fiż‑żmien li jagħżel il‑Mulej, għand id‑dar ta’ Iżrael.\n\n27 U jien, Nefi, smajt u nixhed, li l‑isem tal‑appostlu tal‑Ħaruf kien Ġwanni, skont il‑kelma tal‑anġlu.\n\n28 U ara, jien, Nefi, ġejt mitlub biex ma niktibx il‑kumplament tal‑ħwejjeġ li jiena rajt u smajt; għalhekk il‑ħwejjeġ li jiena ktibt huma biżżejjed għalija; u jien ktibt biss parti żgħira mill‑ħwejjeġ li jiena rajt.\n\n29 U jiena nixhed li jiena rajt il‑ħwejjeġ li ra missieri, u l‑anġlu tal‑Mulej żvela dawn il‑ħwejjeġ lili.\n\n30 U issa jien se nieqaf nitkellem dwar il‑ħwejjeġ li jiena rajt waqt li ġejt meħud fl‑Ispirtu; u jekk il‑ħwejjeġ kollha li jiena rajt ma ġewx miktubin, il‑ħwejjeġ li jiena ktibt huma vera. U hekk hu. Ammen.\n\n", "1-ne 15": "[center][font_size=26]Kapitlu 15[/font_size][/center]\n\n[i]Nisel Leħi sejjer jirċievi l‑evanġelju mingħand il‑Ġentili fl‑aħħar żminijiet—Il‑ġabra ta’ Iżrael tixbah lil siġra taż‑żebbuġ li l‑fergħat naturali tagħha se jerġgħu jitlaqqmu mill‑ġdid—Nefi jinterpreta d‑dehra tas‑siġra tal‑ħajja u jitkellem dwar il‑ġustizzja ta’ Alla fil‑mod li hu se jissepara l‑ħżiena mit‑twajbin. Madwar 600–592 Q.K.[/i]\n\n1 U ġara li wara li jien, Nefi, ġejt meħud fl‑Ispirtu, u rajt dawn il‑ħwejjeġ kollha, jien erġajt lura fit‑tinda ta’ missieri.\n\n2 U ġara li jiena rajt lil ħuti, u huma kienu qed jargumentaw bejniethom dwar il‑ħwejjeġ li missieri kellimhom dwarhom.\n\n3 Għax hu verament kellimhom dwar bosta ħwejjeġ kbar, li kien diffiċli li bniedem jifhimhom, sakemm ma jistaqsix lill‑Mulej; u peress li huma kellhom qalbhom iebsa, għalhekk ma darux lejn il‑Mulej kif kien imisshom jagħmlu.\n\n4 U issa jien, Nefi, ħassejtni mnikket minħabba l‑ebusija ta’ qalbhom, kif ukoll, minħabba l‑ħwejjeġ li jiena rajt, u kont naf li inevitabbilment kienu se jiġu fis‑seħħ minħabba l‑ħażen kbir ta’ wlied il‑bnedmin.\n\n5 U ġara li jien ħassejtni maħkum minħabba l‑afflizzjonijiet tiegħi, għaliex kont narahom jisbqu kull afflizzjoni oħra, minħabba l‑qerda tan‑nies tiegħi, għax jiena rajt il‑waqgħa tagħhom.\n\n6 U ġara li wara li jiena ġejt f’tiegħi jien kellimt lil ħuti, fejn xtaqt inkun naf mingħandhom għalfejn huma bdew jargumentaw.\n\n7 U huma qalu: Ara, aħna ma nistgħux nifhmu l‑kliem li qal missierna dwar il‑fergħat naturali tas‑siġra taż‑żebbuġ, kif ukoll dwar il‑Ġentili.\n\n8 U jien għidtilhom: Intom staqsejtuh lill‑Mulej?\n\n9 U huma qaluli: Ma staqsejniehx; għax il‑Mulej lilna ma juriniex ħwejjeġ bħal dawn.\n\n10 Araw, għidtilhom jien: Intom għalfejn ma tħarsux il‑kmandamenti tal‑Mulej? Għalfejn sejrin tintiflu, minħabba l‑ebusija ta’ qalbkom?\n\n11 Ma tiftakrux il‑ħwejjeġ li qal il‑Mulej?—Jekk ma twebbsux qalbkom, u tistaqsuni bil‑fidi, u temmnu li sejrin taqilgħu, u tħarsu bir‑reqqa l‑kmandamenti tiegħi, żgur li dawn il‑ħwejjeġ jiġu murija lilkom.\n\n12 Araw, jien ngħidilkom, li d‑dar ta’ Iżrael ġiet imqabbla ma’ siġra taż‑żebbuġ, mill‑Ispirtu tal‑Mulej li kien jinsab f’missierna; u araw m’aħniex aħna mqaċċtin mid‑dar ta’ Iżrael, u m’aħniex aħna fergħa mid‑dar ta’ Iżrael?\n\n13 U issa, dak li ried ifisser missierna dwar it‑tilqim tal‑fergħat naturali permezz tal‑milja tal‑Ġentili, hu, li fl‑aħħar żminijiet, meta n‑nisel tagħna ftit, ftit jispiċċa jitlef il‑fidi, iva, għal perjodu ta’ ħafna snin, u ħafna ġenerazzjonijiet wara li l‑Messija se jidher fil‑ġisem fost ulied il‑bnedmin, imbagħad il‑milja tal‑evanġelju tal‑Messija se tasal għand il‑Ġentili, u mill‑Ġentili għal għand il‑fdal tan‑nisel tagħna—\n\n14 U f’dak il‑jum il‑fdal tan‑nisel tagħna sejrin ikunu jafu li huma parti mid‑dar ta’ Iżrael, u li huma l‑poplu tal‑patt tal‑Mulej; u mbagħad huma se jkunu jafu u jseħħilhom jaslu biex jagħrfu lil missirijiethom, kif ukoll jagħrfu l‑evanġelju tal‑Feddej tagħhom, li wasal għand missirijiethom permezz tal‑ministeru tiegħu; għalhekk, huma jseħħilhom jaslu biex jagħrfu lill‑Feddej tagħhom u l‑punti preċiżi tad‑duttrina tiegħu, biex ikunu jafu kif jistgħu jersqu lejh u jsalvaw.\n\n15 U mbagħad f’dak il‑jum huma mhumiex se jifirħu u jfaħħru lil Alla ta’ dejjem tagħhom, il‑blata tagħhom u s‑salvazzjoni tagħhom? Iva, f’dak il‑jum, huma mhumiex se jiksbu s‑saħħa u n‑nutriment mid‑dielja vera? Iva, huma mhumiex se jersqu lejn il‑merħla vera ta’ Alla?\n\n16 Araw, jien ngħidilkom, Iva; huma se jitqiesu għal darb’oħra fost id‑dar ta’ Iżrael; u għax huma fergħa naturali tas‑siġra taż‑żebbuġ, huma se jitlaqqmu fis‑siġra vera taż‑żebbuġ.\n\n17 U dan hu dak li ried ifisser missierna; u hu ried ifisser li dan mhux se jiġi fis‑seħħ qabel ma l‑ewwel huma jiġu mxerrda mill‑Ġentili; u hu ried ifisser li dan se jseħħ permezz tal‑Ġentili, biex il‑Mulej ikun jista’ juri l‑qawwa tiegħu lill‑Ġentili, peress li huwa sejjer jiġi mwarrab mil‑Lhud, jew mid‑dar ta’ Iżrael.\n\n18 Għalhekk, missierna ma kienx qed jitkellem biss dwar in‑nisel tagħna, iżda wkoll dwar id‑dar kollha ta’ Iżrael, fejn enfasizza l‑patt li se jiġi fis‑seħħ fl‑aħħar żminijiet; liema patt il‑Mulej għamel ma’ missierna Abraham, meta qallu: F’nislek jitbierku l‑ġnus kollha tal‑art.\n\n19 U ġara li jien, Nefi, kellimthom ħafna dwar dawn il‑ħwejjeġ, iva, jien kellimthom dwar ir‑restawrazzjoni tal‑Lhud fl‑aħħar żminijiet.\n\n20 U jien tennejtilhom kliem Isaija, li tkellem dwar ir‑restawrazzjoni tal‑Lhud, jew dwar id‑dar ta’ Iżrael; u wara li jiġu rrestawrati huma ma jkollhomx aktar bżonn tbeżbiża, u lanqas mhuma se jerġgħu jiġu mxerrdin. U ġara li jiena tkellimt ħafna ma’ ħuti, tant illi huma kkalmaw u waslu sabiex umiljaw ruħhom quddiem il‑Mulej.\n\n21 U ġara li huma reġgħu kellmuni mill‑ġdid u qaluli: Xi tfisser din il‑ħaġa li missierna ra f’ħolma? Xi tfisser is‑siġra li huwa ra?\n\n22 U jien għidtilhom: Hija rappreżentazzjoni tas‑siġra tal‑ħajja.\n\n23 U huma qaluli: Xi tfisser il‑virga tal‑ħadid li missierna ra, li twassal għas‑siġra?\n\n24 U għidtilhom li kienet il‑kelma ta’ Alla; u li dawk kollha li jagħtu widen għall‑kelma ta’ Alla, u jżommu sew magħha, ma jintiflu qatt; lanqas it‑tiġrib u l‑vleġeġ kollha nar tal‑avversarju ma jkunu jistgħu jegħlbuhom sal‑punt li jagħmew, li jwassalhom sal‑qerda.\n\n25 Għalhekk, jien, Nefi, ħeġġiġthom biex jagħtu widen għall‑kelma tal‑Mulej; iva, jien ħeġġiġthom bil‑qawwa kollha ta’ ruħi, u bil‑fakultà kollha li kont nippossedi, biex huma jagħtu widen għall‑kelma ta’ Alla u jiftakru dejjem li jħarsu l‑kmandamenti tiegħu f’kull ħaġa.\n\n26 U huma qaluli: Xi tfisser ix‑xmara tal‑ilma li missierna ra?\n\n27 U jien għidtilhom li l‑ilma li missieri ra kien ħmieġ; u hu tant kellu moħħu okkupat bi ħwejjeġ oħra li hu ma rax il‑ħmieġ tal‑ilma.\n\n28 U jien għidtilhom li din kienet abiss tal‑biżà, li kien jifred lill‑ħżiena mis‑siġra tal‑ħajja, kif ukoll mill‑qaddisin ta’ Alla.\n\n29 U jien għidtilhom li dan kien rappreżentazzjoni ta’ dak l‑infern tal‑biżà, li l‑anġlu qalli li kien tħejja għall‑ħżiena.\n\n30 U jien għidtilhom li missierna ra wkoll li l‑ġustizzja ta’ Alla kienet tifred ukoll il‑ħżiena mit‑twajbin; u d‑dija tagħha kienet tixbah lid‑dija tan‑nar iħeġġeġ, li titla’ ’l fuq ħdejn Alla għal dejjem ta’ dejjem, u m’għandha l‑ebda tmiem.\n\n31 U huma qaluli: Allura din il‑ħaġa tfisser it‑turment tal‑ġisem fil‑jiem ta’ probazzjon, jew inkella tfisser l‑istat finali tar‑ruħ wara l‑mewt tal‑ġisem temporali, jew forsi din qed tirreferi għall‑ħwejjeġ li huma temporali?\n\n32 U ġara li jien għidtilhom li kienet rappreżentazzjoni ta’ ħwejjeġ kemm temporali kif ukoll spiritwali; għax għad jasal il‑jum li fih huma se jiġu ġġudikati skont għemilhom, iva, sewwasew skont l‑għemejjel li twettqu permezz tal‑ġisem temporali fil‑jiem ta’ probazzjoni tagħhom.\n\n33 Għalhekk, jekk imutu fi ħżunithom huma jitwarrbu wkoll, fir‑rigward tal‑ħwejjeġ spiritwali, li għandhom x’jaqsmu mas‑sewwa; għalhekk, huma għandhom jinġiebu biex jieqfu quddiem Alla, biex jiġu ġġudikati skont għemilhom; u jekk l‑għemejjel tagħhom kienu maħmuġin hu inevitabbli li huma maħmuġin; u jekk ikunu maħmuġin jeħtieġ li ma jgħammrux fis‑saltna ta’ Alla; għax inkella, is‑saltna ta’ Alla tkun maħmuġa wkoll.\n\n34 Iżda araw, jien ngħidilkom, li s‑saltna ta’ Alla mhijiex maħmuġa, u l‑ebda ħaġa mniġġsa ma tista’ tidħol fis‑saltna ta’ Alla; għalhekk jeħtieġ li jkun hemm post għall‑ħmieġ imħejji għal dak li hu maħmuġ.\n\n35 U iva, hemm post imħejji, sewwasew dak l‑infern tal‑biżà li jien tkellimt dwaru, u x‑xitan hu dak li ħejjih; għalhekk l‑istat finali ta’ ruħ il‑bnedmin hu li tgħammar fis‑saltna ta’ Alla, jew li tintrema ’l barra minħabba dik il‑ġustizzja li jiena tkellimt dwarha.\n\n36 Għalhekk, il‑ħżiena jitwarrbu minn mat‑twajbin, kif ukoll minn dik is‑siġra tal‑ħajja, li l‑frott tagħha hu mill‑aktar prezzjuż u hu ta’ min jixtiequ aktar minn kull frott ieħor; iva, u hu l‑akbar fost ir‑rigali kollha ta’ Alla. U b’dan il‑mod jiena kellimt lil ħuti. Ammen.\n\n", "1-ne 16": "[center][font_size=26]Kapitlu 16[/font_size][/center]\n\n[i]Il‑ħżiena jsibuha diffiċli jaċċettaw il‑verità—L‑ulied subien ta’ Leħi jiżżewġu lill‑ulied bniet ta’ Ismagħel—Il‑Liahona tiggwidahom fil‑mixja tagħhom fid‑deżert—Minn żmien għall‑ieħor messaġġi mill‑Mulej jiġu miktubin fuq il‑Liahona—Ismagħel imut; membri tal‑familja tiegħu jilmentaw minħabba l‑afflizzjonijiet. Madwar 600–592 Q.K.[/i]\n\n1 U issa ġara li wara li jien, Nefi, waqaft inkellem lil ħuti, araw huma qaluli: Inti għidtilna ħwejjeġ verament ibsin, li jmorru oltre dak li kapaċi nġorru.\n\n2 U ġara li jien għidtilhom li jiena kont naf li jien kont tkellimt iebes kontra l‑ħżiena, skont dak li hu veru; u lit‑twajbin jiena ġġustifikajt, u stqarrejt li huma sejrin jiġu eżaltati fl‑aħħar jum; għalhekk, il‑ħatja jsibuha diffiċli jaċċettaw il‑verità, għaliex tolqothom fil‑laħam il‑ħaj.\n\n3 U issa ħuti, jekk intom kontu fis‑sewwa u kontu lesti tisimgħu l‑verità, u tagħtu kasha, biex tkunu tistgħu timxu fis‑sewwa quddiem Alla, allura intom ma tilmentawx minħabba l‑verità, u tgħidu: Inti tkellimt iebes kontrina.\n\n4 U ġara li jien, Nefi, ħeġġiġt lil ħuti, biex bir‑reqqa kollha jħarsu l‑kmandamenti tal‑Mulej.\n\n5 U ġara li huma umiljaw ruħhom quddiem il‑Mulej; tant illi jiena mtlejt bil‑hena u b’tama kbira għalihom, li huma jimxu fil‑mogħdijiet tas‑sewwa.\n\n6 Issa, dan kollu ntqal u seħħ waqt li missieri kien qed jgħammar f’tinda fil‑wied li huwa semmieh Lemwel.\n\n7 U ġara li jien, Nefi, iżżewwiġt lil waħda minn ulied Ismagħel; u anke ħuti żżewġu lil ulied bniet ta’ Ismagħel; u anke Żoram iżżewweġ lit‑tifla l‑kbira ta’ Ismagħel.\n\n8 U b’hekk missieri wettaq il‑kmandamenti kollha tal‑Mulej li ġew mogħtija lilu. Kif jien, Nefi, ġejt ukoll imbierek bil‑kbir mill‑Mulej.\n\n9 U ġara li leħen il‑Mulej kellem lil missieri matul il‑lejl, u ordnalu biex hekk kif jisbaħ huwa għandu jitlaq lejn id‑deżert.\n\n10 U ġara li hekk kif missieri qam filgħodu, u resaq lejn il‑bieb tat‑tinda, huwa baqa’ mistagħġeb hekk kif mal‑art hu ra globu tond magħmul b’sengħa liema bħalha; u kien tal‑bronż mill‑aktar fin. U fil‑globu kien hemm żewġ mgħażel; u wieħed kien jindika d‑direzzjoni ta’ fejn kellna mmorru fid‑deżert.\n\n11 U ġara li aħna ġbarna flimkien kull ħaġa li kien jeħtieġ li nieħdu magħna fid‑deżert, u l‑kumplament ta’ dak kollu li l‑Mulej kien tana; u aħna ħadna magħna kull tip ta’ żerriegħa li stajna nġorru fid‑deżert.\n\n12 U ġara li aħna ħadna magħna t‑tined tagħna u tlaqna lejn id‑deżert, fin‑naħa l‑oħra tax‑xmara Laman.\n\n13 U ġara li għamilna erbat ijiem mexjin fid‑direzzjoni ta’ bejn in‑nofsinhar u x‑xlokk, u aħna erġajna tellajna t‑tined tagħna; u l‑post semmejnih Xażer.\n\n14 U ġara li aħna ħadna magħna l‑qwas tagħna u l‑vleġeġ tagħna, u tlaqna għall‑kaċċa fid‑deżert biex ikollna l‑ikel għall‑familji tagħna; u wara ħin nikkaċċjaw għall‑familji tagħna, aħna erġajna lura lejn il‑familji tagħna ġo Xażer fid‑deżert. U aħna erġajna tlaqna lejn id‑deżert, fejn qbadna l‑istess direzzjoni u żammejna mal‑aktar inħawi fertili tad‑deżert, li kienu mal‑fruntiera ħdejn il‑Baħar tal‑Qasab.\n\n15 U aħna għaddejna bosta jiem nivvjaġġaw, u nikkaċċjaw tul it‑triq, permezz tal‑qwas tagħna u l‑vleġeġ tagħna u permezz tal‑ġebliet tagħna u l‑iżbandoli tagħna.\n\n16 U aħna mxejna mad‑direzzjoni tal‑globu, li wasslitna sa l‑aktar inħawi fertili tad‑deżert.\n\n17 U wara li għaddejna bosta jiem nivvjaġġaw, aħna għaddejna ftit ħin intellgħu t‑tined tagħna, ħalli nkunu nistgħu nerġgħu nistrieħu ftit u wara mmorru niksbu l‑ikel għall‑familji tagħna.\n\n18 U ġara li hekk kif jien, Nefi, mort għall‑kaċċa, araw, jien inqasamli l‑qaws, li kien magħmul minn azzar mill‑aktar fin; u wara li nqasamli l‑qaws, araw, ħuti ħaduha kontrija peress li spiċċajt bla qaws, għax ma stajna niksbu l‑ebda ikel.\n\n19 U ġara li erġajna lura għand il‑familji tagħna mingħajr ikel, u għax kienu għajjiena ħafna, minħabba l‑vjaġġ tagħhom, huma batew ħafna minħabba n‑nuqqas ta’ ikel.\n\n20 U ġara li Laman u Lemwel u l‑ulied subien ta’ Ismagħel bdew jilmentaw ħafna, minħabba t‑tbatija u t‑tiġrib tagħhom fid‑deżert; u anki missieri beda jilmenta kontra l‑Mulej Alla tiegħu; iva, u huma kienu lkoll imnikkta bil‑kbir, tant li bdew jilmentaw kontra l‑Mulej.\n\n21 U ġara li jien, Nefi, kont qed inbati wkoll flimkien ma’ ħuti minħabba li spiċċajt bla qaws, u l‑qwas tagħhom kienu tilfu l‑elastiċità tagħhom, u s‑sitwazzjoni bdiet issir verament diffiċli, iva, tant li ma stajna niksbu l‑ebda ikel.\n\n22 U ġara li jien, Nefi, tkellimt ħafna ma’ ħuti, għaliex huma reġgħu webbsu qalbhom, fejn anki bdew jilmentaw kontra l‑Mulej Alla tagħhom.\n\n23 U ġara li jien, Nefi, għamilt qaws mill‑injam, u minn zokk irqiq għamilt vleġġa; għalhekk, jien armajt ruħi permezz ta’ qaws u vleġġa, u permezz ta’ żbandola u ftit ġebliet. U jien għidt lil missieri: Fejn għandi mmur biex nikseb l‑ikel?\n\n24 U ġara li hu staqsa lill‑Mulej, għaliex huma umiljaw ruħhom minħabba dak li jiena kont għidt; għaliex jien għidtilhom bosta ħwejjeġ bl‑enerġija kollha ta’ ruħi.\n\n25 U ġara li missieri sama’ leħen il‑Mulej; u hu ġie mċanfar bil‑kbir minħabba li beda jilmenta kontra l‑Mulej, tant illi huwa spiċċa fil‑wied tan‑niket.\n\n26 U ġara li leħen il‑Mulej kellmu u qallu: Ħares lejn il‑globu, u ara x’hemm miktub fuqu.\n\n27 U ġara li meta missieri ra l‑ħwejjeġ li kienu miktubin fuq il‑globu, hu beda jibża’ u jitriegħed bil‑kbir, u l‑istess ħuti u l‑ulied subien ta’ Ismagħel u martna.\n\n28 U ġara li jien, Nefi, rajt li l‑imgħażel li kien hemm fil‑globu kienu jiffunzjonaw skont il‑fidi u d‑diliġenza tagħna u kemm aħna nagħtuhom attenzjoni.\n\n29 U fuqhom kien hemm miktub ukoll kitba ġdida, illi setgħet tinqara b’mod faċli, li tatna ċertu għarfien dwar it‑triqat tal‑Mulej; u din inkitbet u bdiet tinbidel minn ħin għall‑ieħor skont il‑fidi u d‑diliġenza li bdejna nagħtuha. U b’hekk naraw li permezz ta’ mezzi żgħar il‑Mulej iwettaq ħwejjeġ kbar.\n\n30 U ġara li jien, Nefi, mort u tlajt fuq il‑quċċata tal‑muntanja, skont l‑istruzzjonijiet li ngħataw fuq il‑globu.\n\n31 U ġara li jiena mort u qtilt bhejjem selvaġġi, hekk li ksibt biżżejjed ikel għall‑familji tagħna.\n\n32 U ġara li jiena erġajt lura fit‑tined tagħna, inġorr il‑bhejjem li kont qtilt; u issa meta huma raw li jiena kont ipprovdejt l‑ikel, kemm kienet kbira l‑hena tagħhom! U ġara li huma umiljaw ruħhom quddiem il‑Mulej, u lilu huma raddew ħajr.\n\n33 U ġara li aħna erġajna komplejna bil‑vjaġġ tagħna, fejn għaddejna kważi mill‑istess rotta ta’ qabel; u wara li għaddejna bosta jiem nivvjaġġaw aħna tellajna t‑tined tagħna, sabiex nibqgħu għal ftit żmien hemmhekk.\n\n34 U ġara li Ismagħel miet, u ġie midfun f’post li kien jismu Naħom.\n\n35 U ġara li l‑ulied bniet ta’ Ismagħel ħassewhom imnikkta bil‑kbir, minħabba n‑nuqqas ta’ missierhom, u minħabba l‑afflizzjonijiet tagħhom fid‑deżert; u huma bdew jilmentaw kontra missieri, għaliex huwa kien ħariġhom mill‑art ta’ Ġerusalemm, u bdew jgħidu: Missierna mejjet; iva, u aħna ilna ħafna niġġerrew fid‑deżert, u batejna ħafna ġuħ u għatx, u batejna wkoll minħabba afflizzjoni u għeja kbira; u wara din it‑tbatija kollha aħna se nispiċċaw immutu bil‑ġuħ fid‑deżert.\n\n36 U b’dan il‑mod huma bdew jilmentaw kontra missieri, kif ukoll kontrija; u huma kellhom ix‑xewqa li jerġgħu lura Ġerusalemm.\n\n37 U Laman qal lil Lemwel kif ukoll lill‑ulied subien ta’ Ismagħel: Araw, ejjew noqtlu lil missierna, kif ukoll lil ħuna Nefi, li ħa fuqu r‑responsabbiltà li jkun il‑mexxej tagħna u l‑għalliem tagħna, aħna li aħna ħutu l‑kbar.\n\n38 Issa, hu jgħid li l‑Mulej tkellem miegħu, kif ukoll li anki niżlu l‑anġli jimministrawlu. Iżda araw, aħna nafu li hu mhuwiex jgħidilna l‑verità; u qed jgħidilna dawn il‑ħwejjeġ, u qed iwettaq bosta ħwejjeġ permezz tal‑qerq makakk tiegħu, biex ikun jista’ jqarraq b’għajnejna, għax forsi jaħseb li jista’ jeħodna f’xi xagħri selvaġġ; u wara li jkun ħadna hemm, jaħseb li jista’ jagħmel lilu nnifsu xi sultan jew mexxej fuqna, ħalli jkun jista’ jagħmel bina dak li jrid u li jogħġbu. U kien b’dan il‑mod li ħija Laman beda jipprovokahom sakemm qalbhom imtliet bil‑korla.\n\n39 U ġara li l‑Mulej kien magħna, iva, u saħansitra nstema’ leħen il‑Mulej u qalilhom ħafna ħwejjeġ, u ċanfarhom bil‑kbir; u wara ċ‑ċanfira li qalgħu permezz ta’ leħen il‑Mulej, huma ma baqgħux aktar mimlijin bil‑korla, u nidmu minn dnubiethom, tant li l‑Mulej reġa’ berikna bl‑ikel, sabiex ma ninqerdux.\n\n", "1-ne 17": "[center][font_size=26]Kapitlu 17[/font_size][/center]\n\n[i]Nefi ordnat jibni ġifen—Ħutu jopponuh—Hu jħeġġiġhom billi jtennilhom l‑istorja tal‑interazzjoni ta’ Alla ma’ Iżrael—Nefi jimtela bil‑qawwa ta’ Alla—Ħutu jiġu pprojbiti li jmissuh, ma jmorrux jidbielu bħall‑qasab imnixxef. Madwar 592–591 Q.K.[/i]\n\n1 U ġara li aħna erġajna komplejna bil‑vjaġġ tagħna fid‑deżert; u minn dakinhar bdejna mexjin kważi lejn in‑naħa tal‑lvant. U aħna vvjaġġajna fid‑deżert u għaddejna minn ħafna taħbit; u n‑nisa tagħna welldu t‑tfal fid‑deżert.\n\n2 U tant kienu kbar il‑barkiet li xeħet fuqna l‑Mulej, illi minkejja li fid‑deżert konna qed ngħixu billi nieklu biss laħam nej, in‑nisa tagħna kellhom ħafna xi jreddgħu lil uliedhom, u kienu b’saħħithom, iva, sewwasew daqs l‑irġiel; u bdew jiffaċċjaw il‑vjaġġ tagħhom bla ma jilmentaw.\n\n3 U b’hekk naraw li l‑kmandamenti ta’ Alla jeħtieġ li jiġu fis‑seħħ. U jekk ulied il‑bnedmin iħarsu l‑kmandamenti ta’ Alla huwa jsostnihom, u jqawwihom, u jipprovdilhom mezz kif huma jkunu jistgħu jwettqu dak li huwa jkun ordnalhom; għalhekk, huwa pprovdielna l‑mezzi waqt li konna qed ngħammru fid‑deżert.\n\n4 U domna ngħammru hemm għal perjodu ta’ ħafna snin, iva, sewwasew tmien snin fid‑deżert.\n\n5 U aħna wasalna fil‑post li semmejnieh Kotra, minħabba l‑ħafna frott kif ukoll l‑għasel selvaġġ li kien hemm; u dawn il‑ħwejjeġ kollha ħejjihom għalina l‑Mulej sabiex ma ninqerdux. U aħna rajna l‑baħar, li semmejnieh Irreantum, li tfisser ħafna ilmijiet.\n\n6 U ġara li aħna tellajna t‑tined tagħna ħdejn xatt il‑baħar; u minkejja li batejna bosta afflizzjonijiet kif ukoll għaddejna minn diffikultajiet kbar, iva, tant li ma nistgħux niktbuhom kollha, aħna bdejna naqbżu bil‑ferħ meta wasalna ħdejn xatt il‑baħar; u semmejna l‑post Kotra, minħabba l‑ħafna frott li kien hemm.\n\n7 U ġara li wara li jiena, Nefi, kont ili fl‑art ta’ Kotra għal perjodu ta’ bosta jiem, ġie jżurni leħen il‑Mulej u qalli: Qum, u mur fil‑muntanja. U ġara li jiena qomt u tlajt fuq il‑muntanja, u sejjaħt lill‑Mulej.\n\n8 U ġara li l‑Mulej kellimni u qalli: Inti għandek tibni ġifen, skont il‑metodu li se nurik jiena, biex inkun nista’ nġorr lil niesek għan‑naħa l‑oħra ta’ dawn l‑ilmijiet.\n\n9 U jien għidt: Mulej, fejn għandi mmur ħalli nkun nista’ nsib il‑mineral ħalli ndewwbu, biex inkun nista’ nagħmel l‑għodda ħalli nibni l‑ġifen skont il‑metodu li wrejtni int?\n\n10 U ġara li l‑Mulej qalli fejn kelli mmur biex insib il‑mineral, ħalli nkun nista’ nagħmel l‑għodda.\n\n11 U ġara li jien, Nefi, għamilt minfaħ, li permezz tiegħu nkun nista’ nonfoħ fuq in‑nar, mill‑ġlud tal‑bhejjem; u wara li għamilt minfaħ, biex bih inkun nista’ nonfoħ fuq in‑nar, bdejt inħabbat ġebla m’oħra ħalli nkun nista’ nqabbad in‑nar.\n\n12 Għax s’issa il‑Mulej ma kienx għadu ħalliena nużaw ħafna n‑nar, waqt li konna qed nivvjaġġaw fid‑deżert; għax hu qal: Se nara li l‑ikel tagħkom ikollu palat tajjeb, li ma jkollkomx bżonn issajruh;\n\n13 U jien se nkun ukoll id‑dawl tagħkom fid‑deżert; u se nħejji t‑triq quddiemkom, jekk intom tħarsu l‑kmandamenti tiegħi; għalhekk, sakemm tħarsu l‑kmandamenti tiegħi intom se titmexxew lejn l‑art imwiegħda; u se tagħrfu li jien hu dak li qed immexxikom.\n\n14 Iva, u l‑Mulej qal ukoll li: Wara li intom taslu fl‑art imwiegħda, intom se tagħrfu li jien, il‑Mulej, hu Alla; u li jien, il‑Mulej, ħlistkom mill‑qerda; iva, meta jiena ħriġtkom ’il barra mill‑art ta’ Ġerusalemm.\n\n15 Għalhekk, jien, Nefi, għamilt li stajt biex inħares il‑kmandamenti tal‑Mulej, u ħeġġiġt lil ħuti biex ikunu fidili u diliġenti.\n\n16 U ġara li jien għamilt l‑għodda mill‑mineral li jiena dewwibt mill‑blat.\n\n17 U meta ħuti raw li jiena kont sejjer nibni ġifen, huma bdew jilmentaw kontrija u jgħidu: Ħuna qed jitbellah, għax jaħseb li jista’ jibni ġifen; iva, u jaħseb ukoll li jista’ jbaħħar fuq dawn l‑ibħra vasti.\n\n18 U kien b’dan il‑mod li ħuti bdew jilmentaw kontrija, u kellhom ix‑xewqa li ma jmiddux idejhom, għax ma kenux jemmnu li jien stajt nibni ġifen; lanqas ma kienu jemmnu li jien ġejt mgħallem mill‑Mulej.\n\n19 U issa ġara li jiena, Nefi, ħassejtni mnikket bil‑kbir minħabba l‑ebusija ta’ qalbhom; u issa meta huma raw li jiena bdejt nitnikket, qalbhom imtliet bil‑ferħ, tant illi bdew jitgħaxxqu minħabba fija u jgħidu: Aħna konna nafu li int ma stajtx tibni ġifen, għax konna nafu li ma tafx x’inti tgħid; għalhekk, int ma tistax twettaq xi ħaġa daqstant diffiċli.\n\n20 U inti tixbah lil missierna, li jħalli l‑immaġinazzjoni ta’ qalbu tiġri bih; iva, huwa ħariġna ’l barra mill‑art ta’ Ġerusalemm, u aħna spiċċajna niġġerrew fid‑deżert dawn is‑snin kollha; u n‑nisa tagħna sofrew ħafna fit‑tqala tagħhom; u huma welldu t‑tfal fid‑deżert u batew kull tip ta’ tbatija, minbarra l‑mewt; u kien ikun aħjar li kieku huma mietu qabel ħallew Ġerusalemm milli kellhom ibatu din it‑tbatija kollha.\n\n21 Ara, aħna għaddejna dawn is‑snin kollha nbatu fid‑deżert, minflok ma għaddejna dan iż‑żmien ingawdu l‑ġid tagħna u l‑art ta’ wirtna; iva, u stajna ksibna l‑kuntentizza.\n\n22 U aħna nafu li n‑nies li kienu fl‑art ta’ Ġerusalemm kienu nies twajbin; għaliex huma kienu jħarsu l‑liġijiet u d‑digrieti tal‑Mulej, u l‑kmandamenti tiegħu kollha, skont il‑liġi ta’ Mosè; għalhekk, aħna nafu li huma nies twajbin; u missierna kkundannahom, u mexxiena ’l barra minn hemm għax aħna smajna minn dak li beda jgħidilna hu; iva, u ħuna qisu hu. U b’dan il‑mod ta’ diskors ħuti bdew jilmentaw u jgergru kontrina.\n\n23 U ġara li jiena, Nefi, kellimthom u għidt: Temmnu intom li missirijietna, li kienu wlied Iżrael, setgħu jitmexxew lil hinn mill‑ħakma tal‑Eġizzjani li kieku huma ma semgħux minn kliem il‑Mulej?\n\n24 Iva, taħsbu intom li huma setgħu jitmexxew lil hinn mill‑jasar, li kieku l‑Mulej ma ordnax lil Mosè sabiex hu jmexxihom lil hinn mill‑jasar?\n\n25 Issa intom tafu li wlied Iżrael kienu jinsabu fil‑jasar; u tafu li huma kienu mgħakksin b’xogħol mill‑aktar iebes u diffiċli; għalhekk, intom tafu li kienet żgur ħaġa tajba u neċessarja, li huma kellhom jinħarġu mill‑jasar.\n\n26 Issa intom tafu li Mosè ġie mitlub mill‑Mulej biex iwettaq dik il‑biċċa xogħol kbira; u intom tafu li permezz tal‑kelma tiegħu l‑Baħar tal‑Qasab inferaq ’l hemm u ’l hawn, u huma għaddew minn nofsu fuq art niexfa.\n\n27 Iżda intom tafu li l‑Eġizzjani, illi kienu l‑armati tal‑Fargħun, ġew mgħarrqin fil‑Baħar tal‑Qasab.\n\n28 U tafu wkoll li huma ġew mitmugħa l‑manna fid‑deżert.\n\n29 Iva, u tafu wkoll li Mosè, permezz tal‑kelma tiegħu skont il‑qawwa ta’ Alla li kienet tinsab fih, ħabbat fuq il‑blata, u minnha beda ħiereġ l‑ilma, ħalli wlied Iżrael ikunu jistgħu jaqtgħu l‑għatx.\n\n30 U minkejja li huma kienu qed jiġu mmexxijin, bil‑Mulej Alla tagħhom, il‑Feddej tagħhom, miexi quddiemhom, li beda jmexxihom binhar u jipprovdilhom id‑dawl billejl, u li għamel għalihom dak kollu li hu tajjeb li l‑bniedem ikollu, huma webbsu qalbhom u dallmu moħħhom, u bdew iżebilħu lil Mosè u lil Alla veru u ħaj.\n\n31 U ġara li, skont kelmtu, huwa qeridhom; u skont kelmtu huwa mexxihom; u skont kelmtu huwa għamel minn kollox għalihom; u l‑ebda ħaġa ma seħħet jekk mhux permezz ta’ kelmtu.\n\n32 U wara li huma qasmu x‑xmara Ġordan hu mliehom bil‑qawwa sal‑punt li wlied dik l‑art sefgħu mkeċċija ’l barra, iva, u spiċċaw imferrxin u nqerdu.\n\n33 U issa, taħsbu intom li wlied din l‑art, li kienu fl‑art imwiegħda, li ġew imġiegħla jitilqu minn missirijietna, taħsbu intom li huma kienu nies twajbin? Araw, jiena ngħidilkom, Le.\n\n34 Taħsbu intom li missirijietna kienu se jkunu magħżulin aktar minnhom li kieku huma kienu twajbin? Jiena ngħidilkom, Le.\n\n35 Araw, il‑Mulej iqis lil kulħadd l‑istess; lil dak li hu twajjeb, lilu Alla jiffavorixxi. Iżda araw, dan il‑poplu ċaħad kull kelma ta’ Alla, u huma kienu misjurin fil‑ħażen; u l‑milja tal‑korla ta’ Alla kienet tinsab fuqhom; u l‑Mulej seħet l‑art għad‑detriment tagħhom; u berikha għal missirijietna; iva, huwa seħetha għad‑detriment tagħhom tant li spiċċaw inqerdu, u hu berikha għal missirijietna biex ikollhom poter fuqha.\n\n36 Araw, il‑Mulej ħoloq l‑art biex hija tkun abitata; u huwa ħoloq lil uliedu biex huma jipposseduha.\n\n37 U huwa jqajjem ġens ġust, u jeqred il‑ġnus tal‑ħżiena.\n\n38 U huwa jmexxi lill‑ġusti lejn artijiet prezzjużi, u lill‑ħżiena huwa jeqred, u jisħet l‑art minħabba fihom.\n\n39 Huwa jsaltan fl‑għoli tas‑sema, li hija t‑tron tiegħu, u din l‑art hija l‑mirfes ta’ riġlejh.\n\n40 U huwa jħobb lil dawk li jriduh ikun Alla tagħhom. Araw, huwa ħabb lil missirijietna, u għamel patt magħhom, iva, sewwasew ma’ Abraham, Iżakk u Ġakobb; u hu ftakar fil‑patti li huwa għamel; għalhekk, huwa ħariġhom ’il barra mill‑art tal‑Eġittu.\n\n41 U lilhom huwa rażżan fid‑deżert permezz tal‑ħatar tiegħu; għaliex huma webbsu qalbhom, kif għamiltu intom; u l‑Mulej rażżanhom minħabba ħżunithom. Huwa bagħat fosthom sriep velenużi u jtiru; u wara li lilhom gidmu huwa ħejja mod biex ikunu jistgħu jitfejqu; u kulma kellhom jagħmlu kien li jħarsu; u minħabba s‑sempliċità ta’ dan il‑mod, jew il‑faċilità tiegħu, kien hemm ħafna li spiċċaw inqerdu.\n\n42 U minn żmien għall‑ieħor huma bdew iwebbsu qalbhom, u jżebilħu lil Mosè, kif ukoll lil Alla; madankollu, intom tafu li huma ġew immexxija permezz tal‑qawwa inkomparabbli tiegħu lejn l‑art imwiegħda.\n\n43 U issa, wara dan kollu, wasal żmien fejn huma tant inħakmu mill‑ħażen, iva, li kważi spiċċaw misjurin iżżejjed; u naħseb li jista’ jkun li wasal il‑jum li ma jdumux ma jispiċċaw jinqerdu; għax naf li żgur se jasal il‑jum li fih huma se jinqerdu kollha, ħlief għal ftit, li sejrin jittieħdu fil‑jasar.\n\n44 Għalhekk, il‑Mulej ordna lil missieri biex huwa jitlaq lejn id‑deżert; u l‑Lhud ukoll ippruvaw ineħħulu ħajtu; u intom ukoll ippruvajtu tneħħulu ħajtu; għalhekk, f’qalbkom intom qattiela u tixbhu lilhom.\n\n45 Intom ħfief biex tagħmlu l‑ħażen iżda tqal biex tiftakru fil‑Mulej Alla tagħkom. Intom rajtu anġlu, u hu kellimkom; iva, minn żmien għall‑ieħor intom smajtu leħnu; u hu kellimkom permezz ta’ leħen ħelu u sieket, iżda intom tliftu kull sentiment, illi ma stajtux tħossu kliemu; għalhekk, hu kellimkom b’leħen jixbah lir‑ragħad, li wassal biex l‑art titheżżeż bħallikieku kienet se tinqasam fi tnejn.\n\n46 U intom tafu wkoll li bil‑qawwa tal‑kelma setgħana tiegħu huwa jista’ jwassal biex l‑art tintemm; iva, u intom tafu li permezz tal‑kelma tiegħu huwa jista’ jillixxa l‑postijiet imħarbta, u jaqsam biċċiet il‑postijiet lixxi. Allura x’inhi r‑raġuni għalfejn intom tafu tkunu daqstant qalbkom iebsa?\n\n47 Araw, għandi ruħi trid tinqasam bin‑niket minħabba fikom, u qalbi muġugħa; jien nibża’ li intom sejrin titwarrbu għal dejjem. Araw, jiena mimli bl‑Ispirtu ta’ Alla, hekk li m’għandix saħħa f’ġismi.\n\n48 U issa ġara li meta jiena għidt dan il‑kliem huma ħaduha kontrija, u xtaqu jitfgħuni f’qiegħ il‑baħar; u hekk kif huma ġew biex jerfgħu idejhom fuqi jiena kellimthom u għidtilhom: F’isem Alla li Jista’ Kollox, qed nordnalkom biex ma tmissunix, għaliex jiena mimli bil‑qawwa ta’ Alla, liema qawwa nħossha qed tikkonsmali ġismi; u min jerfa’ jdejh fuqi jispiċċa jidbiel sewwasew bħall‑qasab imnixxef; u huwa jispiċċa fix‑xejn quddiem il‑qawwa ta’ Alla, għaliex lilu Alla jikkastiga.\n\n49 U ġara li jien, Nefi, għidtilhom li huma m’għandhomx ikomplu jilmentaw kontra missierhom; lanqas m’għandhom jibqgħu lura milli jagħtuni daqqa t’id, għax Alla ordnali biex nibni ġifen.\n\n50 U jien għidtilhom: Kieku Alla ordnali biex inwettaq kull ħaġa, jiena nwettaqha. U jekk huwa jordnali biex ngħid lil dan l‑ilma, inbidel f’art, jinbidel u jsir art; u hekk jiena ngħid dan, hekk isir.\n\n51 U issa, jekk il‑Mulej għandu daqstant qawwa kbira, u jekk huwa wettaq daqstant mirakli fost ulied il‑bnedmin, għalfejn mela ma jistax jurini kif għandi nibni ġifen?\n\n52 U ġara li jiena, Nefi, għidt ħafna affarijiet lil ħuti, tant li huma tħawwdu u ma setgħux jitlewmu miegħi; lanqas m’azzardaw jerfgħu idejhom fuqi jew imissuni b’subgħajhom, sewwasew għal perjodu ta’ bosta jiem. Issa huma m’azzardawx jagħmlu dan li ma jmorrux jidbielu quddiemi, għax daqstant kien qawwi l‑Ispirtu ta’ Alla; u b’dan il‑mod ħadem fuqhom.\n\n53 U ġara li l‑Mulej qalli: Erġa’ iftaħ idejk lil ħutek, u huma mhumiex se jidbielu quddiemek, iżda jiena nwassalhom biex huma jitriegħdu, jgħid il‑Mulej, u dan jiena nagħmel, ħalli huma jkunu jafu li jiena l‑Mulej Alla tagħhom.\n\n54 U ġara li jiena ftaħt idejja lil ħuti, u huma ma komplewx jidbielu quddiemi; iżda l‑Mulej wassalhom biex jitriegħdu, sewwasew skont il‑kliem li hu kien qal.\n\n55 U issa, huma qalu: Aħna nafu fiż‑żgur li l‑Mulej jinsab miegħek, għaliex nafu li hija l‑qawwa tal‑Mulej li wasslitna biex nitriegħdu. U huma nxteħtu quddiemi, u kienu se jibdew iqimuni, iżda jien ma ħallejthomx u għidtilhom: Jiena ħukom, iva, sewwasew ħukom iż‑żgħir; għalhekk, araw li tqimu lill‑Mulej Alla tagħkom, u agħtu ġieħ lil missierkom u lil ommkom, sabiex jiemkom fuq l‑art li l‑Mulej Alla tagħkom se jagħtikom jitkattru.\n\n", "1-ne 18": "[center][font_size=26]Kapitlu 18[/font_size][/center]\n\n[i]Il‑ġifen tlesta—Jissemma t‑twelid ta’ Ġakobb u Ġużeppi—Il‑grupp jimbarka lejn l‑art imwiegħda—L‑ulied subien ta’ Ismagħel u n‑nisa tagħhom jingħaqdu fix‑xalar u l‑irvell—Nefi jisfa’ marbut, u l‑ġifen jinġarr lura permezz ta’ maltempata terribbli—Nefi jinħeles, u permezz tat‑talb tiegħu jieqaf il‑maltemp—In‑nies jaslu fl‑art imwiegħda. Madwar 591–589 Q.K.[/i]\n\n1 U ġara li huma bdew iqimu lill‑Mulej, u ġew miegħi; u aħna bdejna naħdmu l‑injam b’sengħa liema bħalha. U minn żmien għall‑ieħor il‑Mulej beda jurini kif kelli naħdem l‑injam tal‑ġifen.\n\n2 Issa jien, Nefi, ma bdejtx naħdem l‑injam skont il‑metodu li juża l‑bniedem, lanqas ma bnejt il‑ġifen skont il‑metodu tal‑bniedem, iżda jiena bnejtu skont il‑metodu li wrieni l‑Mulej; għalhekk, ma kienx skont il‑metodu tal‑bniedem.\n\n3 U jiena, Nefi, mort fil‑muntanja ta’ spiss, u tlabt spiss lill‑Mulej; għalhekk il‑Mulej urieni ħwejjeġ kbar.\n\n4 U ġara li wara li jiena lestejt il‑ġifen, skont il‑kelma tal‑Mulej, ħuti raw illi kien tajjeb, u li s‑sengħa tiegħu kienet mill‑ifjen, għalhekk, huma reġgħu umiljaw irwieħhom quddiem il‑Mulej.\n\n5 U ġara li leħen il‑Mulej kellem lil missieri, biex aħna nqumu u ninżlu fil‑ġifen.\n\n6 U ġara li l‑għada, wara li ħejjejna kull ħaġa, ħafna frott u laħam mix‑xagħri, u għasel bil‑kotra, u ċerti provvisti skont dak li ordnalna l‑Mulej, aħna nżilna fil‑ġifen, bit‑tagħbija tagħna u ż‑żerriegħa tagħna, u kull ħaġa li konna ġibna magħna, kull persuna skont l‑età tagħha; għalhekk, kollha kemm aħna nżilna fil‑ġifen, flimkien man‑nisa tagħna u mat‑tfal tagħna.\n\n7 U issa, fid‑deżert missieri kellu żewġ subien; il‑kbir semmieh Ġakobb u liż‑żgħir Ġużeppi.\n\n8 U ġara li wara li aħna lkoll inżilna fil‑ġifen, u ħadna magħna l‑provvisti tagħna u dak li ġejna mitlubin nieħdu, aħna baħħarna lejn l‑art imwiegħda, fejn bdejna nitmexxew ’il quddiem permezz tal‑qawwa tar‑riħ.\n\n9 U wara li konna ilna nitmexxew ’il quddiem permezz tal‑qawwa tar‑riħ għal perjodu ta’ bosta jiem, araw, ħuti u l‑ulied subien ta’ Ismagħel kif ukoll in‑nisa tagħhom bdew jagħtuha għax‑xalar, hekk li bdew jiżfnu, u jkantaw, u jitkellmu verament baxx, iva, sewwasew li nsew b’liema qawwa huma kienu nġiebu hawn; iva, huma ma setgħux jaqgħu aktar fil‑baxx milli waqgħu.\n\n10 U jiena, Nefi, bdejt nibża bil‑kbir li l‑Mulej kien sejjer jinkorla għalina, u jagħtina tbeżbiża minħabba l‑ħażen tagħna, li nispiċċaw ninbelgħu f’qiegħ il‑baħar; għalhekk, jiena, Nefi, bdejt inkellimhom bil‑kalma kollha; iżda araw, huma ħaduha kontrija, u bdew jgħidu: Aħna ma rridux li ħuna ż‑żgħir ikun il‑mexxej tagħna.\n\n11 U ġara li Laman u Lemwel qabduni u rabtuni bil‑ħbula, u huma bdew jittrattawni bi ħruxija kbira; madankollu, il‑Mulej ippermetta dan sabiex huwa jkun jista’ juri l‑qawwa tiegħu, ħalli jiġi fis‑seħħ dak li huwa qal dwar il‑ħżiena.\n\n12 U ġara li wara li huma rabtuni b’tali mod li jien ma stajtx nitħarrek, il‑boxxla, li kienet tħejjiet għalina mill‑Mulej, waqfet taħdem.\n\n13 Għalhekk, huma ma kenux jafu liema naħa kellhom jidderieġu l‑ġifen, hekk li qamet maltempata kbira, iva, tempesta kbira u terribbli, u aħna spiċċajna ninġarrew lura fuq l‑ilmijiet għal tlett ijiem sħaħ; u huma nħakmu minn ħafna biża’ li ma jmorrux jispiċċaw mgħarrqa fil‑baħar; minkejja dan huma ma ġewx iħolluni.\n\n14 U fir‑raba’ jum, minn meta bdejna ninġarrew lura, il‑maltempata bdiet tiqliel.\n\n15 U ġara li aħna konna kważi se nispiċċaw ninbelgħu f’qiegħ il‑baħar. U wara li konna ilna ninġarrew lura fuq l‑ilmijiet għal perjodu ta’ erbat ijiem, ħuti bdew jagħrfu li Alla kien qed jagħmel ħaqq minnhom, u li huma kienu se jinqerdu jekk ma jindmux minn ħtijiethom; għalhekk, huma ġew fuqi, u ħallew il‑ħbula li kelli madwar il‑polzi tiegħi, u araw, dawn kienu minfuħin waħda sew; u anki l‑għekiesi tiegħi kienu minfuħin waħda sew; u kont muġugħ ħafna minħabba f’hekk.\n\n16 Madankollu, jiena dort lejn Alla tiegħi, u lilu bdejt infaħħar il‑jum kollu; u ma bdejtx nilmenta kontra l‑Mulej minħabba l‑hemm tiegħi.\n\n17 Issa missieri, Leħi, tkellem magħhom dwar bosta ħwejjeġ, kif ukoll mal‑ulied subien ta’ Ismagħel; iżda, araw, huma lissnu ħafna theddid kontra kull min ried jitkellem f’ismi; u l‑ġenituri tiegħi li kienu mdaħħlin sew fiż‑żmien, u li verament batew minħabba wliedhom, spiċċaw mixħutin, sewwasew, fis‑sodda tal‑mard tagħhom.\n\n18 Minħabba l‑mard u n‑niket kbir tagħhom, u minħabba ħażen uliedhom, huma issa spiċċaw sewwasew f’punt illi jittieħdu sabiex jiltaqgħu ma’ Alla tagħhom; iva, ix‑xagħar griż tagħhom issa dalwaqt kien se jitniżżel biex fit‑trab jimtedd; iva, huma sewwasew kienu fil‑qrib li jinxteħtu f’qabar tal‑ilma mifnijin bin‑niket.\n\n19 U Ġakobb kif ukoll Ġużeppi, li kienu għadhom żgħar u kellhom bżonn ħafna min jindukrahom, ħassewhom imnikktin minħabba l‑afflizzjonijiet ta’ ommhom; u la marti bid‑dmugħ f’għajnejha u bit‑talb tagħha, u lanqas uliedi, ma rnexxielhom irattbu qalb ħuti li jiġu u jħolluni.\n\n20 U ma kien hemm xejn li seta’ jrattab qalbhom ħlief il‑qawwa ta’ Alla li heddithom li teqridhom; għalhekk, meta raw li huma kienu sejrin jinbelgħu f’qiegħ il‑baħar huma nidmu minn dak li kienu għamlu, hekk li ġew iħolluni.\n\n21 U ġara li wara li huma ħallewni, araw, jiena qbadt f’idi l‑boxxla, u hi bdiet taħdem skont ix‑xewqa tiegħi. U ġara li jiena tlabt lill‑Mulej; u wara li jiena tlabt ir‑riħ waqaf, u l‑maltempata waqfet, u waqgħet kalma kbira.\n\n22 U ġara li jien, Nefi, bdejt niggwida l‑ġifen, hekk li erġajna bdejna nbaħħru lejn l‑art imwiegħda.\n\n23 U ġara li wara li konna ilna nbaħħru għal perjodu ta’ bosta jiem aħna wasalna fl‑art imwiegħda; u aħna żbarkajna u tellajna t‑tined tagħna; u semmejniha l‑art imwiegħda.\n\n24 U ġara li aħna bdejna naħdmu l‑art, u bdejna nħawwlu ż‑żerriegħa; iva, aħna ħawwilna fl‑art iż‑żerriegħa kollha li kellna, li ġibna magħna mill‑art ta’ Ġerusalemm. U ġara li hi kibret fuq li kibret; għalhekk, aħna ġejna mberkin bil‑kotra.\n\n25 U ġara li hekk kif konna mexjin fix‑xagħri selvaġġ, sibna li fl‑art imwiegħda kien hemm fil‑foresti bhejjem ta’ kull xorta, kemm il‑baqra kif ukoll il‑gendus, kemm il‑ħmar kif ukoll iż‑żiemel, u kemm il‑mogħża kif ukoll il‑mogħża selvaġġa, u kull għamla ta’ annimali selvaġġi, li kienu għall‑użu tal‑bniedem. U aħna sibna kull xorta ta’ mineral, kemm tad‑deheb, kif ukoll tal‑fidda, u tar‑ram.\n\n", "1-ne 19": "[center][font_size=26]Kapitlu 19[/font_size][/center]\n\n[i]Nefi jagħmel il‑pjanċi mill‑metall u jiddokumenta l‑istorja tal‑poplu tiegħu—L‑Alla ta’ Iżrael se jiġi sitt mitt sena minn meta Leħi ħalla Ġerusalemm—Nefi jitkellem dwar it‑tbatija u l‑kruċifissjoni tiegħu—Il‑Lhud se jkunu mistmerra u mxerrdin sal‑aħħar żminijiet, meta huma jerġgħu jduru lejn il‑Mulej. Madwar 588–570 Q.K.[/i]\n\n1 U ġara li l‑Mulej tani ordni, għalhekk jiena għamilt pjanċi tal‑metall ħalli fuqhom inkun nista’ nnaqqax l‑istorja tal‑poplu tiegħi. U fuq il‑pjanċi li jien għamilt naqqaxt l‑istorja ta’ missieri, kif ukoll il‑vjaġġi tagħna fid‑deżert, u l‑profeziji ta’ missieri; u fuqhom naqqaxt ukoll ħafna mill‑profeziji tiegħi.\n\n2 U fiż‑żmien li fih għamilthom ma kontx naf li jien kont se nintalab mill‑Mulej biex nagħmel dawn il‑pjanċi; għalhekk, l‑istorja ta’ missieri, u l‑ġenealoġija ta’ missirijietu, u l‑parti l‑kbira tal‑għemejjel tagħna fid‑deżert jinsabu mnaqqxa fuq dawk l‑ewwel pjanċi li tkellimt dwarhom; għalhekk, il‑ħwejjeġ li seħħew qabel ma jien għamilt dawn il‑pjanċi jissemmew, fil‑fatt, aktar b’mod partikolari, fuq l‑ewwel pjanċi.\n\n3 U wara li jiena għamilt dawn il‑pjanċi fuq ordni ta’ kmandament, jien, Nefi, irċevejt kmandament li l‑ministeru u l‑profeziji, l‑aktar partijiet sempliċi u prezzjużi tagħhom, għandhom jinkitbu fuq dawn il‑pjanċi; u l‑ħwejjeġ li ġew miktubin għandhom jinżammu għall‑istruzzjoni tal‑poplu tiegħi, li sejjer jiret l‑art, kif ukoll għal għanijiet għaqlin oħra, liema għanijiet huma magħrufa mill‑Mulej.\n\n4 Għalhekk, jiena, Nefi, għamilt storja fuq il‑pjanċi l‑oħra, li titkellem, jew titkellem f’aktar dettall, dwar il‑gwerer u l‑ġlied u l‑qerda tal‑poplu tiegħi. U dan jiena għamilt, u ordnajt lill‑poplu tiegħi x’għandu jagħmel wara li jiena nkun tlaqt; u li dawn il‑pjanċi għandhom jgħaddu minn ġenerazzjoni għall‑oħra, jew minn profeta għall‑ieħor, sakemm jingħataw aktar kmandamenti mill‑Mulej.\n\n5 U rakkont dwar kif jien għamilt dawn il‑pjanċi se jingħata aktar tard; imbagħad, araw, jien se nkompli skont dak li tkellimt dwaru, u jien nagħmel dan sabiex l‑aktar ħwejjeġ sagri jiġu ppreservati għall‑għarfien tal‑poplu tiegħi.\n\n6 Madankollu, mhu se nikteb xejn fuq il‑pjanċi li jien ma nqisux bħala sagru. U issa, jekk jien niżbalja, anki dawk illi ġew qabli żbaljaw; mhux għax jien irrid niġġustifika x’għamel ħaddieħor, iżda minħabba d‑dgħufija li għandi ġo fija, skont il‑ġisem, jiena niskuża ruħi.\n\n7 Għax il‑ħwejjeġ li xi wħud jikkunsidrawhom li huma ta’ valur kbir, kemm għall‑ġisem kif ukoll għar‑ruħ, oħrajn iwarrbuhom u jgħaffġuhom b’saqajhom. Iva, anke lill‑istess Alla ta’ Iżrael il‑bnedmin jgħaffġu b’saqajhom; jien ngħid, jgħaffġuh b’saqajhom iżda se nispjega dan mod ieħor—lilu huma jwarrbuh, u ma jisimgħux mil‑leħen tat‑twissijiet tiegħu.\n\n8 U araw, huwa se jiġi, skont kliem l‑anġlu, sitt mitt sena minn meta missieri ħalla Ġerusalemm.\n\n9 U d‑dinja, minħabba l‑ħażen tagħha, se tiġġudikah bħallikieku mhu xejn; għalhekk jagħtuh is‑swat, u hu joqgħod għaliha; u jidorbuh, u hu joqgħod għaliha. Iva, jobżqulu, u hu joqgħod għaliha, minħabba t‑tjubija kollha mħabba tiegħu u s‑sabar tiegħu lejn ulied il‑bnedmin.\n\n10 U l‑Alla ta’ missirijietna, illi ttieħdu ’l barra mill‑Eġittu, ’il barra mill‑jasar, kif ukoll li ġew ippreservati minnu fid‑deżert, iva, l‑Alla ta’ Abraham, u ta’ Iżakk, u l‑Alla ta’ Ġakobb, ta lilu nnifsu, skont kliem l‑anġlu, f’idejn il‑ħżiena, biex jintrefa’ ’l fuq, skont kliem Żenok, u jiġi msallab, skont kliem Neju, u jiġi midfun f’qabar, skont kliem Żenos, fejn huwa tkellem dwar it‑tlett ijiem ta’ dlam, li se jingħataw bħala sinjal tal‑mewt tiegħu lil dawk li sejrin jgħammru fil‑gżejjer tal‑baħar, speċjalment lil dawk li huma mid‑dar ta’ Iżrael.\n\n11 Għaliex dan hu li qal il‑profeta: Il‑Mulej Alla, sewwasew f’dak il‑jum, sejjer iżur lid‑dar kollha ta’ Iżrael, lil xi wħud permezz ta’ leħnu, minħabba t‑tjieba tagħhom, għall‑hena kbira u s‑salvazzjoni tagħhom, u lil oħrajn permezz tar‑ragħad u l‑beraq ta’ setegħtu, permezz tat‑tempesta, tan‑nar, u tad‑duħħan, u l‑fwar tad‑dlam, u permezz tal‑qsim tal‑art, u tal‑muntanji li se jiġu mgħollija ’l fuq.\n\n12 U dan kollu żgur li se jiġi fis‑seħħ, jgħid il‑profeta Żenos. U l‑blat tad‑dinja sejjer jinfaqa’; u minħabba t‑tnehid tad‑dinja, ħafna mis‑slaten tal‑gżejjer tal‑baħar sejrin jiġu mogħnija bl‑Ispirtu ta’ Alla, u jiddikjaraw: L‑Alla tan‑natura jistabar.\n\n13 U rigward dawk li jinsabu Ġerusalemm, jgħid il‑profeta, huma se jiġu kkastigati minn kulħadd, għax huma jsallbu lil Alla ta’ Iżrael, u jwarrbu qalbhom minnu, jinjoraw is‑sinjali u l‑għeġubijiet, u l‑qawwa u l‑glorja ta’ Alla ta’ Iżrael.\n\n14 U peress li jwarrbu qalbhom minnu, jgħid il‑profeta, u jiddisprezzaw lil Qaddis ta’ Iżrael, se jispiċċaw jiġġerrew fil‑ġisem, u jintilfu, u jkunu ta’ għajb u f’ilsien kulħadd u mibgħuda minn kull ġens.\n\n15 Madankollu, meta jasal il‑jum, jgħid il‑profeta, li huma ma jwarrbux aktar qalbhom mill‑Qaddis ta’ Iżrael, imbagħad hu jiftakar il‑patti li huwa għamel ma’ missirijiethom.\n\n16 Iva, imbagħad huwa jiftakar fil‑gżejjer tal‑baħar; iva, u n‑nies kollha li huma mid‑dar ta’ Iżrael jiena niġbor flimkien mill‑erba’ rkejjen tad‑dinja, jgħid il‑Mulej, skont kliem il‑profeta Żenos.\n\n17 Iva, u d‑dinja kollha se tara s‑salvazzjoni tal‑Mulej jgħid il‑profeta; kull ġens, tribù, ilsien u poplu se jkun imbierek.\n\n18 U jiena, Nefi, ktibt dawn il‑ħwejjeġ lil niesi, ħalli forsi nkun nista’ nipperswadihom sabiex jiftakru fil‑Feddej tagħhom il‑Mulej.\n\n19 Għalhekk, jiena nkellem lid‑dar kollha ta’ Iżrael, dejjem jekk huma lesti jirċievu dawn il‑ħwejjeġ.\n\n20 Għax araw, jiena nħoss ħafna fl‑ispirtu għal dawk li jinsabu Ġerusalemm; dil‑ħaġa nħossha tifnini tant li l‑ġogi tiegħi saru mill‑aktar dgħajfin; kieku l‑Mulej ma kienx ħanin u żvela miegħi dak li jikkonċerna lilhom, kif għamel mal‑profeti tal‑qedem, jien kont ninqered ukoll.\n\n21 U hu verament wera lill‑profeti tal‑qedem kull ħaġa li tikkonċerna lilhom; u hu wera wkoll lil ħafna oħrajn ħwejjeġ li jikkonċernaw lilna; għalhekk, jeħtieġ li nkunu nafu dwarhom għax jinsabu miktubin fuq il‑pjanċi tal‑bronż.\n\n22 Issa ġara li jiena, Nefi, għallimt dawn il‑ħwejjeġ lil ħuti; u ġara li jiena qrajtilhom bosta ħwejjeġ li kienu mnaqqxin fuq il‑pjanċi tal‑bronż, ħalli huma jkunu jafu dwar l‑għemejjel tal‑Mulej f’artijiet oħra, fost in‑nies tal‑qedem.\n\n23 U jien qrajtilhom bosta ħwejjeġ li kienu miktubin fil‑kotba ta’ Mosè; iżda biex forsi nipperswadihom aktar ħalli jemmnu fil‑Feddej tagħhom il‑Mulej, jiena qrajtilhom dak li ġie miktub mill‑profeta Isaija; għax jiena xebbaht l‑iskrittura kollha magħna, sabiex tkun għalina ta’ benefiċċju u tagħlim.\n\n24 Għalhekk jiena kellimthom u għidtilhom: Isimgħu kliem il‑profeta, intom li intom fdal tad‑dar ta’ Iżrael, fergħa li ġiet imqaċċta; isimgħu kliem il‑profeta, li ġie miktub għad‑dar kollha ta’ Iżrael, u xebbhuh magħkom infuskom, sabiex intom ikollkom it‑tama li għandhom ħutkom illi minnhom intom ġejtu mqaċċta; għax dan hu skont dak li kiteb il‑profeta.\n\n", "1-ne 20": "[center][font_size=26]Kapitlu 20[/font_size][/center]\n\n[i]Il‑Mulej jiżvela l‑għanijiet tiegħu lil Iżrael—Iżrael ġie ppruvat fil‑forn tan‑niket u sejjer joħroġ minn Babilonja—Qabbel Isaija 48. Madwar 588–570 Q.K.[/i]\n\n1 Agħtu widen u isimgħu dan, O dar Ġakobb, huma li jġibu isem Iżrael, li ħarġu mill‑ġewwieni ta’ Ġuda, jew mill‑ilmijiet tal‑magħmudija, li jaħilfu b’isem il‑Mulej, u jfaħħru l‑isem ta’ Alla ta’ Iżrael, imma ma jaħilfux bis‑sinċerità u lanqas bis‑sewwa.\n\n2 Madankollu, mill‑belt qaddisa jissemmew, imma ma jserrħux fuq Alla ta’ Iżrael, li hu l‑Mulej tal‑Eżerċti; iva, il‑Mulej tal‑Eżerċti jismu.\n\n3 Araw, minn żmien il‑qedem ħabbart il‑ġrajjiet; ħarġu minn fommi, u jien semmajthom, u wrejthom. Jien urejthom minnufih.\n\n4 U jien dan għamilt għax kont naf li int rasek iebsa, għonqok għerq tal‑ħadid, u ġbinek bronż;\n\n5 U sa mill‑qedem ħabbarthomlok; qabel ma seħħew semmajthomlok; u semmajthomlok li ma tmurx tgħid—L‑idolu tiegħi għamilhom, ix‑xbieha minquxa u mdewwba ordnathom.\n\n6 Int smajt u rajt dan kollu; u issa ma tridx ixxandru? U minn issa ’l quddiem nurik ħwejjeġ ġodda, ħwejjeġ mistura li int ma tafhomx.\n\n7 Inħolqu issa, u mhux żmien ilu, u qabel żmienhom int ma smajtx bihom meta ġew imxandra lilek, li ma tmurx tgħid—Arani, jien kont naf bihom.\n\n8 Iva, u int qatt ma smajt; int qatt m’għaraft; lanqas qatt ma ftaħt widnejk; kont naf li int qarrieq, u sa mill‑ġuf sejjħulek xewwiex.\n\n9 Madankollu, minħabba f’ismi ma nżommx għadbi, u minħabba ġieħi nitrażżan għalik, biex ma neqirdekx.\n\n10 Għax, arani, jien saffejtek, ippruvajtek fil‑forn tan‑niket.\n\n11 Minħabba fija, iva, minħabba fija nagħmel dan, għax ma nħalli l‑ħadd ikasbar ismi, u s‑sebħ tiegħi lil ħaddieħor ma nagħtihx.\n\n12 Ġakobb, ismagħni, u int Iżrael, li jien sejjaħt, għax jiena hu; jiena l‑ewwel, u jiena l‑aħħar.\n\n13 Idejja sejjsu l‑art, u leminti firxet is‑smewwiet. Jiena nsejjħilhom, u huma jfeġġu lkoll flimkien.\n\n14 Inġabru lkoll u isimgħu; min minnhom ħabbrilhom dan? Il‑Mulej iħobbu; iva, hu jġib fis‑seħħ kelmtu li ħabbar permezz tagħhom; u hu jagħmel ir‑rieda tiegħu fuq Babilonja u għad juri driegħu lill‑Kaldin.\n\n15 Jgħid ukoll il‑Mulej; Jiena l‑Mulej, iva, jiena tkellimt; iva, jiena sejjaħtlu biex iħabbar, jiena ġibtu u nġiblu r‑riżq fi triqtu.\n\n16 Ersqu lejja; sa mill‑bidu ma tkellimtx bil‑moħbi; mill‑bidu, minn meta tħabbret jiena semmajt leħni; u Alla Sidi bagħat lili u l‑Ispirtu tiegħu.\n\n17 U dan jgħid il‑Feddej tiegħek il‑Mulej, il‑Qaddis ta’ Iżrael; jien bgħattu, il‑Mulej, Alla tiegħek li jgħallmek għall‑ġid tiegħek, u jqabbdek it‑triq fejn għandek timxi, hu għamel dan.\n\n18 Li kieku tajt widen għall‑kmandamenti tiegħi—kien ikun bħal xmara sliemek, u sedqek bħal mewġ tal‑baħar.\n\n19 In‑nisel tiegħek bħar‑ramel; l‑għelejjel ta’ ġewwenik bħat‑trab; ismu la jitħassar u la jinqered minn quddiemi.\n\n20 Oħorġu minn Babilonja, aħarbu mill‑Kaldin, b’leħen l‑għana ħabbruha, u xandruha, sa truf l‑art u għidu: Feda l‑Mulej lil Ġakobb, il‑qaddej tiegħu.\n\n21 Għaddiehom mid‑deżert u ma ħadhomx l‑għatx; ilma mill‑blat nixxielhom; xaqqilhom il‑blat u gelglilhom l‑ilma.\n\n22 U minkejja li għamel dak kollu, u aktar minn hekk, għall‑ħżiena mhemmx sliem, jgħid il‑Mulej.\n\n", "1-ne 21": "[center][font_size=26]Kapitlu 21[/font_size][/center]\n\n[i]Il‑Messija se jkun ta’ dawl għall‑Ġentili u se jeħles lill‑priġunieri—Iżrael se jinġabar flimkien b’qawwa fl‑aħħar żminijiet—Is‑slaten se jkunu dawk li jrabbuhom—Qabbel Isaija 49. Madwar 588–570 Q.K.[/i]\n\n1 U għal darb’oħra: Agħtu widen, O dar ta’ Iżrael, intom kollha li ġejtu mqaċċtin u mkeċċijin minħabba l‑ħażen tar‑ragħajja tal‑poplu tiegħi; iva, intom kollha li ġejtu mqaċċtin, li tinsabu mxerrdin mad‑dinja, li ġejjin mill‑poplu tiegħi, O dar ta’ Iżrael. Isimgħuni, O gżejjer, agħtuni widen, popli mbiegħda; il‑Mulej mill‑ġuf sejjaħli, mill‑ġewwieni ta’ ommi ftakar f’ismi.\n\n2 Għamilli fommi xabla misnuna; taħt id‑dell ta’ idu ħbieni, u għamel minni vleġġa maħtura; fil‑barżakka tiegħu ħbieni;\n\n3 U qalli: Iżrael, inti l‑qaddej tiegħi, bik jiena nkun imfaħħar.\n\n4 U jien għidt, Għalxejn inkeddejt, u fix‑xejn ħlejt saħħti; imma f’idejn il‑Mulej il‑kawża tiegħi, u l‑ħlas tiegħi għand Alla tiegħi.\n\n5 Issa tkellem il‑Mulej—li minn ġuf ommi għamilni biex inkun il‑qaddej tiegħu, biex għandu nraġġa’ lura ’l Ġakobb—u minkejja li Iżrael ma jinġabarx, jiena nkun imfaħħar f’għajnejn il‑Mulej, u Alla tiegħi jkun il‑qawwa tiegħi.\n\n6 Hu qalli: Hi ħaġa ħafifa li inti tkun il‑qaddej tiegħi, biex tqajjem it‑tribù ta’ Ġakobb, u traġġa’ lura l‑fdal ta’ Iżrael. Jien nagħmel minnek dawl għall‑Ġentili, biex is‑salvazzjoni tiegħi sa truf l‑art tinfirex.\n\n7 Dan jgħid il‑Mulej, il‑Feddej ta’ Iżrael, il‑Qaddis tiegħu, lil wieħed imkasbar min‑nies, mistmerr mill‑poplu, lill‑qaddej tal‑ħakkiema: Is‑slaten għad jaraw u jqimu, u l‑prinċpijiet iqimu wiċċhom fl‑art, minħabba l‑Mulej li hu fidil.\n\n8 Dan jgħid il‑Mulej: Fiż‑żmien it‑tajjeb smajtkom, O gżejjer tal‑baħar, u f’jum is‑salvazzjoni għintkom; ħaristkom u għamilt minnkom, qaddejja tiegħi, patt mal‑poplu, biex nerġa’ nqajjem l‑art, u nqassam il‑wirt imħarbat;\n\n9 Biex tgħid lill‑imjassrin: Oħorġu; u lil dawk li huma fid‑dlam: Ejjew għad‑dawl. Huma jirgħu matul it‑triq, u fuq kull għolja għerja jsibu l‑merħla tagħhom.\n\n10 Ma jeħodhomx il‑ġuħ u anqas l‑għatx, u ma tolqothomx is‑sħana u lanqas ix‑xemx; għax min ħenn għalihom imexxihom, u jgħaddihom minn ħdejn għejun ta’ ilma.\n\n11 Minn kull muntanja nagħmel triq, u ngħolli l‑mogħdijiet tiegħi.\n\n12 Imbagħad ara, O dar ta’ Iżrael, dawn jiġu mill‑bogħod; ara, dawn mit‑tramuntana u l‑punent, u dawn mill‑art ta’ Sinim.\n\n13 Għannu, O smewwiet, aqbeż bil‑ferħ, O art; għax se jżommu sħiħ ir‑riġlejn ta’ dawk li huma fil‑lvant; nfexxu għannu, O muntanji; għax huma mhux se jkunu kkastigati aktar; għax farraġ il‑Mulej lill‑poplu tiegħu; u ħenn għall‑imsejknin tiegħu.\n\n14 U Sijon kienet tgħid: Ħallieni l‑Mulej, u Sidi nsieni—iżda hu juriha li ma ħalliehiex.\n\n15 Tista’ mara tinsa t‑tarbija tagħha, u ma tħennx għal bin ġufha? Imqar jekk tinsa’, jien ma ninsik qatt, O dar ta’ Iżrael.\n\n16 Ara, naqqaxtek fuq il‑keffa ta’ jdejja; ħitanek dejjem quddiemi.\n\n17 Uliedek ġejjin mgħaġġla biex jeħduha kontra min irid jeqirdek; jitbiegħed minnek min ġarrfek u ħarbtek.\n\n18 Erfa’ għajnejk u ħares madwarek; ilkoll inġabru, ġejjin lejk. U daqs kemm jien ħaj, jgħid il‑Mulej, tilbishom kollha biex tiżżejjen, titħażżem bihom bħal għarusa.\n\n19 Għax il‑ħrieb tiegħek, it‑tħarbit tiegħek, u l‑art imħarbta tiegħek, nerġa’ ntellagħhom għax issa int djieqt għal niesek; u tbiegħdu dawk li ħarbtuk.\n\n20 L‑ulied li inti wlidt fl‑hemm, wara li tlift lil tal‑ewwel, għad jgħidulek f’widnejk: Żgħir il‑post għalija; agħmilli l‑wisa’ fejn ngħammar.\n\n21 Imbagħad int tgħid f’qalbek: Min wellidli ’l dawn, meta jien bla tfal, ħawlija, kont ilsira u mitluqa, nittieħed ’l hemm u ’l hawn? Min rabbihomli? Araw, jien kont bqajt waħdi; minn fejn ġew dawn?\n\n22 Dan jgħid il‑Mulej Alla: Arawni, se nagħti sinjal lill‑Ġentili, u ngħolli l‑istendard tiegħi għall‑poplu; u jġibu s‑subien tiegħek fuq dirgħajhom, u l‑bniet tiegħek iġorruhom fuq spallejhom.\n\n23 U jkunu s‑slaten li jrabbuk, u l‑irġejjen tagħhom li jreddgħuk; imilu b’wiċċhom fl‑art quddiemek, u t‑trab ta’ riġlejk jilagħqu; u int tkun taf li jien il‑Mulej; li min jittama fija, ma jitħawwadx.\n\n24 Għax tista’ tittieħed il‑priża minn id il‑qawwi, jew jinħelsu l‑ilsiera minn id it‑tirann?\n\n25 Għax dan jgħid il‑Mulej, iva, jittieħdu l‑ilsiera minn id il‑qawwi, u l‑priża tat‑tirann tinħeles; u jiena stess neħodha ma’ dawk li ħaduha miegħek, u jiena stess insalva lil uliedek.\n\n26 U ’l dawk li ħaqruk inġagħalhom jieklu laħamhom stess; jiskru b’demmhom bħal bl‑inbid ġdid; u kull bniedem ikun jaf li jiena l‑Mulej, is‑Salvatur tiegħek u l‑Feddej tiegħek, il‑Qawwi ta’ Ġakobb.\n\n", "1-ne 22": "[center][font_size=26]Kapitlu 22[/font_size][/center]\n\n[i]Iżrael se jinxtered ma’ wiċċ l‑art kollha—Il‑Ġentili sejrin ireddgħu lil Iżrael u jitimgħuh l‑evanġelju fl‑aħħar żminijiet—Iżrael se jinġabar flimkien u jsalva, u l‑ħżiena sejrin jinħarqu bħat‑tiben—Is‑saltna tax‑xitan sejra tinqered, u Satana se jkun marbut. Madwar 588–570 Q.K.[/i]\n\n1 U issa ġara li wara li jiena, Nefi, qrajt dawn il‑ħwejjeġ li kienu mnaqqxin fuq il‑pjanċi tal‑bronż, ħuti ġew fuqi u qaluli: Xi jfissru dawn il‑ħwejjeġ li inti qrajt? Ara, aħna għandna nifhmuhom skont dak li hu spiritwali, li għandu jiġi fis‑seħħ skont l‑ispirtu u mhux skont il‑ġisem?\n\n2 U jien, Nefi, għidtilhom: Araw huma ġew żvelati lill‑profeta permezz ta’ leħen l‑Ispirtu; għax hu permezz tal‑Ispirtu li kull ħaġa li se tolqot lil ulied il‑bnedmin skont il‑ġisem tiġi żvelata lill‑profeti.\n\n3 Għalhekk, il‑ħwejjeġ li jiena qrajt għandhom x’jaqsmu ma’ ħwejjeġ kemm temporali kif ukoll spiritwali; għax jidher li d‑dar ta’ Iżrael, illum jew għada, sejra tinxtered ma’ wiċċ l‑art kollha, kif ukoll fost il‑ġnus kollha.\n\n4 U araw, dawk li jinsabu Ġerusalemm diġà hemm ħafna li ma jafux x’sar minnhom. Iva, il‑biċċa l‑kbira tat‑tribujiet kollha ġew meħuda; u ġew mxerrdin ’l hemm u ’l hawn fuq il‑gżejjer tal‑baħar; u fejn jinsabu ħadd minna ma jaf; nafu biss li ġew meħuda.\n\n5 U peress li huma ġew meħuda, tħabbru dwarhom dawn il‑ħwejjeġ, kif ukoll dwar dawk kollha li minn issa ’l quddiem sejrin jinxterdu u jitħawwdu, minħabba l‑Qaddis ta’ Iżrael; għax huma sejrin iwebbsu qalbhom kontrih; għalhekk, huma sejrin jinxterdu fost il‑ġnus kollha u se jkunu mibgħuda minn kulħadd.\n\n6 Madankollu, wara li huma jiġu mreddgħa mill‑Ġentili, u l‑Mulej jarfa’ idu konta l‑Ġentili u jgħollihom bħala stendard, u wliedhom jinġarrew f’dirgħajhom, u l‑bniet tagħhom jinġarrew fuq spallejhom, araw dawn il‑ħwejjeġ li ġew imlissna huma temporali; għaliex huma sewwasew il‑patti li l‑Mulej għamel ma’ missirijietna; u dawn jinkludu lilna fiż‑żmien li ġej, kif ukoll lil ħutna li huma mid‑dar ta’ Iżrael.\n\n7 U dan ifisser li se jasal iż‑żmien li wara li d‑dar kollha ta’ Iżrael tkun inxterdet u tħawwdet, u l‑Mulej Alla jqajjem ġens qawwi fost il‑Ġentili, iva, sewwasew fuq wiċċ din l‑art, in‑nisel tagħna sejjer jinxtered permezz tagħhom.\n\n8 U wara li n‑nisel tagħna jinxtered il‑Mulej Alla sejjer jagħmel l‑għeġubijiet mal‑Ġentili, u dan se jkun ta’ gwadann kbir għal nisilna; għalhekk, hu bħallikieku jkun qisu qed jiġi mitmugħ mill‑Ġentili u qed jinġarr f’dirgħajhom u fuq spallejhom.\n\n9 U se jkun ukoll ta’ gwadann għall‑Ġentili; u mhux biss għall‑Ġentili iżda għad‑dar kollha ta’ Iżrael, fejn jiġu mgħarrfa dwar il‑patti li l‑Missier tas‑smewwiet għamel ma’ Abraham meta qal: F’nislek jitbierku l‑ġnus kollha tal‑art.\n\n10 U nixtieq, ħuti, li intom tkunu tafu li l‑ġnus kollha tal‑art ma jistgħux jitbierku sakemm hu ma jikxifx driegħu quddiem il‑ġnus.\n\n11 Għalhekk, il‑Mulej Alla sejjer jikxef driegħu quddiem il‑ġnus kollha, biex iwassal il‑patti tiegħu u l‑evanġelju tiegħu lil dawk li huma mid‑dar ta’ Iżrael.\n\n12 Għalhekk, hu jerġa’ joħroġhom mill‑jasar tal‑eżilju, u huma jinġabru flimkien fl‑artijiet ta’ wirthom; u jinħarġu mill‑oskurità u mid‑dlam; u huma jsiru jafu li l‑Mulej huwa s‑Salvatur tagħhom u l‑Feddej tagħhom, il‑Qawwi ta’ Iżrael.\n\n13 U d‑demm ta’ dik il‑knisja kbira u moqżieża, li hi l‑prostituta tad‑dinja kollha, jerġa’ lura fuq rashom; għax huma jispiċċaw jiġġieldu bejniethom, u x‑xabla ta’ jdejhom tinżel fuq rashom, u huma jispiċċaw jiskru permezz ta’ demmhom stess.\n\n14 U kull ġens li jiġġieled kontrik, O dar ta’ Iżrael, se jqum wieħed kontra l‑ieħor, u huma jaqgħu fil‑ħofra li huma stess ħaffru biex jonsbu lill‑poplu tal‑Mulej. U dawk kollha li jeħduha kontra Sijon sejrin jinqerdu, u dik il‑prostituta l‑kbira, li għawġet it‑triqat dritti tal‑Mulej, iva, dik il‑knisja kbira u moqżieża, se tikkrolla u se tispiċċa mal‑art u t‑tisbita li se tieħu se tkun waħda kbira.\n\n15 Għax araw, jgħid il‑profeta, ma jdumx ma jasal iż‑żmien meta Satana ma jkollux aktar qawwa fuq qalb ulied il‑bnedmin; għax dalwaqt jasal il‑jum li fih il‑kburin kollha u dawk li jagħmlu l‑ħażen se jispiċċaw bħat‑tiben; u jasal il‑jum li fih ikollhom jinħarqu.\n\n16 Għax dalwaqt jasal iż‑żmien meta l‑milja tal‑korla ta’ Alla sejra tissawwab fuq ulied il‑bnedmin kollha; għax hu ma jħallix li l‑ħżiena jeqirdu lit‑twajbin.\n\n17 Għalhekk, huwa jippreserva lit‑twajbin permezz tal‑qawwa tiegħu, anke jekk jeħtieġlu li jsawwab il‑milja tal‑korla tiegħu, u t‑twajbin jiġu ppreservati, sakemm l‑għedewwa tagħhom jinqerdu bin‑nar. Għalhekk, it‑twajbin m’għandhomx m’inxiex jibżgħu; għax dan jgħid il‑profeta, huma jiġu salvati, anke minn ġon‑nar.\n\n18 Araw, ħuti, jien ngħidilkom, li dawn il‑ħwejjeġ se jiġu dalwaqt; iva, anke id‑demm, u n‑nar, u d‑dħaħen kbar iridu jiġu; u jeħtieġ li dan kollu jiġi fis‑seħħ fuq wiċċ din l‑art; u l‑bnedmin jesperjenzaw dan skont il‑ġisem jekk huma jwebbsu qalbhom kontra l‑Qaddis ta’ Iżrael.\n\n19 Għax araw, it‑twajbin mhumiex se jinqerdu; għax iż‑żmien żgur se jasal meta dawk kollha li jeħduha kontra Sijon sejrin jitqaċċtu.\n\n20 U l‑Mulej żgur sejjer iwitti triq għall‑poplu tiegħu, biex jiġi fis‑seħħ il‑kliem li ddikjara Mosè meta qal: Il‑Mulej Alla tagħna jqajjmilkom profeta bħali; lilu isimgħu f’kull ma jgħidilkom. U jiġri li kull min ma jismax minn dan il‑profeta jinqata’ minn qalb il‑poplu.\n\n21 U issa jien, Nefi, nistqarr magħkom, li dan il‑profeta li tkellem dwaru Mosè kien il‑Qaddis ta’ Iżrael; għalhekk, huwa se jagħmel ħaqq b’mod ġust.\n\n22 U t‑twajbin m’għandhomx m’inxiex jibżgħu, għax huma se jkunu dawk li mhumiex sejrin jitħawwdu. Iżda hija s‑saltna tax‑xitan, li se tinbena fost ulied il‑bnedmin, liema saltna hi mwaqqfa fost dawk li huma fil‑ġisem—\n\n23 Għax dalwaqt jasal iż‑żmien meta l‑knejjes kollha li huma mibnija sabiex jakkwistaw, u dawk kollha li huma mibnija biex jiksbu l‑poter fuq il‑ġisem, u dawk li huma mibnija biex isiru popolari f’għajnejn id‑dinja, u dawk li jfittxu l‑ġibdiet ħżiena tal‑ġisem u l‑ħwejjeġ tad‑dinja, u jwettqu kull xorta ta’ ħażen; iva, f’kelma waħda, dawk kollha li jappartjenu għas‑saltna tax‑xitan huma dawk illi għandhom għalfejn jibżgħu, u jitkexkxu u jitriegħdu; huma dawk li jeħtieġ li jiġu msikkta fit‑trab; huma dawk li jeħtieġ jinħarqu bħat‑tiben; u dan skont kliem il‑profeta.\n\n24 U ma jdumx ma jasal iż‑żmien meta t‑twajbin jittieħdu bħal għoġġiela tal‑mandra, u l‑Qaddis ta’ Iżrael se jsaltan b’setgħa, b’saħħa, u b’qawwa, u glorja kbira.\n\n25 U hu jiġbor lil uliedu mill‑erba’ rkejjen tad‑dinja; u hu jgħodd lin‑nagħaġ tiegħu, u huma jagħrfuh; u jkun hemm merħla waħda u ragħaj wieħed; u hu jirgħa n‑nagħaġ tiegħu, u fih huma jsibu mergħa.\n\n26 U minħabba t‑tjieba tal‑poplu tiegħu, Satana ma jkollu l‑ebda setgħa; għalhekk, hu ma jkunx jista’ jinħall għal perjodu ta’ ħafna snin; għax hu m’għandu l‑ebda qawwa fuq qlub in‑nies, għax huma jgħammru fis‑sewwa, u l‑Qaddis ta’ Iżrael isaltan.\n\n27 U issa araw, jien, Nefi, ngħidilkom li dan kollu għandu jseħħ skont il‑ġisem.\n\n28 Iżda, araw, kull ġens, tribù, ilsien, u poplu sejjer jgħammar b’moħħu mistrieħ mal‑Qaddis ta’ Iżrael jekk huwa jindem.\n\n29 U issa jien, Nefi, se nieqaf hawn; għax ma nazzardax nitkellem aktar dwar dawn il‑ħwejjeġ.\n\n30 Għalhekk, ħuti, nixtieq li intom tagħrfu li l‑ħwejjeġ li ġew miktubin fuq il‑pjanċi tal‑bronż huma vera; u huma jixhdu li bniedem jeħtieġ li jkun ubbidjenti lejn il‑kmandamenti ta’ Alla.\n\n31 Għalhekk, ara taħsbu li jien u missieri aħna l‑uniċi nies li xhedna dwarhom u għallimnihom. Għalhekk, jekk intom tkunu ubbidjenti lejn il‑kmandamenti, u tibqgħu żżommu sħiħ sal‑aħħar, intom issalvaw fl‑aħħar jum. U hekk hu. Ammen.\n\n", "2-ne 1": "[center][font_size=26]It‑Tieni Ktieb ta’ Nefi[/font_size][/center]\n\nRakkont tal‑mewt ta’ Leħi. Ħut Nefi jeħduha kontrih. Il‑Mulej iwissi lil Nefi biex jerħilha lejn ix‑xagħri. Il‑vjaġġi tiegħu fix‑xagħri, u aktar.\n\n[center][font_size=26]Kapitlu 1[/font_size][/center]\n\n[i]Leħi jħabbar dwar art ta’ ħelsien—Nislu se jiġu mxerrdin u kkastigati jekk huma jwarrbu lill‑Qaddis ta’ Iżrael—Hu jħeġġeġ lil uliedu s‑subien biex jilbsu fuqhom l‑armatura tas‑sewwa. Madwar 588–570 Q.K.[/i]\n\n1 U ġara li wara li jien, Nefi, waqaft ngħallem lil ħuti, missierna, Leħi, ukoll beda jkellimhom fuq bosta ħwejjeġ, u tennielhom kemm kien għamel magħhom ħwejjeġ kbar il‑Mulej li ħariġhom ’il barra mill‑art ta’ Ġerusalemm.\n\n2 U hu kellimhom dwar l‑irvellijiet tagħhom fuq l‑ilmijiet, u dwar il‑ħniena ta’ Alla li salvalhom ħajjithom, ħalli huma ma jinbelgħux fil‑baħar.\n\n3 U hu kellimhom ukoll dwar l‑art imwiegħda, li huma kisbu—kemm kien ħanin il‑Mulej li wissiena li kellna naħarbu ’l barra mill‑art ta’ Ġerusalemm.\n\n4 Għax, araw, huwa qal, jiena rajt dehra, li permezz tagħha naf li Ġerusalemm inqerdet; u li kieku bqajna f’Ġerusalemm aħna wkoll konna ninqerdu.\n\n5 Iżda, huwa qal, minkejja t‑tbatijiet tagħna, aħna ksibna art imwiegħda, art li hi aqwa minn kull art oħra; art li l‑Mulej Alla għamel patt miegħi se tkun art għal wirt nisli. Iva, il‑Mulej permezz ta’ patt ta din l‑art lili, u lil uliedi għal dejjem, kif ukoll lil dawk li sejrin jitmexxew ’il barra minn pajjiżi oħra permezz ta’ id il‑Mulej.\n\n6 Għalhekk, jiena, Leħi, inħabbar skont l‑għemejjel tal‑Ispirtu li jinsab fija, illi ħadd ma jiġi f’din l‑art sakemm ma jinġiebx permezz ta’ id il‑Mulej.\n\n7 Għalhekk, din l‑art hi kkonsagrata lil dak li huwa jġib fiha. U jekk jiġri li lilu huma jaqduh skont il‑kmandamenti li huwa ta, hi tkun għalihom art ta’ ħelsien; għalhekk, huma qatt ma jittieħdu fil‑jasar; jekk jittieħdu, dan ikun minħabba l‑ħażen; għax jekk joktor il‑ħażen misħuta tkun l‑art minħabba fihom, iżda għat‑twajbin hi tkun imbierka għal dejjem.\n\n8 U araw, huwa għerf li din l‑art għalissa ma jkunux jafu biha ġnus oħra; għax araw, bosta ġnus jispiċċaw jinvadu l‑art, li ma jkunx hawn aktar post għall‑wirt.\n\n9 Għalhekk, jien, Leħi, ksibt wegħda, li sakemm dawk li l‑Mulej Alla se joħroġ ’il barra mill‑art ta’ Ġerusalemm iħarsu l‑kmandamenti tiegħi, huma se jistagħnew fuq wiċċ din l‑art; u mhux se jkunu magħrufin mill‑ġnus l‑oħra kollha, ħalli huma jkunu jistgħu jieħdu f’idejhom din l‑art. U jekk huma jħarsu l‑kmandamenti tiegħu huma jkunu mberkin fuq wiċċ din l‑art, u ħadd ma jagħtihom fastidju, jew joħdilhom l‑art ta’ wirthom; u huma jgħammru b’moħħhom mistrieħ għal dejjem.\n\n10 Iżda araw, meta jasal iż‑żmien li huma jibdew ftit, ftit jitilfu l‑fidi, wara li kisbu daqstant barkiet kbar minn id il‑Mulej—fejn ingħataw għarfien tal‑ħolqien tad‑dinja, u tal‑bnedmin kollha, fejn jafu bl‑għemejjel kbar u tal‑għaġeb tal‑Mulej mill‑ħolqien tad‑dinja; fejn ingħataw il‑qawwa li jwettqu kollox permezz tal‑fidi; fejn ingħataw il‑kmandamenti kollha mill‑bidu, u fejn twasslu permezz tat‑tjubija infinita tiegħu f’din l‑art imwiegħda mill‑aktar prezzjuża—araw, jiena ngħid, jekk jasal il‑jum li fih huma jwarrbu lill‑Qaddis ta’ Iżrael, il‑veru Messija, il‑Feddej tagħhom u Alla tagħhom, il‑ħaqq ta’ dak li hu ġust se jserraħ fuqhom.\n\n11 Sewwasew, huwa jġib ġnus oħra fosthom, u lilhom hu jagħtihom il‑qawwa, u jieħu mingħandhom l‑artijiet li kienu ħadu, u hu jwassalhom biex huma jiġu mxerrdin u kkastigati.\n\n12 Sewwasew, hekk kif ġenerazzjoni tmur u oħra tiġi se jkun hemm bosta tixrid tad‑demm, u kastigi kbar fosthom; għalhekk, uliedi, nixtieq li intom tiftakru; iva, nixtieq li intom tagħtu widen għal kliemi.\n\n13 Mhux li kontu tistenbħu; tistenbħu minn nagħsa tqila, iva, sewwasew min‑nagħsa tal‑infern, u tinħallu mill‑ktajjen terribbli li tinsabu marbutin bihom, li huma l‑ktajjen li jorbtu lil ulied il‑bnedmin, ħalli huma jinġarru ’l isfel fil‑jasar sal‑abiss etern tal‑miżerja u l‑għaks.\n\n14 Stenbħu! U qumu mit‑trab, u isimgħu l‑kliem ta’ ġenitur jitriegħed, li riġlejh dalwaqt sejrin tniżżluhom f’qabar kiesaħ u sieket, minn fejn l‑ebda vjaġġatur ma jista’ jerġa’ lura; ftit jiem oħra u jien se naqbad it‑triq tal‑bnedmin kollha tal‑art.\n\n15 Iżda araw, il‑Mulej ħelisni mill‑infern; jiena rajt il‑glorja tiegħu, u jien ninsab imdawwar għal dejjem f’dirgħajn imħabbtu.\n\n16 U jien nixtieq li intom tiftakru tħarsu l‑liġijiet u d‑digrieti tal‑Mulej; araw, din il‑ħaġa ilha tinkwieta ruħi mill‑bidu nett.\n\n17 Qalbi ili nħossha minn żmien għall‑ieħor mgħobbija bin‑niket, għax ili nibża’ li minħabba l‑ebusija ta’ qalbkom il‑Mulej Alla tagħkom sejjer isawwab il‑milja tal‑korla tiegħu fuqkom, li intom tispiċċaw maqtugħin u meqrudin għal dejjem;\n\n18 Jew, li tinżel fuqkom saħta għal perjodu ta’ bosta ġenerazzjonijiet, u li tintlaqtu mix‑xabla, u mill‑ġuħ, u tkunu mibgħuda, u tiġu mmexxijin skont ir‑rieda u l‑jasar tax‑xitan.\n\n19 O wliedi, mhux li kien li intom ma tintlaqtux minn dawn il‑ħwejjeġ, iżda li tkunu poplu magħżul u mbierek tal‑Mulej. Iżda araw, ikun li jrid hu; għax triqtu hi ġusta għal dejjem.\n\n20 U hu qal li: Sakemm tħarsu l‑kmandamenti tiegħi intom se jkollkom ir‑risq fl‑art; iżda jekk ma tħarsux il‑kmandamenti tiegħi intom sejrin tinqatgħu mill‑preżenza tiegħi.\n\n21 U issa biex forsi ruħi tkun tista’ tithenna minħabba fikom, u biex forsi qalbi tħalli did‑dinja b’mod hieni minħabba fikom, li jien ma nitniżżilx kollni diqa u niket fil‑qabar, qumu mit‑trab, uliedi, u kunu rġiel, u għażlu li tkunu ta’ fehma waħda u ta’ qalb waħda, ħaġa waħda f’kollox, sabiex intom ma tittieħdux fil‑jasar.\n\n22 Sabiex intom ma tkunux misħutin b’saħta mill‑aktar kbira; kif ukoll, biex ma tistiednux fuqkom il‑qilla ta’ Alla ġust, li twassal għall‑qerda, iva, il‑qerda eterna kemm tar‑ruħ kif ukoll tal‑ġisem.\n\n23 Stenbħu, uliedi; ilbsu fuqkom l‑armatura tas‑sewwa. Inħallu mill‑ktajjen li tinsabu marbutin bihom, u oħorġu ’l barra mill‑oskurità, u qumu mit‑trab.\n\n24 Teħduhiex aktar kontra ħukom, li kellu viżjonijiet mill‑aktar glorjużi, u li ilu jħares il‑kmandamenti minn meta tlaqna minn Ġerusalemm; u li kien strument f’idejn Alla, biex aħna twassalna fl‑art imwiegħda; għaliex kieku ma kienx għalih, aħna konna ninqerdu bil‑ġuħ fid‑deżert; madankollu, intom ippruvajtu tneħħulu ħajtu; iva, u hu għadda minn daqstant niket minħabba fikom.\n\n25 U jiena nibża’ u nitriegħed bil‑kbir minħabba fikom, li hu jerġa’ jbati; għax araw, lilu intom xlejtuh li hu xtaq jikseb il‑poter u s‑setgħa fuqkom; iżda jien naf li hu ma xtaq jikseb l‑ebda poter jew setgħa fuqkom, iżda hu xtaq jikseb il‑glorja ta’ Alla, u lilkom xtaqilkom il‑ġid etern.\n\n26 U intom bdejtu tilmentaw għaliex huwa kien skjett magħkom. Intom tgħidu li hu uża kliem iebes; tgħidu li hu nkorla għalikom; iżda araw, il‑kliem iebes tiegħu kien il‑kliem iebes tal‑qawwa tal‑kelma ta’ Alla, li kienet fih; u dik li intom issejħulha korla kienet il‑verità, skont dak li jinsab f’Alla, li ma jistax iżomm lura, fejn huwa jurikom b’mod ċar ħżunitkom.\n\n27 U jeħtieġ li l‑qawwa ta’ Alla tkun miegħu, saħansitra li hu jordnalkom sabiex intom tobdu. Iżda araw, ma kienx hu, iżda kien l‑Ispirtu tal‑Mulej li kien fih, li fetaħlu fommu biex jitkellem, tant li lanqas biss seta’ jagħlqu.\n\n28 U issa ibni, Laman, kif ukoll Lemwel u Sam, kif ukoll uliedi li intom l‑ulied subien ta’ Ismagħel, araw, jekk intom tisimgħu minn leħen Nefi intom ma tinqerdux. U jekk intom tisimgħu minnu jiena nagħtikom barka, iva, sewwasew l‑ewwel barka tiegħi.\n\n29 Iżda jekk ma tisimgħux minnu jiena nieħu lura l‑ewwel barka tiegħi, iva, sewwasew il‑barka tiegħi, u din tinżel fuqu.\n\n30 U issa, Żoram, se nkellem lilek: Ara, inti l‑qaddej ta’ Laban; madankollu, inti nħriġt ’il barra mill‑art ta’ Ġerusalemm, u jien naf li inti ħabib veru ta’ ibni, Nefi, għal dejjem.\n\n31 Għalhekk, peress li inti kont fidil, nislek se jkun imbierek flimkien ma’ nislu, fejn huma se jgħammru fil‑ġid għal żmien twil fuq wiċċ din l‑art; u xejn, ħlief jekk ikun hemm il‑ħażen fosthom, ma jkun jista’ jagħmel ħsara jew ifixkel il‑ġid tagħhom fuq wiċċ din l‑art għal dejjem.\n\n32 Għalhekk, jekk inti tħares il‑kmandamenti tal‑Mulej, il‑Mulej ikkonsagra din l‑art għas‑sigurtà ta’ nislek flimkien ma’ nisel ibni.\n\n", "2-ne 2": "[center][font_size=26]Kapitlu 2[/font_size][/center]\n\n[i]Il‑fidwa tinkiseb permezz tal‑Messija Mqaddes—Il‑ħelsien tal‑għażla (volontà) hu essenzjali għall‑eżistenza u l‑progressjoni—Adam waqa’ biex il‑bnedmin jistgħu jkunu—Il‑bnedmin huma ħielsa li jagħżlu l‑ħelsien u l‑ħajja eterna. Madwar 588–570 Q.K.[/i]\n\n1 U issa, Ġakobb, se nkellem lilek: Inti l‑ewwel wild tiegħi fil‑jiem ta’ taħbit tiegħi fid‑deżert. U ara, fit‑tfulija tiegħek inti sofrejt kemm tbatija kif ukoll bosta niket, minħabba l‑ħruxija ta’ ħutek.\n\n2 Madankollu, Ġakobb, l‑ewwel wild tiegħi fid‑deżert, inti taf il‑kobor ta’ Alla; u hu sejjer jikkonsagra t‑tbatija tiegħek għall‑ġid tiegħek.\n\n3 Għalhekk, ruħek se tkun imbierka, u inti se tgħammar b’moħħok mistrieħ ma’ ħuk, Nefi; u żmienek se tqattgħu fis‑servizz ta’ Alla tiegħek. Għalhekk, jiena naf li inti ġejt mifdi, minħabba t‑tjieba tal‑Feddej tiegħek; għax inti rajt li fil‑milja taż‑żminijiet huwa se jiġi biex iġib is‑salvazzjoni lill‑bnedmin.\n\n4 U f’żogħżitek inti rajt il‑glorja tiegħu; għalhekk, imbierek int daqs dawk li lilhom huwa se jimministra fil‑ġisem; għax l‑Ispirtu hu li kien, fl‑imgħoddi, issa, u għal dejjem. U t‑triq ilha mħejjija mill‑waqgħa tal‑bniedem, u s‑salvazzjoni hija b’xejn.\n\n5 U l‑bnedmin huma mgħallmin biżżejjed li jagħrfu t‑tajjeb mill‑ħażin. U l‑liġi hi mogħtija lill‑bnedmin. U skont il‑liġi l‑ebda ġisem mhu ġġustifikat; jew, skont il‑liġi l‑bnedmin huma maqtugħin. Iva, skont il‑liġi temporali huma ġew maqtugħin; kif ukoll, skont il‑liġi spiritwali huma jgħibu minn dak li hu tajjeb, u jsiru miżerabbli għal dejjem.\n\n6 Għalhekk, il‑fidwa tiġi fil‑Messija Mqaddes u permezz tiegħu; għax hu mimli bil‑grazzja u l‑verità.\n\n7 Ara, hu offra lilu nnifsu bħala sagrifiċċju għad‑dnub, biex iġib fis‑seħħ l‑għan tal‑liġi, għal dawk kollha li għandhom qalb maqsuma u spirtu niedem; u lil ħadd aktar ma tissodisfa l‑liġi.\n\n8 Għalhekk, kemm hi kbira l‑importanza li dawn il‑ħwejjeġ jixxandru mal‑abitanti tad‑dinja, ħalli huma jkunu jafu li m’hawn l‑ebda bniedem li jista’ jgħammar fil‑preżenza ta’ Alla, ħlief permezz tal‑merti, u l‑ħniena, u l‑grazzja tal‑Messija Mqaddes, li jagħti ħajtu skont il‑ġisem, u jiksibha lura bil‑qawwa tal‑Ispirtu, sabiex ikun jista’ jġib fis‑seħħ il‑qawmien mill‑mewt tal‑mejtin, fejn huwa se jkun l‑ewwel li għandu jqum.\n\n9 Għalhekk, huwa hu l‑ewwel frott għal Alla, minħabba li hu sejjer jidħol għal ulied il‑bnedmin kollha; u dawk li jemmnu fih se jsalvaw.\n\n10 U peress li se jidħol għalihom kollha, il‑bnedmin kollha se jersqu lejn Alla; għalhekk, huma se jieqfu quddiemu, biex hu jagħmel ħaqq minnhom skont il‑verità u l‑qdusija li għandu fih. Għalhekk, l‑għan tal‑liġi li l‑Qaddis ta, sabiex jiġi implimentat il‑kastig marbut magħha, liema kastig marbut magħha huwa f’oppożizzjoni għall‑ferħ marbut magħha, iġib fis‑seħħ l‑għan tal‑espjazzjoni—\n\n11 Għax jeħtieġ li jkun hemm oppożizzjoni f’kollox. Kieku mhux hekk, l‑ewwel wild tiegħi fid‑deżert, il‑ġustizzja ma tkunx tista’ sseħħ, lanqas il‑ħażen, lanqas il‑qdusija jew il‑miżerja, lanqas it‑tajjeb jew il‑ħażin. Għalhekk, kollox jeħtieġ ikun bħallikieku ħaġa waħda; għalhekk, kieku kellu jkun ġisem wieħed kien ikollu jibqa’ bħallikieku mejjet, mingħajr ħajja u lanqas mewt, mingħajr taħsir jew nuqqas tat‑taħsir, mingħajr hena jew miżerja, u mingħajr sens jew insensittività.\n\n12 Għalhekk, kien ikun bħallikieku ġie maħluq għal xejn; għalhekk ma kien ikun hemm l‑ebda għan fl‑intenzjoni tal‑ħolqien tiegħu. Għalhekk, din il‑ħaġa kienet tispiċċa teqred l‑għerf ta’ Alla u l‑għanijiet eterni tiegħu, kif ukoll il‑qawwa, u l‑ħniena, u l‑ġustizzja ta’ Alla.\n\n13 U jekk tgħid li m’hemm l‑ebda liġi, tista’ tgħid ukoll li m’hemm l‑ebda dnub. Jekk tgħid li m’hemm l‑ebda dnub, tista’ tgħid ukoll li m’hemm l‑ebda tjieba. U jekk ma jkun hawn l‑ebda tjieba ma jkun hawn l‑ebda hena. U jekk ma jkun hawn l‑ebda tjieba jew hena ma jkun hawn l‑ebda kastig jew miżerja. U jekk dawn il‑ħwejjeġ ma jeżistux m’hawn l‑ebda Alla. U jekk m’hawn l‑ebda Alla, aħna ma neżistux, lanqas id‑dinja; għax ma kien ikun hawn l‑ebda ħolqien tal‑ebda ħaġa, la biex naġixxu u lanqas biex jaġixxu għalina; għalhekk, kollox kien jispiċċa jgħib.\n\n14 U issa, uliedi, jiena ngħidilkom dawn il‑ħwejjeġ għall‑ġid tagħkom u biex titgħallmu; għax Alla jeżisti, u hu ħoloq kull ħaġa, kemm fis‑smewwiet kif ukoll fl‑art; u dak kollu li hemm fihom, kemm ħwejjeġ li jaġixxu kif ukoll li jaġixxu għalihom.\n\n15 U biex iġib fis‑seħħ l‑għanijiet eterni fil‑fini tal‑bniedem, wara li hu ħoloq l‑ewwel ġenituri tagħna, u l‑bhejjem tar‑raba’ u l‑għasafar tal‑ajru, f’kelma waħda, kull ħaġa li huwa ħoloq, kien jeħtieġ li jkun hemm oppożizzjoni; saħansitra l‑frotta pprojbita f’oppożizzjoni għas‑siġra tal‑ħajja; waħda hija ħelwa u l‑oħra morra.\n\n16 Għalhekk, il‑Mulej Alla ppermetta li l‑bniedem kellu jaġixxi minn rajh. Għalhekk, il‑bniedem ma setax jaġixxi minn rajh sakemm huwa ma jiġix imħajjar minn waħda jew mill‑oħra.\n\n17 U jiena, Leħi, skont il‑ħwejjeġ li jiena qrajt, bla dubju naf li anġlu ta’ Alla, skont dak li hemm miktub, waqa’ mis‑smewwiet; għalhekk, huwa sar xitan, għax fittex dak li hu ħażin quddiem Alla.\n\n18 U peress li waqa’ mis‑smewwiet, u sar miżerabbli għal dejjem, hu pprova wkoll jgħaddi l‑miżerja lill‑umanità kollha. Għalhekk, hu qal lil Eva, iva, sewwasew dak is‑serp tal‑qedem, li huwa x‑xitan, li hu missier il‑gideb kollu, għalhekk huwa qalilha: Kul mill‑frotta pprojbita, u inti ma tmutx, iżda inti ssir bħal Alla, taf it‑tajjeb u l‑ħażin.\n\n19 U wara li Adam u Eva kielu mill‑frotta pprojbita huma tkeċċew mill‑ġnien tal‑Għeden, biex jaħdmu l‑art.\n\n20 U huma welldu t‑tfal; iva, sewwasew il‑familja tad‑dinja kollha.\n\n21 U l‑jiem ta’ wlied il‑bnedmin ġew imtawla, skont ir‑rieda ta’ Alla, ħalli huma jkunu jistgħu jindmu waqt li huma fil‑ġisem; għalhekk, l‑istat tagħhom sar stat ta’ probazzjoni, u żmienhom ġie mtawwal, skont il‑kmandamenti li l‑Mulej Alla ta lil ulied il‑bnedmin. Għaliex huwa ta kmandament li l‑bnedmin kollha jeħtieġ li jindmu; għax hu wera lill‑bnedmin kollha li huma kienu mitlufin, minħabba ksur il‑liġi tal‑ġenituri tagħhom.\n\n22 U issa, araw, kieku Adam ma kisirx il‑liġi, huwa ma kienx jaqa’, iżda kien jibqa’ fil‑ġnien tal‑Għeden. U kull ħaġa li ġiet maħluqa kienet tibqa’ fl‑istess stat li kienet fih wara li nħolqot; u huma kienu jibqgħu għal dejjem, u ma kien ikollhom l‑ebda tmiem.\n\n23 U ma kien ikollhom l‑ebda tfal; għalhekk kienu jibqgħu fi stat ta’ innoċenza, bla ma jkollhom l‑ebda hena, għax ma kienu jkunu jafu bl‑ebda miżerja; ma jwettqux it‑tajjeb, għax ma kienu jkunu jafu bl‑ebda dnub.\n\n24 Iżda araw, kollox seħħ fl‑għerf ta’ dak li jaf kollox.\n\n25 Adam waqa’ biex il‑bnedmin jistgħu jkunu; u l‑bnedmin huma, ħalli jkunu jistgħu ikollhom l‑hena.\n\n26 U l‑Messija għandu jiġi fil‑milja taż‑żmien, sabiex huwa jkun jista’ jifdi lill‑ulied il‑bnedmin mill‑waqgħa. U minħabba li huma ġew mifdijin mill‑waqgħa huma saru ħielsa għal dejjem, jagħrfu t‑tajjeb mill‑ħażin; biex jaġixxu minn rajhom u mhux xi ħadd jaġixxi għalihom, ħlief permezz tal‑kastig tal‑liġi fil‑jum kbir u aħħari, skont il‑kmandamenti li Alla ta.\n\n27 Għalhekk, il‑bnedmin huma ħielsa skont il‑ġisem; u jiġi mogħti lilhom dak kollu li hu essenzjali għall‑bniedem. U huma ħielsa li jagħżlu l‑ħelsien u l‑ħajja eterna, permezz tal‑Medjatur il‑kbir tal‑bnedmin kollha, jew li jagħżlu l‑jasar u l‑mewt, skont il‑jasar u l‑qawwa tax‑xitan; għax hu jara x’jagħmel biex il‑bnedmin kollha jkunu miżerabbli bħalu.\n\n28 U issa, uliedi, nixtieq li intom tħarsu lejn il‑Medjatur il‑kbir, u tagħtu widen għall‑kmandamenti kbar tiegħu; u tkunu fidili lejn kliemu, u tagħżlu l‑ħajja eterna, skont ir‑rieda tal‑Ispirtu Qaddis tiegħu;\n\n29 U mhux tagħżlu l‑mewt eterna, skont ir‑rieda tal‑ġisem u l‑ħażen li hemm fih, li jagħtu lill‑ispirtu tax‑xitan il‑qawwa li jitfagħkom fil‑jasar, li jixħitkom fl‑infern, sabiex ikun jista’ jaħkem fuqkom fis‑saltna tiegħu.\n\n30 Jiena għidt dan il‑ftit kliem lilkom ilkoll, uliedi, fl‑aħħar jiem ta’ probazzjoni tiegħi; u jien għażilt il‑parti t‑tajba, skont kliem il‑profeta. U m’għandi l‑ebda oġġettiv ieħor ħlief il‑ġid etern ta’ ruħkom. Ammen.\n\n", "2-ne 3": "[center][font_size=26]Kapitlu 3[/font_size][/center]\n\n[i]Ġużeppi fl‑Eġittu ra lin‑Nefiti permezz ta’ dehra—Hu ħabbar dwar Joseph Smith, il‑veġġent tal‑aħħar żmien; dwar Mosè, li kien sejjer lil Iżrael; u dwar il‑miġja tal‑Ktieb ta’ Mormon. Madwar 588–570 Q.K.[/i]\n\n1 U issa se nkellem lilek, Ġużeppi, l‑aħħar wild tiegħi. Inti twelidt fid‑deżert tal‑hemm tiegħi; iva, fil‑jiem tal‑akbar niket tiegħi wellditek ommok.\n\n2 U jalla l‑Mulej jikkonsagra din l‑art lilek ukoll, liema art hi mill‑aktar prezzjuża, bħala wirtek u wirt nislek flimkien ma’ ħutek, għas‑sigurtà tiegħek għal dejjem, jekk inti tibqa’ tħares il‑kmandamenti tal‑Qaddis ta’ Iżrael.\n\n3 U issa, Ġużeppi, l‑aħħar wild tiegħi, li jien ħriġt ’il barra mid‑deżert tal‑hemm tiegħi, jalla l‑Mulej ibierkek għal dejjem, li nislek ma jinqeridx għal kollox.\n\n4 Għax ara, inti l‑frott ta’ ġenbejja; u jiena ġej min‑nisel ta’ Ġużeppi li ttieħed fil‑jasar tal‑Eġittu. U kbar kienu l‑patti li l‑Mulej għamel ma’ Ġużeppi.\n\n5 Għalhekk, Ġużeppi verament ra żmienna. U hu kiseb wegħda mingħand il‑Mulej, li minn frott ġenbejh il‑Mulej Alla sejjer iqajjem fergħa ġusta għad‑dar ta’ Iżrael; mhux il‑Messija, iżda fergħa li għandha tinqata’, madankollu, biex tiġi mfakkra fil‑patti tal‑Mulej li l‑Messija għandu juri lilu nnifsu lilhom fl‑aħħar żminijiet, fl‑ispirtu tal‑qawwa, biex joħroġhom ’il barra mid‑dlam għad‑dawl—iva, ’il barra mid‑dlam moħbi u ’l barra mill‑jasar lejn il‑ħelsien.\n\n6 Għax Ġużeppi verament xehed u qal: Il‑Mulej Alla tiegħi se jqajjem veġġent, li se jkun veġġent magħżul għall‑frott ta’ ġenbejja.\n\n7 Iva, Ġużeppi verament qal: Dan jgħidli l‑Mulej: Veġġent magħżul jien se nqajjem mill‑frott ta’ ġenbejk; u hu jkun stmat ħafna mill‑frott ta’ ġenbejk. U lilu jiena se nagħti kmandament li hu għandu jwettaq ħidma għall‑frott ta’ ġenbejk, għal ħutu, li se tkun ta’ ġid kbir għalihom, saħansitra li twassalhom għall‑għarfien tal‑patti li jiena għamilt ma’ missirijietek.\n\n8 U lilu jiena se nagħtih kmandament li hu m’għandu jwettaq l‑ebda ħidma oħra, ħlief il‑ħidma li se nordnalu jiena. U jien se nagħmlu kbir f’għajnejja; għax hu se jwettaq il‑ħidma tiegħi.\n\n9 U hu se jkun kbir bħal Mosè, illi jiena għidt li sejjer inqajjmilkom biex jeħles lill‑poplu tiegħi, O dar ta’ Iżrael.\n\n10 U lil Mosè jiena se nqajjem, biex jeħles lill‑poplu tiegħek mill‑art tal‑Eġittu.\n\n11 Iżda veġġent jiena se nqajjem mill‑frott ta’ ġenbejk; u lilu se nagħtih il‑qawwa biex iwassal il‑kelma tiegħi lin‑nisel ta’ ġenbejk—u mhux biss li jwassal il‑kelma tiegħi, jgħid il‑Mulej, iżda li jikkonvinċihom dwar il‑kelma tiegħi, li se tkun diġà waslet fosthom.\n\n12 Għalhekk, il‑frott ta’ ġenbejk sejjer jikteb; u l‑frott ta’ ġenbejn Ġuda sejjer jikteb; u dak li se jinkiteb mill‑frott ta’ ġenbejk, kif ukoll dak li se jinkiteb mill‑frott ta’ ġenbejn Ġuda, se jsir ħaġa waħda, biex jiċħad id‑duttrina falza u jtaffi t‑tilwim, u jwassal is‑sliem fost il‑frott ta’ ġenbejk, u jwassalhom għall‑għarfien ta’ missirijiethom fl‑aħħar żminijiet, kif ukoll għall‑għarfien tal‑patti tiegħi, jgħid il‑Mulej.\n\n13 U mid‑dgħufija huwa sejjer jikseb il‑qawwa, f’dak il‑jum meta se jingħata bidu għall‑ħidma tiegħi fost il‑poplu tiegħi kollu, li twassal biex lilek tirrestawra, O dar ta’ Iżrael, jgħid il‑Mulej.\n\n14 U hekk ħabbar Ġużeppi meta qal: Araw, lil dak il‑veġġent il‑Mulej sejjer ibierek; u dawk li jippruvaw jeqirduh se jiġu megħluba; għax din il‑wegħda, li jiena ksibt mingħand il‑Mulej, dwar il‑frott ta’ ġenbejja, sejra tiġi fis‑seħħ. Araw, jiena ninsab ċert dwar it‑twettiq ta’ din il‑wegħda;\n\n15 U ismu se jkun bħal ismi; u se jkun bħal isem missieru. U hu se jkun bħali; għax dak illi l‑Mulej sejjer iwettaq permezz ta’ jdejh, bil‑qawwa tal‑Mulej se jressaq lill‑poplu tiegħi lejn is‑salvazzjoni.\n\n16 Iva, hekk ħabbar Ġużeppi: jiena ċert dwar dil‑ħaġa, daqs kemm jien ċert dwar il‑wegħda ta’ Mosè; għax il‑Mulej qalli, jien se nippreserva nislek għal dejjem.\n\n17 U l‑Mulej qal: Jien se nqajjem Mosè; u lilu jien se nagħti l‑qawwa permezz ta’ ħatar; u se nagħtih l‑abbiltà taċ‑ċarezza fil‑kitba. Madankollu m’iniex se nħollu lsienu, li jkun ta’ ħafna kliem, għax mhux se nagħmlu jinqala’ ħafna biex jitkellem. Iżda lilu se niktiblu l‑liġi tiegħi, permezz tas‑saba’ ta’ jdejja; u se nagħmel kelliem għalih.\n\n18 U l‑Mulej qalli wkoll: Jien se nqajmu għall‑frott ta’ ġenbejk; u se nagħmel kelliem għalih. U ara, jien se nippermettilu li hu jikteb il‑kitba tal‑frott ta’ ġenbejk, għall‑frott ta’ ġenbejk; u l‑kelliem ta’ ġenbejk sejjer jiddikjaraha.\n\n19 U l‑kliem li huwa se jikteb se jkun il‑kliem li fl‑għerf tiegħi jeħtieġ li jiġi mxandar lill‑frott ta’ ġenbejk. U se jkun bħallikieku l‑frott ta’ ġenbejk sejħilhom minn ġot‑trab; għax jien nagħraf il‑fidi tagħhom.\n\n20 U minn ġot‑trab huma se jgħajtu; sewwasew, lil ħuthom għall‑indiema, anke wara li jkunu għaddew bosta ġenerazzjonijiet. U se jiġri li t‑talba tagħhom se tasal, sewwasew skont is‑sempliċità ta’ kliemhom.\n\n21 Minħabba l‑fidi tagħhom kliemhom se joħroġ minn fommi għal għand ħuthom li huma l‑frott ta’ ġenbejk; u d‑dgħufija ta’ kliemhom jiena se nsaħħaħ fil‑fidi tagħhom, illi huma jiftakru fil‑patt tiegħi li jien għamilt ma’ missirijietek.\n\n22 U issa, ara, ibni Ġużeppi, b’dan il‑mod ħabbar missieri tal‑qedem.\n\n23 Għalhekk, imbierek inti minħabba dan il‑patt; għax nislek mhuwiex se jinqered, għaliex huma sejrin jisimgħu mill‑kliem li hemm fil‑ktieb.\n\n24 U se jqum wieħed setgħan fosthom, li se jagħmel bosta ġid, kemm permezz tal‑kelma kif ukoll permezz tal‑għemil, u se jkun strument f’idejn Alla, b’fidi mill‑aktar kbira, fejn se jwettaq għeġubijiet kbar, u se jagħmel dak li hu importanti f’għajnejn Alla, fejn se jġib fis‑seħħ restawrazzjoni kbira għad‑dar ta’ Iżrael, u għal nisel ħutek.\n\n25 U issa, imbierek inti, Ġużeppi. Ara, inti għadek żgħir; għalhekk isma’ minn kliem ħuk, Nefi, u jsir lilek sewwasew skont il‑kliem li jiena għidt. Ftakar kliem missierek li qed imut. Ammen.\n\n", "2-ne 4": "[center][font_size=26]Kapitlu 4[/font_size][/center]\n\n[i]Leħi jagħti parir u jbierek lil nislu—Huwa jmut u jindifen—Nefi jeżulta fit‑tjubija ta’ Alla—Nefi jafda fil‑Mulej għal dejjem. Madwar 588–570 Q.K.[/i]\n\n1 U issa, jiena, Nefi, se nitkellem dwar il‑profeziji li tkellem dwarhom missieri, dwar Ġużeppi, li ttieħed ġewwa l‑Eġittu.\n\n2 Għax araw, hu verament ħabbar dwar in‑nisel kollu tiegħu. U l‑profeziji li huwa kiteb, ftit hawn akbar minnhom. U hu ħabbar dwarna, u dwar il‑ġenerazzjonijiet futuri tagħna; u jinsabu miktubin fuq il‑pjanċi tal‑bronż.\n\n3 Għalhekk, wara li missieri waqaf jitkellem dwar il‑profeziji ta’ Ġużeppi, hu sejjaħ lil ulied Laman, is‑subien u l‑bniet tiegħu, u qalilhom: Araw, uliedi, intom li intom ulied l‑ewwel wild tiegħi, nitlobkom tisimgħu kliemi.\n\n4 U l‑Mulej Alla qal li: Sakemm tħarsu l‑kmandamenti tiegħi intom se jkollkom ir‑risq fl‑art; u jekk ma tħarsux il‑kmandamenti tiegħi intom sejrin tinqatgħu mill‑preżenza tiegħi.\n\n5 Iżda araw, uliedi, jien ma nistax ninżel ġo qabri qabel ma l‑ewwel nagħtikom il‑barka tiegħi; għax araw, jekk intom trabbejtu fit‑triq it‑tajba, intom ma toħorġux minnha.\n\n6 Għalhekk, jekk intom misħutin, araw, se nagħtikom il‑barka tiegħi, li s‑saħta tkun tista’ tittieħed minn fuqkom u tinxteħet fuq ras il‑ġenituri tagħkom.\n\n7 Għalhekk, minħabba l‑barka tiegħi, il‑Mulej Alla ma jippermettix li intom tintilfu; għalhekk, huwa jkun ħanin magħkom u man‑nisel tagħkom għal dejjem.\n\n8 U ġara li wara li missieri waqaf ikellem lil ulied Laman, hu talab biex jinġabu quddiemu l‑ulied, subien u bniet, ta’ Lemwel.\n\n9 U hu kellimhom u qalilhom: Araw, uliedi, li intom ulied it‑tieni iben tiegħi; araw, jiena se nagħtikom l‑istess barka li tajt lil ulied Laman; għalhekk, intom mhux se tinqerdu għal kollox; iżda fl‑aħħar mill‑aħħar in‑nisel tagħkom se jkun imbierek.\n\n10 U ġara li meta missieri waqaf ikellimhom, araw, hu kellem lil ulied subien ta’ Ismagħel, iva, u lil niesu kollha.\n\n11 U wara li waqaf ikellimhom, hu kellem lil Sam, u qallu: Imbierek inti, u nislek; għax inti se tiret l‑art bħal ħuk Nefi. U nislek se jiġi magħdud ma’ nislu; u inti se tkun sewwasew bħal ħuk, u nislek bħal nislu; u int se tkun imbierek fil‑jiem kollha ta’ ħajtek.\n\n12 U ġara li wara li missieri, Leħi, kellem lil niesu kollha, skont is‑sentimenti ta’ qalbu u l‑Ispirtu tal‑Mulej li kien fih, huwa xjieħ. U ġara li huwa miet, u ġie midfun.\n\n13 U ġara li ftit jiem biss wara mewtu, Laman u Lemwel u l‑ulied subien ta’ Ismagħel imtlew bil‑korla għalija minħabba t‑twiddib tal‑Mulej.\n\n14 Għax jien, Nefi, ħassejt li kelli nkellimhom, skont kelmtu; għax jiena kellimthom dwar ħafna ħwejjeġ, u l‑istess missieri, qabel miet; ħafna minn dak li tkellimna dwaru jinsab miktub fuq il‑pjanċi l‑oħra tiegħi; għax il‑parti li hi aktar dwar storja tinsab miktuba fuq il‑pjanċi l‑oħra tiegħi.\n\n15 U fuq dawn jiena nikteb il‑ħwejjeġ ta’ ruħi, u ħafna mill‑iskrittura li hi mnaqqxa fuq il‑pjanċi tal‑bronż. Għax fl‑iskrittura ruħi ssib is‑serħan, u qalbi tixtarrha, u jiena niktibha għat‑tagħlim u għall‑ġid ta’ wliedi.\n\n16 Araw, fil‑ħwejjeġ tal‑Mulej ruħi ssib is‑serħan; u qalbi tixtarr kontinwament dwar il‑ħwejjeġ li jiena rajt u smajt.\n\n17 Madankollu, minkejja t‑tjubija kbira tal‑Mulej, fejn urieni l‑għemejjel kbar u tal‑għaġeb tiegħu, qalbi tistqarr: O msejken bniedem li jien! Iva, inħoss qalbi trid tinqasam minħabba ġismi; ruħi titnikket minħabba ħżuniti.\n\n18 Inħossni ċċirkondat, minħabba t‑tiġrib u d‑dnubiet li malajr ifixkluni.\n\n19 U meta jkolli x‑xewqa li nifraħ, qalbi titniehed minħabba dnubieti; madankollu, jiena naf f’min fdajt ruħi.\n\n20 Alla tiegħi kien l‑għajnuna tiegħi; hu mexxieni fl‑hemm tiegħi fid‑deżert; u hu ħarisni fuq l‑ilma tal‑abbissi l‑kbar.\n\n21 Huwa mlieni bl‑imħabba tiegħu, sewwasew sakemm ġismi sefa kkunsmat.\n\n22 Huwa beżbeż lill‑għedewwa tiegħi, sakemm wassalhom biex jitriegħdu quddiemi.\n\n23 Araw, huwa sama’ l‑għajta tiegħi matul il‑jum, u hu tani l‑għarfien permezz ta’ dehriet matul il‑lejl.\n\n24 U matul il‑jum jiena mort b’kuraġġ kbir nitlob lil Alla b’qawwa; iva, jiena għollejt leħni lejn is‑sema; u niżlu l‑anġli u daru bija.\n\n25 U fuq ġwienaħ l‑Ispirtu tiegħu nġarr ġismi għal fuq muntanji mill‑aktar għoljin. U għajnejja raw ħwejjeġ kbar, iva, sewwasew kbar wisq għall‑bniedem; għalhekk jiena ġejt mitlub biex ma niktibhomx.\n\n26 Għalhekk, jekk jiena rajt ħwejjeġ daqstant kbar, jekk il‑Mulej fil‑kondixxendenza tiegħu lejn ulied il‑bnedmin żar lill‑bnedmin b’daqstant ħniena, għalfejn qalbi għandha titnikket u ruħi tibqa’ titlajja fil‑wied tan‑niket, u ġismi jiddgħajjef, u saħħti tonqos, minħabba l‑hemm tiegħi?\n\n27 U għalfejn għandi naqa’ fid‑dnub, minħabba ġismi? Iva, għalfejn għandi nagħti lok għat‑tentazzjoni, li l‑malinn ikollu post f’qalbi biex jeqred il‑paċi tiegħi u jgħakkes ruħi? Għalfejn il‑korla fija minħabba l‑għadu tiegħi?\n\n28 Stenbaħ, O ruħi! Tibqax aktar imtaqqla bid‑dnub. Ifraħ, O qalbi, u tagħmilx il‑wisa’ aktar għall‑għadu ta’ ruħi.\n\n29 Terġax tinkorla minħabba l‑għedewwa tiegħi. Tħallix li saħħti tonqos minħabba l‑hemm tiegħi.\n\n30 Ifraħ, O ruħi, u għajjat lill‑Mulej, u għid: O Mulej, jiena se nfaħħrek għal dejjem; iva, ruħi se tifraħ fik, O Alla tiegħi, u l‑blata tas‑salvazzjoni tiegħi.\n\n31 O Mulej, se tifdi ruħi? Se teħlisni minn idejn l‑għedewwa tiegħi? Se twassalni biex nibda nitriegħed kif nara quddiemi d‑dnub?\n\n32 Jalla l‑bibien tal‑infern jingħalqu kontinwament quddiemi, għaliex qalbi maqsuma u l‑ispirtu tiegħi niedem! O Mulej, tagħlaqx il‑bibien tas‑sewwa tiegħek quddiemi, ħalli nkun nista’ nimxi fil‑mogħdija tal‑wied fond, ħalli nkun nista’ nibqa’ strett fit‑triq għall‑wita!\n\n33 O Mulej, dawwarni bil‑mantar tas‑sewwa tiegħek! O Mulej, agħmel mod kif inkun nista’ naħrab minn quddiem l‑għedewwa tiegħi! Iddritta l‑mogħdija li għandi quddiemi! La tqegħidx tfixkil fi triqi—iżda neħħi kull ostaklu minn quddiemi, u tostakolax triqti, iżda t‑toroq tal‑għadu tiegħi.\n\n34 O Mulej, jiena afdajt fik, u se nibqa’ nafda fik għal dejjem. Mhux se nafda fid‑driegħ tal‑laħam; għax naf li misħut hu dak li jafda fid‑driegħ tal‑laħam. Iva, misħut hu dak li jafda fil‑bniedem jew ifittex il‑qawwa tiegħu fil‑ġisem.\n\n35 Iva, jiena naf li Alla jagħti b’id miftuħa lil dak li jitlob. Iva, Alla tiegħi jagħtini, jekk ma nitlobx ħażin; għalhekk jiena ngħolli leħni lejk; iva, lilek insejjaħ, O Alla tiegħi, il‑blata tas‑sewwa tiegħi. Ara, jiena se ngħolli leħni għal dejjem lejk, O blata tiegħi u Alla ta’ dejjem tiegħi. Ammen.\n\n", "2-ne 5": "[center][font_size=26]Kapitlu 5[/font_size][/center]\n\n[i]In‑Nefiti jinfirdu mil‑Lamaniti, iħarsu l‑liġi ta’ Mosè, u jibnu tempju—Minħabba n‑nuqqas ta’ fidi tagħhom, il‑Lamaniti jitwarrbu minn quddiem il‑Mulej, jiġu misħuta, u jsiru pjaga għan‑Nefiti. Madwar 588–559 Q.K.[/i]\n\n1 Araw, ġara li jiena, Nefi, għajjatt b’qawwa lill‑Mulej Alla tiegħi, minħabba l‑korla ta’ ħuti.\n\n2 Iżda araw, huma aktar inkurlaw għalija, tant li ppruvaw ineħħuli ħajti.\n\n3 Iva, huma bdew igergru kontrija, u jgħidu: Ħuna ż‑żgħir jaħseb li se jmexxina hu; u aħna għaddejna minn bosta sfidi minħabba fih; għalhekk, ejjew noqtluh, ħalli ma jkollniex għalfejn inbatu aktar minħabba kliemu. Għax araw, aħna mhux se nħalluh ikun il‑mexxej tagħna; għax għandna nkunu aħna, il‑kbar fost l‑aħwa, li nsaltnu fuq dan il‑poplu.\n\n4 Issa jien mhux se nikteb fuq dawn il‑pjanċi l‑kliem kollu li huma lissnu kontrija. Iżda jkun biżżejjed li ngħid, li huma ppruvaw ineħħuli ħajti.\n\n5 U ġara li l‑Mulej wissieni, li jien, Nefi, kelli nitlaq minn ħdejhom u naħrab lejn id‑deżert, kif ukoll dawk kollha li kienu lesti jiġu miegħi.\n\n6 Għalhekk, ġara li jiena, Nefi, ħadt miegħi lill‑familja tiegħi, kif ukoll lil Żoram u lill‑familja tiegħu, u lil ħija ta’ qabli Sam u lill‑familja tiegħu, u lil ħuti ż‑żgħar, Ġakobb u Ġużeppi, kif ukoll lil ħuti nisa, u lil dawk kollha li kienu lesti jiġu miegħi. U dawk kollha li kienu lesti jiġu miegħi kienu dawk li emmnu fit‑twissijiet u fir‑rivelazzjonijiet ta’ Alla; għalhekk, huma semgħu minn kliemi.\n\n7 U aħna ħadna magħna t‑tined tagħna u kull ħaġa oħra li kienet possibbli għalina, u mxejna fid‑deżert għal perjodu ta’ bosta jiem. U wara li mxejna għal perjodu ta’ bosta jiem aħna tellajna t‑tined tagħna.\n\n8 U n‑nies tiegħi riedu li l‑post insemmuh Nefi; għalhekk, aħna semmejnieh Nefi.\n\n9 U dawk kollha li kienu miegħi ddeċidew li jsejħu lilhom infushom il‑poplu ta’ Nefi.\n\n10 U aħna rajna li nħarsu d‑digrieti, u l‑liġijiet, u l‑kmandamenti tal‑Mulej f’kollox, skont il‑liġi ta’ Mosè.\n\n11 U l‑Mulej kien magħna; u stagħnejna bil‑kbir; għax aħna żrajna ż‑żerriegħa, u l‑ħsad tagħna reġa’ kien abbundanti. U bdejna nrabbu l‑merħliet, u l‑baqar, u annimali ta’ kull tip.\n\n12 U jiena, Nefi, ġibt miegħi ukoll il‑kitbiet li kienu mnaqqxa fuq il‑pjanċi tal‑bronż; kif ukoll il‑ballun, jew il‑boxxla, li kien ġie mħejji għal missieri permezz ta’ id il‑Mulej, skont ma hemm miktub.\n\n13 U ġara li aħna bdejna nistagħnew bil‑kbir, u nitkattru fl‑art.\n\n14 U jiena, Nefi, ħadt ix‑xabla ta’ Laban, u għamilt ħafna xwabel bħalha, ma jmorrux jiġu fuqna n‑nies li issa bdew jissejħu Lamaniti u jeqirduna; għax kont naf x’mibegħda huma għandhom lejja u lejn uliedi u lejn dawk li kienu jissejħu l‑poplu tiegħi.\n\n15 U jien għallimt lin‑nies tiegħi biex jibnu l‑bini, u biex jaħdmu b’kull xorta ta’ injam, u ta’ ħadid, u ta’ ram, u ta’ bronż, u ta’ azzar, u ta’ deheb, u ta’ fidda, u ta’ metall prezzjuż, li kienu f’abbundanza kbira.\n\n16 U jiena, Nefi, bnejt tempju; u bnejtu skont it‑tempju ta’ Salamun ħlief li ma kienx mibni minn affarijiet daqstant prezzjużi; għax ma kinux jinstabu fuq l‑art, u għalhekk, ma setax jinbena bħat‑tempju ta’ Salamun. Iżda l‑mod kif kien mibni kien bħat‑tempju ta’ Salamun; u kien magħmul b’sengħa mill‑aktar kbira.\n\n17 U ġara li jien, Nefi, tlabt lin‑nies tiegħi biex ikunu ħabrieka, u jaħdmu b’idejhom.\n\n18 U ġara li huma riedu li jien inkun is‑sultan tagħhom. Iżda jiena, Nefi, kelli x‑xewqa li huma ma jkollhom l‑ebda sultan; madankollu, jien għamilt għalihom dak kollu li stajt.\n\n19 U araw, il‑kliem li l‑Mulej kien qal lil ħuti ġie fis‑seħħ, li hu qal dwarhom, fejn jien kelli nkun il‑mexxej tagħhom u l‑għalliem tagħhom. Għalhekk, jiena kont il‑mexxej tagħhom u l‑għalliem tagħhom, skont il‑kmandamenti tal‑Mulej, saż‑żmien li fih huma ppruvaw ineħħuli ħajti.\n\n20 Għalhekk, il‑kelma tal‑Mulej ġiet fis‑seħħ meta lili kellimni u qalli li: Jekk huma ma jagħtux widen ta’ kliemek huma se jitwarrbu minn quddiem il‑Mulej. U araw, huma ġew imwarrba minn quddiemu.\n\n21 U hu kien ra li s‑saħta tinżel fuqhom, iva, sewwasew saħta mill‑aktar kbira, minħabba ħżunithom. Għax araw, huma kienu webbsu qalbhom kontrih, fejn huma kienu saru bħaż‑żnied; għalhekk, minkejja li kienu bojod, u verament sbieħ u dħulin, biex il‑poplu tiegħi ma jinġibidx lejhom il‑Mulej Alla għamel li tiġi fuqhom ġilda skura.\n\n22 U dan jgħid il‑Mulej Alla: Jien nagħmel li huma jkunu ta’ għajb għall‑poplu tiegħek, jekk huma ma jindmux minn ħżunithom.\n\n23 U misħut se jkun in‑nisel ta’ dak li jitħallat man‑nisel tagħhom; għax huwa jiġi misħut sewwasew bl‑istess saħta. U dan qalu l‑Mulej, u hekk ġara.\n\n24 U minħabba s‑saħta li waqgħet fuqhom huma saru nies għażżenin, kollhom kattiverja u ħżunija, u jikkaċċjaw il‑bhejjem fid‑deżert.\n\n25 U l‑Mulej Alla qalli: Huma se jkunu pjaga għal nislek, biex tħeġġiġhom ħalli jiftakru fija; u jekk huma ma jiftakrux fija, u ma jagħtux widen għal kliemi, huma se jkunu l‑kaġun tal‑qerda tagħhom.\n\n26 U ġara li jien, Nefi, ikkonsagrajt lil Ġakobb u lil Ġużeppi, biex huma jkunu qassisin u għalliema fuq art il‑poplu tiegħi.\n\n27 U ġara li aħna għexna b’mod kuntent.\n\n28 U għaddew tletin sena minn meta tlaqna minn Ġerusalemm.\n\n29 U jiena, Nefi, żammejt sa issa l‑annali tal‑poplu tiegħi fuq il‑pjanċi li jien għamilt.\n\n30 U ġara li l‑Mulej Alla qalli: Agħmel pjanċi oħra; u fuqhom naqqax bosta ħwejjeġ li huma tajbin f’għajnejja, għall‑gwadann tal‑poplu tiegħek.\n\n31 Għalhekk, jiena, Nefi, biex inkun ubbidjenti lejn il‑kmandamenti tal‑Mulej, mort u għamilt dawn il‑pjanċi li fuqhom naqqaxt dawn il‑ħwejjeġ.\n\n32 U jien naqqaxt dak li jogħġob lil Alla. U jekk il‑poplu tiegħi hu kuntent bil‑ħwejjeġ ta’ Alla hu jkun kuntent b’dak li jien naqqaxt fuq dawn il‑pjanċi.\n\n33 U jekk il‑poplu tiegħi jixtieq ikun jaf speċifikament aktar dwar l‑istorja tal‑poplu tiegħi għandu jfittex fil‑pjanċi l‑oħra tiegħi.\n\n34 U biżżejjed għalija li ngħid li għaddew erbgħin sena, u aħna diġà spiċċajna bil‑gwerer u t‑tilwim ma’ ħutna.\n\n", "2-ne 6": "[center][font_size=26]Kapitlu 6[/font_size][/center]\n\n[i]Ġakobb jirrakkonta l‑istorja tal‑Lhud: Il‑jasar fil‑Babilonja u r‑ritorn tagħhom; il‑ministeru u l‑kruċifissjoni tal‑Qaddis ta’ Iżrael; l‑għajnuna li jiksbu mill‑Ġentili; u r‑restawrazzjoni tal‑Lhud fl‑aħħar żmien meta huma jemmnu fil‑Messija. Madwar 559–545 Q.K.[/i]\n\n1 Il‑kliem ta’ Ġakobb, ħu Nefi, li huwa qal lill‑poplu ta’ Nefi:\n\n2 Araw, għeżież ħuti, jiena, Ġakobb, kif ġejt imsejjaħ minn Alla, u ordnat skont l‑ordni mqaddsa tiegħu, u kif ġejt ikkonsagrat minn ħija Nefi, li intom tħarsu lejh bħala sultan jew protettur, u li fuqu intom tiddependu għas‑sigurtà, araw intom tafu li jien kellimtkom dwar bosta u bosta ħwejjeġ.\n\n3 Madankollu, jien se nerġa’ nkellimkom; għax verament nixtieq il‑ġid ta’ ruħkom. Iva, jiena ninkwieta ħafna għalikom; u intom stess tafu li minn dejjem hekk kont. Għax jien wissejtkom bid‑diliġenza kollha; u għallimtkom kliem missieri; u kellimtkom dwar il‑ħwejjeġ kollha li ġew miktubin, mill‑ħolqien tad‑dinja.\n\n4 U issa, araw, jien se nkellimkom dwar ħwejjeġ li qed iseħħu, u li għad iridu jseħħu; għalhekk, se naqralkom kliem Isaija. U dan hu l‑kliem li ħija xtaq li jien ngħidilkom. U se nkellimkom għall‑ġid tagħkom, biex intom titgħallmu u tigglorifikaw isem Alla tagħkom.\n\n5 U issa, il‑kliem li jiena se naqra hu dak li Isaija qal dwar id‑dar kollha ta’ Iżrael; għalhekk, tista’ xxebbhu magħkom, għax intom mid‑dar ta’ Iżrael. U hemm bosta ħwejjeġ li Isaija tkellem dwarhom li tista’ xxebbahom magħkom, għax intom mid‑dar ta’ Iżrael.\n\n6 U issa, dan huwa l‑kliem: Dan jgħid il‑Mulej Alla: Araw, se nagħti sinjal lill‑Ġentili, u ngħolli l‑istendard tiegħi għall‑popli, u jġibu s‑subien tiegħek fuq dirgħajhom, u l‑bniet tiegħek iġorruhom fuq spallejhom.\n\n7 U jkunu s‑slaten li jrabbuk, u l‑irġejjen tagħhom li jreddgħuk; imilu b’wiċċhom fl‑art quddiemek, u t‑trab ta’ riġlejk jilagħqu; u int tkun taf li jien il‑Mulej, li min jittama fija, ma jitħawwadx.\n\n8 U issa jiena, Ġakobb, se nitkellem ftit dwar dan il‑kliem. Għax araw, il‑Mulej urieni li dawk li kienu Ġerusalemm, minn fejn ġejna aħna, ġew maqtula u ttieħdu fil‑jasar.\n\n9 Madankollu, il‑Mulej urieni li huma kellhom jerġgħu lura. U huwa wrieni wkoll li l‑Mulej Alla, il‑Qaddis ta’ Israel, għandu jurihom lilu nnifsu fil‑ġisem; u wara li juri lilu nnifsu huma se jagħtuh is‑swat u jsallbuh, skont kliem l‑anġlu li għarrafni b’dan.\n\n10 U wara li huma jwebbsu qalbhom u rashom kontra l‑Qaddis ta’ Iżrael, araw, jinżel fuqhom il‑ħaqq tal‑Qaddis ta’ Iżrael. U jasal il‑jum li fih huma se jiġu kkastigati u mgħakksin.\n\n11 Għalhekk, wara li huma jiġu mġiegħla jaħarbu minn post għall‑ieħor, għax hekk jgħid l‑anġlu, ħafna se jbatu fil‑ġisem, u mhux se jitħallew jinqerdu, minħabba t‑talb tal‑fidili; huma se jitferrxu, u se jiġu kkastigati, u mibgħuda; madankollu, il‑Mulej se jkun ħanin magħhom, li meta jagħrfu lill‑Feddej tagħhom, huma jerġgħu jinġabru għal darb’oħra flimkien fl‑artijiet ta’ wirthom.\n\n12 U mberkin il‑Ġentili, dawk li kiteb dwarhom il‑profeta; għax araw, jekk jiġri li huma jindmu u ma jiġġildux kontra Sijon, u ma jingħaqdux mal‑knisja kbira u mistmerra, huma jsalvaw; għax il‑Mulej Alla jġib fis‑seħħ il‑patti li huwa għamel ma’ wliedu; u għalhekk li l‑profeta kiteb dawn il‑ħwejjeġ.\n\n13 Għalhekk, dawk li jeħduha kontra Sijon u kontra l‑poplu tal‑patt tal‑Mulej sejrin jilagħqu t‑trab ta’ riġlejhom; u l‑poplu tal‑Mulej ma jkollux minn xiex jistħi. Għax il‑poplu tal‑Mulej huma dawk li jittamaw fih; għax huma għadhom jistennew il‑miġja tal‑Messija.\n\n14 U araw, skont kliem il‑profeta, il‑Messija jerġa’ jiddisponi ruħu għat‑tieni darba biex jeħlishom; għalhekk, huwa juri lilu nnifsu lilhom b’qawwa u glorja kbira, li jwassal għall‑qerda tal‑għedewwa tagħhom, meta jasal dak il‑jum li huma jemmnu fih; u hu ma jeqred lil ebda bniedem li jemmen fih.\n\n15 U dawk li ma jemmnux fih sejrin jinqerdu, kemm bin‑nar, kif ukoll bit‑tempesta, u bit‑terrimoti, u bit‑tixrid tad‑demm, u bil‑pesta, u bil‑ġuħ. U huma se jagħrfu li l‑Mulej hu Alla, il‑Qaddis ta’ Iżrael.\n\n16 Għax tista’ tittieħed il‑priża minn id il‑qawwi, jew jinħelsu l‑ilsiera minn id it‑tirann?\n\n17 Iżda dan jgħid il‑Mulej: Iva, jittieħdu l‑ilsiera minn id il‑qawwi; il‑priża tat‑tirann tinħeles; għax Alla l‑Qawwi se jeħles lill‑poplu tiegħu tal‑patt. Għax dan jgħid il‑Mulej: Jiena stess neħodha ma’ dawk li jeħduha miegħek—\n\n18 U ’l dawk li ħaqruk inġagħalhom jieklu laħamhom stess, u jiskru b’demmhom bħal bl‑inbid ġdid; u kull bniedem ikun jaf li jien il‑Mulej, is‑Salvatur tiegħek, il‑Feddej tiegħek, il‑Qawwi ta’ Ġakobb.\n\n", "2-ne 7": "[center][font_size=26]Kapitlu 7[/font_size][/center]\n\n[i]Ġakobb ikompli jaqra minn Isaija: Isaija jitkellem f’sens messjaniku—Il‑Messija se jkollu lsien ta’ wieħed jitgħallem—Hu jagħti dahru lil dawk li jsawwtuh—Huwa ma jitħawwadx—Qabbel Isaija 50. Madwar 559–545 Q.K.[/i]\n\n1 Iva, għax dan jgħid il‑Mulej: Jien lilek bgħattek ’l hemm, jew warrabtek għal dejjem? Għax dan jgħid il‑Mulej: Fejn hi l‑kitba tad‑divorzju ta’ ommkom? Għand min bgħattek ’l hemm jew min hu dak li jien imdejjen miegħu li begħtkom lilu? Iva, min hu dak li begħtkom lilu? Araw, minħabba ħżunitkom bgħettu lilkom infuskom, u minħabba ħtijietkom ommkom tkeċċiet.\n\n2 Għalhekk, meta ġejt, ma kien hemm ħadd; meta sejjaħt, sewwasew, ma kien hemm ħadd li jwieġeb. O dar ta’ Iżrael, jaqaw idi qsaret li ma tistax tifdi, jew m’għandix qawwa biex neħles? Arawni, b’tehdida jien innixxef il‑baħar, nagħmel deżert mix‑xmajjar tagħhom u l‑ħut tagħhom irejjaħ għax nixfu l‑ilmijiet, u jmut bil‑għatx.\n\n3 Inlibbes is‑smewwiet bis‑swied, u bl‑ixkejjer niksihom.\n\n4 Il‑Mulej Alla tani lsien ta’ wieħed jitgħallem, biex nagħraf ngħinek b’xi kelma f’waqtha, O dar ta’ Iżrael. Meta tkun għajjien hu jqajmek għodwa wara għodwa. Hu jqajjimli ’l widinti, biex nisma’ bħal wieħed jitgħallem.\n\n5 Il‑Mulej Alla fetaħli widinti, u jiena ma rvellajtx, u lanqas ma rġajt lura.\n\n6 Tajt dahri lil dawk li kienu jsawwtuni, u ħaddejja lil dawk li kienu jnittfuli xagħri. Ma ħbejtx wiċċi mit‑tgħajjir u l‑bżieq.\n\n7 Għax il‑Mulej Alla jgħinni, għalhekk ma nitħawwadx. Għalhekk għamilt wiċċi bħaż‑żnied, u jien naf li ma jkollix mniex nistħi.\n\n8 U l‑Mulej jinsab fil‑qrib, u hu jagħmel ġustizzja miegħi. Min se jeħodha miegħi? Ħa nieqfu flimkien. Min hu kontrija? Ħa jersaq lejja, u jien nidorbu bil‑qawwa ta’ fommi.\n\n9 Għax il‑Mulej Alla jgħinni. U dawk kollha li se jikkundannawni, arahom, ilkoll kemm huma jitmermru bħal libsa, u tikolhom il‑kamla.\n\n10 Min minnkom jibża’ mill‑Mulej, illi jobdi leħen il‑qaddej tiegħu, li jimxi fid‑dlam b’ebda dawl fih?\n\n11 Araw, intom ilkoll li tkebbsu n‑nar, li ddawwru lilkom infuskom bi xrar jaqbad, imxu fid‑dawl ta’ narkom u qalb ix‑xrar li qabbadtu. Dan jiġrilkom minn idejja—fin‑niket għad timteddu.\n\n", "2-ne 8": "[center][font_size=26]Kapitlu 8[/font_size][/center]\n\n[i]Ġakobb ikompli jaqra minn Isaija: Fl‑aħħar żminijiet, il‑Mulej sejjer ifarraġ lil Sijon u jiġbor lil Iżrael—Il‑mifdija se jiġu Sijon fost hena kbira—Qabbel Isaija 51 u 52:1–2. Madwar 559–545 Q.K.[/i]\n\n1 Isimgħuni, intom li timxu wara l‑ġustizzja. Ħarsu lejn il‑blata mnejn inqtajtu, u lejn il‑barriera mnejn itteħidtu.\n\n2 Ħarsu lejn Abraham, missierkom, u lejn Sarah, li wilditkom; meta kien waħdu jien sejjaħtlu, u beriktu.\n\n3 Għax il‑Mulej se jfarraġ lil Sijon, hu se jfarraġ il‑ħrieb kollha tagħha; u se jagħmel Għeden mix‑xagħri tagħha u ġnien tal‑Mulej mid‑deżert tagħha. Fiha jinsabu ferħ u hena, radd il‑ħajr u l‑leħen tal‑melodija.\n\n4 Isma’ minni, poplu tiegħi; u int, ġensi, agħtini widen; għax tagħlim joħroġ mingħandi, u nagħmel li l‑ġudizzju tiegħi ikun dawl għall‑poplu.\n\n5 Qorbot il‑ġustizzja tiegħi; ħarġet is‑salvazzjoni tiegħi, u driegħi jagħmel ħaqq mill‑popli. Fija jittamaw il‑gżejjer, u fuq driegħi jiddependu.\n\n6 Erfgħu għajnejkom lejn is‑smewwiet, u ħarsu lejn l‑art hawn taħt; għax is‑smewwiet jgħibu bħad‑duħħan, u l‑art bħal‑libsa titherra; u jmut bl‑istess mod min jgħammar fiha. Imma s‑salvazzjoni tiegħi tibqa’ għal dejjem, u l‑ġustizzja tiegħi ma tonqos qatt.\n\n7 Isimgħuni, intom li tagħrfu l‑ġustizzja, il‑poplu li ktibt il‑liġi tiegħi f’qalbek, la tibżgħux mit‑tgħajjir tan‑nies, u tibżgħux lanqas minn tkasbirhom.\n\n8 Għax bħal biċċa drapp tikolhom il‑kamla, u bħas‑suf jikolhom id‑dud. Iżda l‑ġustizzja tiegħi tibqa’ għal dejjem, u s‑salvazzjoni tiegħi minn nisel għal nisel.\n\n9 Stenbaħ, stenbaħ! Xidd il‑qawwa, O driegħ il‑Mulej; stenbaħ bħal fi żmien il‑qedem. Mhux int kont li għamilt bċejjeċ lil Raħab, u li niffidt lid‑dragun?\n\n10 Mhux int li nixxift il‑baħar, l‑ilma tal‑abbissi l‑kbar; li għamilt triq f’qiegħ il‑baħar biex jgħaddu l‑mifdija?\n\n11 Għalhekk, lura jerġgħu l‑mifdija tal‑Mulej, u jidħlu f’Sijon ikantaw; iroxx fuqhom hena u qdusija għal dejjem; hena u ferħ jiksbu; u jgħibu n‑niket u t‑tnehid.\n\n12 Jien hu; iva, jien hu li nfarraġkom. Ara, min int biex tibża’ minn bniedem li jmut, u minn bin il‑bniedem li bħall‑ħaxix magħmul?\n\n13 U int insejt il‑Mulej il‑ħallieq tiegħek, li firex is‑smewwiet, u sejjes l‑art, u l‑jum kollu kont imbeżża’ minħabba l‑qilla tal‑oppressur, bħallikieku kien lest li jeqirdek? U fejn hi l‑qilla tal‑oppressur?\n\n14 L‑ilsir li jinsab fl‑eżilju dalwaqt jinħeles, u hu mhux se jmut fil‑ħofra, u lanqas ma jonqsu l‑ħobż.\n\n15 Iżda jiena hu l‑Mulej Alla tiegħek, li jgargru l‑imwieġ tiegħu; il‑Mulej tal‑Eżerċti jisimni.\n\n16 U jien qegħedt kliemi fuq fommok, u b’dell idi għattejtek, biex inkun nista’ nħawwel is‑smewwiet, u nsejjes l‑art, u ngħid lil Sijon: Ara, inti l‑poplu tiegħi.\n\n17 Stenbaħ, stenbaħ, qum, O Ġerusalemm, int li xrobt il‑kus ta’ għadbu minn id il‑Mulej—xrobt it‑tazza titriegħed tal‑mejt sal‑qiegħ—\n\n18 U ma kellha l‑ħadd li jiggwidaha, minn fost l‑ulied kollha li wildet; lanqas li jmexxiha minn idha, minn fost l‑ulied kollha li rabbiet.\n\n19 Dawn iż‑żewġ ulied laħquk, li se jħennu għalik—il‑ħerba u l‑qerda tiegħek, u l‑ġuħ u x‑xabla—u b’min se nfarrġek?\n\n20 Uliedek mitruħa, ħlief għal dawn it‑tnejn; jinsabu mitluqa fit‑tarf ta’ kull triq; bħal barri selvaġġ f’xibka, mimlija bil‑qilla tal‑Mulej, iċ‑ċanfira ta’ Alla tiegħek.\n\n21 Għalhekk isma’ din, imsejken, u fis‑sakra, imma mhux bl‑inbid:\n\n22 Dan jgħid sidek il‑Mulej, Alla tiegħek li jaqbeż għall‑poplu tiegħu; arani, jien ħadtlek minn idek it‑tazza titriegħed, il‑kus tal‑mejt ta’ għadbi; inti ma tixrobhiex aktar.\n\n23 Iżda jien nqegħedha f’idejn dawk li jaħqruk; li lil ruħek qalulha: Tgħawweġ ħa ngħaddu minn fuqek—u int ġismek għamiltu bħal qiegħa tal‑art, u bħal triq għal dawk li għaddew minn fuqek.\n\n24 Stenbaħ, stenbaħ, xidd il‑qawwa tiegħek, O Sijon; ilbes l‑ilbies mill‑isbaħ tiegħek, O Ġerusalemm, il‑belt qaddisa; għax minn issa ’l quddiem min hu bla ħtin u mniġġes fik ma jidħolx aktar.\n\n25 Tfarfar mit‑trab; qum, oqgħod bilqiegħda, O Ġerusalemm; ħoll lilek innifsek mill‑irbit ta’ għonqok, O lsira bint Sijon.\n\n", "2-ne 9": "[center][font_size=26]Kapitlu 9[/font_size][/center]\n\n[i]Ġakobb jispjega li l‑Lhud sejrin jinġabru flimkien fl‑artijiet imwiegħda tagħhom kollha—L‑Espjazzjoni tifdi lill‑bniedem mill‑Waqgħa—L‑iġsma tal‑mejtin sejrin iqumu mill‑qabar, u l‑ispirti tagħhom mill‑infern u mill‑ġenna—Se jsir ħaqq minnhom—L‑Espjazzjoni tifdina mill‑mewt, mill‑infern, mix‑xitan, u minn tbatija bla tmiem—Il‑ġusti għandhom jiġu salvati fis‑saltna ta’ Alla—Stabbiliti l‑penali għad‑dnubiet—Il‑Qaddis ta’ Iżrael huwa l‑għassies tal‑bieb. Madwar 559–545 Q.K.[/i]\n\n1 U issa, għeżież ħuti, jiena qrajt dawn il‑ħwejjeġ biex intom tkunu tafu dwar il‑patti tal‑Mulej li hu għamel mad‑dar kollha ta’ Iżrael—\n\n2 Li hu kellem lil‑Lhud, permezz ta’ fomm il‑profeti qaddisa tiegħu, sa mill‑bidu nett, min‑nisel għal nisel, sakemm jasal iż‑żmien li fih huma jiġu rrestawrati għall‑vera knisja u merħla ta’ Alla; meta huma għandhom jinġabru d‑dar flimkien fl‑artijiet ta’ wirthom, u għandhom jgħammru fl‑artijiet imwiegħda kollha tagħhom.\n\n3 Araw, għeżież ħuti, jien se ngħidilkom dawn il‑ħwejjeġ ħalli tifirħu, u terfgħu raskom għal dejjem, minħabba l‑barkiet li l‑Mulej Alla se jsawwab fuq uliedkom.\n\n4 Għax naf li intom, ħafna minnkom, fittixtu verament biex tkunu tafu l‑ħwejjeġ li għad iridu jseħħu; għalhekk jiena naf li intom tafu li ftit ftit ġisimna sejjer jitmermer u jmut; madankollu, f’ġisimna għad naraw lil Alla.\n\n5 Iva, jiena naf li intom tafu li fil‑ġisem huwa sejjer juri lilu nnifsu lil dawk f’Ġerusalemm, mnejn aħna ġejna; għax jeħtieġ li dan iseħħ fosthom; għax hemm bżonn li l‑Ħallieq il‑kbir innifsu jippermetti lilu nnifsu li jkun suġġett għall‑bniedem fil‑ġisem, u jmut għall‑bnedmin kollha, sabiex il‑bnedmin kollha jsiru suġġett għalih.\n\n6 Għax hekk kif il‑mewt laħqet lill‑bnedmin kollha, biex twettaq il‑pjan ta’ ħniena tal‑Ħallieq il‑kbir, jeħtieġ li jkun hemm qawwa tal‑qawmien, u l‑qawmien jeħtieġ jingħata lill‑bniedem minħabba l‑waqgħa; u l‑waqgħa ġiet minħabba ksur il‑liġi; u peress li l‑bnedmin waqgħu huma ġew maqtugħin minn quddiem il‑Mulej.\n\n7 Għalhekk, hemm il‑ħtieġa ta’ espjazzjoni infinita—jekk ma tkunx espjazzjoni infinita dan it‑taħsir ma jista’ qatt ixedd in‑nuqqas ta’ taħsir. Għalhekk, l‑ewwel ħaqq li esperjenza l‑bniedem kien jibqa’ jgħodd għal żmien bla tmiem. U kieku kien hekk, dan il‑ġisem kien jitniżżel biex jitħassar u jitmermer fl‑art, u ma jqumx aktar.\n\n8 O l‑għerf ta’ Alla, il‑ħniena u l‑grazzja tiegħu! Għax araw, jekk il‑ġisem ma jqumx aktar l‑ispirti tagħna jkollhom isiru suġġett għal dak l‑anġlu li waqa’ minn quddiem il‑preżenza ta’ Alla l‑Etern, u sar ix‑xitan, u ma jqumx aktar.\n\n9 U l‑ispirti tagħna kienu jsiru bħalu, u aħna nsiru xjaten, anġli f’idejn xitan, biex ningħalqu barra mill‑preżenza ta’ Alla tagħna, u nibqgħu ma’ missier il‑gideb, fil‑miżerja, bħalu; sewwasew, f’idejn dak li qarraq bl‑ewwel ġenituri tagħna, li jitbiddel sabiex jidher qisu anġlu tad‑dawl, u jħajjar lill‑ulied il‑bnedmin biex jirrikorru għal konfoffi sigrieti ta’ qtil u kull xorta ta’ għemejjel sigrieti ta’ dlam.\n\n10 O kemm hi kbira t‑tjubija ta’ Alla tagħna, li jħejji mod kif nistgħu neħilsu mill‑ħakma ta’ dan il‑mostru terribbli; iva, dak il‑mostru, il‑mewt u l‑infern, li jiena nsejjaħlu l‑mewt tal‑ġisem, kif ukoll il‑mewt tal‑ispirtu.\n\n11 U minħabba l‑mod ta’ ħelsien ta’ Alla tagħna, il‑Qaddis ta’ Iżrael, din il‑mewt, li tkellimt dwarha, li hija dik temporali, sejra trodd lura l‑mejtin tagħha; liema mewt hija l‑qabar.\n\n12 U din il‑mewt li tkellimt dwarha, li hija l‑mewt spiritwali, sejra trodd lura l‑mejtin tagħha; liema mewt spiritwali hija l‑infern; għalhekk, il‑mewt u l‑infern jeħtieġ iroddu lura l‑iġsma tagħhom li jinsabu fil‑jasar, u l‑iġsma u l‑ispirti tal‑bnedmin jiġu rrestawrati wieħed lill‑ieħor; u dan iseħħ permezz tal‑qawwa tal‑qawmien tal‑Qaddis ta’ Iżrael.\n\n13 O kemm hu kbir il‑pjan ta’ Alla tagħna! Għax mill‑banda l‑oħra, il‑ġenna ta’ Alla jeħtieġ li trodd lura l‑ispirti tal‑ġusti, u l‑qabar irodd lura l‑ġisem tal‑ġusti; u l‑ispirtu u l‑ġisem jiġu rrestawrati wieħed lill‑ieħor għal darb’oħra, u l‑bnedmin kollha jsiru mingħajr taħsir, u immortali, u huma jkunu erwieħ ħajjin, li għandhom għarfien perfett bħalna fil‑ġisem, ħlief li l‑għarfien tagħna se jkun perfett.\n\n14 Għalhekk, aħna se jkollna għarfien perfett tal‑ħtija kollha tagħna, u tal‑inġiesa tagħna, u tal‑għera tagħna; u l‑ġusti se jkollhom għarfien perfett tat‑tgawdija tagħhom, u tal‑ġustizzja tagħhom, u sejrin jiġu mlibbsin bis‑safà, iva, sewwasew bil‑mantar tal‑ġustizzja.\n\n15 U għad jiġri fis‑seħħ li meta l‑bnedmin kollha se jkunu għaddew minn din l‑ewwel mewt għall‑ħajja, peress li huma jkunu saru immortali, huma jeħtieġ li jidhru quddiem it‑tribunal tal‑Qaddis ta’ Iżrael; u mbagħad jasal il‑ġudizzju, u mbagħad jeħtieġ li huma jiġu ġġudikati skont il‑ħaqq qaddis ta’ Alla.\n\n16 U fiż‑żgur, daqs kemm hu ħaj il‑Mulej, għax il‑Mulej Alla qal dan, u din hi l‑kelma eterna tiegħu, li hi bla tmiem, li dawk li jagħmlu s‑sewwa ħa jkomplu jagħmlu s‑sewwa, u dawk li huma maħmuġin ħa jkomplu jitħammġu iżjed; għalhekk, il‑maħmuġin huma x‑xitan u l‑anġli tiegħu; u huma sejrin imorru fin‑nar ta’ dejjem, li ġie mħejji għalihom; u t‑tbatija tagħhom se tkun bħal belliegħa ta’ nar u kubrit, li l‑fjamma tagħha titla’ għal dejjem ta’ dejjem u m’għandhiex tmiem.\n\n17 O l‑kobor u l‑ġustizzja ta’ Alla tagħna! Għax huwa jwettaq dak kollu li jgħid, u dan ħareġ minn fommu, u l‑liġi tiegħu jeħtieġ li tiġi fis‑seħħ.\n\n18 Iżda, araw, il‑ġusti, il‑qaddisin tal‑Qaddis ta’ Iżrael, huma li emmnu fil‑Qaddis ta’ Iżrael, huma li qagħdu għas‑slaleb tad‑dinja, bla xejn ma qiesu l‑għajb tiegħu, huma sejrin jirtu s‑saltna ta’ Alla, li tħejjiet għalihom sa mill‑ħolqien tad‑dinja, u l‑hena tagħhom se tkun sħiħa għal dejjem.\n\n19 O l‑kobor tal‑ħniena ta’ Alla tagħna, il‑Qaddis ta’ Iżrael! Għax hu jeħles lill‑qaddisin tiegħu minn dak il‑mostru terribbli x‑xitan, u mill‑mewt, u l‑infern, u minn dik il‑belliegħa ta’ nar u kubrit, li hi turment bla tmiem.\n\n20 O kemm hi kbira l‑qdusija ta’ Alla tagħna! Għax hu jaf kollox, u m’hemm xejn li huwa ma jafx.\n\n21 U hu jiġi fid‑dinja biex isalva lill‑bnedmin kollha jekk huma jisimgħu minn kliemu; għax araw, huwa bata l‑uġigħ tal‑bnedmin kollha, iva, l‑uġigħ tal‑kreaturi ħajjin kollha, kemm l‑irġiel, kemm in‑nisa, kif ukoll it‑tfal li jappartjenu lill‑familja ta’ Adam.\n\n22 U hu bata dan sabiex il‑qawmien mill‑imwiet ikollu effett fuq il‑bnedmin kollha, sabiex ilkoll ikunu jistgħu jieqfu quddiemu fil‑jum il‑kbir tal‑ħaqq.\n\n23 U hu jordna lill‑bnedmin kollha sabiex jindmu, u jitgħammdu f’ismu, u jkollhom fidi perfetta fil‑Qaddis ta’ Iżrael, jew huma ma jistgħux isalvaw fis‑saltna ta’ Alla.\n\n24 U jekk huma ma jindmux u ma jemmnux f’ismu, u ma jitgħammdux f’ismu, u ma jibqgħux iżommu sħiħ sal‑aħħar, jeħtieġ li jiġu kkundannati; għax il‑Mulej Alla, il‑Qaddis ta’ Iżrael, qal dan.\n\n25 Għalhekk, huwa tana liġi; u fejn m’hemm l‑ebda liġi mogħtija m’hemm l‑ebda kastig; u fejn m’hemm l‑ebda kastig m’hemm l‑ebda kundanna; u fejn m’hemm l‑ebda kundanna, il‑ħniena tal‑Qaddis ta’ Iżrael teħodhom f’idejha, minħabba l‑espjazzjoni; għaliex huma jinħelsu permezz tal‑qawwa tiegħu.\n\n26 Għax l‑espjazzjoni tissodisfa d‑domanda tal‑ġustizzja tiegħu fuq dawk kollha li ma ġietx mogħtija lilhom il‑liġi, li huma jiġu meħlusin minn dak il‑mostru terribbli, mill‑mewt u l‑infern, u mix‑xitan, u mill‑belliegħa ta’ nar u kubrit, li hi turment bla tmiem; u huma jerġgħu lura għand dak Alla li tahom in‑nifs, li hu l‑Qaddis ta’ Iżrael.\n\n27 Iżda ħażin għalih dak li ġie mogħti l‑liġi, iva, li għandu l‑kmandamenti kollha ta’ Alla, bħalna, u li jiksirhom, u li jaħli l‑jiem ta’ probazzjoni tiegħu, għax terribbli hu l‑istat tiegħu!\n\n28 O dak il‑pjan qarrieq tal‑malinn! O l‑vanità, u l‑fraġilità, u l‑bluha tal‑bnedmin! Meta jiġu mgħallmin jaħsbu li huma għorrief, u ma jagħtux widen għall‑parir ta’ Alla, fejn jinjorawh, għax jaħsbu li jafu kollox, għalhekk, l‑għerf tagħhom huwa bluha u ma jiswihom għal xejn. U huma sejrin jinqerdu.\n\n29 Iżda jkun tajjeb li jitgħallmu jekk huma jagħtu widen għall‑pariri ta’ Alla.\n\n30 Iżda ħażin għalihom l‑għonja, li huma għonja fil‑ħwejjeġ tad‑dinja. Għax peress li huma għonja huma jistmerru lill‑foqra, u jippersegwitaw lill‑imsejknin, u qalbhom tinsab marbuta mat‑teżori tagħhom; għalhekk, it‑teżor tagħhom huwa alla tagħhom. U araw, it‑teżor tagħhom sejjer jinqered magħhom ukoll.\n\n31 U ħażin għalihom it‑torox li ma jisimgħux; għaliex huma sejrin jinqerdu.\n\n32 Ħażin għalihom l‑għomja li ma jarawx; għaliex huma sejrin jinqerdu wkoll.\n\n33 Ħażin għalihom ta’ bla ħtin f’qalbhom, għax għarfien ta’ ħżunithom se jolqothom fl‑aħħar jum.\n\n34 Ħażin għalih il‑giddieb, għax hu sejjer jinxteħet fl‑infern.\n\n35 Ħażin għalih il‑qattiel li joqtol deliberatament, għax hu sejjer imut.\n\n36 Ħażin għalihom dawk li jiżnu, għax huma sejrin jinxteħtu fl‑infern.\n\n37 Iva, ħażin għalihom dawk li jqimu l‑allat foloz, għax missier ix‑xjaten kollha jitgħaxxaq bihom.\n\n38 U, f’kelma waħda, ħażin għalihom dawk kollha li jmutu fi dnubiethom; għax huma se jerġgħu lura għand Alla, u jaraw wiċċu, u jibqgħu fi dnubiethom.\n\n39 O, għeżież ħuti, ftakru kemm hi ħaġa terribbli li tidinbu kontra dak l‑Imqaddes Alla, kif ukoll kemm hi ħaġa terribbli li taqgħu għall‑istigazzjoni ta’ dak il‑qarrieq. Ftakru, li x‑xewqat tal‑ġisem iwasslu għall‑mewt, u x‑xewqat tal‑ispirtu jwasslu għall‑ħajja ta’ dejjem.\n\n40 O, għeżież ħuti, agħtu widen għal kliemi. Ftakru fil‑kobor tal‑Qaddis ta’ Iżrael. Tgħidux li jiena għidt ħwejjeġ ibsin kontrikom; għax jekk tgħidu dan, intom tkunu qed tinsulentaw il‑verità; għaliex jiena għidt il‑kliem tal‑Ħallieq tagħkom. Jiena naf li l‑kliem tal‑verità huwa iebes kontra kull xorta ta’ ħmieġ; iżda l‑ġusti ma jibżgħux minnu, għax huma jħobbu l‑verità u ma jitħawwdux.\n\n41 O, mela, għeżież ħuti, ersqu lejn il‑Mulej, il‑Qaddis. Ftakru li triqatu ġusti. Araw, it‑triq għall‑bniedem hija dejqa, iżda tinsab dritta quddiemu, u l‑għassies tal‑bieb huwa l‑Qaddis ta’ Iżrael; u hemm hu ma jħaddem l‑ebda qaddej; u m’hemm l‑ebda triq oħra ħlief permezz tal‑bieb; għaliex bih ma tqarraqx, għax il‑Mulej Alla hu ismu.\n\n42 U kull min iħabbat, lilu huwa jiftaħ; u l‑għorrief, u l‑imgħallmin, u l‑għonja, li huma mkabbrin minħabba t‑tagħlim tagħhom, u l‑għerf tagħhom, u l‑ġid materjali tagħhom—sewwasew, huma dawk li lilhom huwa jinjora; u jekk huma ma jwarrbux dawn il‑ħwejjeġ, u ma jħarsux lejhom infushom bħala boloh quddiem Alla, u ma jinżlux sal‑qiegħ tal‑umiltà, huwa ma jiftħilhomx.\n\n43 Iżda l‑ħwejjeġ tal‑għorrief u ta’ min hu bil‑għaqal se jinħbew minnhom għal dejjem—sewwasew, dik l‑hena li hemm imħejjija għall‑qaddisin.\n\n44 O, għeżież ħuti, ftakru kliemi. Araw, ħwejġi nneħħi minn fuqi, u nfarfarhom quddiemkom; nitlob lil Alla tas‑salvazzjoni tiegħi li jħares lejja permezz tal‑għajn li tara kollox tiegħu, għalhekk, għandkom tkunu tafu fl‑aħħar jum, meta l‑bnedmin kollha se jiġu ġġudikati għal għemilhom, li l‑Alla ta’ Iżrael verament ra li jien farfart ħżunitkom minn ruħi, u li ninsab wieqaf b’dija quddiemu, u ħieles minn demmkom.\n\n45 O, għeżież ħuti, iċħdu dnubietkom; eħilsu mill‑ktajjen ta’ dak li jorbotkom waħda sew; ersqu lejn dak Alla li hu l‑blata tas‑salvazzjoni tagħkom.\n\n46 Ħejju ruħkom għal dak il‑jum glorjuż meta l‑ġustizzja se tiġi amministrata lill‑ġusti, sewwasew jum il‑ħaqq, sabiex intom ma terġgħux lura minħabba biża’ terribbli; li ma tiftakrux il‑ħtija terribbli tagħkom b’perfezzjoni, u tkunu mġiegħla tistqarru: Qaddisa, qaddisa d‑digrieti tiegħek, O Mulej Alla li Tista’ Kollox—iżda jiena naf ħtijieti; jien ksirt il‑liġi tiegħek, u ħtijieti huma tiegħi; u x‑xitan għamilni tiegħu, li jiena priża għall‑miżerja terribbli tiegħu.\n\n47 Iżda araw, ħuti, tgħid jaqbel li jiena nagħmilkom konxji tar‑realtà terribbli ta’ dawn il‑ħwejjeġ? Ruħkom inkun qed nittormentaha jekk moħħkom safi? Inkun sempliċi magħkom skont is‑sempliċità tal‑verità jekk intom tinħelsu mid‑dnub?\n\n48 Araw, jekk intom qaddisa jiena nkellimkom dwar il‑qdusija; iżda peress li m’intomx qaddisa, u tħarsu lejja bħala għalliem, bla dubju jkun jaqbel li jien ngħallimkom il‑konsegwenzi tad‑dnub.\n\n49 Araw, ruħi tistmerr id‑dnub, u qalbi titgħaxxaq fis‑sewwa; u jiena nfaħħar l‑isem qaddis ta’ Alla tiegħi.\n\n50 Ejjew, ħuti, intom li bikom l‑għatx, ejjew għall‑ilma; u intom li m’għandkomx flus, ejjew, ixtru u kulu; iva, ejjew ixtru nbid u ħalib bla flus u bla prezz.\n\n51 Għalhekk, tonfqux flus f’dak li m’għandu ebda valur, jew taħdmu għal xi ħaġa li ma tistax tissodisfakom. Agħtu kas ta’ dak li qed ngħid, u ftakru l‑kliem li tennejt; u ejjew għand il‑Qaddis ta’ Israel, u mantnu lilkom infuskom permezz ta’ dak li ma jispiċċa qatt, u qatt ma jitħassar, u ħallu ruħkom tifraħ b’ikel bnin.\n\n52 Araw, għeżież ħuti, ftakru l‑kliem ta’ Alla tagħkom; itolbuh kontinwament binhar, u roddu l‑ħajr lill‑isem qaddis tiegħu billejl. Ħa tifraħ qalbkom.\n\n53 U araw kemm huma kbar il‑patti tal‑Mulej, u kemm hi kbira l‑kondixxendenza tiegħu lejn ulied il‑bnedmin; u minħabba l‑kobor tiegħu, u l‑grazzja u l‑ħniena tiegħu, hu wegħedna li n‑nisel tagħna mhuwiex se jinqered għal kollox, skont il‑ġisem, iżda huwa se jippreservahom; u fil‑ġenerazzjonijiet futuri huma se jsiru fergħa ġusta għad‑dar ta’ Iżrael.\n\n54 U issa, ħuti, għandi aktar x’ngħidilkom; iżda għada se nistqarr magħkom il‑kumplament ta’ dak li għandi xi ngħid. Ammen.\n\n", "2-ne 10": "[center][font_size=26]Kapitlu 10[/font_size][/center]\n\n[i]Ġakobb jispjega li l‑Lhud se jsallbu lil Alla tagħhom—Huma se jinxterdu sakemm jibdew jemmnu fih—L‑Amerika se tkun art ta’ ħelsien fejn l‑ebda sultan ma jsaltan—Irrekonċiljaw irwieħkom ma’ Alla u iksbu s‑salvazzjoni permezz tal‑grazzja tiegħu. Madwar 559–545 Q.K.[/i]\n\n1 U issa jiena, Ġakobb, se nerġa’ nkellimkom, għeżież ħuti, dwar din il‑fergħa ġusta li tkellimt dwarha.\n\n2 Għax araw, il‑wegħdiet li aħna ksibna huma wegħdiet li ngħataw lilna skont il‑ġisem; għalhekk, kif ġie muri lili li ħafna minn uliedna sejrin jinqerdu fil‑ġisem minħabba n‑nuqqas ta’ twemmin, madankollu, Alla se jkun ħanin ma’ ħafna oħrajn; u wliedna sejrin jiġu rrestawrati, sabiex huma jkunu jistgħu jiksbu dak li jagħtihom il‑veru għarfien tal‑Feddej tagħhom.\n\n3 Għalhekk, kif għidtilkom, bla dubju hu meħtieġ li Kristu—għax fl‑aħħar lejl l‑anġlu qalli li dan għandu jkun ismu—għandu jiġi fost il‑Lhud, fost dawk li huma l‑aktar parti ħażina tad‑dinja; u huma se jsallbuh—għax hekk hu meħtieġ għal Alla tagħna, u m’hawn l‑ebda ġens ieħor fuq l‑art li jasal isallab lil Alla tiegħu.\n\n4 Għax kieku l‑mirakli mill‑aktar kbar twettqu fost ġnus oħra huma kienu jindmu, u kienu jkunu jafu li hu Alla tagħhom.\n\n5 Iżda minħabba l‑frodi saċerdotali u ħżunithom, dawk f’Ġerusalemm se jwebbsu rashom kontrih, tant li hu jiġi msallab.\n\n6 Għalhekk, minħabba ħżunithom huma se jintlaqtu minn qerda sħiħa, u mill‑ġuħ, mill‑pesta, u mit‑tixrid tad‑demm; u dawk li mhumiex se jinqerdu sejrin jinxterdu fost il‑ġnus kollha.\n\n7 Għax araw, dan jgħid il‑Mulej Alla: Meta jasal il‑jum li huma jemmnu fija, li jiena Kristu, imbagħad jien nagħmel patt ma’ missirijiethom li huma jiġu rrestawrati mill‑ġdid fil‑ġisem, fuq l‑art, fl‑artijiet ta’ wirthom.\n\n8 U għad jiġri li huma sejrin jinġabru flimkien mid‑dispersjoni twila tagħhom, mill‑gżejjer tal‑baħar, u mill‑erba’ naħat tad‑dinja; u l‑ġnus tal‑Ġentili sejrin ikunu kbar f’għajnejja, jgħid Alla, fejn jien se nġorrhom lejn l‑artijiet ta’ wirthom.\n\n9 Iva, is‑slaten tal‑Ġentili se jkunu l‑missirijiet li jrabbuhom, u l‑irġejjen tagħhom se jkunu l‑ommijiet li jreddgħuhom; għalhekk, il‑wegħdiet tal‑Mulej huma kbar għall‑Ġentili, għax huwa qal dan, u min jista’ jmerih?\n\n10 Iżda araw, din l‑art, jgħid Alla, se tkun l‑art ta’ wirtkom, u l‑Ġentili se jkunu mberkin fuq din l‑art.\n\n11 U din l‑art se tkun art ta’ ħelsien għall‑Ġentili, u mhu se jkun hawn l‑ebda slaten fuq l‑art, li se jaħkmu fuq il‑Ġentili.\n\n12 U jiena sejjer niffortifika din l‑art kontra l‑ġnus l‑oħra kollha.\n\n13 U dak li jeħodha kontra Sijon sejjer jinqered, jgħid Alla.\n\n14 Għax dak li jaħtar sultan kontrija sejjer jinqered, għax jiena, il‑Mulej, is‑sultan tas‑smewwiet, se nkun is‑sultan tagħhom, u se nkun għal dejjem dawl għal dawk li jisimgħu kliemi.\n\n15 U huwa għalhekk li l‑patti tiegħi jeħtieġ jiġu fis‑seħħ, li jien għamilt ma’ wlied il‑bnedmin, li se nagħmel magħhom waqt li għadhom fil‑ġisem, jeħtieġ li jien neqred l‑għemejjel sigrieti tad‑dlam, u tal‑qtil, u l‑għemejjel mistkerrha.\n\n16 Għalhekk, dawk li jeħduha kontra Sijon, kemm il‑Lhudi kif ukoll il‑Ġentil, kemm l‑ilsir kif ukoll il‑ħieles, kemm ir‑raġel kif ukoll il‑mara, sejrin jinqerdu; għax huma dawk li huma l‑prostituta tad‑dinja kollha; għax dawk li mhumiex miegħi huma kontrija, jgħid Alla tagħna.\n\n17 Għax jiena se nġib fis‑seħħ il‑wegħdiet tiegħi li jien għamilt ma’ wlied il‑bnedmin, li se nagħmel magħhom waqt li huma fil‑ġisem—\n\n18 Għalhekk, għeżież ħuti, hekk jgħid Alla tagħna: Jien sejjer ngħakkes lil nislek permezz ta’ id il‑Ġentili; madankollu, jien se nrattab qalb il‑Ġentili, li jkunu għalihom bħallikieku missierhom, għalhekk, il‑Ġentili se jkunu mberkin u magħdudin fost id‑dar ta’ Iżrael.\n\n19 Għalhekk, jien se nikkonsagra din l‑art lil nislek, u lil dawk li sejrin jingħaddu ma’ nislek, għal dejjem, bħala l‑art ta’ wirthom; għax hija art magħżula, jgħidli Alla, fost kull art oħra, għalhekk il‑bnedmin kollha li jgħammru fiha jien irridhom li jqimuni, jgħid Alla.\n\n20 U issa, għeżież ħuti, peress li l‑ħanin Alla tagħna tana daqstant għarfien kbir dwar dawn il‑ħwejjeġ, ejjew niftakru fih, u niċħdu dnubietna, u ma nniżżlux rasna ’l isfel, għax aħna ma ġejniex imwarrbin; madankollu, aħna ġejna imkeċċijin mill‑art ta’ wirtna; iżda aħna ġejna mmexxijin lejn art aħjar, għax il‑Mulej għamel il‑baħar triqitna, u aħna ninsabu fuq gżira tal‑baħar.\n\n21 Iżda kbar huma l‑wegħdiet tal‑Mulej li għamel ma’ dawk li huma fuq il‑gżejjer tal‑baħar; għalhekk peress li tgħid gżejjer, bilfors li hawn aktar minn din, u huma jinsabu mgħammra wkoll b’ħutna.\n\n22 Għax araw, il‑Mulej Alla wera t‑triq minn żmien għall‑ieħor lil hinn mid‑dar ta’ Iżrael, skont ir‑rieda u x‑xewqa tiegħu. U issa araw, il‑Mulej jiftakar f’dawk kollha li ġew maqtugħin, għalhekk hu jiftakar fina wkoll.\n\n23 Għalhekk, imlew qalbkom bil‑ferħ u ftakru li intom ħielsa li taġixxu għalikom infuskom—li tagħżlu t‑triq tal‑mewt ta’ dejjem jew it‑triq tal‑ħajja eterna.\n\n24 Għalhekk, għeżież ħuti, irrekonċiljaw irwieħkom mar‑rieda ta’ Alla, u mhux mar‑rieda tax‑xitan u tal‑ġisem; u ftakru, wara li tirrekonċiljaw irwieħkom ma’ Alla, huwa biss fil‑grazzja u permezz tal‑grazzja ta’ Alla li intom issalvaw.\n\n25 Għalhekk, jalla Alla jqajjimkom mill‑mewt permezz tal‑qawwa tal‑qawmien, kif ukoll mill‑mewt ta’ dejjem permezz tal‑qawwa tal‑espjazzjoni, ħalli tkunu tistgħu tintlaqgħu fis‑saltna eterna ta’ Alla, biex tkunu tistgħu tfaħħruh permezz tal‑grazzja divina. Ammen.\n\n", "2-ne 11": "[center][font_size=26]Kapitlu 11[/font_size][/center]\n\n[i]Ġakobb ra lill‑Feddej tiegħu—Il‑Liġi ta’ Mosè tissimbolizza lil Kristu u turi li Huwa għandu jiġi. Madwar 559–545 Q.K.[/i]\n\n1 U issa, Ġakobb qal bosta ħwejjeġ oħra lill‑poplu tiegħi f’dak iż‑żmien; madankollu jiena rajt li jinkitbu biss dawn il‑ħwejjeġ, għax il‑ħwejjeġ li ktibt biżżejjed għalija.\n\n2 U issa jiena, Nefi, se nikteb aktar minn kliem Isaija, għax ruħi fi kliemu ssib l‑għaxqa tagħha. Għax kliemu jiena se nxebbhu mal‑poplu tiegħi, u se nxandru ma’ wliedi kollha, għax hu verament ra lill‑Feddej tiegħi, l‑istess kif rajtu jien.\n\n3 U ħija, Ġakobb, ukoll rah kif rajtu jien; għalhekk, jien se nxandar kliemhom ma’ wliedi biex nurihom li kliemi huwa veru. Għalhekk, permezz tal‑kelma ta’ tlieta, Alla qal, jien nistabbilixxi kelmti. Madankollu, Alla jibgħat aktar xhieda, u hu jivvalida dak kollu li jgħid.\n\n4 Araw, ruħi ssib l‑għaxqa tagħha hekk kif nuri lill‑poplu tiegħi l‑verità tal‑miġja ta’ Kristu; għax, hu għalhekk li l‑liġi ta’ Mosè ġiet mogħtija; u kull ħaġa li ġiet mogħtija minn Alla sa mill‑bidu tad‑dinja, lill‑bniedem, hija rappreżentazzjoni tiegħu.\n\n5 U ruħi ssib l‑għaxqa tagħha wkoll fil‑patti tal‑Mulej li hu għamel ma’ missirijietna; iva, ruħi ssib l‑għaxqa tagħha fil‑grazzja tiegħu, u fil‑ġustizzja, u l‑qawwa, u l‑ħniena tiegħu fil‑pjan kbir u etern tal‑ħelsien mill‑mewt.\n\n6 U ruħi ssib l‑għaxqa tagħha waqt li nuri lill‑poplu tiegħi li kieku mhux għax Kristu għandu jiġi l‑bnedmin kollha jispiċċaw jintilfu.\n\n7 Għax jekk ma jkun hawn l‑ebda Kristu ma jkun hawn l‑ebda Alla; u jekk ma jkun hawn l‑ebda Alla aħna mhux hawn, għax ma kien ikun hawn l‑ebda ħolqien. Iżda hemm Alla, u huwa Kristu, u hu għandu jiġi fil‑milja ta’ żmienu.\n\n8 U issa se nikteb ftit mill‑kliem ta’ Isaija, biex dawk kollha fost il‑poplu tiegħi li se jaraw dan il‑kliem jgħollu qlubhom ’il fuq u jimtlew bil‑ferħ għall‑bnedmin kollha. Issa dan huwa l‑kliem, u intom tistgħu xxebbhuh magħkom u mal‑bnedmin kollha.\n\n", "2-ne 12": "[center][font_size=26]Kapitlu 12[/font_size][/center]\n\n[i]Isaija jara t‑tempju tal‑aħħar żmien, il‑ġabra ta’ Iżrael, u l‑ġudizzju u s‑sliem f’żmien il‑millennju—Il‑kburin u l‑ħżiena se jieħdu tisbita ’l isfel waqt it‑Tieni Miġja—Qabbel Isaija 2. Madwar 559–545 Q.K.[/i]\n\n1 Il‑kelma li ra Isaija bin Amos, dwar Ġuda u Ġerusalemm:\n\n2 U din tiġi fis‑seħħ fl‑aħħar żminijiet, meta l‑għolja tad‑dar tal‑Mulej se tiġi stabbilita fil‑quċċata tal‑muntanji, u se tintrefa ’l fuq mill‑għoljiet, u lejha għad jiġru l‑ġnus kollha.\n\n3 U kotra ta’ popli għad imorru u jgħidu, Ejjew ħalli mmorru u nitilgħu fuq l‑għolja tal‑Mulej, lejn id‑dar ta’ Alla ta’ Ġakobb; u hu jgħallimna triqatu, u nimxu fil‑mogħdijiet tiegħu; għax minn Sijon joħroġ it‑tagħlim, u l‑kelma tal‑Mulej minn Ġerusalemm.\n\n4 U hu jagħmel il‑ħaqq bejn il‑ġnus, u jċanfar bosta popli: u huma jibdlu x‑xwabel tagħhom f’sikek tal‑moħriet, u l‑lanez tagħhom fi mnieġel—ebda ġens ma jerfa’ x‑xabla kontra ġens ieħor, u s‑sengħa tal‑gwerra ma jitgħallmuhiex iżjed.\n\n5 Ejja, O dar Ġakobb, ħalli nimxu fid‑dawl tal‑Mulej; iva, ejja, għax intom intliftu lkoll, kull wieħed minnkom spiċċa fi triqat il‑ħażen.\n\n6 B’hekk, O Mulej, int abbandunajt il‑poplu tiegħek, id‑dar ta’ Ġakobb, għax huma jimtlew bin‑nies tal‑lvant, u jisimgħu mis‑sħaħar bħall‑Filistin, u jieħdu gost b’ulied il‑barranin.\n\n7 Arthom imtliet ukoll bil‑fidda u d‑deheb, u t‑teżori tagħhom bla qjies; arthom mimlija wkoll biż‑żwiemel, u l‑karrijiet tagħhom bla qjies.\n\n8 U mtliet arthom bl‑idoli; iqimu xogħol idejhom, dak li huma ħadmu subgħajhom.\n\n9 U l‑bniedem komuni ma jitbaxxiex, u r‑raġel setgħan ma jiċċekkinx, għalhekk, la taħfirlux.\n\n10 Ja nies ħżiena, idħlu fil‑blat, u nħbew fit‑trab, għax mill‑biża’ tal‑Mulej u mill‑glorja tal‑kobor tiegħu sejrin tintlaqtu.\n\n11 U għad jiġri li sejra titbaxxa l‑ħarsa mkabbra tal‑bniedem, u s‑suppervja tal‑bniedem tiġi fix‑xejn, u dakinhar jitgħolla waħdu l‑Mulej.\n\n12 Għax ma jdumx ma jasal jum il‑Mulej tal‑Eżerċti għal ġnus kollha, iva, għal kulħadd; sewwasew, għal kull min hu kburi u supperv, u għal kull min hu merfugħ, u hu se jieħu tisbita ’l isfel.\n\n13 Iva, u jasal jum il‑Mulej għaċ‑ċedri kollha tal‑Libanu, għax huma mkabbra u għolja; u għall‑ballut kollu ta’ Basan;\n\n14 U għall‑muntanji kollha għolja, u għall‑għoljiet kollha, u għall‑ġnus kollha merfugħa, u għal kull poplu;\n\n15 U għat‑torrijiet kollha għolja, u għal kull sur imsaħħaħ;\n\n16 U għal kull ġifen tal‑baħar, u kull ġifen ta’ Tarsis, u għal kull xena pjaċevoli.\n\n17 U tiġġarraf il‑kburija tal‑bniedem, u titniżżel is‑suppervja tal‑bniedem; u dakhar, jitgħolla waħdu l‑Mulej.\n\n18 U l‑idoli hu jeqred għalkollox.\n\n19 U huma jidħlu fil‑blat, u fl‑għerien tal‑art, għax huma se jinħakmu mill‑biża’ tal‑Mulej, u se jintlaqtu bil‑glorja tal‑kobor tiegħu, meta jqum biex iriegħed l‑art.\n\n20 Dakinhar il‑bniedem se jixħet allatu tal‑fidda, u allatu tad‑deheb, li hu għamel għalih biex iqimhom, qalb il‑ġrieden u l‑friefet il‑lejl;\n\n21 Biex jidħol fl‑għerien tal‑blat u fil‑quċċata tal‑irdum, għax se jinħakmu mill‑biża’ tal‑Mulej u se jintlaqtu mill‑kobor tal‑glorja tiegħu, meta jqum biex iriegħed l‑art.\n\n22 Ħallikom minnu l‑bniedem, li nifs biss għandu fi mnifsejh; għax huwa x’jiswa?\n\n", "2-ne 13": "[center][font_size=26]Kapitlu 13[/font_size][/center]\n\n[i]Ġuda u Ġerusalemm se jiġu kkastigati għad‑diżubbidjenza tagħhom—Il‑Mulej se jiddefendi lill‑poplu tiegħu u jagħmel ħaqq minnu—Il‑bniet ta’ Sijon huma misħuta u maħqura minħabba l‑mondanità tagħhom—Qabbel Isaija 3. Madwar 559–545 Q.K.[/i]\n\n1 Għax araw, is‑Sid, il‑Mulej tal‑Eżerċti, se jneħħi minn Ġerusalemm, u minn Ġuda, kull appoġġ u sapport, kull matmura ħobż, u kull ħażna ta’ ilma—\n\n2 Il‑qalbieni, u l‑gwerrier, l‑imħallef, u l‑profeta, u l‑għaqli u l‑anzjan;\n\n3 Il‑kaptan tal‑ħamsin, u l‑bniedem nobbli, u l‑kunsillier, u l‑artiġjan makakk, u l‑kelliem elokwenti.\n\n4 U nagħtihom tfal bi prinċpijiethom, u t‑trabi għad jaħkmuhom.\n\n5 U l‑poplu se jkun mgħakkes, wieħed jgħakkes lil ieħor, kull wieħed mill‑ġar tiegħu; it‑tfajjel jitkabbar fuq l‑anzjan, u l‑bniedem vili fuq in‑nobbli.\n\n6 Meta jaqbad wieħed lil ħuh f’dar missieru u jgħidlu: Int għandek x’tilbes, ejja u aħkem fuqna, u tħallix li din il‑ħerba tkun taħt idejk—\n\n7 Dakinhar hu jaħlef u jgħid: Jien mhux se nkun fejjieq; għax f’dari m’għandi la ħobż u lanqas ħwejjeġ; la tagħmlunix ħâkem tal‑poplu.\n\n8 Għax iġġarrfet Ġerusalemm u Ġuda waqgħet, għax ilsienhom u għemilhom kienu kontra l‑Mulej, biex jipprovokaw l‑għajnejn tal‑glorja tiegħu.\n\n9 Il‑ħarsa ta’ wiċċhom tixhed kontrihom, u sewwasew dnubiethom bħal Sodoma jxandru, u ma jistgħux jaħbuhom. Ħażin għalihom, għax b’idejhom iġibu fuqhom stess il‑ħażen!\n\n10 Għidu lill‑ġusti li huma se jkollhom ir‑risq; għax għad jieklu frott għemilhom.\n\n11 Ħażin għall‑ħżiena, għaliex huma sejrin jinqerdu; għax għemil idejhom se jkun fuqhom!\n\n12 U l‑poplu tiegħi, it‑tfal huma li jaħkmuhom, u n‑nisa li jmexxuhom. O poplu tiegħi, il‑mexxejja tiegħek iwassluk biex tiżbalja, iħarbtu t‑triq tal‑mogħdijiet tiegħek.\n\n13 Il‑Mulej iqum biex jiddefendikom, u jagħmel ħaqq mill‑poplu.\n\n14 Il‑Mulej ġej jagħmel il‑ħaqq mill‑anzjani tal‑poplu tiegħu; u mill‑prinċpijiet tagħhom; għax intom ħarbattu qasam id‑dwieli u sraqtu l‑fqir biex imlejtu djarkom.\n\n15 X’se tieħdu b’dan? Intom tgħakksu l‑poplu tiegħi, u titħnu wiċċ il‑fqir, jgħid il‑Mulej Alla tal‑Eżerċti.\n\n16 Barra minn hekk, jgħid il‑Mulej: Minħabba li l‑bniet ta’ Sijon tkabbru, u jimxu b’għonqhom imserdak, u b’għajnejhom jegħmżu, jgħaddu jiżżegilgu, u jċekċku ċ‑ċnieċel ta’ riġlejhom—\n\n17 Għalhekk il‑Mulej għad jiksi bil‑qxur il‑qorriegħa ta’ bniet Sijon, u għerithom jikxfilhom il‑Mulej.\n\n18 Dakinhar il‑Mulej ineżżagħhom mit‑tlellix ta’ lbieshom, u mill‑bejta ta’ xagħarhom, u mill‑oqmra li jkunu lebsin;\n\n19 Mill‑imsielet u l‑brazzuletti, u mill‑filoxx;\n\n20 Mix‑xedd tar‑ras, u mill‑ġawhar imsensel mar‑riġlejn, u mill‑faxex tar‑ras u l‑kwies tal‑fwejjaħ, u mill‑amuleti;\n\n21 Miċ‑ċrieket, u mill‑ħoloq għall‑imnieħer;\n\n22 Mill‑ilbies rikk u l‑imnatar, u mix‑xalel, u l‑labar tax‑xagħar;\n\n23 Mill‑mirja u mill‑għażel fin, u mill‑brieret, u mill‑velu.\n\n24 U jkun hemm dakinhar minflok fwieħa, ntejjen; u minflok trieħi, ħbula; u minflok xagħar midfur, qriegħi; u minflok mantar, tgeżwir bix‑xkejjer; minflok ġmiel, it‑timbru tal‑jasar.\n\n25 L‑irġiel tiegħek jaqgħu taħt ix‑xabla u l‑qalbiena tiegħi fit‑taqtigħa.\n\n26 U l‑bwieb tagħha jibku u jixhru; u hi se tkun għerja, u se tkun mitluqa mal‑art.\n\n", "2-ne 14": "[center][font_size=26]Kapitlu 14[/font_size][/center]\n\n[i]Sijon u l‑bniet tagħha se jiġu mifdija u mnaddfa f’żmien il‑millennju—Qabbel Isaija 4. Madwar 559–545 Q.K.[/i]\n\n1 U dakinhar jaqbdu seba’ nisa ma’ raġel wieħed u jgħidulu: Nieklu ħobżna, u nxiddu lbiesna; biżżejjed nissejħu b’ismek biex jitneħħa l‑għajb minn fuqna.\n\n2 Dakinhar il‑fergħa tal‑Mulej tkun ġmiel u glorja; il‑frott tal‑art ikun eċċellenti u mill‑itjeb għal dawk li ħarbu minn Iżrael.\n\n3 U jiġri li min jibqa’ f’Sijon u min jitħalla f’Ġerusalemm, qaddis jissejjaħ, kull min hu miktub fost il‑ħajjin f’Ġerusalemm—\n\n4 Meta l‑Mulej ikun naddaf il‑ħmieġ tal‑bniet ta’ Sijon, u ħasel id‑dmija ta’ Ġerusalemm minn ġo nofsha bl‑ispirtu tal‑ħaqq u bl‑ispirtu tal‑qerda tan‑nar.\n\n5 U joħloq il‑Mulej fuq il‑medda kollha tal‑muntanja ta’ Sijon, u fuq in‑nies miġmugħa fiha, sħaba binhar u duħħan, u dija ta’ nar iħeġġeġ billejl; għax il‑protezzjoni se tkun fuq il‑glorja kollha ta’ Sijon.\n\n6 U se jkun hemm tabernaklu għad‑dell mis‑sħana binhar, u post kenni, u lqugħ mill‑maltemp u x‑xita.\n\n", "2-ne 15": "[center][font_size=26]Kapitlu 15[/font_size][/center]\n\n[i]L‑għalqa tal‑Mulej (Iżrael) se ssir ħerba, u l‑poplu tiegħu se jiġi mxerred—Huma se jintlaqtu mill‑miżerja fl‑istat ta’ apostasija u mxerred tagħhom—Il‑Mulej se jgħolli stendard u jiġbor lil Iżrael—Qabbel Isaija 5. Madwar 559–545 Q.K.[/i]\n\n1 U mbagħad ħa ngħanni lill‑maħbub tiegħi għanja ta’ mħabbtu, dwar l‑għalqa tad‑dwieli tiegħu. Il‑maħbub tiegħi għandu għalqa tad‑dwieli fuq għolja għammiela.\n\n2 U dawwarha b’ċint, u naddafha miż‑żrar, u ħawwel fiha dwieli mill‑aħjar, u bena torri f’nofsha, u wkoll għamel magħsar fiha; u stennieha tagħmel l‑għeneb, iżda għamlet għeneb qares.\n\n3 U issa, intom li tgħammru f’Ġerusalemm, u rġiel ta’ Ġuda, nitlobkom tagħmlu intom ħaqq bejni u bejn l‑għalqa tad‑dwieli tiegħi.\n\n4 X’kien fadalli nagħmel aktar għall‑għalqa tiegħi li ma għamiltux? Għalhekk, meta stennejtha tagħmel l‑għeneb, għamlet għeneb qares.\n\n5 U issa ħa nurikom x’sejjer nagħmel jien lill‑għalqa tad‑dwieli tiegħi—Inneħħilha l‑ilqugħ ta’ madwarha, u jħarbtuha; u nġarrfilha l‑ħajt ta’ madwarha, u tispiċċa mgħaffġa;\n\n6 U nagħmel minnha xagħra; ħadd ma jiżborha jew jaħdimha; iżda jinbet fiha l‑ħurrieq u x‑xewk; jien nordna wkoll lis‑sħab biex ma jagħmilx aktar xita fuqha.\n\n7 Għax l‑għalqa tad‑dwieli tal‑Mulej tal‑Eżerċti hija d‑dar ta’ Iżrael, u l‑irġiel ta’ Ġuda huma l‑mixtla sabiħa tiegħu; u huwa stenna l‑ġustizzja, u araw, sab l‑oppressjoni; stenna s‑sewwa, u araw, sama’ l‑għajjat.\n\n8 Gwaj għal dawk li jżidu dar ma’ dar, sakemm ma jibqax aktar wisa’, fejn jibqgħu jgħammru weħidhom f’nofs l‑art!\n\n9 Jien smajt b’widnejja, qal il‑Mulej tal‑Eżerċti, li fil‑verità ħafna djar għad isiru ħerba, u bliet kbar u sbieħ ma jgħammar fihom ħadd.\n\n10 Iva, għaxar fiddien dwieli se jagħtu bât wieħed, u ħomer żerriegħa se jagħmlu efa.\n\n11 Gwaj għal dawk li jbakkru filgħodu, li jiġru għal wara xorb is‑sokor, li jiddawwru billejl, sa ma jisħnu bl‑inbid!\n\n12 U l‑arpa, u ċ‑ċitra, it‑tanbur u l‑flawt, u nbid x’jixorbu fl‑ikliet tagħhom; iżda xejn ma jaħsbu f’għemil il‑Mulej, u lanqas ma jagħtu kas għemil idejh.\n\n13 Għalhekk, il‑poplu tiegħi spiċċa fil‑jasar, għax m’għandu l‑ebda għarfien; u n‑nobbli tagħhom imutu bil‑ġuħ, u tinxef bil‑għatx il‑kotra tagħhom.\n\n14 Għalhekk, wassa’ l‑infern griżmejh u fetaħ ħalq daqsiex; u fih jinżlu l‑glorja tagħhom u l‑kotra tagħhom, u l‑għajjat tagħhom u dawk li jifirħu.\n\n15 U għad jaqa’ fix‑xejn il‑bniedem, u jiċċekken is‑setgħan, u jitniżżlu għajnejn l‑imkabbrin.\n\n16 Iżda l‑Mulej tal‑Eżerċti se jitgħolla f’jum il‑ħaqq, u Alla li hu Qaddis se jitqaddes fil‑ġustizzja.\n\n17 Mbagħad jirgħu l‑ħrief bħallikieku f’mergħathom, u l‑barranin se jibilgħu l‑postijiet mitluqa tal‑għonja.\n\n18 Gwaj għal dawk li jiġbdu l‑ħażen lejhom bil‑ħbula tal‑frugħa, u d‑dnub bħallikieku bil‑ħbula tal‑karrijiet;\n\n19 Li jgħidu: Ħa jfittex jagħmel li għandu jagħmel ħalli narawh; u ħa joqrob u jseħħ il‑kmand tal‑Qaddis ta’ Iżrael, ħalli nagħrfuh.\n\n20 Gwaj għal dawk li jsejjħu tajjeb il‑ħażin, u ħażin it‑tajjeb, u jibdlu d‑dlam mad‑dawl, u d‑dawl mad‑dlam, li jibdlu l‑morr mal‑ħelu, u l‑ħelu mal‑morr!\n\n21 Gwaj għal dawk li huma għorrief f’għajnejhom, u mingħalihom għandhom id‑dehen!\n\n22 Gwaj għal dawk qalbiena għal xorb l‑inbid, u rġiel jinqalgħu għat‑taħlit ta’ xorb is‑sokor;\n\n23 Li jeħilsu l‑ħati mit‑tixħim, u mid‑dritt tiegħu jċaħħdu l‑bniedem sewwa!\n\n24 Għalhekk, kif in‑nar jikkonsma l‑qasab, u bħalma l‑ħaxix niexef tibilgħu l‑fjamma, hekk għerqhom għad jitħassar, u n‑nwar tagħhom bħat‑trab jittajjar; għax huma warrbu l‑liġi tal‑Mulej tal‑Eżerċti, u stmerrew il‑kelma tal‑Qaddis ta’ Iżrael.\n\n25 Għalhekk, xegħlet il‑korla tal‑Mulej għall‑poplu tiegħu, u medd idu fuqhom u darabhom; u theżhżu l‑għoljiet, u l‑katavri tagħhom sfaw biċċiet f’nofs it‑toroq. B’danakollu l‑korla tiegħu ma reġgħetx lura, iżda idu għadha merfugħa.\n\n26 U hu jgħolli stendard lill‑ġnus mill‑bogħod, u jsaffrilhom minn truf l‑art; u arawhom, għandhom jiġu ħafif ħafif; ħadd minnhom mhu se jkun għajjien jew jogħtor.\n\n27 Ħadd mhu se jongħos jew jorqod; la ħżiem ġenbejhom mhu se jinħall, u lanqas il‑qafla ta’ qrieqhom mhi se tinqata’;\n\n28 Ikunu misnuna l‑vleġeġ tagħhom, u qwieshom kollha miġbuda, u bħaż‑żnied jingħaddu dwiefer iż‑żwiemel tagħhom, u bħal riefnu r‑roti ta’ karrijiethom, l‑għajjat tagħhom bħal tal‑iljun.\n\n29 Bħall‑frieħ l‑iljun jgħajjtu; iva, jgħajjtu u jaħtfu l‑priża, u jaħarbu biha ’l bogħod mill‑periklu, u ħadd ma jeħodhielhom.\n\n30 U jgħajjtu għalihom dakinhar, bħall‑għajjat tal‑baħar; u jekk iħarsu lejn l‑art, araw, dalma u diqa, u d‑dawl imdallam fis‑sema tiegħu.\n\n", "2-ne 16": "[center][font_size=26]Kapitlu 16[/font_size][/center]\n\n[i]Isaija jara lill‑Mulej—Dnubiet Isaija maħfura—Hu ġie msejjaħ biex iħabbar—Huwa jħabbar dwar il‑Lhud li warrbu t‑tagħlim ta’ Kristu—Fdal se jerġa’ lura—Qabbel Isaija 6. Madwar 559–545 Q.K.[/i]\n\n1 Fis‑sena li fiha miet is‑sultan Għużżija, jien rajt ukoll lill‑Mulej bilqiegħda fuq tron għoli merfugħ ’il fuq, u djul il‑libsa tiegħu kienu jimlew it‑tempju.\n\n2 ’Il fuq minnu kien hemm is‑serafini; kull wieħed b’sitt ġwienaħ; bi tnejn għatta wiċċu, u bi tnejn għatta riġlejh, u bi tnejn ittajjar.\n\n3 U wieħed beda jgħajjat lill‑ieħor u jgħid: Qaddis, qaddis, qaddis, hu l‑Mulej tal‑Eżerċti; l‑art kollha mimlija bil‑glorja tiegħu.\n\n4 U s‑sisien tal‑bieb theżhżu b’leħen dak li beda jgħajjat, u d‑dar mtliet bid‑duħħan.\n\n5 Mbagħad jiena għidt: Jaħasra għalija! mitluf jien; għax jien bniedem b’xufftejh imniġġsa; u f’nofs poplu b’xufftejh imniġġsa ngħammar; għax rajt b’għajnejja lis‑Sultan, il‑Mulej tal‑Eżerċti.\n\n6 Mbagħad wieħed mis‑serafini ttajjar lejja, b’faħma taqbad f’idu, li hu kien qabad bil‑pinzetti minn fuq l‑artal;\n\n7 U messli fommi biha u qalli: Ara, din messitlek xufftejk; u ħżunitek għebet, u minn dnubek tnaddaft.\n\n8 Mbagħad smajt ukoll leħen il‑Mulej jgħid: Lil min se nibgħat, u min se jmurilna? U jien għidt: Hawn jien; ibgħat lili.\n\n9 U hu qal: Mur u għid lil dan il‑poplu—Jisimgħuk, iva, imma ma jifhmux; jarawk, iva, imma ma jagħrfux.\n\n10 Semmen qalb dan il‑poplu, u soddlu widnejh, u agħlaqlu għajnejh—li ma jmurx jara b’għajnejh, u jisma’ b’widnejh, u b’qalbu jifhem, u jikkonverti u jfiq.\n\n11 Mbagħad jien għidt: Sakemm Mulej? U hu qal: Sakemm jitħarbtu l‑bliet, u ħadd ma jgħammar fihom, u d‑djar jibqgħu bla nies, u l‑art issir ħerba sħiħa;\n\n12 U l‑Mulej biegħed lin‑nies, u bosta jkunu l‑imkejjen mitluqa f’nofs l‑art.\n\n13 Iżda madankollu se jkun hemm il‑waħda f’għaxra, u jerġgħu lura, u jittieklu, bħat‑terebint u l‑balluta li s‑sustanza tagħhom tinsab fihom meta jwaqqgħu l‑weraq tagħhom; b’hekk iż‑żerriegħa qaddisa tkun is‑sustanza tagħhom.\n\n", "2-ne 17": "[center][font_size=26]Kapitlu 17[/font_size][/center]\n\n[i]Efrajm u Aram iddikjaraw gwerra kontra Ġuda—Kristu se jitwieled minn verġni—Qabbel Isaija 7. Madwar 559–545 Q.K.[/i]\n\n1 U ġara fi żmien Aħaż bin Ġotam, bin Għużżija, sultan ta’ Ġuda, ġara li Resin, sultan ta’ Aram, u Pekaħ bin Remalija, sultan ta’ Iżrael, telgħu Ġerusalemm biex jaħbtu għaliha, imma ma felħux għaliha.\n\n2 U wasslu l‑aħbar f’dar David u qalulu: Aram hu alleat ma’ Efrajm. U qalbu u qalb il‑poplu triegħdu bħalma jitriegħdu s‑siġar fil‑masġar bir‑riħ.\n\n3 Mbagħad il‑Mulej qal lil Isaija: Mur iltaqa’ ma’ Aħaż, int u ibnek Sijarjasub, f’tarf is‑sieqja tal‑ġiebja l‑fuqanija, fuq triq l‑għalqa tal‑ħassiel;\n\n4 U għidlu: Iftaħ għajnejk, u ibqa’ kalm; la tibżax, la taqtax qalbek quddiem dawn iż‑żewġt ifdal ta’ ħatbiet idaħħnu, mill‑qilla tar‑rabja ta’ Resin ma’ Aram, u ta’ bin Remalija.\n\n5 Għax Aram, Efrajm, u bin Remalija kkonfoffaw kontrik, u qalu:\n\n6 Ħa nitilgħu għal Ġuda, u nagħksuha, u nġegħluha toqgħod għalina, u nqiegħdu sultan f’nofsha, sewwasew, lil bin Tabal.\n\n7 Dan jgħid il‑Mulej Alla: Dan ma jseħħx u ma jkun qatt.\n\n8 Għax ras Aram hi Damasku, u ras Damasku hi Resin; u ħamsa u sittin sena oħra Efrajm isir bċejjeċ li ma jibqax poplu.\n\n9 U ras Efrajm hi Samarija, u ras Samarija hu bin Remalija. Jekk ma temmnux bla dubju ma tibqgħux teżistu.\n\n10 Barra minn hekk, il‑Mulej reġa’ kellem lil Aħaż u qallu:\n\n11 Itlob sinjal mingħand il‑Mulej, Alla tiegħek; itolbu jew f’qiegħ l‑art jew fl‑għoli tas‑smewwiet.\n\n12 Iżda Aħaż qal: Ma nitlobx, lanqas ma rrid nittanta lill‑Mulej.\n\n13 U huwa qal: Isimgħu, O dar David; mhux biżżejjed għalikom li tkiddu lill‑bnedmin, biex issa se tkiddu wkoll lil Alla tiegħi?\n\n14 Għalhekk, is‑sinjal jagħtihulkom il‑Mulej stess—Araw, ix‑xebba verġni titqal, u jkollha iben, u ssemmih Għimmanu‑el.\n\n15 Baqta u għasel jiekol, ħalli jasal biex jagħraf iwarrab il‑ħażin u jagħżel it‑tajjeb.\n\n16 Għaliex qabel ma t‑tifel jagħraf iwarrab il‑ħażin u jagħżel it‑tajjeb, l‑art li inti tistmerr se tiġi abbandunata miż‑żewġ slaten tagħha.\n\n17 U l‑Mulej iġib fuqek, u fuq il‑poplu tiegħek, u fuq dar missierek, jiem li qatt ma ġew minn mindu Efrajm telaq minn Ġuda, is‑sultan tal‑Assirja.\n\n18 U jiġri f’dak il‑jum meta jsaffar il‑Mulej lid‑dubbiena, li hemm f’ras l‑Eġittu, u lin‑naħla li hemm fl‑art tal‑Assirja.\n\n19 U jiġu, u jistrieħu lkoll fil‑widien għerja, u fl‑għerien tal‑blat, u fuq l‑għollieq imxewwek u fuq kemm hemm arbuxxelli.\n\n20 Dakinhar stess iqaxxar il‑Mulej b’mus mikri min‑naħa l‑oħra tax‑xmara, mis‑sultan tal‑Assirja, ir‑ras u x‑xagħar tar‑riġlejn; u jġiżż il‑leħja wkoll.\n\n21 U jiġri dakinhar, li raġel jitma’ baqra u żewġ nagħġiet;\n\n22 U jiġri li minħabba l‑kotra tal‑ħalib li jagħtu jiekol il‑baqta; għax baqta u għasel jiekol, kull min jifdal fl‑art.\n\n23 U jiġri wkoll dakinhar, li kull imkien, li fih elf dielja jiswew elf xekel tal‑fidda, hemm jitla’ l‑ħurrieq u x‑xewk.\n\n24 L‑irġiel jiġu bil‑vleġeġ u l‑qwas, għax l‑art kollha tispiċċa mimlija ħurrieq u xewk.\n\n25 U l‑għoljiet kollha fejn kienu jagħżqu bl‑imgħażqa, ma jkunx hemm il‑biża’ tal‑ħurrieq u x‑xewk; imma hemm jitilqu l‑gniedes, u jirgħu n‑nagħaġ.\n\n", "2-ne 18": "[center][font_size=26]Kapitlu 18[/font_size][/center]\n\n[i]Kristu se jkun ġebla ta’ tfixkil u blata ta’ offiża—Fittxu l‑Mulej, mhux lis‑sħaħar li jsefsfu—Ħarsu lejn il‑liġi u lejn it‑testimonjanza għall‑gwida—Qabbel Isaija 8. Madwar 559–545 Q.K.[/i]\n\n1 Barra minn hekk, il‑kelma tal‑Mulej qaltli: Ħu romblu kbir, u ikteb fih b’pinna ta’ bniedem, dwar Maħer‑salal‑ħas‑baż.\n\n2 U ħadt xhieda ta’ fiduċja biex jiktbu, il‑qassis Urija u ’l Żakkarija bin Ġeberkija.\n\n3 Mbagħad mort għand il‑profetessa; u tqalet, u wildet iben. Mbagħad il‑Mulej qalli: Semmih, Maħer‑salal‑ħas‑baż.\n\n4 Għax ara, it‑tifel mhux se jitgħallem jgħid, Pa u ma qabel ma jittieħed il‑ġid ta’ Damasku u l‑priża ta’ Samarija quddiem is‑sultan tal‑Assirja.\n\n5 Il‑Mulej issokta jkellimni u jgħidli:\n\n6 Ladarba dan il‑poplu jirrifjuta l‑ilmijiet ta’ Silwam, li jgħaddu ħelu ħelu u jifraħ b’Resin u b’bin Remalija;\n\n7 Għalhekk mela, araw, il‑Mulej itella’ għal fuqhom l‑ilmijiet tax‑xmara, qawwija u kotrana, sewwasew is‑Sultan tal‑Assirja u l‑glorja tiegħu kollha; u jogħla ’l fuq mis‑swieqi kollha tiegħu, u jaqbeż xtutu kollha.\n\n8 U hu jgħaddi minn fuq art Ġuda; jgħarraq u jfawwar, sa ma jilħaq sa l‑għonq; u l‑medda ta’ ġwenħajh, tgħatti l‑wisa’ kollu ta’ artek, O Għimmanu‑el.\n\n9 Ingħaqdu flimkien, O ġnus, u intom titkissru biċċiet; u agħtu widen, intom ilkoll mill‑ibgħad artijiet; tħażżmu, u intom titkissru biċċiet; tħażżmu, u intom titkissru biċċiet.\n\n10 Fasslu pjan u jisfrattalkom; tkellmu bejnietkom, imma kliemkom ma jseħħx; għax Alla magħna.\n\n11 Għax il‑Mulej kellimni b’id qawwija, u talabni biex ma nimxix fi triq dan il‑poplu, fejn qalli:\n\n12 Issejjħulux ftehim dak li dan il‑poplu jsejjaħlu ftehim; la tibżgħux mit‑tbeżżigħ tiegħu, u la titregħdux minnu.\n\n13 Il‑Mulej tal‑Eżerċti, lilu għandkom tqaddsu, u minnu għandkom tibżgħu, u minnu għandkom titriegħdu.\n\n14 U jkun għalikom maqdes; imma ġebla ta’ tfixkil, u blata ta’ offiża għaż‑żewġt idjar ta’ Iżrael, ta’ xbiek u mansab għal min jgħammar f’Ġerusalemm.\n\n15 U ħafna minnhom għad jogħtru u jaqgħu, u jitfarrku, u fix‑xbiek jinqabdu, u jaħtfuhom.\n\n16 Orbot ix‑xhieda, issiġilla t‑tagħlim fost id‑dixxipli tiegħi.\n\n17 U nittama fil‑Mulej, li jaħbi wiċċu minn dar Ġakobb, u nafda fih.\n\n18 Arawni, jien u wliedi li tani l‑Mulej, aħna sinjali u għeġubijiet f’Iżrael, mingħand il‑Mulej tal‑Eżerċti, li jgħammar fuq l‑Għolja ta’ Sijon.\n\n19 U meta jgħidulkom: Fittxu lil dawk li jsejjħu l‑ispirti, u lis‑sħaħar li jsefsfu u jgemgmu—m’għandux il‑poplu jistaqsi lil Alla tiegħu biex il‑ħajjin jisimgħu mill‑mejtin?\n\n20 Għat‑tagħlim u għax‑xhieda; u jekk ma jitkellmux b’dan il‑mod, dan għax m’hemm l‑ebda dawl fihom.\n\n21 U jgħaddu minnha magħkusin u mġewħin; u jiġri li meta jeħodhom il‑ġuħ, jitmasħnu u jisħtu lis‑sultan tagħhom u lil Alla tagħhom, u jgħollu wiċċhom ’il fuq.\n\n22 U jħarsu lejn l‑art u jilmħu tbatija, u dalma, u dellijiet ta’ diqa, u jitkeċċew fid‑dalma.\n\n", "2-ne 19": "[center][font_size=26]Kapitlu 19[/font_size][/center]\n\n[i]Isaija jitkellem f’sens messjaniku—In‑nies fid‑dalma se jaraw dawl kbir—Tweldilna tifel—Hu se jkun il‑Prinċep tas‑Sliem u se jsaltan fuq it‑tron ta’ David—Qabbel Isaija 9. Madwar 559–545 Q.K.[/i]\n\n1 Madankollu, dellijiet aktar ma jkunx hemm, fejn qabel kien hemm it‑tbatija, bħalma qabel kien ħarbat kemxejn l‑art ta’ Żebulun, u l‑art ta’ Naftali, u wara ħarbat aktar severament tul it‑triq tal‑Baħar tal‑Qasab, ’l hemm mill‑Ġordan fil‑Galilija tal‑ġnus.\n\n2 Il‑poplu li kien miexi fid‑dlam ra dawl kbir; dawk li joqogħdu f’art dell il‑mewt, dawl idda fuqhom.\n\n3 Int kattart il‑ġens, u kabbart l‑hena—huma jithennew quddiemek, bħalma jithennew fi żmien il‑ħsad, u bħalma l‑bnedmin jifirħu fi qsim il‑priża.\n\n4 Għax int kissirt il‑madmad li kien itaqqlu, u l‑ħatar ta’ fuq spallejh, u l‑bastun tal‑oppressur tiegħu.\n\n5 Għax kull battalja tal‑ġellied hija waħda ta’ storbju u konfużjoni, u ta’ lbies irrumblat fid‑demm; u se tkun ikkaratterizzata mill‑ħruq, u ikel in‑nar.\n\n6 Għax tweldilna tifel, ngħatalna iben; u s‑setgħa se tkun fuq spallejh; u jsemmuh, Kunsillier tal‑Għaġeb, Alla Setgħan, Missier għal Dejjem, Prinċep tas‑Sliem.\n\n7 Għat‑tkabbir bla qjies tas‑setgħa u tas‑sliem, fuq it‑tron ta’ David, u fuq is‑saltna tiegħu biex jorganizzaha, u biex isaħħaħha bil‑ħaqq u s‑sewwa, minn issa u għal dejjem. Il‑ħeġġa tal‑Mulej tal‑Eżerċti tagħmel dan.\n\n8 Bagħat il‑Mulej kelmtu għand Ġakobb, u waqgħet fuq Iżrael.\n\n9 U l‑poplu kollu jkun jaf, anke Efrajm u dawk li jgħammru f’Samarija, dawk li jgħidu mkabbra u suppervi f’qalbhom:\n\n10 Waqa’ x‑xaqquf, iżda nibnu bil‑ġebel minġur; tqaċċat il‑ġummajż, iżda minfloku nxettlu ċ‑ċedru.\n\n11 Għalhekk il‑Mulej se jqajjem kontrieh l‑avversarji ta’ Resin, u jiġbor flimkien l‑għedewwa tiegħu;\n\n12 Lil Aram fuq quddiem, u l‑Filistin fuq wara; u jibilgħu lil Iżrael b’ħalq daqsiex. B’danakollu l‑korla tiegħu ma reġgħetx lura, iżda idu għadha merfugħa.\n\n13 Għax il‑poplu ma darx lejn min darbu, u l‑Mulej tal‑Eżerċti ma fittxewhx.\n\n14 Għalhekk il‑Mulej se jaqta’ minn Iżrael ir‑ras u d‑denb, il‑fergħa u s‑simar f’jum wieħed.\n\n15 L‑anzjan, huwa r‑ras; u l‑profeta li jgħallem il‑gideb, huwa d‑denb.\n\n16 Għax il‑mexxejja ta’ dan il‑poplu jwassluh biex jiżbalja; u dawk immexxija minnhom jinqerdu.\n\n17 Għalhekk il‑Mulej ma jieħux gost biż‑żgħażagħ tagħhom, u lanqas ma jitħassar l‑iltiema u r‑romol tagħhom; għax ilkoll ipokriti u ħżiena, u kull fomm jitkellem il‑bluha. B’danakollu l‑korla tiegħu ma reġgħetx lura, iżda idu għadha merfugħa.\n\n18 Għax il‑ħażen jinħaraq bħan‑nar; jibla’ l‑ħurrieq u x‑xewk, u jqabbad il‑ħatab tal‑masġar, u jinbarmu ’l fuq qishom kolonna duħħan.\n\n19 Bl‑għadab tal‑Mulej tal‑Eżerċti mdallma l‑art, u l‑poplu se jkun bħal ikel in‑nar; ħadd ma jeħlisha lil ħuh.\n\n20 U hu jaħtaf min‑naħa tal‑lemin u jibqa’ bil‑ġuħ; u jiekol min‑naħa tax‑xellug u ma jixbax; kull wieħed minnhom jiekol laħam driegħu—\n\n21 Manassi, Efrajm; u Efrajm, Manassi; it‑tnejn flimkien kontra Ġuda. B’danakollu l‑korla tiegħu ma reġgħetx lura, iżda idu għadha merfugħa.\n\n", "2-ne 20": "[center][font_size=26]Kapitlu 20[/font_size][/center]\n\n[i]Il‑qerda tal‑Assirja hi simbolu tal‑qerda tal‑ħżiena fit‑Tieni Miġja—Ftit se jkun baqa’ nies wara li l‑Mulej jerġa’ jiġi—F’dak il‑jum il‑fdal ta’ Ġakobb se jerġgħu lura—Qabbel Isaija 10. Madwar 559–545 Q.K.[/i]\n\n1 Gwaj għal dawk li jħabbru digrieti nġusti, u li jiktbu l‑inġustizzja li jkunu ordnaw;\n\n2 Li jwarrbu mill‑ġustizzja lil min hu fil‑bżonn, u jisirqu jedd il‑fqar tal‑poplu tiegħi, li jagħmlu priża mir‑romol, u jaħtfu ġid l‑iltiema!\n\n3 U x’se tagħmlu f’jum il‑kastig, u fil‑ħerba li ġejja mill‑bogħod? lejn min se dduru għall‑għajnuna? u fejn se tħallu l‑glorja tagħkom?\n\n4 Mingħajri jispiċċaw jinxteħtu taħt il‑priġunieri, u jaqgħu taħt il‑mejtin. B’danakollu l‑korla tiegħu ma reġgħetx lura, iżda idu għadha merfugħa.\n\n5 O Assirjan, il‑ħatar ta’ għadbi, u l‑għasluġ f’idejhom il‑qilla tagħhom.\n\n6 Kontra ġens ipokrita jien nibagħtu, u kontra l‑poplu tad‑dagħdigħa tiegħi jien nordnalu, li jħarbtu bla ħniena, jaħtaflu l‑priża, u jgħaffeġ fuqu bħat‑tajn tat‑toroq.\n\n7 Imma hu ma jifhimhiex hekk, u f’qalbu ma jidhirlux hekk; iżda f’qalbu għandu li jħarbat, u jeqred bosta ġnus mhux ftit.\n\n8 Għax jgħid: Jaqaw il‑prinċpijiet tiegħi m’humiex kollha slaten?\n\n9 M’hijiex Kalnu bħal Karkemis? M’hijiex Ħamat bħal Arfad? M’hijiex Samarija bħal Damasku?\n\n10 Bħalma idi waqqfet is‑saltniet tal‑allat, fejn kellhom xbihat minquxa aktar minn Ġerusalemm u Samarija;\n\n11 Bħalma għamilt lil Samarija u lil allatha, ma nagħmilx lil Ġerusalemm u lil allatha?\n\n12 Għalhekk għad jiġri li meta l‑Mulej itemm li għandu jagħmel fuq l‑Għolja ta’ Sijon u Ġerusalemm, jien nikkastiga l‑frott tal‑kburija ta’ qalb is‑sultan tal‑Assirja, u l‑glorja tal‑arroganza tiegħu.\n\n13 Għax hu qal: Bis‑saħħa ta’ jdejja u bl‑għaqal tiegħi għamilt dan kollu; għax jien għaqli; u mexxejt il‑fruntieri tal‑popli, u ħtaftilhom ġidhom, u bħall‑ġorf niżżilt lil dawk li jgħammru fiha;\n\n14 U idi sabet bħal bejta ġid il‑poplu; u bħalma wieħed jiġbor il‑bajd mitluq, jien ġbart l‑art kollha; u ħadd ma ħarrek ġwenħajh, jew fetaħ munqaru u pespes.\n\n15 Forsi qatt ftaħret il‑mannara kontra min iqaċċat biha? Forsi l‑munxar qatt qam għal min jaħdem bih? Bħallikieku l‑ħatar jista’ jħarrek lil min jerfgħu, jew l‑għasluġ jerfa’ lilu nnifsu bħallikieku ma kienx biċċa għuda!\n\n16 Għalhekk għad jibgħat is‑Sid, il‑Mulej tal‑Eżerċti, l‑għelubija f’simnitu, u taħt il‑glorja tiegħu iqabbadlu l‑ħruq bħall‑ħruq tan‑nar.\n\n17 U d‑dawl ta’ Iżrael isir nar, u l‑Qaddis tiegħu nar iħeġġeġ, u jsir jaħraq u jikkonsma f’jum wieħed il‑ħurrieq u x‑xewk;\n\n18 U se jikkonsma l‑glorja tal‑masġar tiegħu u tal‑għalqa għammiela tiegħu, kemm ir‑ruħ u kemm il‑ġisem; u huma jkunu bħal meta jaqa’ wieħed li jġorr il‑bandiera.\n\n19 U ftit biss se jkun il‑fdal tas‑siġar tal‑masġar tiegħu, li tfajjel jgħoddhom.\n\n20 U jiġri dakinhar li l‑fdal ta’ Iżrael u l‑bqija li jaħarbu minn dar Ġakobb, ma jibqgħux iżjed jistrieħu fuq min sawwathom, imma jitwieżnu bis‑sewwa fuq il‑Mulej, il‑Qaddis ta’ Iżrael.\n\n21 Il‑fdal jerġa’ lura, iva, sewwasew il‑fdal ta’ Ġakobb, lejn Alla l‑qawwi.\n\n22 Għax, mqar jekk il‑poplu tiegħek Iżrael, ikun bħar‑ramel tal‑baħar, madankollu fdal minnu għad jerġa’ lura; il‑qerda ordnata se tfur bil‑ġustizzja.\n\n23 Għax deċiża l‑qerda li se jagħmel il‑Mulej Alla tal‑Eżerċti, fl‑art kollha.\n\n24 Għalhekk, dan jgħid il‑Mulej Alla tal‑Eżerċti: O poplu tiegħi, int li tgħammar f’Sijon, la tibżax mill‑Assirjan; huwa jsawwtek bil‑bastun, u jerfa’ fuqek il‑ħatar tiegħu, bħalma għamlulek fl‑Eġittu.\n\n25 Għax f’qasir żmien għad tibred ir‑rabja tiegħi, u l‑korla tiegħi ddur għall‑qerda tagħhom.\n\n26 U l‑Mulej tal‑Eżerċti se jibgħat kastig fuqu, bħalma għamel fil‑massakru ta’ Midjan ħdejn il‑blata ta’ Għoreb; u kif il‑bastun refa’ għal fuq il‑baħar, l‑istess jerfgħu bħalma għamel fl‑Eġittu.\n\n27 U jiġri dakinhar li titneħħa minn fuq spalltek it‑tagħbija, u l‑madmad tiegħu jitneħħa minn fuq għonqok, u l‑madmad sejjer jinqered minħabba d‑dlik.\n\n28 Hu wasal Għajjât, qasam minn Migron; f’Mikmas ħalla t‑tagħmir tiegħu.\n\n29 Huma qasmu l‑mogħdija; f’Geba waqqfu l‑kamp; Rama titriegħed; Gibgħa ta’ Sawl ħarbet.\n\n30 Għolli leħnek, O bint Gallim; ara li jasal sa Lajsa, O msejkna Għanatot.\n\n31 Madmena tneħħiet; in‑nies ta’ Gebim jinġabru biex jaħarbu.\n\n32 Imma għal dakinhar jibqa’ f’Nob; u jxejjer idu lejn l‑għolja ta’ bint Sijon, il‑muntanja ta’ Ġerusalemm.\n\n33 Arawh is‑Sid, il‑Mulej tal‑Eżerċti se jqaċċat il‑friegħi bit‑terrur; u se jitqaċċtu dawk ta’ statura għolja; u l‑kburin se jkunu umiljati.\n\n34 U hu se jaqta’ l‑qalba tal‑masġar bil‑ħadid, u jaqa’ l‑Libanu permezz ta’ wieħed setgħan.\n\n", "2-ne 21": "[center][font_size=26]Kapitlu 21[/font_size][/center]\n\n[i]Iz‑zokk ta’ Ġesse (Kristu) se jagħmel ħaqq ġust—L‑għarfien ta’ Alla se jilħaq lid‑dinja kollha fil‑Millennju—Il‑Mulej se jgħolli sinjal u jiġbor flimkien lil Iżrael—Qabbel Isaija 11. Madwar 559–545 Q.K.[/i]\n\n1 U għad toħroġ fergħa miz‑zokk ta’ Ġesse, u għad tinbet fergħa minn għeruqu.\n\n2 U fuqu jistrieħ l‑Ispirtu tal‑Mulej, l‑ispirtu tal‑għerf u d‑dehen, l‑ispirtu tal‑għaqal u l‑qawwa, l‑ispirtu tal‑għarfien u l‑biża’ tal‑Mulej;\n\n3 U se jagħmlu jifhem malajr permezz tal‑biża’ tal‑Mulej; u ma jiġġudikax skont ma jara b’għajnejh, lanqas ma jċanfar skont ma jisma’ b’widnejh.\n\n4 Iżda jiġġudika lill‑foqra skont il‑ġustizzja, u jċanfar skont is‑sewwa għall‑imsejknin tal‑art; u jsawwat id‑dinja bix‑xettru ta’ fommu, u b’nifs xufftejh joqtol lill‑ħażin.\n\n5 U l‑ħżiem ta’ ġenbejh tkun il‑ġustizzja, u l‑fedeltà l‑ħżiem ta’ qaddu.\n\n6 Il‑lupu wkoll jibda jgħammar mal‑ħaruf, u l‑leopard jimtedd mal‑gidi, u jirgħu flimkien l‑għoġol u ferħ l‑iljun; u daqsxejn ta’ tfajjel imexxihom.\n\n7 U l‑baqra u l‑ors jieklu flimkien; il‑frieħ tagħhom flimkien jimteddu; u l‑iljun bħall‑gendus jiekol it‑tiben.\n\n8 U t‑tarbija tal‑ħalib tilgħab fuq il‑ħofra tas‑serp, u t‑tifel miftum idaħħal idu fil‑bejta tal‑lifgħa.\n\n9 Ma jagħmlux deni u anqas ħsara fuq il‑muntanja qaddisa tiegħi kollha, għax mimlija se tkun l‑art bl‑għarfien tal‑Mulej, bħalma l‑baħar hu miksi bl‑ilmijiet.\n\n10 U f’dak il‑jum se jkun hemm għerq ta’ Ġesse, li jieqaf bħala sinjal għall‑popli; lilu jfittxu l‑Ġentili; u glorjuż se jkun il‑mistrieħ tiegħu.\n\n11 U jiġri f’dak il‑jum li l‑Mulej jerġa’ jmidd idu għat‑tieni darba, biex jikseb lura fdal il‑poplu tiegħu, li jkun fadal, mill‑Assirja u mill‑Eġittu, minn Patros u minn Kus, minn Għelam u minn Singħar, u minn Ħamat u mill‑gżejjer tal‑baħar.\n\n12 U jgħolli sinjal lill‑ġnus, u jiġbor il‑mormijin ta’ Iżrael, u jiġbor flimkien l‑imxerrdin ta’ Ġuda mill‑erbat itruf tal‑art.\n\n13 Tintemm ukoll l‑għira ta’ Efrajm, u jinqerdu l‑għedewwa ta’ Ġuda; Efrajm ma jgħirx aktar għal Ġuda, u Ġuda ma jaħqarx lil Efrajm.\n\n14 Iżda huma jtiru fuq spallejn il‑Filistin lejn il‑punent; flimkien jaħtfu lin‑nies tal‑lvant; fuq Edom u Mowab imiddu idejhom, u wlied Għammon lilhom jobdu.\n\n15 U l‑Mulej inixxef għalkollox ilsien il‑baħar tal‑Eġittu; u jxejjer idu fuq ix‑xmara bil‑qawwa tar‑riħ tiegħu, u jofroqha f’seba’ widien, u jwassal lin‑nies biex jaqsmuha bi qrieq niexfa.\n\n16 U jkun hemm triq għall‑poplu tiegħi, għal dawk li jifdal fl‑Assirja, bħalma kien hemm għal Iżrael, dakinhar li tela’ ’l barra mill‑art tal‑Eġittu.\n\n", "2-ne 22": "[center][font_size=26]Kapitlu 22[/font_size][/center]\n\n[i]Fi żmien il‑millennju l‑bnedmin kollha se jroddu ħajr lill‑Mulej—Hu se jgħammar fosthom—Qabbel Isaija 12. Madwar 559–545 Q.K.[/i]\n\n1 U inti tgħid dakinhar: Inroddlok ħajr, O Mulej; minkejja li għadabt għalija l‑korla tiegħek reġgħet lura, u farraġtni.\n\n2 Ara, Alla s‑salvazzjoni tiegħi; jiena nafda u ma jkollix mniex nibża’; għax qawwieti u għanjieti hu l‑Mulej Jaħweh li sar ukoll is‑salvazzjoni tiegħi.\n\n3 Għalhekk, kollkom hena timlew l‑ilma mill‑għejun tas‑salvazzjoni.\n\n4 U f’dak il‑jum għad tgħidu: Roddu ħajr lill‑Mulej, sejjħu ismu, għarrfu lill‑ġnus bl‑għemejjel tiegħu, xandru li ismu huwa fil‑għoli.\n\n5 Għannu lill‑Mulej; għax għamel ħwejjeġ eċċellenti; dan magħruf mal‑art kollha.\n\n6 Għolli leħnek u għajjat, int li tgħammar f’Sijon; għax kbir hu f’nofsok il‑Qaddis ta’ Iżrael.\n\n", "2-ne 23": "[center][font_size=26]Kapitlu 23[/font_size][/center]\n\n[i]Il‑qerda ta’ Babilonja hija simbolu tal‑qerda fit‑Tieni Miġja—Dan se jkun jum ta’ korla u vendetta—Babilonja (id‑dinja) se taqa’ darba għal dejjem—Qabbel Isaija 13. Madwar 559–545 Q.K.[/i]\n\n1 Il‑kundanna ta’ Babilonja, li ra Isaija bin Amos.\n\n2 Fuq muntanja għolja tellgħu stendard, għollu leħinkom lejhom, xejjrulhom idkom, ħalli jidħlu minn bwieb in‑nobbli.\n\n3 Jien tajt l‑ordni lill‑qaddisin tiegħi, sejjaħt ukoll lill‑qalbiena tiegħi, għax għadbi mhuwiex fuq dawk li jifirħu bil‑glorja tiegħi.\n\n4 L‑istorbju tal‑kotra fuq il‑muntanji bħal ta’ poplu kbir, l‑istorbju tar‑rewwixta tas‑saltniet tal‑ġnus miġmugħa flimkien, il‑Mulej tal‑Eżerċti jiġbor l‑eżerċti tal‑gwerra.\n\n5 Ġejjin minn art imbiegħda, minn truf is‑smewwiet, sewwasew, il‑Mulej, u t‑tagħmir ta’ għadbu, biex jagħmel ħerba mill‑art kollha.\n\n6 Ixhru, għax qorob jum il‑Mulej; se jasal bħal qerda mingħand is‑Setgħan.\n\n7 Għalhekk idejn kulħadd jintelqu, u qalb kull bniedem tinħall;\n\n8 U lkoll jitwerwru; uġigħ u niket jaqbadhom; miblugħin iħarsu lejn xulxin; wiċċhom ikun bħall‑fjammi.\n\n9 Araw, jum il‑Mulej għad jasal, kiefer kemm bil‑għadab kif ukoll bil‑qilla tal‑korla, biex jagħmel mill‑art ħerba; u jeqred minnha l‑midinbin.\n\n10 Għax il‑kwiekeb tas‑smewwiet u l‑ġemgħat tagħhom ma jarmux aktar id‑dawl tagħhom; hi u tielgħa, ix‑xemx tiddallam, u l‑qamar ma jroxx dawlu.\n\n11 U jien nikkastiga d‑dinja għal ħżunitha, u l‑ħżiena għal ħtijiethom; nġib fix‑xejn il‑kburija tal‑imkabbrin, u s‑suppervja tat‑terribbli mmidd mal‑art.\n\n12 Nagħmel il‑bniedem aktar prezzjuż mid‑deheb fin; sewwasew il‑bniedem aktar mill‑feles dehbi ta’ Ofir.\n\n13 Għalhekk, nriegħed is‑smewwiet, u minn sisienha titheżheż l‑art, bil‑qilla tal‑Mulej tal‑Eżerċti, u f’jum in‑nar tal‑korla tiegħu.\n\n14 U jkun bħal ċriev ikkaċċjat, u bħal nagħġa li m’hemm ħadd jiġborha; u jdur kull wieħed lejn il‑poplu tiegħu, u kull bniedem lejn artu jaħrab.\n\n15 Kull min hu mkabbar, jinfduh; iva, u kull min hu ħaġa waħda mal‑ħżiena, jaqa’ permezz tax‑xabla.\n\n16 Itertqulhom l‑uliedhom quddiem għajnejhom; jisirqulhom ’il djarhom u san‑nisa jistuprawlhom.\n\n17 Araw, jien inqajjem għalihom il‑Medi, li ma jħarisx lejn il‑fidda u d‑deheb, u ma jeħux pjaċir bihom.\n\n18 Qwieshom itertqu wkoll iż‑żgħażagħ; u ma jkollhom l‑ebda ħniena għal frott il‑ġuf; għajnejhom mhumiex se jeħilsuha lit‑tfal.\n\n19 U Babilonja, il‑glorja tas‑saltniet, is‑sbuħija tal‑maestà tal‑Kaldin, għad tkun bħal Sodoma u Gomorra, meta ġġarrfu b’idejn Alla.\n\n20 Qatt aktar ma titgħammar, minn nisel għal nisel ħadd aktar ma joqgħod fiha: lanqas l‑Għarbi ma jtella l‑għarix fiha; u r‑rgħajja lanqas ma jserrħu l‑merħla tagħhom hemm.\n\n21 Imma hemm jistrieħu l‑bhejjem selvaġġi tax‑xagħri; u djarhom ikunu mimlijin ngħam; u jgħammru hemm il‑kokki, u jiżfnu hemm is‑satri.\n\n22 U l‑bhejjem selvaġġi tal‑gżejjer inewwħu fil‑ħerba ta’ djarhom, u d‑draguni fi djarhom tal‑pjaċir; u s‑siegħa tagħha waslet, u jiemha iżjed ma jtulux. Għax jien ma ndumx ma neqridha; iva, għax jien se nkun ħanin mal‑poplu tiegħi, iżda l‑ħżiena se jinqerdu.\n\n", "2-ne 24": "[center][font_size=26]Kapitlu 24[/font_size][/center]\n\n[i]Iżrael se jinġabar u se jgawdi l‑mistrieħ waqt il‑millennju—Luċifru ġie mkeċċi ’l barra mis‑smewwiet talli rvella—Iżrael se joħroġ rebbieħ fuq Babilonja (id‑dinja)—Qabbel Isaija 14. Madwar 559–545 Q.K.[/i]\n\n1 Għax il‑Mulej se jħenn għal Ġakobb, u jerġa’ jagħżel lil Iżrael, u jġibhom jistrieħu f’arthom; u magħhom jissieħbu l‑barranin, u huma jingħaqdu ma’ dar Ġakobb.\n\n2 U jeħduhom il‑popli u jġibuhom f’imkienhom; iva, mill‑bogħod sat‑truf l‑art; u huma se jerġgħu lura fl‑artijiet imwiegħda tagħhom. U tiksibhom dar Iżrael, u art il‑Mulej tkun għall‑qaddejja, rġiel u nisa; u jeħduhom lsiera għand dawk li kienu jassruhom; u huma jaħkmu fuq il‑ħakkiema tagħhom.\n\n3 U jiġri dakinhar li l‑Mulej iserrħek min‑niket, u mill‑biża’, u mill‑jasar iebes li fih ġagħluk isservi.\n\n4 U jiġri f’dak il‑jum, li int tippronunzja dan il‑proverbju kontra s‑sultan ta’ Babilonja, u tgħidlu: Kif intemm it‑tirann, kif intemmet il‑belt tad‑deheb!\n\n5 Kisser il‑Mulej ħatar il‑ħżiena, ix‑xettru tal‑ħakkiema.\n\n6 Hu li sawwat il‑popli fil‑qilla tiegħu, bi swat ma jaqta’ qatt; hu li saltan f’qilltu fuq il‑ġnus, hu ppersegwitat, u ħadd ma jopponi.\n\n7 Strieħet u kkwitat l‑art kollha; nfexxew jgħannu.\n\n8 Iva, iċ‑ċipress jifraħ minħabba fik, hekk ukoll iċ‑ċedri tal‑Libanu, u jgħidu: Mindu int tinsab mimdud, ħadd ma jitla’ jqaċċat minna.\n\n9 L‑infern minn taħt tqanqal għalik biex jilqgħek mal‑wasla tiegħek; iqajjem għalik il‑mejtin, saħansitra il‑kbarat kollha tal‑art; qajjem mit‑tronijiet tagħhom is‑slaten kollha tal‑ġnus.\n\n10 U jinfexxu jitkellmu u jgħidulek: Int ukoll ġejt dgħajjef bħalna? Int sirt tixbaħna?\n\n11 Tniżżlet kburitek fil‑qabar; ma jinstemax aktar id‑daqq taċ‑ċitra tiegħek; taħtek hemm sodda tad‑dud, u d‑dud għatietek.\n\n12 Kif waqajt mis‑smewwiet, O Luċifru, bin iż‑żerniq! Stabatt mal‑art, int li l‑ġnus dgħajjift!\n\n13 Għax int kont għidt f’qalbek: Nitla’ sas‑smewwiet, ’il fuq mill‑kwiekeb ta’ Alla t‑tron tiegħi ngħolli; u npoġġi wkoll fuq il‑muntanja tal‑kongregazzjoni, fi truf it‑tramuntana;\n\n14 Nitla’ sa fuq qċaċet is‑sħab; insir nixbah lil Alla l‑Għoli.\n\n15 Imma int titniżżel fl‑infern, f’qiegħ l‑għammieq.\n\n16 Dawk li jarawk jifluk waħda sew, iħarsu lejk u jgħidu: Hu dan il‑bniedem li heżżeż l‑art, li riegħed is‑saltniet?\n\n17 U għamel deżert mid‑dinja, u blietha qeridhom, u ma fetaħx id‑dar tal‑ħabsin tiegħu?\n\n18 Is‑slaten kollha tal‑ġnus, sewwasew, lkoll jistrieħu fil‑glorja, kull wieħed f’daru.\n\n19 Imma int mormi ’l bogħod minn qabrek, bħal fergħa mistmerra, u l‑fdal ta’ dawk li ġew maqtulin, minfuda bis‑sejf, li jinżlu sal‑qiegħa tal‑ħofra; bħal ġisem mirfus taħt ir‑riġlejn.\n\n20 Int ma tingħaqadx magħhom fid‑difna, għax int ħarbatt lil artek, u l‑poplu tiegħek qtilt; qatt iżjed ma jissemma nisel il‑ħażin.\n\n21 Ħejju għall‑qatla ta’ wliedu minħabba l‑ħażen ta’ missirijiethom, li ma jqumux, jew jirtu l‑art, jew jimlew bil‑bliet wiċċ id‑dinja.\n\n22 Għax jien inqum għalihom, jgħid il‑Mulej tal‑Eżerċti, u neqred minn Babilonja, isimha u fdalha, u binha, u neputiha, jgħid il‑Mulej.\n\n23 Nagħmel minnha wkoll xagħri għall‑kappun, u għadajjar ta’ ilma; u niknisha bl‑ixkupa tal‑qerda, jgħid il‑Mulej tal‑Eżerċti.\n\n24 Ħalef il‑Mulej tal‑Eżerċti u qal: Bħalma ħsibt jien, hekk se jiġri; bħalma jien ipproponejt, hekk isir—\n\n25 Lill‑Assirjan nġib f’arti, u fuq il‑muntanji tiegħi nitfgħu taħt riġlejja; u minn fuqu jitneħħa l‑madmad tiegħu, u minn fuq spallejhom jitneħħa tagħbijietu.\n\n26 Dan hu l‑għan li ġie propost għall‑art kollha; u din hi l‑id merfugħa fuq il‑ġnus kollha.\n\n27 Għax il‑Mulej tal‑Eżerċti ppropona, u min se jħassru? U idu merfugħa, u min se jiċħadha?\n\n28 Fis‑sena li miet is‑sultan Aħaż tħabbret din il‑kundanna.\n\n29 La tifraħx, Filistja, kollha, talli tkisser il‑ħatar li kien isawwtek; għax minn għerq is‑serp toħroġ lifgħa, u frottu jkun serpent tan‑nar itir.\n\n30 U jiekol l‑ewwel wild tal‑foqra, u min hu fil‑bżonn jistrieħ b’moħħu kwiet; u jien noqtol bil‑ġuħ lil għerqek, u lil fdalek huwa jeqred.\n\n31 Ixher, ja bieb; għajjat, ja belt; iddiżintegra, Filistja, kollok kemm int; għax se tiġi daħna mit‑tramuntana, u waħdu ħadd mhu ħa jkun fiż‑żminijiet maħtura tiegħu.\n\n32 Xi jwieġbu mela l‑messaġġiera tal‑ġnus? Li l‑Mulej waqqaf lil Sijon, u fiha jistkennu l‑imsejknin tal‑poplu tiegħu.\n\n", "2-ne 25": "[center][font_size=26]Kapitlu 25[/font_size][/center]\n\n[i]Nefi jeżulta fis‑sempliċità—Il‑profeziji ta’ Isaija se jiġu mifhuma fl‑aħħar żminijiet—Il‑Lhud jerġgħu lura minn Babilonja, isallbu lill‑Messija, u jiġu mxerrdin u kkastigati—Huma jiġu rrestawrati meta jemmnu fil‑Messija—Hu jiġi għall‑ewwel darba sitt mitt sena wara li Leħi ħalla Ġerusalemm—In‑Nefiti jħarsu l‑liġi ta’ Mosè u jemmnu fi Kristu, li hu l‑Qaddis ta’ Iżrael. Madwar 559–545 Q.K.[/i]\n\n1 Issa jien, Nefi, se nitkellem ftit dwar il‑kliem li jiena ktibt, li ngħad b’fomm Isaija. Għax araw, Isaija qal bosta ħwejjeġ li kienu diffiċli għal ħafna minn niesi li jifhmuhom; għax huma ma jafux dwar il‑mod tal‑profezija fost il‑Lhud.\n\n2 Għax jien, Nefi, m’għallimthomx ħafna ħwejjeġ dwar l‑użanza tal‑Lhud; għax għemilhom kien għemil id‑dlam, u ħidmiethom kienu ħidmiet mistkerrha.\n\n3 Għalhekk, jien se nikteb lill‑poplu tiegħi, lil dawk kollha li minn issa ’l quddiem għandhom jirċievu dawn il‑ħwejjeġ li jien se nikteb, ħalli huma jkunu jafu l‑ġudizzji ta’ Alla li jiġu fuq il‑ġnus kollha, skont il‑kelma li huwa qal.\n\n4 Għalhekk, agħtu widen, O poplu tiegħi, li intom mid‑dar ta’ Iżrael, u isimgħu kliemi; għax għalkemm kliem Isaija għalikom mhumiex daqstant ċar, madankollu huwa ċar għal dawk kollha li huma mimlijin bl‑ispirtu tal‑profezija. Iżda jien se nagħtikom profezija, skont l‑ispirtu li jinsab fija; għalhekk jien se nħabbar skont is‑sempliċità li ilha miegħi miż‑żmien li jien ħallejt Ġerusalemm ma’ missieri; għax araw, ruħi ssib l‑għaxqa tagħha fis‑sempliċità li biha nkellem lill‑poplu tiegħi, biex huma jkunu jistgħu jitgħallmu.\n\n5 Iva, u ruħi ssib l‑għaxqa tagħha fi kliem Isaija, għax jien tlaqt minn Ġerusalemm, u għajnejja raw l‑għemejjel tal‑Lhud, u jiena naf li l‑Lhud verament jifhmu kliem il‑profeti, u m’hawn l‑ebda poplu ieħor li jifhem il‑ħwejjeġ li ntqalu lil‑Lhud daqshom, ħlief dawk li ġew mgħallmin skont l‑użanza tal‑għemejjel tal‑Lhud.\n\n6 Iżda araw, jien, Nefi, m’għallimtx lil uliedi skont l‑użanza tal‑Lhud; iżda araw, jiena stess, kont ngħammar Ġerusalemm, għalhekk naf dwar ir‑reġjuni tal‑madwar; u lil uliedi semmejtilhom dwar il‑ġudizzji ta’ Alla, li ġew fis‑seħħ fost il‑Lhud, skont dak kollu li tkellem dwaru Isaija, u jien m’iniex se niktibhom.\n\n7 Iżda araw, jien se nkompli bil‑profezija tiegħi stess, skont is‑sempliċità tiegħi; li permezz tagħha naf li ħadd ma jista’ jifhimni ħażin; madankollu, fi żmien li fih jitwettqu l‑profeziji ta’ Isaija l‑bnedmin se jkunu jafu b’ċertezza, fi żmien li fih se jiġu fis‑seħħ.\n\n8 Għalhekk, huma verament siewja għal ulied il‑bnedmin, u dawk li jaħsbu li mhumiex, lilhom se nkellem b’mod partikolari, u se nindirizza kliemi lill‑poplu tiegħi; għax naf li se jkunu mill‑aktar siewja għalihom fl‑aħħar żminijiet; għax f’dak il‑żmien huma se jaslu li jifhmuhom; għalhekk, għall‑ġid tagħhom jiena ktibthom.\n\n9 U hekk kif nisel spiċċa nqered minn fost il‑Lhud minħabba l‑ħażen, bl‑istess mod huma spiċċaw inqerdu minn nisel għal nisel skont ħżunithom; u ħadd minnhom qatt ma nqered mingħajr ma dan ġie mbassar lilhom mill‑profeti tal‑Mulej.\n\n10 Għalhekk, intqal lilhom dwar il‑qerda li kellha tolqothom, immedjatament wara li missieri ħalla Ġerusalemm; madankollu, huma webbsu qalbhom; u skont il‑profezija tiegħi huma spiċċaw inqerdu, ħlief għal dawk li kienu tturufnati fil‑jasar tal‑Babilonja.\n\n11 U issa se ngħid dan permezz tal‑ispirtu li jinsab fija. U minkejja li kienu tturufnati huma se jerġgħu lura, u se jirtu l‑art ta’ Ġerusalemm; għalhekk, huma se jerġgħu jiġu rrestawrati għal darb’oħra fl‑art ta’ wirthom.\n\n12 Iżda, araw, huma se jkollhom gwerer u xnigħat ta’ gwerer; u meta jasal iż‑żmien li l‑Iben il‑Waħdieni tal‑Missier, sewwasew il‑Missier tas‑smewwiet u l‑art, juri lilu nnifsu fil‑ġisem, araw, huma sejrin iwarrbuh, minħabba ħżunithom, u l‑ebusija ta’ qalbhom, u r‑ras iebsa tagħhom.\n\n13 Araw, huma se jsallbuh; u wara li jitqiegħed f’qabar għal tlett ijiem huwa se jqum mill‑imwiet, bil‑fejqan fuq ġwenħajh; u dawk kollha li jemmnu f’ismu se jiġu salvati fis‑saltna ta’ Alla. Għalhekk, ruħi ssib l‑għaxqa tagħha meta jien inħabbar dwaru, għax jien rajt żmienu, u qalbi tfaħħar l‑isem qaddis tiegħu.\n\n14 U araw għad jiġri li wara li l‑Messija jqum mill‑imwiet, u juri lilu nnifsu lill‑poplu tiegħu, lil dawk kollha li jemmnu f’ismu, araw, Ġerusalemm se terġa’ tisfa meqruda; għax ħażin għalihom dawk li jeħduha kontra Alla u kontra l‑poplu tal‑knisja tiegħu.\n\n15 Għalhekk, il‑Lhud sejrin jinxterdu fost il‑ġnus kollha; iva, u Babilonja wkoll se tisfa meqruda; għalhekk, il‑Lhud sejrin jinxterdu permezz ta’ ġnus oħra.\n\n16 U wara li huma jkunu ġew mxerrdin, u l‑Mulej Alla jikkastigahom permezz ta’ ġnus oħra għal bosta ġenerazzjonijiet, iva, sewwasew minn nisel għal nisel sakemm jaslu biex jemmnu fi Kristu, Iben Alla, u fl‑espjazzjoni, li hija infinita għall‑umanità kollha—u meta jasal dak il‑jum li huma jemmnu fi Kristu, u jqimu lill‑Missier f’ismu, b’qalb safja u idejn nodfa, u ma jibqgħux aktar jistennew Messija ieħor, mbagħad, f’dak iż‑żmien, jasal il‑jum li fih ċertament ikun meħtieġ li huma jemmnu dawn il‑ħwejjeġ.\n\n17 U l‑Mulej jerġa’ jmidd idu għat‑tieni darba biex jirrestawra lill‑poplu tiegħu mill‑istat mitluf u dekadut tagħhom. Għalhekk, huwa jkompli biex iwettaq ħidma mill‑aktar meraviljuża u tal‑għaġeb fost ulied il‑bnedmin.\n\n18 Għalhekk, huwa jiżvelalhom kliemu, liema kliem sejjer jagħmel ħaqq minnhom fl‑aħħar jum, għax se jingħata lilhom biex jikkonvinċihom dwar il‑veru Messija, li ġie mwarrab minnhom; u biex jikkonvinċihom li m’għandhomx ikomplu jistennew aktar li jiġi xi Messija, għax ħadd mhu se jiġi, ħlief xi Messija falz li jqarraq bin‑nies; għax hemm biss Messija wieħed li tkellmu dwaru l‑profeti, u dak il‑Messija huwa dak li lilu l‑Lhud sejrin iwarrbu.\n\n19 Għax skont kliem il‑profeti, il‑Messija se jiġi fi żmien sitt mitt sena miż‑żmien li fih missieri ħalla Ġerusalemm; u skont kliem il‑profeti, kif ukoll skont il‑kelma tal‑anġlu ta’ Alla, ismu se jkun Ġesù Kristu, Bin Alla.\n\n20 U issa, ħuti, jien tkellimt b’ċarezza biex intom ma tifhmunix ħażin. U daqs kemm hu ħaj il‑Mulej Alla li ħareġ lil Iżrael ’il barra mill‑art tal‑Eġittu, u ta lil Mosè qawwa li hu seta’ jfejjaq il‑ġnus wara li huma sfaw migduma mis‑sriep velenużi, jekk huma jixħtu għajnejhom fuq is‑serp li huwa għolla quddiemhom, kif ukoll tah qawwa li jolqot il‑blat u minnu joħroġ l‑ilma; araw jien ngħidilkom, li daqs kemm huma vera dawn il‑ħwejjeġ, u daqs kemm hu ħaj il‑Mulej Alla, m’hawn l‑ebda isem ieħor mogħti mis‑smewwiet ’l isfel ħlief dan Ġesù Kristu, li dwaru jien tkellimt, li permezz tiegħu il‑bniedem jista’ jsalva.\n\n21 Hu għalhekk li l‑Mulej Alla wegħedni li dawn il‑ħwejjeġ li jien qed nikteb għandhom jiġu mħarsa u ppreservati, u mgħoddija lil nisli, minn nisel għal nisel, ħalli l‑wegħda dwar Ġużeppi tkun tista’ tiġi fis‑seħħ, li nislu qatt mhu se jinqered sakemm iddum wieqfa d‑dinja.\n\n22 Għalhekk, dawn il‑ħwejjeġ se jgħaddu minn nisel għal nisel sakemm iddum wieqfa d‑dinja; u huma se jgħaddu skont ir‑rieda u x‑xewqa ta’ Alla; u l‑ġnus li se jirtuhom se jkunu ġġudikati permezz tagħhom skont il‑kliem li hu miktub.\n\n23 Għax aħna naħdmu bil‑ħrara biex niktbu, ħalli nipperswadu lil uliedna, kif ukoll lil ħutna, biex jemmnu fi Kristu, u jirrikonċiljaw irwieħhom ma’ Alla; għax nafu li hu permezz tal‑grazzja li aħna nsalvaw, wara li nagħmlu kulma nistgħu.\n\n24 U, minkejja li nemmnu fi Kristu, aħna nħarsu l‑liġi ta’ Mosè, u b’fermezza nistennew bil‑ħrara lil Kristu, sakemm tiġi fis‑seħħ il‑liġi.\n\n25 Għax, huwa għalhekk li ġiet mogħtija l‑liġi; b’hekk il‑liġi għalina spiċċat ħaġa mejta, u aħna ksibna l‑ħajja fi Kristu minħabba l‑fidi tagħna; madankollu aħna nħarsu l‑liġi minħabba l‑kmandamenti.\n\n26 U aħna nitkellmu dwar Kristu, aħna nifirħu fi Kristu, aħna nxandru l‑Kristu, aħna nħabbru dwar Kristu, u aħna niktbu skont il‑profeziji tagħna, ħalli wliedna jkunu jafu lejn liema sors għandhom iħarsu għall‑maħfra ta’ dnubiethom.\n\n27 Għalhekk, aħna nitkellmu dwar il‑liġi ħalli wliedna jkunu jafu li l‑liġi hija mejta; u huma, għax jafu li l‑liġi hi mejta, jistgħu jħarsu ’l quddiem lejn dik il‑ħajja li tinsab fi Kristu, u jkunu jafu għalfejn ġiet mogħtija l‑liġi. U wara li l‑liġi tiġi fis‑seħħ permezz ta’ Kristu, huma ma jkollhomx għalfejn iwebbsu qalbhom kontrih meta l‑liġi tiġi fi tmiemha.\n\n28 U issa araw, ja poplu tiegħi, intom nies ta’ ras iebsa; għalhekk, jien kellimtkom b’mod mill‑aktar ċar, biex ma tifhmunix ħażin. U l‑kliem li jiena għidt se jixhed kontrikom; għax huwa biżżejjed biex jgħallem lil dak li jkun it‑triq it‑tajba; għax it‑triq it‑tajba hi li temmnu fi Kristu u ma tiċħduhx; għax jekk tiċħduh tkunu qed tiċħdu wkoll il‑profeti u l‑liġi.\n\n29 U issa araw, jien ngħidilkom li t‑triq it‑tajba hi li temmnu fi Kristu, u ma tiċħduhx; u Kristu huwa l‑Qaddis ta’ Iżrael; għalhekk jeħtieġ li tmilu quddiemu, u tqimuh bis‑setgħa u l‑qawwa tagħkom kollha, kif ukoll b’moħħkom kollu, u b’ruħkom kollha; u jekk tagħmlu dan bl‑ebda mod ma tiġu mwarrbin.\n\n30 U, sakemm tibqa’ l‑ħtieġa, jeħtieġ li tħarsu r‑riti u l‑ordinanzi ta’ Alla sakemm il‑liġi li ngħatat lil Mosè tiġi fis‑seħħ.\n\n", "2-ne 26": "[center][font_size=26]Kapitlu 26[/font_size][/center]\n\n[i]Kristu se jimministra fost in‑Nefiti—Nefi jipprevedi l‑qerda tal‑poplu tiegħu—Huma se jitkellmu minn ġot‑trab—Il‑Ġentili se jibnu knejjes foloz u alleanzi sigrieti—Il‑Mulej jipprojbixxi l‑bnedmin milli jwettqu l‑frodi saċerdotali. Madwar 559–545 Q.K.[/i]\n\n1 U wara li Kristu jkun qam mill‑imwiet hu se juri lilu nnifsu lilkom, uliedi, u għeżież ħuti; u l‑kliem li se jgħidilkom se jkun il‑liġi li intom għandkom tipprattikaw.\n\n2 Għax araw, ngħidilkom li jiena rajt illi se jgħaddu bosta ġenerazzjonijiet, u se jkun hemm gwerer enormi u tilwim fost il‑poplu tiegħi.\n\n3 U wara li jiġi l‑Messija se jingħataw sinjali lill‑poplu tiegħi li juru t‑twelid tiegħu, kif ukoll il‑mewt u l‑qawmien tiegħu; u kbir u tal‑biżà se jkun dak il‑jum għall‑ħżiena, għax huma se jinqerdu; u huma jinqerdu minħabba li warrbu lill‑profeti, u lill‑qaddisin, u ħaġġruhom, u qatluhom; għalhekk l‑għajjat ta’ demm il‑qaddisin jitla’ ’l fuq mill‑art lejn Alla kontrihom.\n\n4 Għalhekk, dawk kollha li huma mkabbrin, u li jagħmlu l‑ħażen, il‑jum li ġej sejjer jaħraqhom, jgħid il‑Mulej tal‑Eżerċti, għax huma se jkunu bħat‑tiben.\n\n5 U dawk li joqtlu lill‑profeti, u lill‑qaddisin, il‑qigħan tal‑art sejrin jibilgħuhom, jgħid il‑Mulej tal‑Eżerċti; u l‑muntanji sejrin jiksuhom, u l‑irwiefen sejrin itajruhom, u l‑bini se jaqa’ fuqhom u jfarrakom biċċiet u jitħanhom fi trab.\n\n6 U huma se jintlaqtu mir‑ragħad u l‑beraq, u t‑terrimoti, u kull xorta ta’ qerda, għax jixgħel in‑nar tal‑korla tal‑Mulej kontrihom, u huma jkunu bħat‑tiben, u l‑jum li ġej sejjer jeqridhom, jgħid il‑Mulej tal‑Eżerċti.\n\n7 O l‑uġigħ, u n‑niket ta’ ruħi għat‑telfien tal‑maqtulin tal‑poplu tiegħi! Għax jien, Nefi, rajt dan, u kważi nħossni se ninfena quddiem il‑preżenza tal‑Mulej; iżda jeħtieġ li nsejjaħ lil Alla tiegħi: Triqatek huma ġusti.\n\n8 Iżda araw, il‑ġusti li jisimgħu kliem il‑profeti, u ma jeqirduhomx, iżda b’fermezza jħarsu ’l quddiem lejn Kristu għas‑sinjali li jingħataw, minkejja l‑persekuzzjoni kollha—araw, dawn huma dawk li mhumiex se jinqerdu.\n\n9 Iżda se jidhrilhom Bin is‑Sewwa; u se jfejjaqhom, u huma se jkunu fis‑sliem miegħu, sakemm jgħaddu tliet ġenerazzjonijiet, u bosta mir‑raba’ ġenerazzjoni jkunu mietu fis‑sewwa.\n\n10 U meta dawn il‑ħwejjeġ ikunu għaddew, f’qasir żmien niesi se jintlaqtu minn qerda; għax, minkejja l‑uġigħ ta’ ruħi, jiena rajt dan; għalhekk, naf li dan se jiġri; u huma jbigħu lilhom infushom b’xejn; għax, bħala premju għall‑kburija tagħhom u l‑bluha tagħhom huma se jaħsdu l‑qerda; għax peress li huma spiċċaw suġġett għax‑xitan u jagħżlu l‑għemejjel tad‑dlam minflok tad‑dawl, għalhekk jeħtieġ li jinżlu fl‑infern.\n\n11 Għax l‑Ispirtu tal‑Mulej ma jibqax dejjem mal‑bniedem. U meta l‑Ispirtu ma jibqax aktar mal‑bniedem imbagħad f’qasir żmien tasal il‑qerda, u dil‑ħaġa tnikkitli ruħi.\n\n12 U kif jien tkellimt dwar il‑konvinzjoni tal‑Lhud, li Ġesù hu tassew Kristu, jeħtieġ li l‑Ġentili jkunu konvinti wkoll li Ġesù hu Kristu, Alla l‑Etern;\n\n13 U li hu juri lilu nnifsu lil dawk kollha li jemmnu fih, bil‑qawwa tal‑Ispirtu s‑Santu; sewwasew, lil kull ġens, tribù, ilsien u poplu, u jwettaq mirakli mill‑aktar kbar, u sinjali, u għeġubijiet, fost ulied il‑bnedmin skont il‑fidi tagħhom.\n\n14 Iżda araw, jiena nħabbrilkom dwar l‑aħħar żminijiet; dwar iż‑żminijiet meta l‑Mulej Alla se jiżvela dawn il‑ħwejjeġ lill‑ulied il‑bnedmin.\n\n15 Wara li ftit, ftit nisli u nisel ħuti jispiċċaw jitilfu l‑fidi, u jkunu ġew ikkastigati mill‑Ġentili; sewwasew, wara li l‑Mulej Alla jkun dawwarhom minn kull naħa, u assedjahom b’muntanja, u bena fortizzi kontrihom; u wara li jkunu tniżżlu ’l isfel fit‑trab, sal‑punt li ma jibqgħux aktar, madankollu se jinkiteb kliem il‑ġusti, u se jinstema’ talb il‑fidili, u dawk kollha li ftit, ftit spiċċaw tilfu l‑fidi mhumiex se jintesew.\n\n16 Għax dawk li sejrin jinqerdu se jkellmuhom minn ġol‑art, u kliemhom se joħroġ minn ġot‑trab, u leħinhom se jkun bħal ta’ wieħed li jsejjaħ l‑ispirti; għax il‑Mulej Alla se jagħtih il‑qawwa, li jista’ jitkellem dwarhom b’leħen ipespes, bħallikieku ħiereġ minn ġol‑art; u kliemhom se jpespes minn ġot‑trab.\n\n17 Għax dan jgħid il‑Mulej: Huma se jiktbu l‑ħwejjeġ li se jseħħu fosthom, u dawn se jinkitbu u jiġu ssiġillati fi ktieb, u dawk li ftit, ftit spiċċaw tilfu l‑fidi mhumiex se jirtuhom, għax huma jippruvaw jeqirdu l‑ħwejjeġ ta’ Alla.\n\n18 Għalhekk, hekk kif dawk li ġew meqrudin inqerdu f’qasir żmien; u l‑kotra tan‑nies terribbli tagħhom se tkun bħal karfa li m’għadhiex aktar—sewwasew, dan jgħid il‑Mulej Alla: dan se jseħħ f’ħakka t’għajn, għall‑għarrieda—\n\n19 U għad jiġri li dawk li ftit, ftit tilfu l‑fidi sejrin jiġu kkastigati permezz ta’ id il‑Ġentili.\n\n20 U l‑Ġentili huma mkabbrin fil‑kburija ta’ għajnejhom, u tfixklu, minħabba l‑kobor tal‑ostaklu tagħhom, fejn huma bnew bosta knejjes; madankollu, huma ddisprezzaw il‑qawwa u l‑mirakli ta’ Alla, u ppritkaw lilhom infushom l‑għerf tagħhom u t‑tagħlim tagħhom, ħalli jkunu jistgħu jiggwadanjaw u jitħnu wiċċ il‑fqir.\n\n21 U hemm bosta knejjes mibnija li jikkawżaw l‑għira, u l‑ġlied, u l‑ħażen.\n\n22 U hemm ukoll alleanzi sigrieti, sewwasew kif kien hemm fi żmien il‑qedem, skont l‑alleanzi tax‑xitan, għax huwa l‑fundatur ta’ dawn il‑ħwejjeġ kollha; iva, il‑fundatur tal‑qtil, u l‑għemejjel tad‑dlam; iva, u hu jmexxihom minn għonqhom b’ħabel tal‑għażel, sakemm jorbothom b’ħbula b’saħħithom għal dejjem.\n\n23 Għax araw, għeżież ħuti, jien ngħidilkom li l‑Mulej Alla ma jaħdimx fid‑dalma.\n\n24 Hu ma jagħmel xejn ħlief dak li hu ta’ benefiċċju għad‑dinja; għax hu jħobb id‑dinja, saħansitra jagħti ħajtu biex ikun jista’ jressaq lill‑bnedmin kollha lejh. Għalhekk, hu ma jordna lil ħadd biex ma jgawdix mis‑salvazzjoni tiegħu.\n\n25 Araw, hu jgħid lil xi ħadd, Itlaq minn quddiemi? Araw, jien ngħidilkom, Le; iżda hu jgħid: Ejjew għandi lkoll minn truf l‑art, ixtru ħalib u għasel, bla flus u bla ħlas.\n\n26 Araw, huwa qatt ordna lil xi ħadd biex jitlaq ’il barra mis‑sinagogi, jew ’il barra mid‑djar ta’ qima? Araw, jiena ngħidilkom, Le.\n\n27 Huwa qatt ordna lil xi ħadd biex ma jgawdix mis‑salvazzjoni tiegħu? Araw, jiena ngħidilkom, Le; imma hu offriha lill‑bnedmin kollha bla ħlas; u hu ordna lill‑poplu tiegħu li għandhom jipperswadu lill‑bnedmin kollha ħalli jindmu.\n\n28 Araw, il‑Mulej qatt ordna lil xi ħadd biex ma jgawdix mit‑tjubija tiegħu? Araw, jiena ngħidilkom, Le; iżda l‑bnedmin kollha huma privileġġjati, wieħed bħall‑ieħor, u ħadd mhu pprojbit.\n\n29 Hu jordna li m’għandu jkun hawn l‑ebda frodi saċerdotali; għax, araw, il‑frodi saċerdotali tikkonsisti minn irġiel li jippritkaw u jippreżentaw irwieħhom bħala dawl għad‑dinja, biex jakkwistaw u jiksbu t‑tifħir tad‑dinja; iżda ma jfittxux il‑ġid ta’ Sijon.\n\n30 Araw, il‑Mulej ipprojbixxa din il‑ħaġa; għalhekk, il‑Mulej Alla ta kmandament li l‑bnedmin kollha għandu jkollhom il‑karità, liema karità hija l‑imħabba. U jekk ma jkollhomx il‑karità ma jkunu jiswew għal xejn. Għalhekk, jekk huma jkollhom il‑karità huma ma jippermettux li l‑ħaddiem f’Sijon jinqered.\n\n31 Iżda l‑ħaddiem f’Sijon għandu jaħdem għal Sijon; għax jekk jaħdem għall‑flus huwa jinqered.\n\n32 U għal darb’oħra, il‑Mulej Alla ordna li l‑bnedmin m’għandhomx joqtlu; m’għandhomx jgħidu kelma b’oħra; m’għandhomx jisirqu; m’għandhomx isemmu isem il‑Mulej Alla tagħhom fil‑batal; m’għandhomx jgħiru; m’għandu jkollhom l‑ebda malizzja; m’għandhomx jitlewmu bejniethom; m’għandhomx jaqgħu fiż‑żina; u m’għandhom jagħmlu xejn minn dawn il‑ħwejjeġ; għax min jagħmilhom jinqered.\n\n33 Għax xejn minn dan il‑ħażen mhu ġej mill‑Mulej; għax hu jagħmel dak li hu tajjeb fost ulied il‑bnedmin; u xejn ma jagħmel li ma jkunx ċar għal ulied il‑bnedmin; u hu jistedinhom ilkoll biex imorru għandu u jgawdu mit‑tjubija tiegħu; u ma jirrifjuta lil ħadd li jiġi għandu, iswed jew abjad, skjav jew ħieles, maskil jew femminil; u hu jiftakar fil‑pagani; u kulħadd l‑istess għal Alla, kemm il‑Lhud kif ukoll il‑Ġentili.\n\n", "2-ne 27": "[center][font_size=26]Kapitlu 27[/font_size][/center]\n\n[i]Id‑dlam u l‑apostasija se jiksu l‑art fl‑aħħar żminijiet—Il‑Ktieb ta’ Mormon se jinġieb għad‑dawl—Tliet Xhieda se jixhdu dwar il‑ktieb—L‑istudjuż jgħid li ma jistax jaqra ktieb issiġillat—Il‑Mulej sejjer iwettaq ħidma mill‑aktar meraviljuża u tal‑għaġeb—Qabbel Isaija 29. Madwar 559–545 Q.K.[/i]\n\n1 Iżda, araw, fl‑aħħar żminijiet, jew fi żmien il‑Ġentili—iva, araw il‑ġnus kollha tal‑Ġentili kif ukoll il‑Lhud, kemm dawk li għandhom jiġu fuq din l‑art u dawk li se jkunu f’artijiet oħra, iva, sewwasew fuq l‑artijiet kollha tad‑dinja, araw, huma se jiskru bil‑ħażen u b’kull xorta ta’ għemejjel mistkerrha—\n\n2 U meta jasal dak il‑jum il‑Mulej tal‑Eżerċti se jżurhom bir‑ragħad u bit‑theżhiż, u bi ħsejjes kbar, u b’riefnu, u tempesta, u bil‑fjamma tan‑nar qerried.\n\n3 U l‑ġnus kollha li jeħduha kontra Sijon, u li jgħakksuha, se jkunu bħal ħolma ta’ dehra billejl; iva, għalihom se jkun bħal raġel imġewwaħ li joħlom, u araw huwa jiekol iżda jistenbaħ u jsib li ruħu vojta; jew bħal raġel għatxan li joħlom, u araw hu jixrob iżda jistenbaħ u jsib li hu debboli, u ruħu għatxana; iva, l‑istess jiġrilha l‑miġemgħa tal‑ġnus kollha li jeħduha kontra l‑Muntanja ta’ Sijon.\n\n4 Għax araw, intom kollha li tagħmlu l‑ħażen, ieqfu u stagħġbu, għax intom se tgħajtu fuq li tgħajtu; iva, intom se tiskru iżda mhux bl‑inbid, intom se tixxenglu iżda mhux bix‑xorb qawwi.\n\n5 Għax araw, il‑Mulej xeħet fuqkom spirtu ta’ nagħsa tqila. Għax araw, intom għalaqtu għajnejkom, u warrabtu lill‑profeti; u minħabba ħżunitkom huwa ħeba lill‑ħakkiema tagħkom u l‑veġġenti.\n\n6 U għad jiġri li l‑Mulej Alla sejjer jiżvelalkom il‑kliem ta’ ktieb, u dan se jkun il‑kliem ta’ dawk li ħadhom in‑ngħas.\n\n7 U araw il‑ktieb se jkun issiġillat; u fil‑ktieb se jkun hemm rivelazzjoni mingħand Alla, mill‑bidu tad‑dinja sa tmiemha.\n\n8 Għalhekk, minħabba l‑ħwejjeġ li huma ssiġillati, il‑ħwejjeġ li huma ssiġillati mhumiex sejrin jitwasslu fi żmien il‑ħażen u l‑għemejjel mistkerrha tal‑poplu. Għalhekk il‑ktieb se jinżamm mistur minnhom.\n\n9 Iżda l‑ktieb sejjer jitwassal għand wieħed raġel, u hu se jwassal kliem il‑ktieb, li huwa l‑kliem ta’ dawk li ħadhom in‑ngħas fit‑trab, u hu se jwassal dan il‑kliem lil bniedem ieħor;\n\n10 Iżda hu mhumiex se jwassal il‑kliem li hu ssiġillat, lanqas mhu se jwassal il‑ktieb. Għax il‑ktieb se jkun issiġillat bil‑qawwa ta’ Alla, u r‑rivelazzjoni li ġiet issiġillata se tinżamm fil‑ktieb saż‑żmien dovut tal‑Mulej, fejn ikun jista’ jinġieb għad‑dawl; għax araw, hu jiżvela kull ħaġa mill‑ħolqien tad‑dinja sa tmiemha.\n\n11 U jasal il‑jum li fih kliem il‑ktieb li ġie ssiġillat sejjer jinqara minn fuq il‑bjut; u se jinqara bil‑qawwa ta’ Kristu; u se tiġi żvelata lill‑ulied il‑bnedmin kull ħaġa li qatt seħħet fost ulied il‑bnedmin, u li qatt trid isseħħ sal‑aħħar tad‑dinja.\n\n12 Għalhekk, f’dak il‑jum meta l‑ktieb se jitwassal għand ir‑raġel li tkellimt dwaru, il‑ktieb se jkun moħbi minn għajnejn id‑dinja, fejn ma huma se jarawh l‑ebda għajnejn ħlief għal tliet xhieda li sejrin jarawh, bil‑qawwa ta’ Alla, flimkien ma’ dak li lilu l‑ktieb se jitwassal; u huma se jixhdu dwar il‑verità tal‑ktieb u l‑ħwejjeġ li hemm fih.\n\n13 U ma hemm ħadd aktar li se jarah, ħlief għal ftit nies skont ir‑rieda ta’ Alla, biex jagħtu xhieda ta’ kliemu lil ulied il‑bnedmin; għax il‑Mulej Alla qal li kliem il‑fidili għandu jiġi mitkellem bħallikieku kien mill‑imwiet.\n\n14 Għalhekk, il‑Mulej Alla se jara li jġib għad‑dawl kliem il‑ktieb; u hu se jistabbilixxi kelmtu permezz ta’ fomm numru ta’ xhieda, skont kemm jidhirlu hu; u ħażin għalih min iwarrab il‑kelma ta’ Alla!\n\n15 Iżda araw, għad jiġri li l‑Mulej Alla sejjer jgħid lil dak li lilu se jwassal il‑ktieb: Ħu dan il‑kliem li mhuwiex issiġillat u wasslu għand raġel ieħor, ħalli hu jkun jista’ jurih lill‑istudjuż u jgħidlu: Aqra dan, nitolbok. U l‑istudjuż iwieġbu: Ġibli l‑ktieb hawn, u jien naqrah.\n\n16 U issa, minħabba l‑glorja tad‑dinja u biex jakkwista huwa jgħid dan, u mhux għall‑glorja ta’ Alla.\n\n17 U r‑raġel jgħid: Ma nistax inġiblek il‑ktieb, għax issiġillat.\n\n18 Mbagħad l‑istudjuż jgħid: Ma nistax naqrah.\n\n19 Għalhekk għad jiġri, li l‑Mulej Alla se jerġa’ jwassal il‑ktieb u l‑kliem li fih għand wieħed nieqes mit‑tagħlim; u r‑raġel nieqes mit‑tagħlim se jgħid: Jien nieqes mit‑tagħlim.\n\n20 Imbagħad il‑Mulej Alla jgħidlu: L‑istudjużi mhux se jaqrawh, għax huma rrifjutawh, u jien kapaċi nwettaq ħidmieti; għalhekk int għandek taqra l‑kliem li jien se nagħtik.\n\n21 La tmissx il‑ħwejjeġ li huma ssiġillati, għax jiena se nġibhom għad‑dawl meta nħoss li hu l‑waqt; għax jien se nuri lill‑ulied il‑bnedmin li jien kapaċi nwettaq ħidmieti.\n\n22 Għalhekk, meta int taqra l‑kliem li ordnajtlek jien, u tikseb ix‑xhieda li wegħdtek jien, mbagħad int terġa’ tissiġilla l‑ktieb, u taħbih għandi, ħalli nkun nista’ nippreserva l‑kliem li int ma qrajtx, sakemm inħoss li hu xieraq fl‑għerf tiegħi li niżvela kollox lill‑ulied il‑bnedmin.\n\n23 Għax araw, jiena Alla; u jien Alla tal‑mirakli; u jien nuri lid‑dinja li jiena l‑istess, fl‑imgħoddi, issa, u għal dejjem; u ma nwettaq xejn fost ulied il‑bnedmin ħlief skont il‑fidi tagħhom.\n\n24 U għad jiġri wkoll li l‑Mulej se jgħid lil dak li se jaqra l‑kliem li għandu se jitwassal:\n\n25 Għax jekk dal‑poplu jersaq lejja b’fommu, u b’xufftejh iqimni, imma qalbhom tinsab ’il bogħod minni, u l‑biża’ li għandhom minni mhijiex ħlief preċetti mgħallmin lilhom mill‑bnedmin—\n\n26 Għalhekk, jien se nerġa’ nagħmel ħidma meraviljuża fost dan il‑poplu, iva, ħidma mill‑aktar meraviljuża u tal‑għaġeb, u jgħib l‑għerf tal‑għorrief u l‑istudjużi, u d‑dehen tad‑dehnin tagħhom.\n\n27 U ħażin għal dawk li jaħbu fil‑fond fehmithom mill‑Mulej! U għemilhom jinsab fid‑dlam; u jgħidu: Min se jarana, u min se jagħrafna? U huma jgħidu wkoll: Bla dubju, li ddawwru l‑affarijiet ta’ taħt fuq se jitqies bħat‑tafal tal‑fuħħari. Iżda araw, jien nurihom, jgħid il‑Mulej tal‑Eżerċti, li jien naf l‑għemejjel kollha tagħhom. Għax sejjer jgħid ix‑xogħol fuq min għamlu, mhux hu għamilni? Jew sejra tgħid il‑ħaġa mfassla fuq min fassalha, li hu ma jifhimx?\n\n28 Iżda araw, jgħid il‑Mulej tal‑Eżerċti: jien nuri lill‑ulied il‑bnedmin li baqa’ biss ftit ieħor, u l‑Libanu jittrasforma ruħu f’art għammiela; u l‑art għammiela se titqies bħal masġar.\n\n29 U dakinhar it‑torox jisimgħu kliem il‑ktieb, u, meħlusin mill‑oskurità u d‑dlam, għajnejn l‑għomja jaraw.\n\n30 U l‑imsejknin ukoll se jistagħnew, u sejrin jithennew fil‑Mulej, u l‑fqajrin fost il‑bnedmin se jifirħu fil‑Qaddis ta’ Iżrael.\n\n31 Għax fiż‑żgur daqs kemm hu ħaj il‑Mulej għad jaraw li t‑tirann nġieb fix‑xejn, u l‑insolenti ntemm, u tqaċċtu dawk kollha li jfittxu l‑ħażen;\n\n32 U dawk li jwaqqgħu l‑ħtija fuq xi ħadd minħabba kelmtu, u jonsbu lil dak li fil‑bieb irażżanhom, u jwarrbu fil‑ġenb lill‑ġust għal ħaġa ta’ xejn.\n\n33 Għalhekk, dan jgħid il‑Mulej; hu li feda lil Abraham, dwar id‑dar ta’ Ġakobb: M’għandux minn xiex jistħi aktar Ġakobb, u wiċċu m’għandux aktar jisfar.\n\n34 Iżda meta jara lil uliedu, l‑opra ta’ jdejja f’nofsu, huma sejrin iqaddsu ismi, u jqaddsu l‑Qaddis ta’ Ġakobb, u jibżgħu minn Alla ta’ Iżrael.\n\n35 U dawk ukoll li żbaljaw fl‑ispirtu sejrin jiksbu d‑dehen, u dawk li jgemgmu se jitgħallmu d‑duttrina.\n\n", "2-ne 28": "[center][font_size=26]Kapitlu 28[/font_size][/center]\n\n[i]Fl‑aħħar żminijiet se jinbnew bosta knejjes foloz—Huma se jgħallmu duttrina falza, fiergħa, u assurda—L‑apostasija se tkun prevalenti minħabba għalliema foloz—Ix‑xitan jgħaddab qlub il‑bnedmin—Hu jgħallem kull xorta ta’ duttrina falza. Madwar 559–545 Q.K.[/i]\n\n1 U issa, araw, ħuti, jien kellimtkom, skont kif ġegħilni nagħmel l‑Ispirtu; għalhekk, jiena naf li dan żgur se jiġi fis‑seħħ.\n\n2 U l‑ħwejjeġ li se jinkitbu fil‑ktieb se jkunu ta’ valur kbir għal ulied il‑bnedmin, u speċjalment għan‑nisel tagħna, li hu fdal tad‑dar ta’ Iżrael.\n\n3 Għax jiġri f’dak il‑jum li l‑knejjes li se jinbnew, u mhux għall‑Mulej, meta wieħed jgħid lill‑ieħor: Ara jiena, jien mal‑Mulej; u l‑oħrajn jgħidu: Jiena, jien mal‑Mulej; u hekk se jgħid kull wieħed li jibni l‑knejjes, u mhux għall‑Mulej—\n\n4 U huma jitlewmu bejniethom; u l‑qassisin tagħhom jitlewmu bejniethom, u huma jgħallmu skont tagħlimhom, u jiċħdu l‑Ispirtu s‑Santu, li jagħti s‑setgħa li wieħed jesprimi ruħu.\n\n5 U huma jiċħdu l‑qawwa ta’ Alla, il‑Qaddis ta’ Iżrael; u jgħidu lin‑nies: Isimgħu minna, u agħtu widen għall‑preċett tagħna; għax araw illum m’hawn l‑ebda Alla, għax il‑Mulej u l‑Feddej temm il‑ħidma tiegħu, u hu ta l‑qawwa tiegħu lill‑bnedmin;\n\n6 Araw, isimgħu mill‑preċett tiegħi; jekk jgħidu li seħħ miraklu permezz ta’ id il‑Mulej, temmnuhomx; għax f’dawn iż‑żminijiet hu mhuwiex Alla tal‑mirakli; huwa temm il‑ħidma tiegħu.\n\n7 Tabilħaqq, se jkun hemm ħafna li jgħidu: Kul, ixrob, u xxala, għax għada se mmutu; u kollox se jkun sew għalina.\n\n8 U se jkun hemm ħafna wkoll li jgħidu: Kul, ixrob, u xxala; madankollu, ibża’ minn Alla—hu jiġġustifika xi ftit dnubiet li twettaq; iva, li tigdeb ftit, li tieħu vantaġġ minn xi ħadd minħabba kliemu, li tħaffer ħofra għal għajrek; b’daqshekk m’hemm xejn ħażin li tagħmel dan kollu, għax għada se mmutu; u jekk ninstabu ħatja, Alla jagħtina daqtejn bil‑frosta, u fl‑aħħar mill‑aħħar niġu salvati fis‑saltna ta’ Alla.\n\n9 Iva, u se jkun hemm ħafna li se jgħallmu b’dan il‑mod, duttrini foloz, fiergħa, u assurdi, u se jkunu mkabbrin f’qalbhom, u jfittxu li jaħbu fil‑fond fehmithom mill‑Mulej; u għemilhom se jkun fid‑dlam.\n\n10 U demm il‑qaddisin se jgħajjat mill‑art kontrihom.\n\n11 Iva, ilkoll ħarġu minn triqathom; ilkoll saru korrotti.\n\n12 Minħabba l‑kburija, u minħabba l‑għalliema foloz, u d‑duttrina falza, il‑knejjes tagħhom saru korrotti, u l‑knejjes tagħhom huma merfugħin; minħabba l‑kburija huma minfuħin.\n\n13 Huma jisirqu l‑fqir minħabba s‑santwarji sbieħ tagħhom; jisirqu l‑fqir minħabba l‑ilbies fin tagħhom; u jippersegwitaw lill‑imsejknin u lill‑foqra f’qalbhom, għax fil‑kburija tagħhom minfuħin.\n\n14 Ta’ rashom iebsa u arroganti; iva, u minħabba l‑kburija, u l‑ħażen u l‑ħwejjeġ moqżieża, u ż‑żína, ilkoll spiċċaw intilfu ħlief għal ftit, li huma d‑dixxipli umli ta’ Kristu; madankollu, dawn jitmexxew b’tali mod li ħafna drabi jispiċċaw jiżbaljaw peress li huma mgħallmin skont il‑preċetti tal‑bnedmin.\n\n15 O l‑għorrief, u l‑istudjużi, u l‑għonja, li huma minfuħin fil‑kburija ta’ qalbhom, u dawk kollha li jgħallmu duttrini foloz, u dawk kollha li jaqgħu fiż‑żina, u jgħawwġu t‑triq dritta tal‑Mulej, gwaj għalihom, jgħid il‑Mulej Alla li Jista’ Kollox, għax huma sejrin jinxteħtu ġo qiegħ l‑infern!\n\n16 Ħażin għalihom li jwarrbu lill‑ġusti għal ħaġa ta’ xejn u jżebilħu dak li hu tajjeb, u jgħidu li ma jiswa għal xejn! Għax għad jasal il‑jum li l‑Mulej Alla jżur minnufih lil min jgħammar fl‑art; u f’dak il‑jum li fih ikunu misjurin waħda sew fil‑ħażen huma sejrin jinqerdu.\n\n17 Iżda araw, jekk min jgħammar fid‑dinja jindem mill‑ħażen u l‑ħwejjeġ moqżieża tiegħu huwa ma jinqeridx, jgħid il‑Mulej tal‑Eżerċti.\n\n18 Iżda araw, dik il‑knisja kbira u moqżieża, il‑prostituta tad‑dinja kollha, għad taqa’ mal‑art, u kbira se tkun il‑waqgħa tagħha.\n\n19 Għax is‑saltna tax‑xitan għad titriegħed, u dawk li jagħmlu parti minnha jeħtieġ jiġu mħeġġa ħalli jindmu, jew ix‑xitan jispiċċa jaħtafhom bil‑ktajjen eterni tiegħu, u jqanqalhom ħalli jimtlew bl‑għadab, u jinqerdu;\n\n20 Għax araw, f’dak il‑jum huwa jgħaddab qlub ulied il‑bnedmin, u jqanqalhom sabiex jimtlew bil‑korla kontra dak li hu tajjeb.\n\n21 U lil oħrajn huwa jikkalma, u jingannahom b’sens falz ta’ sigurtà karnali, li huma jgħidu: Kollox sew f’Sijon; iva, Sijon miexja ’l quddiem, kollox sew—u b’dal‑mod ix‑xitan iqarraq b’ruħhom, u bir‑reqqa kollha jmexxihom sa qiegħ l‑infern.\n\n22 U araw, lil oħrajn bil‑ħlewwa jqarraq bihom, u jgħidilhom li m’hemmx infern; u lilhom jgħid: Jiena mhux xitan, għax ma jeżistix—u b’dal‑mod ifesfsilhom f’widnejhom, sakemm jaħtafhom bil‑ktajjen terribbli tiegħu, li minnhom m’hemmx ħelsien.\n\n23 Iva, huma jinħatfu mill‑mewt, u l‑infern; u l‑mewt, u l‑infern, u x‑xitan, u dawk kollha li ġew maħkumin minnhom għad jieqfu quddiem it‑tron ta’ Alla, u jsir ħaqq minnhom skont għemilhom, u minn hemm imorru fil‑post li ġie mħejji għalihom, sewwasew ġo belliegħa ta’ nar u kubrit, li hi turment bla tmiem.\n\n24 Għalhekk, ħażin ikun għalih dak li għandu moħħu mistrieħ f’Sijon!\n\n25 Ħażin ikun għalih dak li jgħajjat: Kollox sew!\n\n26 Iva, ħażin ikun għalih dak li jagħti widen għall‑preċetti tal‑bnedmin, u jiċħad il‑qawwa ta’ Alla, u d‑don tal‑Ispirtu s‑Santu!\n\n27 Iva, ħażin ikun għalih dak li jgħid: Aħna rċevejna, u m’għandniex bżonn aktar!\n\n28 U finalment, ħażin għalihom dawk kollha li jitriegħdu, u mimlijin korla minħabba l‑verità ta’ Alla! Għax araw, min hu mibni fuq il‑blat bil‑ferħ jirċievi; u min hu mibni fuq pedament tar‑ramel jirtogħod għax jibża’ li se jaqa’.\n\n29 Ħażin ikun għalih dak li jgħid: Aħna rċevejna l‑kelma ta’ Alla, u m’għandniex bżonn aktar kelma ta’ Alla, għax għandna biżżejjed!\n\n30 Għax araw, dan jgħid il‑Mulej Alla: Jiena nagħti lil ulied il‑bnedmin linja wara linja, preċett wara preċett, ftit minn hawn u ftit minn hemm; u mberkin huma dawk li jagħtu widen għall‑preċetti tiegħi, u jiftħu widnejhom għall‑parir tiegħi, għaliex huma jitgħallmu l‑għerf; għax lil dak li jirċievi jiena nagħti aktar; u mingħand dawk li jgħidu, Għandna biżżejjed, mingħandhom jittieħed saħansitra dak illi għandhom.\n\n31 Misħut min jittama fil‑bniedem, jew ifittex il‑qawwa tiegħu fil‑ġisem, jew jagħti widen għall‑preċetti tal‑bnedmin, sakemm il‑preċetti tagħhom ma jingħatawx bil‑qawwa tal‑Ispirtu s‑Santu.\n\n32 Ħażin għalihom il‑Ġentili, jgħid il‑Mulej Alla tal‑Eżerċti! Għax minkejja li minn jum għal jum jien se ntawwal driegħi lejhom, huma se jiċħduni; madankollu, jien se nkun ħanin magħhom, jgħid il‑Mulej Alla, jekk huma jindmu u jiġu għandi; għax driegħi jinsab mtawwal il‑jum kollu, jgħid il‑Mulej Alla tal‑Eżerċti.\n\n", "2-ne 29": "[center][font_size=26]Kapitlu 29[/font_size][/center]\n\n[i]Bosta Ġentili se jirriffjutaw il‑Ktieb ta’ Mormon—Huma se jgħidu, M’għandniex bżonn ta’ aktar Bibbja—Il‑Mulej ikellem lil bosta ġnus—Hu jagħmel ħaqq mid‑dinja permezz tal‑kotba li se jinkitbu. Madwar 559–545 Q.K.[/i]\n\n1 Iżda araw, se jkun hemm ħafna—f’dak il‑jum meta nibda biex inwettaq ħidma meraviljuża fosthom, ħalli nkun nista’ niftakar fil‑patti tiegħi li għamilt ma’ wlied il‑bnedmin, ħalli nkun nista’ nerġa’ nibda għal darb’oħra nġib lura l‑poplu tiegħi, li hu mid‑dar ta’ Iżrael.\n\n2 Kif ukoll inkun nista’ niftakar il‑wegħdiet li jien għamilt miegħek, Nefi, u li għamilt ukoll ma’ missierek, ħalli nkun nista’ niftakar f’nisilkom; u li l‑kliem ta’ nislek jgħaddi minn fommi għal għand nislek; u kliemi jasal b’qawwa sa truf l‑art, bħala stendard għall‑poplu tiegħi, li hu mid‑dar ta’ Iżrael;\n\n3 U minħabba li kliemi se jasal b’qawwa—ħafna mill‑Ġentili sejrin jgħidu: Bibbja! Bibbja! Aħna għandna Bibbja, u ma jistax ikun hawn aktar Bibbja.\n\n4 Iżda dan jgħid il‑Mulej Alla: Ja boloh, huma se jkollhom Bibbja; u din se tasal mingħand il‑Lhud, il‑poplu tal‑patt tal‑qedem tiegħi. U kif se jirringrazzjawhom lil‑Lhud għall‑Bibbja li se jirċievu mingħandhom? Tabilħaqq, x’għandhom f’moħħhom il‑Ġentili? Se jiftakru huma t‑tbatija, u l‑ħidma, u l‑uġigħ tal‑Lhud, u d‑diliġenza tagħhom lejja, biex ġabu s‑salvazzjoni lill‑Ġentili?\n\n5 O intom il‑Ġentili, ftakartuhom lil‑Lhud, il‑poplu tal‑patt tal‑qedem tiegħi? Le; iżda intom sħettuhom, u mtlejtu bil‑mibgħeda lejhom, u ma ppruvajtux iġġibuhom lura. Iżda araw, jiena nroddilkom dan kollu fuq irjuskom; għax jien il‑Mulej il‑poplu tiegħi ma nsejtux.\n\n6 Ja boloh, li se tgħidu: Bibbja, aħna għandna Bibbja, u m’għandniex bżonn ta’ aktar Bibbja. Kien ikollkom Bibbja li kieku ma kienx għal‑Lhud?\n\n7 Ma tafux intom li hawn aktar ġnus minn wieħed? Ma tafux intom li jien, il‑Mulej Alla tagħkom, ħloqt il‑bnedmin kollha, u li jien niftakar f’dawk li jinsabu fuq il‑gżejjer tal‑baħar; u li jiena nsaltan fl‑għoli tas‑smewwiet u isfel fl‑art; u jiena nwassal kelmti għand ulied il‑bnedmin, iva, sewwasew fost il‑ġnus kollha tal‑art?\n\n8 Għalfejn intom tilmentaw għax se tirċievu aktar kliem minn tiegħi? Ma tafux li t‑testimonjanza ta’ żewġt iġnus hija xhieda għalikom li jiena Alla, li niftakar f’ġens daqskemm niftakar f’ieħor? Għalhekk, jiena ngħid l‑istess kliem lil ġens bħalma ngħid lil ieħor. U meta żewġt iġnus jingħaqdu flimkien it‑testimonjanza ta’ żewġt iġnus tingħaqad flimkien ukoll.\n\n9 U jien nagħmel dan biex nuri lil bosta li jien l‑istess, fl‑imgħoddi, issa, u għal dejjem; u li jien nitkellem kliemi skont xewqti. U l‑fatt li jien tkellimt kelma waħda tassumux li ma nistax nitkellem oħra; għax il‑ħidma tiegħi għadha ma ġietx fi tmiemha; lanqas mhi se tiġi sa ma jiġi fi tmiemu l‑bniedem, lanqas minn dak iż‑żmien ’il quddiem u għal dejjem.\n\n10 Għalhekk, il‑fatt li għandkom Bibbja tassumux li fiha l‑kliem kollu tiegħi; tassumux lanqas li jien ma tlabtx li jinkiteb aktar.\n\n11 Għax jiena nordna lill‑bnedmin kollha, kemm fil‑lvant kif ukoll fil‑punent, u fit‑tramuntana, u fin‑nofsinhar, u fil‑gżejjer tal‑baħar, li huma għandhom jiktbu l‑kliem li jiena ngħidilhom; għax permezz tal‑kotba li se jinkitbu jien se nagħmel ħaqq mid‑dinja, kull bniedem skont għemilu, skont dak li hu miktub.\n\n12 Għax araw, jiena se nkellem lil‑Lhud u huma jiktbuh; u jiena se nkellem lin‑Nefiti u huma jiktbuh; u jien se nkellem ukoll lit‑tribujiet l‑oħra tad‑dar ta’ Iżrael, li magħhom jien imxejt, u huma jiktbuh; u jien se nkellem ukoll il‑ġnus kollha tal‑art u huma jiktbuh.\n\n13 U għad jiġri li l‑Lhud se jkollhom kliem in‑Nefiti, u n‑Nefiti se jkollhom kliem il‑Lhud; u n‑Nefiti u l‑Lhud se jkollhom il‑kliem tat‑tribujiet mitlufa ta’ Iżrael; u t‑tribujiet mitlufa ta’ Iżrael se jkollhom il‑kliem tan‑Nefiti u tal‑Lhud.\n\n14 U għad jiġri li l‑poplu tiegħi, li hu mid‑dar ta’ Iżrael, sejjer jinġabar lura d‑dar fl‑artijiet li kien ħa; u kelmti wkoll se tinġabar taħt ras waħda. U jien nuri lil dawk li jeħduha kontra kelmti u kontra l‑poplu tiegħi, li hu mid‑dar ta’ Iżrael, li jiena Alla, u li jien għamilt patt ma’ Abraham li sejjer niftakar f’nislu għal dejjem.\n\n", "2-ne 30": "[center][font_size=26]Kapitlu 30[/font_size][/center]\n\n[i]Il‑Ġentili li jikkonvertu se jingħaddu mal‑poplu tal‑patt—Bosta Lamaniti u Lhud se jemmnu l‑kelma u jsiru nies dħulin—Iżrael se jiġi rrestawrat u l‑ħżiena sejrin jinqerdu. Madwar 559–545 Q.K.[/i]\n\n1 U issa araw, għeżież ħuti, jiena se nkellimkom; għax jien, Nefi, ma nippermettix li intom taħsbu li intom aktar twajbin milli jistgħu jkunu l‑Ġentili. Għax araw, jekk intom ma tħarsux il‑kmandamenti ta’ Alla intom ċertament tinqerdu; u minħabba l‑kliem li ngħad ara taħsbu li l‑Ġentili se jinqerdu għalkollox.\n\n2 Għax araw, jien ngħidilkom li dawk kollha li jindmu minn fost il‑Ġentili huma l‑poplu tal‑patt tal‑Mulej; u dawk kollha li ma jindmux minn fost il‑Lhud sejrin jitwarrbu; għax il‑Mulej ma ħadd ma jagħmel patt ħlief ma dawk li jindmu u jemmnu f’Ibnu, li hu l‑Qaddis ta’ Iżrael.\n\n3 U issa, jien se nħabbrilkom xi ftit aktar dwar il‑Lhud u l‑Ġentili. Għax wara li l‑ktieb li tkellimt dwaru joħroġ għad‑dawl, u jinkiteb għall‑Ġentili, u jerġa’ jiġi ssiġillat mill‑ġdid għall‑Mulej, se jkun hemm ħafna li se jemmnu l‑kliem miktub; u huma sejrin iwassluh lill‑fdal ta’ nisilna.\n\n4 U mbagħad il‑fdal ta’ nisilna jsiru jafu dwarna, li aħna ħriġna minn Ġerusalemm, u li huma dixxendenti tal‑Lhud.\n\n5 U l‑evanġelju ta’ Ġesù Kristu jiġi mxandar fosthom; għalhekk, huma jerġgħu lura għall‑għarfien ta’ missirijiethom, kif ukoll għall‑għarfien ta’ Ġesù Kristu, li kien hemm fost missirijiethom.\n\n6 U mbagħad huma jithennew; għax se jkunu jafu li din hi barka għalihom minn id Alla; u l‑qxur tad‑dlam jibda jaqa’ minn għajnejhom; u fosthom mhux se jgħaddu wisq ġenerazzjonijiet, qabel ma huma jsiru poplu safi u dħuli.\n\n7 U għad jiġri li l‑Lhud li huma mxerrdin ukoll jibdew jemmnu fi Kristu; u huma jibdew jinġabru flimkien fuq wiċċ l‑art; u dawk kollha fosthom li jemmu fi Kristu sejrin isiru wkoll poplu dħuli.\n\n8 U għad jiġri li l‑Mulej Alla sejjer jagħti bidu għall‑ħidma tiegħu fost kull ġens, tribù, ilsien, u poplu, biex iġib fis‑seħħ ir‑restawrazzjoni tal‑poplu tiegħu fuq l‑art.\n\n9 U l‑Mulej Alla jagħmel ħaqq mill‑imsejknin skont il‑ġustizzja, u jagħti sentenza skont is‑sewwa lill‑fqajrin tal‑art. U hu jsawwat lid‑dinja bix‑xettru ta’ fommu; u b’nifs xufftejh joqtol lill‑ħżiena.\n\n10 Għax ma jdumx ma jasal iż‑żmien meta l‑Mulej Alla se joħloq diviżjoni kbira fost il‑poplu, u lill‑ħżiena huwa jeqred; u hu jeħlisha lill‑poplu tiegħu, iva, anke jekk ikollu jeqred lill‑ħżiena bin‑nar.\n\n11 U l‑ħżiem ta’ ġenbejh tkun il‑ġustizzja, u l‑fedeltà l‑ħżiem ta’ qaddu.\n\n12 Mbagħad il‑lupu jibda jgħix mal‑ħaruf; u l‑leopard mal‑gidi jimtedd, u jirgħu flimkien l‑għoġol, u ferħ l‑iljun, u l‑bhima msemmna; u daqsxejn ta’ tfajjel isuqhom.\n\n13 U l‑baqra u l‑ors sejrin jirgħu; il‑frieħ tagħhom flimkien jimteddu; u l‑iljun bħall‑gendus jiekol it‑tiben.\n\n14 U t‑tarbija tal‑ħalib tilgħab fuq il‑ħofra tas‑serp, u t‑tifel miftum idaħħal idu fil‑bejta tal‑lifgħa.\n\n15 Ma jagħmlux deni u anqas ħsara fuq il‑muntanja qaddisa kollha tiegħi; għax mimlija se tkun l‑art bl‑għarfien tal‑Mulej bħalma l‑baħar hu miksi bl‑ilmijiet.\n\n16 Għalhekk, se jiġu żvelati l‑ħwejjeġ ta’ kull ġens; iva, kull ħaġa se tiġi żvelata lill‑ulied il‑bnedmin.\n\n17 M’hawn xejn li hu sigriet li mhuwiex se jiġi żvelat; m’hawn l‑ebda għemil tad‑dlam li mhux se joħroġ għad‑dawl; u m’hawn xejn fid‑dinja li hu ssiġillat li mhuwiex se jinħall.\n\n18 Għalhekk, kull ħaġa li ġiet żvelata lill‑ulied il‑bnedmin se tiġi żvelata dakinhar; u Satana ma jkollux qawwa aktar fuq ulied il‑bnedmin, għal żmien twil. U issa, għeżież ħuti, hawn se ntemm id‑diskors tiegħi.\n\n", "2-ne 31": "[center][font_size=26]Kapitlu 31[/font_size][/center]\n\n[i]Nefi jgħid għalfejn Kristu tgħammed—Il‑bnedmin jeħtieġ li jimxu wara Kristu, jitgħammdu, jirċievu l‑Ispirtu s‑Santu, u jibqgħu jżommu sħiħ sal‑aħħar biex isalvaw—L‑indiema u l‑magħmudija huma l‑bieb għall‑mogħdija stretta u dejqa—Il‑ħajja eterna tiġi għal dawk li jħarsu l‑kmandamenti wara l‑magħmudija. Madwar 559–545 Q.K.[/i]\n\n1 U issa jien, Nefi, se ntemm il‑profezija tiegħi għalikom, għeżież ħuti. U ma nistax nikteb ħlief ftit affarijiet, li naf fiż‑żgur li se jiġu fis‑seħħ; lanqas ma nista’ nikteb ħlief ftit mill‑kliem ta’ ħija Ġakobb.\n\n2 Għalhekk, il‑ħwejjeġ li jiena ktibt huma biżżejjed għalija, ħlief għal ftit kliem li se ngħid dwar id‑duttrina ta’ Kristu; għalhekk, jiena se nkellimkom b’mod sempliċi, skont is‑sempliċità tal‑profezija tiegħi.\n\n3 Għax ruħi ssib l‑għaxqa tagħha fis‑sempliċità; għax hu b’dan il‑mod li l‑Mulej Alla jaħdem fost ulied il‑bnedmin. Għax il‑Mulej Alla jagħti d‑dawl lill‑intellett; għax hu jkellem lill‑bnedmin skont il‑lingwa tagħhom, sabiex huma jifhmu.\n\n4 Għalhekk, nixtieq li intom tiftakru li jiena kellimtkom dwar dak il‑profeta li wrieni l‑Mulej, illi għandu jgħammed lill‑Ħaruf ta’ Alla, li se jneħħi d‑dnubiet tad‑dinja.\n\n5 U issa, jekk il‑Ħaruf ta’ Alla, li hu qaddis, kellu bżonn jitgħammed bl‑ilma, biex itemm is‑sewwa kollha, mela allura, kemm neħtieġu aktar aħna, li m’aħniex qaddisa, li nitgħammdu, sewwasew, permezz tal‑ilma!\n\n6 U issa, irrid nistaqsikom, għeżież ħuti, b’liema mod il‑Ħaruf ta’ Alla temm is‑sewwa kollha billi tgħammed permezz tal‑ilma?\n\n7 Ma tafux li hu kien qaddis? Iżda minkejja li kien qaddis, hu juri lill‑ulied il‑bnedmin li, skont il‑ġisem hu jiċċekken quddiem il‑Missier, u jixhed mal‑Missier li hu se jkun ubbidjenti lejh billi jħares il‑kmandamenti tiegħu.\n\n8 Għalhekk, wara li hu tgħammed bl‑ilma l‑Ispirtu s‑Santu niżel fuqu f’għamla ta’ ħamiema.\n\n9 U għal darb’oħra, dan juri lill‑ulied il‑bnedmin kemm hi stretta l‑mogħdija, u kemm hu dejjaq il‑bieb, li minnu għandhom jidħlu, hekk kif hu ta l‑eżempju quddiemhom.\n\n10 U hu qal lil ulied il‑bnedmin: Imxu warajja. Għalhekk, għeżież ħuti, nistgħu aħna nimxu wara Ġesù sakemm m’aħniex lesti li nħarsu l‑kmandamenti tal‑Missier?\n\n11 U l‑Missier qal: Indmu intom, indmu, u tgħammdu f’isem Ibni l‑Għażiż.\n\n12 U l‑leħen tal‑Iben kellimni wkoll u qalli: Dak li jitgħammed f’ismi, lilu l‑Missier jagħti l‑Ispirtu s‑Santu, kif ta lili; għalhekk, imxu warajja, u agħmlu l‑ħwejjeġ li rajtuni nagħmel.\n\n13 Għalhekk, għeżież ħuti, jiena naf li jekk intom timxu wara l‑Iben, b’impenn sħiħ f’qalbkom, bla ma twettqu ebda ipokresija u ebda qerq quddiem Alla, iżda b’intenzjoni ġenwina, tindmu minn dnubietkom, tixhdu mal‑Missier li intom lesti li tieħdu fuqkom isem Kristu, permezz tal‑magħmudija—iva, billi timxu wara l‑Mulej u s‑Salvatur tagħkom u tinżlu fl‑ilma, skont kelmtu, araw, mbagħad intom tirċievu l‑Ispirtu s‑Santu; iva, mbagħad tasal il‑magħmudija tan‑nar u tal‑Ispirtu s‑Santu; u mbagħad tkunu tistgħu titkellmu b’ilsien l‑anġli, u tfaħħru b’leħen għoli lill‑Qaddis ta’ Iżrael.\n\n14 Iżda, araw, għeżież ħuti, il‑leħen tal‑Iben kellimni u qalli dan: Wara li intom indimtu minn dnubietkom, u tajtu xhieda lill‑Missier li lesti tħarsu l‑kmandamenti tiegħi, permezz tal‑magħmudija tal‑ilma, u rċevejtu l‑magħmudija tan‑nar u tal‑Ispirtu s‑Santu, u tistgħu titkellmu b’ilsien ġdid, iva, sewwasew b’ilsien l‑anġli, u jekk wara dan kollu intom tiċħduni, kien ikun aħjar għalikom li qatt ma kontu tafuni.\n\n15 U smajt leħen mill‑Missier jgħidli: Iva, kliem il‑Maħbub tiegħi huwa veru u ta’ min joqgħod fuqu. Min jibqa’ jżomm sħiħ sal‑aħħar, huwa jsalva.\n\n16 U issa, għeżież ħuti, jien naf permezz ta’ dan li jekk bniedem ma jibqax iżomm sħiħ sal‑aħħar, billi jimxi wara l‑eżempju ta’ Iben Alla l‑ħaj, huwa ma jistax isalva.\n\n17 Għalhekk, agħmlu l‑ħwejjeġ li għidtilkom li rajt li se jagħmel il‑Mulej u l‑Feddej tagħkom; għax, għalhekk ġew murija lili, biex intom tkunu tafu l‑bieb li minnu għandkom tidħlu. Għax il‑bieb li minnu għandkom tidħlu hu l‑indiema u l‑magħmudija permezz tal‑ilma; u mbagħad tiġi l‑maħfra ta’ dnubietkom permezz tan‑nar u l‑Ispirtu s‑Santu.\n\n18 U mbagħad tkunu f’din il‑mogħdija stretta u dejqa li twassal għall‑ħajja eterna; iva, intom dħaltu mill‑bieb; intom imxejtu skont il‑kmandamenti tal‑Missier u tal‑Iben; u intom irċevejtu l‑Ispirtu s‑Santu, li jagħti xhieda tal‑Missier u tal‑Iben, li jwassal għat‑twettieq tal‑wegħda li huwa għamel, li jekk intom tidħlu mill‑mogħdija intom tirċievu.\n\n19 U issa, għeżież ħuti, wara li tkunu dħaltu fil‑mogħdija stretta u dejqa, nistaqsikom jekk twettaqx kollox? Araw, jiena ngħidilkom, Le; għaliex intom ma kontux se taslu s’hawn li kieku ma kienx permezz tal‑kelma ta’ Kristu b’fidi ferma fih, u b’fiduċja sħiħa fil‑merti ta’ dak li hu qawwi biex isalva.\n\n20 Għalhekk, araw li tibqgħu mexjin ’il quddiem b’mod kostanti fi Kristu, u li jkollkom dija perfetta ta’ tama, u mħabba lejn Alla u lejn il‑bnedmin kollha. Għalhekk, jekk intom tibqgħu mexjin ’il quddiem, tmantnu lilkom infuskom permezz ta’ kliem Kristu, u tibqgħu żżommu sħiħ sal‑aħħar, araw, hekk jgħid il‑Missier: Intom ikollkom il‑ħajja eterna.\n\n21 U issa, araw, għeżież ħuti, din hija t‑triq; u ma hemm l‑ebda triq oħra jew isem ieħor mogħtija taħt is‑smewwiet li permezz tagħhom il‑bniedem jista’ jsalva fis‑saltna ta’ Alla. U issa, araw, din hi d‑duttrina ta’ Kristu, u l‑uniku vera duttrina tal‑Missier, u tal‑Iben, u tal‑Ispirtu s‑Santu, li hu Alla wieħed, mingħajr tmiem. Ammen.\n\n", "2-ne 32": "[center][font_size=26]Kapitlu 32[/font_size][/center]\n\n[i]L‑anġli jitkellmu bil‑qawwa tal‑Ispirtu s‑Santu—Il‑bnedmin jeħtieġ li jitolbu u jiksbu l‑għarfien għalihom infushom mill‑Ispirtu s‑Santu. Madwar 559–545 Q.K.[/i]\n\n1 U issa, araw, għeżież ħuti, nimmaġina li intom tixtarru xi ftit f’qalbkom dwar x’għandkom tagħmlu wara li tkunu dħaltu fit‑triq. Iżda, araw, għalfejn tixtarru dawn il‑ħwejjeġ f’qalbkom?\n\n2 Ma tiftakrux li jien għidtilkom li wara li tkunu rċevejtu l‑Ispirtu s‑Santu intom tkunu tistgħu titkellmu b’ilsien l‑anġli? U issa, kif tistgħu titkellmu b’ilsien l‑anġli jekk mhux permezz tal‑Ispirtu s‑Santu?\n\n3 L‑anġli jitkellmu bil‑qawwa tal‑Ispirtu s‑Santu; għalhekk, huma jnisslu kliem Kristu. Għalhekk, jien ngħidilkom, mantnu lilkom infuskom permezz ta’ kliem Kristu; għax araw, kliem Kristu jgħidilkom dak kollu li għandkom tagħmlu.\n\n4 Għalhekk, issa wara li jien għidt dan il‑kliem, jekk intom ma tistgħux tifhmuh, dan għaliex ma tistaqsux, u lanqas ma tħabbtu; għalhekk, intom ma tinġiebux għad‑dawl, iżda jeħtieġ li tinqerdu fid‑dlam.\n\n5 Għax araw, se nerġa’ ngħidilkom li jekk intom tidħlu fit‑triq, u tirċievu l‑Ispirtu s‑Santu, hu jurikom dak kollu li għandkom tagħmlu.\n\n6 Araw, din hi d‑duttrina ta’ Kristu, u mhux se tingħata aktar duttrina qabel ma hu juru lilu nnifsu lilkom fil‑ġisem. U meta hu juri lilu nnifsu lilkom fil‑ġisem, il‑ħwejjeġ li se jgħidilkom hu agħmlu li tistgħu biex twettquhom.\n\n7 U issa jien, Nefi, ma nista’ ngħid xejn aktar; l‑Ispirtu jżommni milli nitkellem, u nista’ biss nitnikket minħabba n‑nuqqas ta’ twemmin, u l‑ħażen, u l‑injoranza, u r‑ras iebsa tal‑bnedmin; għax huma ma jfittxux it‑tagħlim, u lanqas ma jifhmu l‑għarfien li hu l‑aktar importanti, meta jingħata lilhom fis‑sempliċità, sewwasew b’kliem mill‑aktar sempliċi.\n\n8 U issa, għeżież ħuti, jien nista’ nifhem li intom għadkom qed tixtarru f’qalbkom; u jiena nħossni nitnikket li se jkolli nitkellem dwar dil‑ħaġa. Għax jekk intom tisimgħu mill‑Ispirtu li jgħallem lill‑bniedem biex jitlob, intom tkunu tafu li għandkom titolbu; għax l‑ispirtu l‑ħażin ma jgħallimx lill‑bniedem biex jitlob, iżda jgħallmu li m’għandux jitlob.\n\n9 Iżda araw, jien ngħidilkom li għandkom titolbu dejjem, bla ma tintelqu; li m’għandkom twettqu xejn għall‑Mulej qabel ma l‑ewwel titolbu lill‑Missier f’isem Kristu, sabiex hu jikkonsagralkom il‑ħidma tagħkom, ħalli l‑ħidma tagħkom tkun għall‑ġid ta’ ruħkom.\n\n", "2-ne 33": "[center][font_size=26]Kapitlu 33[/font_size][/center]\n\n[i]Kliem Nefi huwa veru—Jixhed dwar Kristu—Dawk li jemmnu fi Kristu jemmnu kliem Nefi, li se jkun xhud quddiem l‑iżbarra tal‑ġudizzju. Madwar 559–545 Q.K.[/i]\n\n1 U issa jien, Nefi, ma nistax nikteb dak kollu li ġie mgħallem fost il‑poplu tiegħi; lanqas ma ninqala’ wisq biex nikteb bħalma ninqala’ biex nitkellem; għax meta bniedem jitkellem bil‑qawwa tal‑Ispirtu s‑Santu, il‑qawwa tal‑Ispirtu s‑Santu twassal dan f’qalb ulied il‑bnedmin.\n\n2 Iżda araw, hemm ħafna li jwebbsu qalbhom kontra l‑Ispirtu s‑Santu, u fihom huwa ma jgħammarx; għalhekk, huma jwarrbu bosta ħwejjeġ li ġew miktubin u jqisuhom bħallikieku m’huma xejn.\n\n3 Iżda jien, Nefi, ktibt dak li ktibt, u nqisu li huwa ta’ valur kbir, speċjalment għall‑poplu tiegħi. Għax għalihom jien nitlob kontinwament matul il‑jum, u għajnejja l‑imħadda tiegħi jxarrbu matul il‑lejl, minħabba fihom; u b’fidi nsejjaħ lil Alla tiegħi, u jien naf li hu jisma’ l‑għajta tiegħi.\n\n4 U naf li l‑Mulej Alla jikkonsagra talbi għall‑ġid tal‑poplu tiegħi. U l‑kliem li fi dgħufija jiena ktibt se jsir qawwi għalihom; għax jipperswadihom biex jagħmlu t‑tajjeb; jgħarrafhom dwar missirijiethom; u jitkellem dwar Ġesù, u jipperswadihom biex jemmnu fih, u jibqgħu jżommu sħiħ sal‑aħħar, u dan iwassalhom għall‑ħajja ta’ dejjem.\n\n5 U jitkellem b’mod sever kontra d‑dnub, skont is‑sempliċità tal‑verità; għalhekk, l‑ebda bniedem ma jinkorla minħabba l‑kliem li jiena ktibt ħlief dak li jkun maħkum mill‑ispirtu tax‑xitan.\n\n6 Jien neżulta fis‑sempliċità; neżulta fil‑verità; neżulta f’Ġesù tiegħi, għax hu ħeles ruħi mill‑infern.\n\n7 Jiena nuri l‑karità mal‑poplu tiegħi, u għandi fidi kbira fi Kristu li se niltaqa’ ma’ bosta erwieħ bla tebgħa quddiem it‑tribunal tiegħu.\n\n8 Jiena nuri karità mal‑Lhud—meta ngħid Lhud, qed nirreferi għal dawk minn fejn jiena ġejt.\n\n9 Jiena nuri karità wkoll mal‑Ġentili. Iżda araw, jien ma nista’ nittama għal ħadd minnhom ħlief għal dawk li jirrekonċiljaw irwieħhom ma’ Kristu, u jidħlu mill‑bieb id‑dejjaq, u jimxu fil‑mogħdija stretta li twassal għall‑ħajja, u jibqgħu fil‑mogħdija sa tmiem il‑jum ta’ probazzjoni.\n\n10 U issa, għeżież ħuti, kif ukoll intom il‑Lhud, u intom ilkoll minn truf l‑art, isimgħu dan il‑kliem u emmnu fi Kristu; u jekk ma temmnux f’dan il‑kliem emmnu fi Kristu. U jekk temmnu fi Kristu temmnu f’dan il‑kliem, għax dan huwa kliem Kristu, u hu tah lili; u jgħallem lill‑bnedmin kollha li għandhom jagħmlu t‑tajjeb.\n\n11 U jekk huwiex kliem Kristu, iġġudikaw intom—għax fl‑aħħar jum Kristu jurikom, b’qawwa u bi glorja kbira, li dan hu kliemu; u intom u jien se nieqfu wiċċ imb wiċċ quddiem l‑iżbarra tiegħu; u intom tkunu tafu li jien ġejt ordnat minnu biex nikteb dawn il‑ħwejjeġ, minkejja d‑dgħufija tiegħi.\n\n12 U nitlob lill‑Missier f’isem Kristu li ħafna minna, jekk mhux kollha, niġu salvati fis‑saltna tiegħu f’dak il‑jum kbir u aħħari.\n\n13 U issa, għeżież ħuti, intom kollha li ġejjin mid‑dar ta’ Iżrael, u intom ilkoll minn truf l‑art, inkellimkom bħal leħen ta’ wieħed jgħajjat minn ġot‑trab: Ngħidilkom saħħa sakemm jasal dak il‑jum il‑kbir.\n\n14 U intom li mhux se tieħdu sehem mit‑tjubija ta’ Alla, u mhux se turu rispett lejn kliem il‑Lhud, kif ukoll lejn kliemi, u lejn il‑kliem li se joħroġ minn fomm il‑Ħaruf ta’ Alla, araw, jiena ngħidilkom saħħa għal dejjem, għax dan il‑kliem sejjer jikkundannakom fl‑aħħar jum.\n\n15 Għax dak li nissiġilla fl‑art, sejjer jinġieb kontrikom quddiem l‑iżbarra tal‑ġudizzju; għax dan hu li ordnali l‑Mulej, u jeħtieġ li jiena nobdi. Ammen.\n\n", "jacob 1": "[center][font_size=26]Il‑Ktieb ta’ Ġakobb Ħu Nefi[/font_size][/center]\n\nIl‑kliem tal‑predikazzjoni tiegħu lil ħutu. Hu ħalla bla kliem lil raġel li pprova jeqred id‑duttrina ta’ Kristu. Ftit kliem dwar l‑istorja tal‑poplu ta’ Nefi.\n\n[center][font_size=26]Kapitlu 1[/font_size][/center]\n\n[i]Ġakobb u Ġużeppi jippruvaw jipperswadu lin‑nies biex jemmnu fi Kristu u jħarsu l‑kmandamenti tiegħu—Nefi jmut—Il‑ħażen jiddomina fost in‑Nefiti. Madwar 544–421 Q.K.[/i]\n\n1 Għax araw, ġara li għaddew ħamsa u ħamsin sena minn meta Leħi ħalla Ġerusalemm; għalhekk, lili, Ġakobb, Nefi tani kmandament li jikkonċerna l‑pjanċi ż‑żgħar, li fuqhom dawn il‑ħwejjeġ jinsabu mnaqqxa.\n\n2 U ta lili, Ġakobb, kmandament li għandi nikteb fuq dawn il‑pjanċi ftit mill‑ħwejjeġ li jiena nikkunsidrahom bħala l‑aktar prezzjużi; li m’għandix nikteb, ħlief xi ħaġa żgħira, dwar l‑istorja ta’ dan il‑poplu li jissejjaħ il‑poplu ta’ Nefi.\n\n3 Għax hu qal li l‑istorja tal‑poplu tiegħu għandha tiġi mnaqqxa fuq il‑pjanċi l‑oħra tiegħu, u li jien għandi nippreserva dawn il‑pjanċi u ngħaddihom lil nisli, minn nisel għal nisel.\n\n4 U jekk huma kienu qed ixandru dak li hu sagru, jew xi rivelazzjoni li kienet kbira, jew iħabbru, jien għandi nnaqqax il‑punti ewlenin tagħhom fuq dawn il‑pjanċi, u nikteb dwarhom kemm jista’ jkun, f’ġieħ Kristu, u għall‑ġid tal‑poplu tagħna.\n\n5 Għax minħabba l‑fidi u anzjetà mill‑aktar kbira, verament aħna ġejna mgħarrfin dwar il‑poplu tagħna, minn xiex għandu jgħaddi.\n\n6 U kellna wkoll bosta rivelazzjonijiet, u l‑ispirtu ta’ tant profezija; għalhekk, konna nafu dwar Kristu u s‑saltna tiegħu, li għandha tiġi.\n\n7 Għalhekk aħna ħdimna bil‑ħrara fost il‑poplu tagħna, biex forsi nipperswaduhom ħalli jersqu lejn Kristu, u jgawdu mit‑tjubija ta’ Alla, ħalli jkunu jistgħu jidħlu fil‑mistrieħ tiegħu, li ma jmurx b’xi mod, fl‑għadab tiegħu, jaħlef li m’għandhomx jidħlu, bħal fil‑provokazzjoni fil‑jiem tat‑tiġrib meta wlied Iżrael kienu jinsabu fid‑deżert.\n\n8 Għalhekk, nixtiequ li Alla jkun jista’ jipperswadi lill‑bnedmin kollha biex ma jeħduhiex kontra Alla, u jinkurlawh, iżda biex il‑bnedmin kollha jemmnu fi Kristu, u jħarsu lejn il‑mewt tiegħu, u jġorru s‑salib tiegħu u joqogħdu għat‑tagħjir tad‑dinja; għalhekk, jiena, Ġakobb, neħodha fuqi li nwettaq il‑kmandament ta’ ħija Nefi.\n\n9 Issa Nefi beda jixjieħ, u hu ra li dalwaqt kien se jmut; għalhekk, hu kkonsagra raġel sabiex issa jkun sultan u mexxej tal‑poplu tiegħu, skont is‑saltniet tas‑slaten.\n\n10 Il‑poplu li kellu mħabba kbira lejn Nefi, hu li kien għalihom protettur kbir, li żamm fuqu x‑xabla ta’ Laban biex jiddefendihom, u ħadem ħajtu kollha għall‑ġid tagħhom—\n\n11 Għalhekk, il‑poplu kellu xewqa kbira li jibqa’ jiftakar ismu. U dawk li kellhom isaltnu minfloku ġew imsejħa min‑nies, it‑tieni Nefi, it‑tielet Nefi, u l‑kumplament, skont is‑saltniet tas‑slaten; u b’dal‑mod ġew imsejħa min‑nies, irrispettivament x’kien ikun isimhom.\n\n12 U ġara li Nefi miet.\n\n13 Issa l‑poplu li ma kienx Lamanita kien Nefita; madankollu, huma kienu jissejħu Nefiti, Ġakobbin, Ġużeppin, Żoramiti, Lamaniti, Lemweliti, u Ismagħelin.\n\n14 Iżda jien, Ġakobb, minn issa ’l quddiem mhux se niddistingwihom b’dawn l‑ismijiet, iżda se nsejħilhom Lamaniti lil dawk li jippruvaw jeqirdu lill‑poplu ta’ Nefi, u lil dawk li juru ħbiberija ma’ Nefi jien se nsejħilhom Nefiti, jew il‑poplu ta’ Nefi, skont is‑saltniet tas‑slaten.\n\n15 U issa ġara li n‑nies ta’ Nefi, fi żmien is‑saltna tat‑tieni sultan, bdew iwebbsu qalbhom, u b’xi mod bdew jipparteċipaw f’drawwiet ħżiena, bl‑istess mod kif David tal‑qedem beda jixtieq ħafna nisa u konkubini, u l‑istess ibnu Salamun.\n\n16 Iva, u bdew ukoll ifittxu ħafna deheb u fidda, u bdew jitkabbru xi ftit.\n\n17 Għalhekk jiena, Ġakobb, xandartilhom dan il‑kliem kif għallimtu fit‑tempju, wara li l‑ewwel ġejt ikkummissjonat mill‑Mulej.\n\n18 Għax jiena, Ġakobb, u ħija Ġużeppi ġejna kkonsagrati bħala qassisin u għalliema ta’ dan il‑poplu, permezz ta’ id Nefi.\n\n19 U aħna onorajna l‑uffiċċju tagħna f’ġieħ il‑Mulej, u ħadna fuqna r‑responsabbiltà, li nkunu naħtu għad‑dnubiet tal‑poplu u jkollna nwieġbu għalihom jekk ma ngħallmuhomx il‑kelma ta’ Alla bir‑reqqa kollha; għalhekk, jekk naħdmu bil‑qawwa tagħna kollha, ħwejjiġna ma jispiċċawx imċappsa b’demmhom; altrimenti demmhom jispiċċa fuq ħwejjiġna u aħna ma ninstabux bla tebgħa fl‑aħħar jum.\n\n", "jacob 2": "[center][font_size=26]Kapitlu 2[/font_size][/center]\n\n[i]Ġakobb jiddenunzja l‑imħabba lejn l‑għana, il‑kburija, u n‑nuqqas ta’ kastità—Il‑bnedmin jistgħu jfittxu l‑għana biex jgħinu lil għajrhom—Il‑Mulej jordna li l‑ebda raġel fost in‑Nefiti m’għandu jkollu aktar minn mara waħda—Il‑Mulej jieħu gost bil‑kastità tan‑nisa. Madwar 544–421 Q.K.[/i]\n\n1 Il‑kliem li Ġakobb, ħu Nefi, qal lill‑poplu ta’ Nefi, wara l‑mewt ta’ Nefi:\n\n2 Issa, għeżież ħuti, jiena, Ġakobb, skont ir‑responsabbiltà li jiena għandi lejn Alla, biex nonora l‑uffiċċju tiegħi b’għaqal, u biex inkun nista’ neħles ħwejġi minn dnubietkom, jiena llum nitla’ ġewwa t‑tempju ħalli nkun nista’ nxandrilkom il‑kelma ta’ Alla.\n\n3 U intom stess tafu li s’issa jien dejjem kont diliġenti fl‑uffiċċju tas‑sejħa tiegħi; iżda llum qed inħossni mgħobbi b’xewqa u anzjetà għall‑ġid ta’ ruħkom ferm aktar milli qatt ħassejtni s’issa.\n\n4 Għax araw, sa issa, intom kontu ubbidjenti lejn il‑kelma tal‑Mulej, li jiena tajtkom.\n\n5 Iżda araw, isimgħuni, u kunu afu li bl‑għajnuna tal‑Ħallieq mill‑aktar setgħan tas‑sema u l‑art jien nista’ nkellimkom dwar ħsibijietkom, kif intom qed tibdew taqgħu fid‑dnub, liema dnub jidher mill‑aktar mistmerr f’għajnejja, iva, u mistmerr f’għajnejn Alla.\n\n6 Iva, dan inikkitli ruħi u jwassalni biex bil‑mistħija ninġibed lura mill‑preżenza tal‑Ħallieq tiegħi, fejn se jkolli nixhed magħkom dwar il‑ħżunija ta’ qalbkom.\n\n7 U nħossni nitnikket ukoll li se jkolli nuża kliem daqsxejn iebes dwarkom, quddiem martkom u wliedkom, li ħafna minnhom għandhom sentimenti mill‑aktar teneri u safja u delikati quddiem Alla, liema ħaġa togħġob lil Alla;\n\n8 U nimmaġina li huma ġew hawn fuq biex jisimgħu l‑kelma ħelwa ta’ Alla, iva, il‑kelma li tfejjaq ir‑ruħ imġarrba.\n\n9 Għalhekk, inħoss ruħi titqal li se jkolli nagħmel dan, minħabba l‑kmandament strett li rċevejt mingħand Alla, li nwiddibkom rigward ir‑reati tagħkom, li nkabbar il‑ġrieħi ta’ dawk li diġà jinsabu miġruħa, minflok ma nkun ta’ konsolazzjoni u nfejqilhom il‑ġrieħi tagħhom; u dawk li ma sfawx miġruħa, minflok ma nmantnihom permezz tal‑kelma ħelwa ta’ Alla, inpoġġi l‑istalletti biex inifdulhom ruħhom u nweġġgħalhom il‑moħħ delikat tagħhom.\n\n10 Iżda, minkejja l‑kobor ta’ dil‑ħaġa, jeħtieġ li nagħmel skont il‑kmand strett ta’ Alla, u nkellimkom dwar il‑ħażen u l‑għemejjel mistkerrha tagħkom, fil‑preżenza ta’ dawk li huma safja f’qalbhom, u ta’ qalbhom maqsuma, u taħt il‑ħarsa tal‑għajn penetranti ta’ Alla li Jista’ Kollox.\n\n11 Għalhekk, jeħtieġ ngħidilkom il‑verità skont is‑sempliċità tal‑kelma ta’ Alla. Għax araw, wara li staqsejt lill‑Mulej, dan hu dak li Huwa qalli: Ġakobb, għada itla’ ġewwa t‑tempju, u xandar il‑kelma li se nagħtik lil dan il‑poplu.\n\n12 U issa araw, ħuti, din hi l‑kelma li jien se nxandrilkom, li ħafna minnkom bdejtu tfittxu għad‑deheb, u għall‑fidda, u għal kull xorta ta’ metall prezzjuż, li f’din l‑art, li hi art imwiegħda għalikom u għal nisilkom, huma preżenti bil‑kotra.\n\n13 U l‑id tal‑providenza tbissmitilkom bi ħlewwa kbira, fejn intom ksibtu bosta għana; u għaliex xi wħud minnkom ksibtu b’abbundanza akbar milli kisbu ħutkom intom minfuħin fil‑kburija ta’ qalbkom, u għandkom raskom iebsa u arroganti minħabba l‑lussu ta’ lbieskom, u tippersegwitaw lil ħutkom għax taħsbu li intom aħjar minnhom.\n\n14 U issa, ħuti, taħsbu li Alla jiġġustifika li intom tagħmlu dan? Araw, jiena ngħidilkom, Le. Iżda hu jikkundannakom, u jekk tibqgħu għaddejjin b’dawn il‑ħwejjeġ il‑ħaqq tiegħu ma jdumx ma jinżel fuqkom.\n\n15 O li kien li huwa jurikom li jista’ jniffidkom, u b’ħarsa waħda ta’ għajnejh jista’ jixħetkom mal‑art!\n\n16 O li kien li hu jeħliskom minn dan il‑ħażen u din il‑ħaġa mistkerrha. U, O li kien li intom tisimgħu l‑kelma tal‑kmand tiegħu, u ma tħallux din il‑kburija ta’ qalbkom teqredilkom ruħkom!\n\n17 Araw li tqisu lil ħutkom bħalkom infuskom, u uru l‑id tal‑ħbiberija ma’ kulħadd u aqsmu magħhom il‑ġid tagħkom, biex huma jkunu għonja bħalkom.\n\n18 Iżda qabel ma tfittxu l‑għana, araw li tfittxu s‑saltna ta’ Alla.\n\n19 U wara li tkunu ksibtu tama fi Kristu intom tiksbu l‑għana, jekk tfittxuha; u araw li tfittxuha bl‑intenzjoni li tagħmlu l‑ġid—li tlibbsu lill‑għeri, u titimgħu lill‑imġewwaħ, u teħilsu lil min hu fil‑jasar, u tagħtu l‑għajnuna lill‑marid u lill‑imsejken.\n\n20 U issa, ħuti, jiena kellimtkom dwar il‑kburija; u dawk fostkom li għakkistu lil għajrkom, u ppersegwitajtuh minħabba l‑kburija f’qalbkom, permezz tal‑ħwejjeġ li takom Alla, xi tgħiduli dwar dan?\n\n21 Ma taħsbux li ħwejjeġ bħal dawn huma mistmerra minn dak li ħoloq lil kull bniedem? U li bniedem wieħed hu prezzjuż f’għajnejh daqs l‑ieħor. U li l‑bnedmin kollha ġejjin mit‑trab; u għall‑istess għan hu ħalaqhom, biex huma jħarsu l‑kmandamenti tiegħu u jigglorifikawh għal dejjem.\n\n22 U issa jien se nieqaf inkellimkom dwar din il‑kburija. U li kieku mhux se jkolli nkellimkom dwar reat aktar serju, qalbi tithenna bil‑kbir minħabba fikom.\n\n23 Iżda l‑kelma ta’ Alla nħossha ttaqqalni minħabba r‑reati aktar serji tagħkom. Għax araw, jgħid il‑Mulej: Dan il‑poplu qed jibda jikber fil‑ħażen; huma ma jifhmux l‑iskrittura, għax jippruvaw jiskużaw lilhom infushom għalfejn huma jiżnu, minħabba l‑ħwejjeġ li ġew miktubin dwar David, u ibnu Salamun.\n\n24 Araw, David u Salamun verament kellhom bosta nisa u konkubini, liema ħaġa kienet mistmerra minni, jgħid il‑Mulej.\n\n25 Għalhekk, dan jgħid il‑Mulej, jien mexxejt lil dan il‑poplu ’l barra mill‑art ta’ Ġerusalemm, bil‑qawwa ta’ driegħi, ħalli nkun nista’ nqajjem għalija fergħa ġusta mill‑frott ta’ ġenbejn Ġużeppi.\n\n26 Għalhekk, jien il‑Mulej Alla ma nħallix li dan il‑poplu jagħmel bħal dawk tal‑qedem.\n\n27 Għalhekk, ħuti, isimgħuni, u iftħu widnejkom għall‑kelma tal‑Mulej: Għax l‑ebda raġel fostkom m’għandu jkollu aktar minn mara waħda; u konkubini m’għandu jkollu xejn;\n\n28 Għax jien, il‑Mulej Alla, nieħu gost bil‑kastità tan‑nisa. U ż‑żína jiena nistmerra; dan jgħid il‑Mulej tal‑Eżerċti.\n\n29 Għalhekk, dan il‑poplu għandu jħares il‑kmandamenti tiegħi, jgħid il‑Mulej tal‑Eżerċti, jew misħuta tkun l‑art minħabba fih.\n\n30 Għax jekk jiena, jgħid il‑Mulej tal‑Eżerċti, inqajjem nisel għalija, jiena nikkmanda lill‑poplu tiegħi; altrimenti huma għandhom jisimgħu minn dawn il‑ħwejjeġ.\n\n31 Għax araw, jien, il‑Mulej, rajt in‑niket, u smajt il‑biki tal‑bniet tal‑poplu tiegħi fl‑art ta’ Ġerusalemm, iva, u fl‑artijiet kollha tal‑poplu tiegħi, minħabba l‑ħażen u l‑għemejjel mistkerrha ta’ żwieġhom.\n\n32 U jien mhux se nħalli, jgħid il‑Mulej tal‑Eżerċti, li l‑biki tal‑bniet sbieħ ta’ dan il‑poplu, li jien mexxejt ’il barra mill‑art ta’ Ġerusalemm, jasal għandi kontra l‑irġiel tal‑poplu tiegħi, jgħid il‑Mulej tal‑Eżerċti.\n\n33 Għax huma mhux se jieħdu fil‑jasar lill‑bniet tal‑poplu tiegħi minħabba t‑tenerezza tagħhom, inkella jiena nżurhom b’saħta kbira, li twassal għall‑qerda tagħhom; għax huma m’għandhomx jiżnu, bħal dawk tal‑qedem, jgħid il‑Mulej tal‑Eżerċti.\n\n34 U issa araw, ħuti, intom tafu li dawn il‑kmandamenti ġew mogħtija lil missierna, Leħi; għalhekk, intom kontu tafuhom qabel; u intom ġibtu fuqkom kundanna kbira; għax għamiltu dawn il‑ħwejjeġ li ma kellkomx tagħmlu.\n\n35 Araw, intom għamiltu aktar ħażen minn ħutna l‑Lamaniti. Intom qsamtu l‑qalb tan‑nisa ħelwin tagħkom, u tliftu l‑fiduċja ta’ wliedkom, minħabba l‑eżempji ħżiena tagħkom quddiemhom, u t‑tnewwiħ ta’ qalbhom jitla’ ’l fuq lejn Alla kontrikom. U minħabba r‑rigorożità tal‑kelma ta’ Alla, li tinżel kontrikom, bosta qlub mietu, mifnija b’ġrieħi mill‑aktar fondi.\n\n", "jacob 3": "[center][font_size=26]Kapitlu 3[/font_size][/center]\n\n[i]Dawk li huma safja f’qalbhom jirċievu l‑kelma ħelwa ta’ Alla—It‑tjieba tal‑Lamaniti tiżboq lil dik tan‑Nefiti—Ġakobb iwiddeb kontra ż‑żina, in‑nuqqas ta’ rażan, u kull dnub. Madwar 544–421 Q.K.[/i]\n\n1 Iżda araw, jien, Ġakobb, se nkellem lilkom li intom ta’ qalbkom safja. Duru lejn Alla b’moħħ determinat, u itolbuh b’fidi qawwija, u hu jikkonslakom fit‑tbatija tagħkom, u hu jiddefendi l‑kawża tagħkom, u jikkastiga lil dawk li jippruvaw jeqirdukom.\n\n2 O intom kollha li intom safja f’qalbkom, erfgħu raskom ’il fuq u rċievu l‑kelma ħelwa ta’ Alla, u mantnu lilkom infuskom permezz ta’ mħabbtu; għax dan tistgħu tagħmlu, jekk tibqgħu determinati f’moħħkom, għal dejjem.\n\n3 Iżda ħażin ikun għalikom intom li m’intomx ta’ qalbkom safja, li llum tinsabu maħmuġin quddiem Alla; għax jekk intom ma tindmux misħuta tkun l‑art minħabba fikom; u l‑Lamaniti, li mhumiex maħmuġin bħalkom, li madankollu huma misħutin b’saħta kbira, se jkunu għalikom pjaga li twassal għall‑qerda tagħkom.\n\n4 U ma jdumx ma jasal iż‑żmien, li jekk intom ma tindmux huma sejrin jirtu l‑art ta’ wirtkom, u l‑Mulej Alla joħroġ lill‑ġusti minn ġo nofskom.\n\n5 Araw, ħutkom il‑Lamaniti, li lilhom intom tobgħodu minħabba ħmieġhom u s‑saħta li niżlet fuq ġildhom, huma aktar twajbin minnkom; għax huma ma nsewx il‑kmandament tal‑Mulej, li ġie mogħti lil missierna—li għandu jkollhom biss mara waħda, u konkubini m’għandu jkollhom xejn, u fosthom m’għandux ikun hemm żína.\n\n6 U issa, dan il‑kmandament huma jaraw li jħarsuh; għalhekk, minħabba din l‑osservanza, li jħarsu dan il‑kmandament, il‑Mulej Alla mhuwiex se jeqridhom, iżda se jkun ħanin magħhom; u xi darba huma se jsiru poplu mbierek.\n\n7 Araw, żwieġhom iħobbu lil marthom, u marthom iħobbu lil żwieġhom; u żwieġhom u marthom iħobbu lil uliedhom; u n‑nuqqas ta’ twemmin tagħhom u l‑mibegħda tagħhom lejkom huma minħabba l‑ħażen ta’ missirijiethom; għalhekk, intom kemm intom aħjar minnhom, f’għajnejn il‑Ħallieq il‑kbir tagħkom?\n\n8 O ħuti, nibża’ li jekk intom ma tindmux minn dnubietkom ġildhom se tkun abjad minn tagħkom, meta magħhom intom tittieħdu quddiem it‑tron ta’ Alla.\n\n9 Għalhekk, kmandament jiena se nagħtikom, li hu l‑kelma ta’ Alla, li lilhom ma tinsulentawhomx aktar minħabba l‑ġilda skura tagħhom; lanqas m’għandkom tinsulentawhom minħabba ħmieġhom; iżda għandkom tiftakru fi ħmieġkom, u tiftakru li ħmieġhom ġie minħabba missirijiethom.\n\n10 Għalhekk, għandkom tiftakru f’uliedkom, kemm sewwidtulhom qalbhom minħabba l‑eżempju li tajtuhom; kif ukoll, ftakru li tistgħu, minħabba ħmieġkom, twasslu lil uliedkom għall‑qerda, u dnubiethom jingħaddu fuq raskom fl‑aħħar jum.\n\n11 U ħuti, agħtu widen għal kliemi; qanqlu l‑fakultajiet ta’ ruħkom; tregħdu ħalli tkunu tistgħu tqumu min‑nagħsa tal‑mewt; u nħallu mill‑uġigħ tal‑infern sabiex ma ssirux anġli tax‑xitan, u tinxteħtu f’dik il‑belliegħa ta’ nar u kubrit li hija t‑tieni mewt.\n\n12 U issa jien, Ġakobb, għidt ħafna aktar affarijiet lill‑poplu ta’ Nefi, fejn widdibthom kontra ż‑żina u n‑nuqqas ta’ rażan, u kull tip ta’ dnub, u kellimthom dwar il‑konsegwenzi terribbli tagħhom.\n\n13 U lanqas wieħed fil‑mija tal‑għemejjel ta’ dan il‑poplu, li issa beda jsir numeruż, ma jista’ jinkiteb fuq dawn il‑pjanċi; iżda ħafna mill‑għemejjel tagħhom huma miktubin fuq il‑pjanċi l‑kbar, flimkien mal‑gwerer tagħhom, u t‑tilwim tagħhom, u s‑saltniet tas‑slaten tagħhom.\n\n14 Dawn il‑pjanċi jissejħu l‑pjanċi ta’ Ġakobb, u saru permezz ta’ id Nefi. U jien se nieqaf ngħid dan il‑kliem.\n\n", "jacob 4": "[center][font_size=26]Kapitlu 4[/font_size][/center]\n\n[i]Il‑profeti kollha taw qima lill‑Missier f’isem Kristu—L‑offerta ta’ Iżakk min‑naħa ta’ Abraham kienet similitudni ta’ Alla u Ibnu l‑Waħdieni—Il‑bnedmin għandhom jirrekonċiljaw irwieħhom ma’ Alla permezz tal‑Espjazzjoni—Il‑Lhud sejrin iwarrbu l‑ġebla tal‑pedament. Madwar 544–421 Q.K.[/i]\n\n1 Issa araw, ġara li jien, Ġakobb, imministrajt għal żmien twil fost il‑poplu tiegħi permezz tal‑kelma, (u ma nistax nikteb ħlief ftit minn kliemi, minħabba d‑diffikultà biex innaqqxu kliemna fuq il‑pjanċi) u aħna nafu li l‑ħwejjeġ li niktbu fuq il‑pjanċi jeħtieġ li jibqgħu;\n\n2 Iżda dak kollu li aħna niktbu fuq kwalunkwe ħaġa li mhijiex pjanċi jispiċċa jinqered u jgħib; iżda aħna nistgħu niktbu ftit kliem fuq il‑pjanċi, li se nagħtu lil uliedna, kif ukoll lill‑għeżież ħutna, ammont żgħir ta’ għarfien dwarna, jew dwar missirijiethom—\n\n3 Issa f’din il‑ħaġa aħna nifirħu; u naħdmu bil‑ħrara biex innaqqxu dan il‑kliem fuq il‑pjanċi, bit‑tama li l‑għeżież ħutna u wliedna jilqgħuh b’qalb mimlija gratitudni, u jarawh bir‑reqqa ħalli jkunu jistgħu jitgħallmu b’ferħ u mhux b’niket, lanqas b’disprezz, dwar l‑ewwel ġenituri tagħhom.\n\n4 Għax, din kienet l‑intenzjoni għalfejn aħna ktibna dawn il‑ħwejjeġ, biex huma jkunu jafu li aħna konna nafu dwar Kristu, u li konna nittamaw fil‑glorja tiegħu mijiet u mijiet ta’ snin qabel il‑miġja tiegħu; u mhux biss aħna li konna nittamaw fil‑glorja tiegħu, iżda wkoll il‑profeti qaddisa kollha li ġew qabilna.\n\n5 Araw, huma emmnu fi Kristu u taw qima lill‑Missier f’ismu, u aħna wkoll nagħtu qima lill‑Missier f’ismu. U għal dan il‑għan aħna nħarsu l‑liġi ta’ Mosè, għax tidderieġi ruħna lejh; u għalhekk hija ħaġa ġusta li aħna nagħmlu dan, hekk kif kien ġie mitlub minn Abraham fid‑deżert biex hu jkun ubbidjenti lejn il‑kmand ta’ Alla u joffri lil ibnu Iżakk, bħala similitudni ta’ Alla u tal‑Iben il‑Waħdieni tiegħu.\n\n6 Għalhekk, aħna nfittxu lill‑profeti, u għandna bosta rivelazzjonijiet u l‑ispirtu tal‑profezija; u għax għandna dawn ix‑xhieda kollha aħna niksbu tama, u l‑fidi tagħna ssir waħda soda, hekk li aħna verament nistgħu nordnaw f’isem Ġesù u anke s‑siġar jobduna, jew il‑muntanji, jew il‑mewġ tal‑baħar.\n\n7 Madankollu, il‑Mulej Alla jurina d‑dgħufija tagħna ħalli nkunu nafu li hu permezz tal‑grazzja tiegħu, u l‑kondixxendenza kbira tiegħu lejn ulied il‑bnedmin, li aħna għandna l‑qawwa li nagħmlu dawn il‑ħwejjeġ.\n\n8 Araw, kbar u tal‑għaġeb huma l‑għemejjel tal‑Mulej. Kemm tassew ħadd ma jista’ jagħrbel il‑kobor tal‑misteri tiegħu; u hu impossibbli li l‑bniedem isir jaf l‑għemejjel kollha tiegħu. U l‑ebda bniedem ma jaf it‑triqat tiegħu sakemm dawn ma jiġux żvelati lilu; għalhekk, l‑aħwa, tistmerrux ir‑rivelazzjonijiet ta’ Alla.\n\n9 Għax araw, bil‑qawwa ta’ kelmtu l‑bniedem ġie fuq wiċċ l‑art, liema art ġiet maħluqa bil‑qawwa ta’ kelmtu. Għalhekk, jekk Alla kien kapaċi jitkellem u d‑dinja kienet, mela, għalfejn ma jistax jikkmanda l‑art, jew l‑għemejjel li ħoloq b’idejh fuq wiċċ l‑art, skont ir‑rieda u x‑xewqa tiegħu?\n\n10 Għalhekk, ħuti, tippruvawx tagħtu parir lill‑Mulej, iżda araw li tieħdu parir mingħandu. Għax araw, intom stess tafu li l‑parir tiegħu jagħtih b’għerf, u b’ġustizzja, u bi ħniena kbira, fuq l‑għemejjel tiegħu kollha.\n\n11 Għalhekk, ġħeżież ħuti, araw li tirrekonċiljaw irwieħkom miegħu permezz tal‑espjazzjoni ta’ Kristu, l‑Iben il‑Waħdieni tiegħu, u tkunu tistgħu tiksbu qawmien mill‑imwiet, skont il‑qawwa tal‑qawmien mill‑imwiet li hi fi Kristu, u tkunu ppreżentati lil Alla bħala l‑ewwel frott ta’ Kristu, għax għandkom il‑fidi, u ksibtu tama tajba ta’ glorja fih qabel ma hu juri lilu nnifsu fil‑ġisem.\n\n12 U issa, għeżież tiegħi, tistagħġbux li qed ngħidilkom dawn il‑ħwejjeġ; għax għalfejn m’għandix nitkellem dwar l‑espjazzjoni ta’ Kristu, u nipprova nikseb għarfien perfett tiegħu, u nipprova nikseb l‑għarfien tal‑qawmien mill‑imwiet u tad‑dinja li għandha tiġi?\n\n13 Araw, ħuti, hu li jħabbar, ħalluh iħabbar skont il‑fehma tal‑bnedmin; għax l‑Ispirtu jitkellem il‑verità u ma jigdibx. Għalhekk, hu jitkellem dwar ħwejjeġ kif fil‑fatt huma, u dwar ħwejjeġ kif fil‑fatt se jkunu; għalhekk, dawn il‑ħwejjeġ qed jintwerew lilna b’mod ċar, għas‑salvazzjoni ta’ ruħna. Għax araw, aħna m’aħniex l‑uniċi xhieda f’dawn il‑ħwejjeġ; għax Alla qalhom ukoll lill‑profeti tal‑qedem.\n\n14 Iżda araw, il‑Lhud kienu nies ta’ ras iebsa; u huma kienu jistmerru l‑kliem sempliċi, u qatlu lill‑profeti, u fittxew ħwejjeġ li ma setgħux jifhmuhom. Għalhekk, minħabba l‑għama tagħhom, liema għama waslet għaliex ħarsu lil hinn mis‑sinjal, jeħtieġ li huma jaqgħu; għax Alla ħa minn fosthom dak li hu sempliċi, u tahom bosta ħwejjeġ li huma ma setgħux jifhmu, għax huma hekk xtaqu. U peress li xtaqu hekk Alla għamel dan, ħalli jkunu jistgħu jogħtru.\n\n15 U issa jiena, Ġakobb, ninsab immexxi mill‑Ispirtu biex nipprofetizza; għax jien nipperċepixxi permezz tal‑għemejjel tal‑Ispirtu li jinsab fija, li minħabba l‑waqgħa tal‑Lhud huma jwarrbu l‑ġebla li fuqha jistgħu jibnu u jkollhom pedament sigur.\n\n16 Iżda araw, skont l‑iskrittura, din il‑ġebla sejra tkun il‑pedament il‑kbir, u finali, u l‑uniku wieħed imsejjes sewwa, li fuqu l‑Lhud jistgħu jibnu.\n\n17 U issa, għeżież tiegħi, kif inhu possibbli li dawn, wara li warrbu l‑pedament imsejjes sewwa, qatt jistgħu jibnu fuqu, u jkun jista’ jsir il‑ġebla tax‑xewka tagħhom?\n\n18 Araw, għeżież ħuti, jiena se niżvelalkom dan il‑misteru; jekk ma nagħmilx dan, b’xi mod nispiċċa imqanqal mill‑fermezza tiegħi fl‑Ispirtu, u nogħtor minħabba l‑anzjetà eċċessiva tiegħi għalikom.\n\n", "jacob 5": "[center][font_size=26]Kapitlu 5[/font_size][/center]\n\n[i]Ġakobb jikkwota r‑rakkont ta’ Żenos dwar l‑allegorija tas‑siġar taż‑żebbuġ domestiku u s‑siġar taż‑żebbuġ selvaġġ—Huma xbieha ta’ Iżrael u tal‑Ġentili—Il‑prefigurazzjoni tat‑tifrix u l‑ġabra ta’ Iżrael—Isiru allużjonijiet għan‑Nefiti u għal‑Lamaniti u għad‑dar kollha ta’ Iżrael—Il‑Ġentili se jiġu mlaqqma f’Iżrael—Eventwalment l‑għalqa se tispiċċa tinħaraq. Madwar 544–421 Q.K.[/i]\n\n1 Araw, ħuti, ma tiftakrux li qrajtu l‑kliem tal‑profeta Żenos, li kellem lid‑dar ta’ Iżrael u qalilhom:\n\n2 Agħtu widen, O dar ta’ Iżrael, u isimgħu kliemi, jien li jien profeta tal‑Mulej.\n\n3 Għax araw, dan jgħid il‑Mulej, inxebbahkom, O dar ta’ Iżrael, ma’ siġra taż‑żebbuġ domestika, li raġel ħadha għandu u mantniha fl‑għalqa tiegħu; u hi kibret, u xjieħet, u bdiet tidbiel.\n\n4 U ġara li l‑padrun tal‑għalqa ħareġ u ra li s‑siġra taż‑żebbuġ tiegħu bdiet tidbiel; u huwa qal: Jien se niżborha, u nagħżqilha madwarha, u nmantniha, ħalli forsi tarmi friegħi żgħar u rotob, u ma tmutx.\n\n5 U ġara li huwa żabarha, u għażqilha madwarha, u mantniha kif kien qal.\n\n6 U ġara li wara bosta jiem hija bdiet tarmi xi ftit friegħi żgħar u rotob; iżda araw, il‑friegħi ewlenin tagħha bdew imutu.\n\n7 U ġara li l‑padrun tal‑għalqa ra x’kien qed jiġri, u hu qal lill‑qaddej tiegħu: Inħossni nitnikket li se jkolli nitlef din is‑siġra; għalhekk, mur u aqta’ l‑friegħi minn siġra taż‑żebbuġ selvaġġ, u ġibhomli hawn; u aħna naqtgħu dawk il‑friegħi ewlenin li qed jibdew jidbielu, u nixħtuhom fin‑nar biex jinħarqu.\n\n8 U araw, jgħid Sid l‑għalqa, jien nieħu miegħi ħafna minn dawn il‑friegħi żgħar u rotob, u nlaqqamhom fejn irrid jien; u ma jimpurtax jekk l‑għerq ta’ din is‑siġra jmut, għax jien nista’ nippreserva l‑frott tagħha għall‑użu tiegħi; għalhekk, jiena nieħu dawn il‑friegħi żgħar u rotob, u nlaqqamhom fejn irrid jien.\n\n9 Mela ħudu l‑friegħi tas‑siġra taż‑żebbuġ selvaġġ, u laqqmuhom minflokhom; u dawn li jiena qtajt nitfahom fin‑nar u naħraqhom, ħalli ma jingumbrawx l‑art tal‑għalqa tiegħi.\n\n10 U ġara li l‑qaddej ta’ Sid l‑għalqa għamel skont kif qallu s‑Sid tal‑għalqa, u laqqam fiha l‑friegħi tas‑siġra taż‑żebbuġ selvaġġ.\n\n11 U Sid l‑għalqa ried li l‑qaddej tiegħu jagħżqilha madwarha, jiżborha, u jmantniha, u qallu: Inħossni nitnikket li se jkolli nitlef din is‑siġra; għalhekk, biex forsi nippreserva għeruqha ħalli ma jmutux, biex inkun nista’ nippreservahom għalija, jien għamilt din il‑ħaġa.\n\n12 Għalhekk, mur; ħu ħsieb is‑siġra, u mantniha, skont kif għidtlek.\n\n13 U dawn jien se npoġġi fil‑parti l‑aktar imbiegħda tal‑għalqa tiegħi, fejn irrid jien, u mhux importanti li int tkun taf; u jien nagħmel dan ħalli nkun nista’ nippreserva għalija l‑friegħi naturali tas‑siġra; kif ukoll, ħalli nkun nista’ nwarrab għalija frottha, bi tħejjija għall‑istaġun; għax inħossni nitnikket li jkolli nitlef din is‑siġra u l‑frott tagħha.\n\n14 U ġara li Sid l‑għalqa telaq u mar jaħbi l‑friegħi naturali tas‑siġra taż‑żebbuġ domestika fil‑partijiet l‑aktar imbiegħda tal‑għalqa, ftit ġo post u ftit ġo ieħor, kif ried u xtaq.\n\n15 U ġara li għadda ħafna żmien, u Sid l‑għalqa qal lill‑qaddej tiegħu: Ejja, imxi ħa mmorru u ninżlu fl‑għalqa, ħalli nkunu nistgħu naħdmu fl‑għalqa.\n\n16 U ġara li Sid l‑għalqa, kif ukoll il‑qaddej, niżlu fl‑għalqa ħalli jaħdmu. U ġara li l‑qaddej qal lill‑padrun tiegħu: Ara, ħares ’l hawn; ħares lejn is‑siġra.\n\n17 U ġara li Sid l‑għalqa ħares u ra s‑siġra li fiha ġew imlaqqma l‑friegħi taż‑żebbuġ selvaġġ; u hija nibtet u bdiet tagħmel il‑frott. U hu ra li kien tajjeb; u frottha kien bħall‑frott naturali.\n\n18 U hu qal lill‑qaddej: Ara, il‑friegħi tas‑siġra selvaġġa spiċċaw jikkontrollaw it‑tira tal‑għerq tagħha, biex l‑għerq tagħha pproduċa saħħa kbira; u minħabba li l‑għerq tagħha hu daqstant b’saħħtu, il‑friegħi selvaġġ ipproduċew frott domestiku. Issa, kieku aħna ma laqqamniex dawn il‑friegħi, is‑siġra li magħha tlaqqmu kienet tmut. U issa, ara, jiena se nwarrab ħafna frott, li għamlet is‑siġra; u frottha sejjer inwarrbu għalija bi tħejjija għall‑istaġun.\n\n19 U ġara li Sid l‑għalqa qal lill‑qaddej: Ejja, imxi mmorru ħdejn il‑parti l‑aktar imbiegħda tal‑għalqa, u naraw jekk il‑friegħi naturali tas‑siġra għamlux ukoll ħafna frott, ħalli jien inkun nista’ nwarrab għalija frottha bi tħejjija għall‑istaġun.\n\n20 U ġara li huma marru fejn il‑padrun kien ħeba l‑friegħi naturali tas‑siġra, u hu qal lill‑qaddej: Ħares lejn dawn; u hu ra li l‑ewwel waħda kienet għamlet ħafna frott; u hu ra wkoll li kien tajjeb. U hu qal lill‑qaddej: Ħu frottha, u warrbu bi tħejjija għall‑istaġun, ħalli jiena nkun nista’ nippreservah għalija; għax ara, qallu, jien ili daż‑żmien kollu nmantniha, u hija għamlet ħafna frott.\n\n21 U ġara li l‑qaddej qal lill‑padrun tiegħu: Għalfejn ġejt hawn biex tħawwel din is‑siġra, jew din il‑fergħa tas‑siġra? Għax ara, din hi l‑anqas parti fertili li hawn fl‑għalqa kollha.\n\n22 U Sid l‑għalqa qallu: Tagħtix lili l‑parir; jien kont naf li din kienet art xejn fertili; għalhekk jiena għidtlek li ili daż‑żmien kollu nmantniha, u int qed tara li għamlet ħafna frott.\n\n23 U ġara li Sid l‑għalqa qal lill‑qaddej tiegħu: Ħares ’l hawn; ara jiena ħawwilt ukoll fergħa oħra tas‑siġra; u int taf li din il‑parti tal‑art kienet anqas fertili minn tal‑ewwel. Iżda, ħares lejn is‑siġra. Jien ili daż‑żmien kollu nmantniha, u hija għamlet ħafna frott; għalhekk, iġbru, u warrbu bi tħejjija għall‑istaġun, ħalli jiena nkun nista’ nippreservah għalija.\n\n24 U ġara li Sid l‑għalqa reġa’ qal lill‑qaddej tiegħu: Ħares ’l hawn, u ara wkoll fergħa oħra, li jiena ħawwilt; ara li jiena wkoll mantnejtha, u hija għamlet il‑frott.\n\n25 U hu qal lill‑qaddej: Ħares ’l hawn u ara l‑aħħar waħda. Ara, din jien ħawwiltha f’art tajba; u ili daż‑żmien kollu nmantniha, u parti biss mis‑siġra għamlet frott domestiku, u l‑parti l‑oħra tas‑siġra għamlet frott selvaġġ; ara, jiena mantnejt din is‑siġra bħall‑oħrajn.\n\n26 U ġara li Sid l‑għalqa qal lill‑qaddej: Aqta’ l‑friegħi li ma għamlux frott tajjeb, u ixħethom fin‑nar.\n\n27 Iżda araw, il‑qaddej qallu: Ejja niżbruha, u nagħżqulha madwarha, u nmantnuha ftit ieħor, biex forsi tagħtik frott tajjeb, li tkun tista’ twarrbu bi tħejjija għall‑istaġun.\n\n28 U ġara li Sid l‑għalqa u l‑qaddej ta’ Sid l‑għalqa mantnew il‑frott kollu tal‑għalqa.\n\n29 U ġara li għadda ħafna żmien, u Sid l‑għalqa qal lill‑qaddej tiegħu: Ejja, imxi ħa ninżlu fl‑għalqa, ħalli naħdmu għal darb’oħra fl‑għalqa. Għax ara, iż‑żmien qed joqrob, u t‑tmiem dalwaqt jasal; għalhekk, jeħtieġ li nwarrab għalija l‑frott bi tħejjija għall‑istaġun.\n\n30 U ġara li Sid l‑għalqa u l‑qaddej niżlu fl‑għalqa; u huma marru ħdejn is‑siġra li minnha kienu tqaċċtu l‑friegħi naturali tagħha, u ġew imlaqqmin fiha l‑friegħi selvaġġ; u araw, is‑siġra spiċċat mgħobbija sa ruħ ommha b’kull tip ta’ frott.\n\n31 U ġara li Sid l‑għalqa daq il‑frott, minn kull tip skont l‑abbundanza tiegħu. U Sid l‑għalqa qal: Ara, ilna daż‑żmien kollu nmantnu din is‑siġra, u jiena warrabt għalija ħafna frott bi tħejjija għall‑istaġun.\n\n32 Iżda ara, din id‑darba għamlet ħafna frott, u l‑ebda frotta li għamlet m’hi tajba. U ara, hawn kull tip ta’ frott ħażin; u għalija ma jiswa xejn, lanqas ħaqq kemm ħdimna; u issa nħossni nitnikket li se jkolli nitlef din is‑siġra.\n\n33 U Sid l‑għalqa qal lill‑qaddej: X’għandna nagħmlulha din is‑siġra, ħalli għal darb’oħra nkun nista’ nippreserva minnha frott tajjeb għalija?\n\n34 U l‑qaddej qal lill‑padrun tiegħu: Ara, għax inti laqqamt fiha l‑friegħi tas‑siġra selvaġġa huma sostnew l‑għeruq, fejn huma għadhom ħajjin u ma mietux; għalhekk tista’ tara li huma għadhom tajbin.\n\n35 U ġara li Sid l‑għalqa qal lill‑qaddej tiegħu: Is‑siġra għalija ma tiswa xejn, u l‑għeruq tagħha għalija ma jiswew xejn sakemm hija tibqa’ tagħmel frott ħażin.\n\n36 Madankollu, jiena naf li l‑għeruq huma tajbin, u għall‑għan propju tiegħi jiena ppreservajthom; u minħabba li huma daqstant b’saħħithom huma s’issa għamlu mill‑friegħi selvaġġ frott tajjeb.\n\n37 U ara, il‑friegħi selvaġġ kibru u qabżu l‑friegħi tagħha; u peress li l‑friegħi selvaġġ għelbu lill‑friegħi tagħha hija għamlet ħafna frott ħażin; u peress li għamlet daqstant frott ħażin tista’ tara li hi se tibda tmut; u dalwaqt se ssir misjura żżejjed, li tista’ tinxteħet fin‑nar, sakemm ma nagħmlux xi ħaġa biex nippreservawha.\n\n38 U ġara li Sid l‑għalqa qal lill‑qaddej tiegħu: Ejja ninżlu fil‑partijiet l‑aktar imbiegħda tal‑għalqa, u naraw jekk il‑friegħi naturali għamlux ukoll frott ħażin.\n\n39 U ġara li huma niżlu fil‑partijiet l‑aktar imbiegħda tal‑għalqa. U ġara li huma raw li l‑frott tal‑friegħi naturali spiċċa tħassar ukoll; iva, tal‑ewwel u tat‑tieni kif ukoll tal‑aħħar; u tħassar kollu kemm hu.\n\n40 U l‑frott selvaġġ tal‑aħħar għeleb dik il‑parti tas‑siġra li għamlet frott tajjeb, tant li l‑fergħa spiċċat nixfet u mietet.\n\n41 U ġara li Sid l‑għalqa nfaqa’ jibki, u qal lill‑qaddej: Xi stajt nagħmel aktar għall‑għalqa tiegħi?\n\n42 Ara, kont naf li l‑frott kollu tal‑għalqa, ħlief għal dawn biss, spiċċa tħassar. U issa dawn li darba għamlu frott tajjeb ukoll spiċċaw tħassru; u issa s‑siġar kollha tal‑għalqa tiegħi mhuma tajbin għal xejn ħlief biex jitqaċċtu u jinxteħtu fin‑nar.\n\n43 U ħares lejn din tal‑aħħar, li l‑fergħa tagħha nixfet, jiena ħawwiltha f’art tajba; iva, sewwasew dik li għalija kienet l‑aħjar art minn fost il‑partijiet l‑oħra kollha tal‑art tal‑għalqa tiegħi.\n\n44 U tista’ tara li jiena qtajt ukoll dak kollu li kien qed jingombra dil‑biċċa art, ħalli minflok inkun nista’ nħawwel din is‑siġra.\n\n45 U tista’ tara li parti minnha għamlet frott tajjeb, u parti minnha għamlet frott selvaġġ; u peress li l‑friegħi tagħha ma qtajthomx u ma xħetthomx fin‑nar, ara, huma għelbu l‑fergħa t‑tajba li spiċċat biex nixfet.\n\n46 U issa, ara, minkejja li l‑għalqa tiegħi ħadna daqstant ħsiebha, is‑siġar tagħha spiċċaw tħassru, fejn ma għamlu l‑ebda frott tajjeb; u dawn jien ittamajt li nippreservahom, biex inwarrab frotthom għalija, bi tħejjija għall‑istaġun. Iżda, ara, huma saru bħas‑siġra taż‑żebbuġ selvaġġ, u ma jiswew għal xejn ħlief biex jitqaċċtu u jinxteħtu fin‑nar; u nħossni nitnikket li se jkolli nitlifhom.\n\n47 Iżda xi stajt nagħmel aktar fl‑għalqa tiegħi? Tgħid żammejt idi dgħajfa wisq li ma mantnejthiex? Le, jiena mantnejtha, u għażaqtilha madwarha, u żbartha, u tajtha d‑demel; u middejt idi kważi l‑jum kollu, u t‑tmiem qed joqrob. U nħossni nitnikket li se jkolli nqaċċat is‑siġar kollha tal‑għalqa tiegħi, u nixħethom fin‑nar sabiex huma jinħarqu. Min ħassar l‑għalqa tiegħi?\n\n48 U ġara li l‑qaddej qal lill‑padrun tiegħu: Mhux il‑kburija tal‑għalqa tiegħek—ma kenux il‑friegħi tagħha li għelbu l‑għeruq it‑tajbin? U peress li l‑friegħi għelbu l‑għeruq tagħha, ara huma kibru aktar malajr mill‑qawwa tal‑għeruq, fejn spiċċaw kisbu l‑qawwa huma stess. Ara, jiena ngħid, mhijiex din il‑kawża għalfejn is‑siġar tal‑għalqa tiegħek spiċċaw tħassru?\n\n49 U ġara li Sid l‑għalqa qal lill‑qaddej: Ejja mmorru u nqaċċtu s‑siġar tal‑għalqa u nixħtuhom fin‑nar, biex ma jingumbrawx l‑art tal‑għalqa, għax jien għamilt li stajt. Xi stajt nagħmel aktar għall‑għalqa tiegħi?\n\n50 Iżda, ara, il‑qaddej qal lil Sid l‑għalqa: Agħtiha ftit ċans ieħor.\n\n51 U s‑Sid qal: Iva, se nagħtiha ftit ċans ieħor, għax inħossni nitnikket li jkolli nitlef is‑siġar tal‑għalqa tiegħi.\n\n52 Għalhekk, ejja nieħdu ftit minn dawn il‑friegħi li jien ħawwilt fil‑partijiet l‑aktar imbiegħda tal‑għalqa tiegħi, u ejja nlaqqmuhom fis‑siġra li ġew minnha; u ejja naqtgħu mis‑siġra dawk il‑friegħi li frotthom hu mill‑aktar morr, u minflokhom inlaqqmu l‑friegħi naturali tas‑siġra.\n\n53 U jien nagħmel dan biex is‑siġra ma tmutx, ħalli, forsi, inkun nista’ nippreserva għalija l‑għeruq tagħha għall‑għan propju tiegħi.\n\n54 U, ara, l‑għeruq tal‑friegħi naturali tas‑siġra li jien ħawwilt f’kull post li stajt għadhom ħajjin; għalhekk, biex jien nippreservahom ukoll għall‑għan propju tiegħi, se nieħu mill‑friegħi ta’ dis‑siġra, u se nlaqqamhom fihom. Iva, jien se nlaqqam fihom il‑friegħi tas‑siġra l‑omm li ħarġu minnha, ħalli nkun nista’ nippreserva wkoll il‑friegħi għalija stess, ħalli meta jkunu b’saħħithom biżżejjed forsi jkunu jistgħu jagħmluli frott tajjeb, u forsi għad hemm ċans li ngawdi l‑frott tal‑għalqa tiegħi.\n\n55 U ġara li huma ħadu mis‑siġra naturali li kienet saret selvaġġa, u laqqmuh fis‑siġar naturali, li wkoll kienu saru selvaġġi.\n\n56 U ħadu wkoll mis‑siġar naturali li kienu saru selvaġġi, u laqqmuh fis‑siġra l‑omm li ħarġu minnha.\n\n57 U Sid l‑għalqa qal lill‑qaddej: Taqtax il‑friegħi selvaġġ mis‑siġar, ħlief dawk li huma l‑aktar morri; u fihom għandek tlaqqam skont kif għidtlek jien.\n\n58 U nerġgħu nmantnu s‑siġar tal‑għalqa, u niżbru l‑friegħi tagħhom; u naqtgħu mis‑siġar dawk il‑friegħi misjura żżejjed, li se jmutu, u nixħtuhom fin‑nar.\n\n59 U jiena nagħmel dan biex forsi l‑għeruq tagħhom ikunu jistgħu jissaħħu minħabba t‑tjubija tagħhom; u minħabba l‑iskambju tal‑friegħi, ħalli t‑tajjeb ikun jista’ jegħleb lill‑ħażin.\n\n60 U minħabba li ppreservajt il‑friegħi naturali u l‑għeruq tagħhom, u erġajt laqqamt il‑friegħi naturali fis‑siġra l‑omm li ħarġu minnha, u ppreservajt l‑għeruq tas‑siġra l‑omm li ħarġu minnha, biex forsi, is‑siġar tal‑għalqa tiegħi jkunu jistgħu jerġgħu jagħmlu frott tajjeb; u sabiex jien inkun nista’ ngawdi għal darb’oħra l‑frott tal‑għalqa tiegħi, u, forsi, inkun nista’ nithenna bil‑kbir minħabba li ppreservajt l‑għeruq u l‑friegħi tal‑ewwel frott—\n\n61 Għalhekk, morru, u sejħu l‑qaddejja, ħalli nkunu nistgħu naħdmu bir‑reqqa u bil‑qawwa kollha tagħna ġewwa l‑għalqa, ħalli nkunu nistgħu nħejju mod kif jiena nista’ nerġa’ nagħmel il‑frott naturali, liema frott naturali hu tajjeb u aktar prezzjuż minn kull frott ieħor.\n\n62 Għalhekk, għall‑aħħar darba ejja mmorru u naħdmu qatigħ, għax ara t‑tmiem qed joqrob, u din hi l‑aħħar darba li jiena se niżbor l‑għalqa tiegħi.\n\n63 Laqqam il‑friegħi; ibda minn tal‑aħħar biex ikunu l‑ewwel, u biex tal‑ewwel ikunu l‑aħħar, u agħżaq madwar is‑siġar, kemm il‑maturi u kemm iż‑żgħar, kemm tal‑ewwel u kemm tal‑aħħar; u tal‑aħħar u tal‑ewwel, ħalli lkoll jerġgħu jiġu mantnuti għall‑aħħar darba.\n\n64 Għalhekk, agħżqilhom madwarhom, u iżborhom, u erġa’ agħtihom id‑demel, għall‑aħħar darba, għax it‑tmiem qed joqrob. U jekk jiġri li dawn li tlaqqmu l‑aħħar jikbru, u jagħmlu l‑frott naturali, imbagħad għandek tħejji għalihom mod kif huma jistgħu jikbru.\n\n65 U hekk kif jibdew jikbru għandek teħles mill‑friegħi li jagħmlu frott morr, skont il‑qawwa tat‑tajbin u d‑daqs tagħhom; u m’għandekx teħles mill‑ħżiena tagħhom f’daqqa, ma jmorrux l‑għeruq tagħhom ikunu b’saħħithom wisq għat‑tilqima, u t‑tilqima tagħhom tispiċċa tmut, u jien nitlef is‑siġar tal‑għalqa tiegħi.\n\n66 Għax inħossni nitnikket li jkolli nitlef is‑siġar tal‑għalqa tiegħi; għalhekk għandek teħles mill‑ħżiena skont kif jikbru t‑tajbin, ħalli l‑għerq u l‑quċċata jkunu tal‑istess qawwa, sakemm it‑tajbin jegħlbu lill‑ħżiena, u l‑ħżiena jitqaċċtu u jinxteħtu fin‑nar, biex ma jingumbrawx l‑art tal‑għalqa tiegħi; u b’hekk inkun nista’ niknes il‑ħżiena ’l barra mill‑għalqa tiegħi.\n\n67 U l‑friegħi tas‑siġra naturali nerġa’ nlaqqamhom fis‑siġra naturali;\n\n68 U l‑friegħi tas‑siġra naturali nlaqqamhom fil‑friegħi naturali tas‑siġra; u b’dal‑mod nerġa’ nlaqqagħhom flimkien, biex ikunu jistgħu jagħmlu l‑frott naturali, u jkunu ħaġa waħda.\n\n69 U l‑ħżiena jintremew, iva, sewwasew ’il barra mill‑art tal‑għalqa tiegħi; għax ara, din id‑darba biss jien se niżbor l‑għalqa tiegħi.\n\n70 U ġara li Sid l‑għalqa talab lill‑qaddej biex imur; u l‑qaddej mar u għamel kif ordnalu Sidu, u ġab miegħu qaddejja oħra; u huma kienu ftit.\n\n71 U Sid l‑għalqa qalilhom: Morru, u aħdmu qatigħ fil‑għalqa. Għax araw, din hi l‑aħħar darba li jien se nmantni l‑għalqa tiegħi; għax it‑tmiem jinsab fil‑qrib, u l‑istaġun ma jdumx ma jiġi; u jekk taħdmu qatigħ miegħi intom għad tgawdu minħabba l‑frott li jien se nwarrab għalija bi tħejjija għaż‑żmien li dalwaqt jiġi.\n\n72 U ġara li l‑qaddejja marru u ħadmu qatigħ; u Sid l‑għalqa ħadem ukoll magħhom; u huma obdew il‑kmandamenti ta’ Sid l‑għalqa f’kollox.\n\n73 U fl‑għalqa beda jfeġġ għal darb’oħra l‑frott naturali; u l‑friegħi naturali bdew jikbru u jiffjorixxu bil‑kbir; u l‑friegħi selvaġġ bdew jinqatgħu u jintremew; u huma żammew l‑għerq u l‑quċċata tagħhom indaqs, skont il‑qawwa tagħhom.\n\n74 U hekk huma ħadmu, bir‑reqqa kollha, skont il‑kmandamenti ta’ Sid l‑għalqa, sewwasew sakemm il‑ħżiena spiċċaw intremew ’il barra mill‑għalqa, u s‑Sid ippreserva għalih is‑siġar naturali biex huma reġgħu saru l‑frott naturali; u huma saru bħallikieku ġisem wieħed; u l‑frott kien kollu l‑istess; u Sid l‑għalqa ppreserva għalih il‑frott naturali, li mill‑bidu nett kien l‑aktar prezzjuż għalih.\n\n75 U ġara li meta Sid l‑għalqa ra li l‑frott tiegħu kien tajjeb, u li l‑għalqa tiegħu ma kenitx imħassra aktar, huwa sejjaħ lill‑qaddejja tiegħu, u qalilhom: Araw, għal din l‑aħħar darba aħna mantnejna l‑għalqa tiegħi; u intom stajtu taraw li jien għamilt kollox skont ir‑rieda tiegħi; u jien ippreservajt il‑frott naturali, li huwa tajjeb, sewwasew kif kien fil‑bidu. U mberkin intom; għax peress li ħdimtu miegħi bir‑reqqa fl‑għalqa tiegħi, u ħaristu l‑kmandamenti tiegħi, u erġajtu għal darb’oħra ġibtuli l‑frott naturali, tant li l‑għalqa tiegħi m’għadhiex imħassra aktar, u l‑ħażin intrema, araw intom se tgawdu miegħi minħabba l‑frott tal‑għalqa tiegħi.\n\n76 Għax araw, għal żmien twil sejjer inwarrab għalija l‑frott tal‑għalqa tiegħi bi tħejjija għall‑istaġun, li dalwaqt jasal; u għall‑aħħar darba jiena mantnejt l‑għalqa tiegħi, u żbartha, u għażaqtilha madwarha, u tajtha d‑demel; għalhekk jiena se nwarrab għalija mill‑frott, għal żmien twil, skont dak li jien kont għidt.\n\n77 U meta jasal iż‑żmien li l‑frott il‑ħażin jerġa’ jitfaċċa fl‑għalqa tiegħi, hemmhekk jiena nordna biex it‑tajjeb u l‑ħażin jinġabru t‑tnejn; u t‑tajjeb nippreservah għalija, u l‑ħażin narmih fil‑post li hemm lest għalih. U mbagħad jasal l‑istaġun u t‑tmiem; u jien nordna biex l‑għalqa tiegħi tinħaraq bin‑nar.\n\n", "jacob 6": "[center][font_size=26]Kapitlu 6[/font_size][/center]\n\n[i]Il‑Mulej se jerġa’ jiġbor lil Iżrael fl‑aħħar żminijiet—Id‑dinja sejra tinħaraq bin‑nar—Il‑bnedmin jeħtieġ li jimxu wara Kristu biex jevitaw il‑belliegħa ta’ nar u kubrit. Madwar 544–421 Q.K.[/i]\n\n1 U issa, araw, ħuti, kif jien għidtilkom li se nħabbrilkom, araw, din hi l‑profezija tiegħi—li l‑ħwejjeġ li tkellem dwarhom Żenos, dwar id‑dar ta’ Iżrael, liema ħwejjeġ xebbaħhom ma’ siġra taż‑żebbuġ domestika, żgur li se jiġu fis‑seħħ.\n\n2 U l‑jum li fih hu jerġa’ jmidd idu għat‑tieni darba biex jiġbor lill‑poplu tiegħu, huwa l‑jum, sewwasew l‑aħħar darba, li l‑qaddejja tal‑Mulej sejrin imorru bil‑qawwa tiegħu, biex imantnu u jiżbru l‑għalqa tiegħu; u wara dan ma jdumx ma jasal it‑tmiem.\n\n3 U kemm huma mberkin dawk li ħadmu bir‑reqqa fl‑għalqa tiegħu; u kemm huma misħutin dawk li sejrin jintremew ’il barra fil‑post li hemm lest għalihom! U d‑dinja sejra tinħaraq bin‑nar.\n\n4 U kemm hu ħanin magħna Alla tagħna, għax hu jiftakar fid‑dar ta’ Iżrael, kemm fl‑għeruq kif ukoll fil‑friegħi; u jestendi jdejh lilhom il‑jum kollu; u huma poplu rasu iebsa u li jħobb jopponi; iżda dawk kollha li ma jwebbsux qalbhom sejrin isalvaw fis‑saltna ta’ Alla.\n\n5 Għalhekk, għeżież ħuti, nitlobkom bi kliem mill‑aktar solenni sabiex tindmu, u tiġu b’impenn sħiħ f’qalbkom, u tibqgħu leali lejn Alla kif hu huwa leali lejkom. U waqt li hu qed jestendi d‑driegħ ta’ ħniena tiegħu lejkom fid‑dawl tal‑jum, twebbsux qalbkom.\n\n6 Iva, illum, jekk tisimgħu leħnu, twebbsux qalbkom; għax għalfejn għandkom tmutu?\n\n7 Għax araw, wara li l‑jum kollu intom ġejtu mantnuti permezz tal‑kelma tajba ta’ Alla, allura intom se tagħmlu frott ħażin, fejn tispiċċaw titqaċċtu u tinxteħtu fin‑nar?\n\n8 Araw, se tirriffjutaw dan il‑kliem? Se tirriffjutaw kliem il‑profeti; u se tirriffjutaw il‑kliem kollu li ntqal dwar Kristu, wara li tant nies tkellmu dwaru; u se tiċħdu l‑kelma tajba ta’ Kristu, u l‑qawwa ta’ Alla, u d‑don tal‑Ispirtu s‑Santu, u toħonqu l‑Ispirtu s‑Santu, u twaqqgħu għar‑redikolu l‑pjan kbir ta’ fidwa, li ġie mfassal għalikom?\n\n9 Ma tafux li jekk tagħmlu dawn il‑ħwejjeġ, il‑qawwa tal‑fidwa u l‑qawmien li tinsab fi Kristu, twassalkom biex intom tieqfu b’għajb u bi ħtija mill‑aktar terribbli quddiem l‑iżbarra ta’ Alla?\n\n10 U skont il‑qawwa tal‑ġustizzja, għax il‑ġustizzja ma tistax tiġi miċħuda, jeħtieġ li tinxteħtu f’dik il‑belliegħa ta’ nar u kubrit, li l‑fjammi tagħha ma jintfewx, u li d‑duħħan tagħha jitla’ ’l fuq għal dejjem ta’ dejjem, liema belliegħa ta’ nar u kubrit hija turment bla tmiem.\n\n11 O mela, għeżież ħuti, indmu, u idħlu mill‑bieb id‑dejjaq, u komplu mexjin fit‑triq li hi dejqa, sakemm tiksbu l‑ħajja eterna.\n\n12 Kunu għaqlin; x’nista’ ngħidilkom aktar?\n\n13 Finalment, ngħidilkom saħħa, sakemm nerġa’ niltaqa’ magħkom quddiem l‑iżbarra pjaċevoli ta’ Alla, liema żbarra tinduċi twerwir u biża’ fil‑ħżiena. Ammen.\n\n", "jacob 7": "[center][font_size=26]Kapitlu 7[/font_size][/center]\n\n[i]Xerem jiċħad lil Kristu, jeħodha kontra Ġakobb, jitlob li jrid jara sinjal, u jaqla’ daqqa ta’ ħarta mingħand Alla—Il‑profeti kollha tkellmu dwar Kristu u l‑Espjazzjoni tiegħu—In‑Nefiti għexu ħajjithom bħala nies vagabondi, twieldu fil‑hemm, u kienu mibgħuda mil‑Lamaniti. Madwar 544–421 Q.K.[/i]\n\n1 U issa ġara li wara li għaddew numru ta’ snin, ġie raġel fost il‑poplu ta’ Nefi, li kien jismu Xerem.\n\n2 U ġara li hu beda jxandar fost il‑poplu, u jgħarrafhom li m’għandu jkun hemm l‑ebda Kristu. U hu xandar lin‑nies bosta ħwejjeġ li ma kienu xejn ħlief tifħir żejjed; u għamel dan ħalli jkun jista’ jeqred id‑duttrina ta’ Kristu.\n\n3 U ħadem bir‑reqqa sabiex forsi jkun jista’ jqarraq bi qlub in‑nies, tant li huwa spiċċa biex qarraq b’bosta qlub; u hu li kien jaf li jien, Ġakobb, kelli fidi fi Kristu li għandu jiġi, ipprova jsib il‑ħin opportun biex forsi jiġi għandi.\n\n4 U kien bniedem għaref, fejn kellu għarfien perfett tal‑lingwa tal‑poplu; għalhekk, kien kapaċi juża ħafna kliem ħelu, u ħafna diskors perswasiv, skont il‑qawwa tax‑xitan.\n\n5 U hu kien qed jittama li jħawwadni fil‑fidi tiegħi, minkejja l‑bosta rivelazzjonijiet u l‑bosta ħwejjeġ li jiena rajt relatati ma’ dawn il‑ħwejjeġ; għax jien verament rajt l‑anġli, u huma daru bija. U minn żmien għall‑ieħor jiena smajt ukoll leħen il‑Mulej ikellimni permezz ta’ kliemu; għalhekk, ma stajtx nitħawwad.\n\n6 U ġara li hu ġie għandi, u kellimni b’dan il‑mod, fejn qalli: Ħija Ġakobb, ili nipprova nsib il‑ħin opportun biex forsi niġi nkellmek; għax jiena smajt, u naf ukoll, li inti tiġri mhux ħażin minn post għall‑ieħor, ixxandar dak li inti ssejjaħlu l‑evanġelju, jew id‑duttrina ta’ Kristu.\n\n7 U int qarraqt bil‑parti l‑kbira ta’ dan il‑poplu fejn huma qed jispiċċaw jgħawwġu s‑sewwa ta’ Alla, u ma jħarsux il‑liġi ta’ Mosè li hija s‑sewwa; u jibdlu l‑liġi ta’ Mosè f’qima lejn xi ħadd li inti tgħid li għandu jiġi mijiet ta’ snin oħra. U issa, ara, jiena, Xerem, se nistqarr miegħek li din hija dagħwa; għax l‑ebda bniedem ma jaf dwar dawn il‑ħwejjeġ; għax ħadd ma jista’ jitkellem dwar ħwejjeġ li għad iridu jseħħu. U b’dan il‑mod Xerem beda jeħodha kontrija.\n\n8 Iżda ara, il‑Mulej Alla sawwab l‑Ispirtu tiegħu f’ruħi, tant li jiena irribattejt kull kelma li qalli.\n\n9 U għidtlu: Inti tiċħad lil Kristu li għandu jiġi? U hu qalli: Jekk mhux se jkun hawn Kristu, jiena m’iniex niċħdu; iżda jien naf li m’hawn l‑ebda Kristu, la qatt kien hawn, u lanqas mhu se jkun hawn.\n\n10 U jien għidtlu: L‑iskrittura temminha? U hu qalli, Iva.\n\n11 U għidtlu: Mela ma tifhimhiex; għax hija verament tixhed dwar Kristu. Ara, jiena ngħidlek li ħadd mill‑profeti ma kiteb, jew ma ħabbar xejn ħlief kliem li jittratta dwar dan Kristu.\n\n12 U dan mhux kollox—dan ġie żvelat lili, għax jiena smajt u rajt; u ġie żvelat ukoll lili bil‑qawwa tal‑Ispirtu s‑Santu; għalhekk, jien naf li jekk ma sseħħx l‑ebda espjazzjoni, l‑umanità kollha tispiċċa tintilef.\n\n13 U ġara li huwa qalli: Urini sinjal bil‑qawwa tal‑Ispirtu s‑Santu, li dwaru inti taf ħafna.\n\n14 U jien għidtlu: Jien x’jien biex inġarrab ’l Alla sabiex lilek nurik sinjal f’xi ħaġa li inti taf li hija vera? Imma inti tiċħadha, għax inti max‑xitan. Madankollu, ma tkunx magħmula r‑rieda tiegħi; iżda jekk Alla jagħtik daqqa ta’ ħarta, ħudha bħala sinjal li hu għandu l‑qawwa, kemm fis‑sema u kemm fl‑art; kif ukoll, li Kristu għandu jiġi. U tkun magħmulha r‑rieda tiegħek, O Mulej, u mhux tiegħi.\n\n15 U ġara li meta jien, Ġakobb, għidt dan il‑kliem, il‑qawwa tal‑Mulej niżlet fuqu, hekk li waqa’ mal‑art. U ġara li hu ġie mantnut għal perjodu ta’ bosta jiem.\n\n16 U ġara li hu qal lin‑nies: Għada nġabru flimkien, għax jien se mmut; għalhekk, nixtieq inkellem lin‑nies qabel immut.\n\n17 U ġara li l‑għada l‑miġemgħa nġabret flimkien; u hu kellimhom ċar u tond u ċaħad il‑ħwejjeġ li kien għallimhom, u stqarr dwar Kristu, u dwar il‑qawwa tal‑Ispirtu s‑Santu, u l‑qadi tal‑anġli.\n\n18 U hu qalilhom ċar u tond li hu kien ġie mqarraq mill‑qawwa tax‑xitan. U hu tkellem dwar l‑infern, u dwar l‑eternità, u dwar il‑kastig etern.\n\n19 U qal: Nibża’ li għamilt id‑dnub li ma jinħafirx, għaliex gdibt lil Alla; għax jien ċħadt lil Kristu, u għidt li emmint l‑iskrittura; u hi verament tixhed dwaru. U peress li jien b’dal‑mod gdibt lil Alla nibża’ verament li l‑istat tiegħi se jkun wieħed terribbli; iżda jien se nistqarr kollox ma’ Alla.\n\n20 U ġara li meta hu qal dan il‑kliem ma setax jitkellem aktar, u radd ruħu.\n\n21 U meta l‑miġemgħa rat li hu qal dawn il‑ħwejjeġ ftit qabel ma radd ruħu, huma stagħġbu bil‑kbir; sewwasew li l‑qawwa ta’ Alla niżlet fuqhom, u ħassewhom maħkuma tant li waqgħu mal‑art.\n\n22 Issa, jiena, Ġakobb, ħadt pjaċir b’din il‑ħaġa, għax dan hu dak li kont tlabt mingħand Missieri li hu fis‑Smewwiet; għax hu sema’ l‑għajta tiegħi u sema’ talbi.\n\n23 U ġara li s‑sliem u l‑imħabba ta’ Alla ġew irrestawrati mill‑ġdid fost il‑poplu; u huma bdew iqallbu l‑iskrittura, u ma tawx widen aktar għall‑kliem ta’ dan ir‑raġel ħażin.\n\n24 U ġara li ġew imfassla bosta metodi kif il‑Lamaniti setgħu jiġu riformati u jinġiebu lura għall‑għarfien tal‑verità; iżda kien kollu ta’ xejn, għax huma kienu jħobbu l‑gwerer u t‑tixrid tad‑demm, u kellhom mibegħda eterna kontrina, kontra l‑istess ħuthom. U kontinwament ippruvaw jeqirduna bil‑qawwa ta’ dirgħajhom.\n\n25 Għalhekk, in‑nies ta’ Nefi ffortifikaw ruħhom kontrihom; permezz ta’ dirgħajhom, u bil‑qawwa tagħhom kollha, billi afdaw f’dak li hu l‑Alla u l‑blata tas‑salvazzjoni tagħhom; għalhekk, sa issa baqgħu rebbieħa fuq l‑għedewwa tagħhom.\n\n26 U ġara li jien, Ġakobb, bdejt nixjieħ; u r‑rakkont ta’ dan il‑poplu qed jinżamm fuq il‑pjanċi l‑oħra ta’ Nefi, għalhekk, jien se nikkonkludi dan ir‑rakkont, fejn niddikjara li jien ktibt skont dak li naf jien, billi ngħid li ż‑żmien tagħna għadda, kif ukoll ħajjitna għaddiet bħallikieku kienet ħolma, aħna li aħna poplu solitarju u solenni, vagabond, imkeċċi minn Ġerusalemm, imwieled fil‑hemm, f’deżert, u mibgħud minn ħutna, li kkawżaw gwerer u ġlied; għalhekk, aħna għaddejna ħajjitna fin‑niket.\n\n27 U jien, Ġakobb, rajt li dalwaqt se jkolli ninżel f’qabarti; għalhekk, jien għidt lil ibni Enos: Ħu dawn il‑pjanċi. U għidtlu bil‑ħwejjeġ li kien ordnali ħija Nefi, u hu wiegħed li kien se jobdi dawn il‑kmandi. U jien se ntemm il‑kitba tiegħi fuq dawn il‑pjanċi, liema kitba kienet waħda żgħira; u lil min jaqraha ngħidlu saħħa, nittama li ħafna minn ħuti jaqraw kliemi. Addiju, ħuti.\n\n", "enos 1": "[center][font_size=26]Il‑Ktieb ta’ Enos[/font_size][/center]\n\n[center][font_size=26]Kapitlu 1[/font_size][/center]\n\n[i]Enos jitlob b’qawwa u jikseb maħfra ta’ dnubietu—Ifeġġ f’moħħu leħen il‑Mulej, fejn iwiegħed is‑salvazzjoni għal‑Lamaniti fi żmien futur—In‑Nefiti ppruvaw jirriformaw lil‑Lamaniti—Enos jithenna fil‑Feddej tiegħu. Madwar 420 Q.K.[/i]\n\n1 Araw, ġara li jiena, Enos, naf li missieri kien bniedem ġust—għax hu għallimni dwar l‑ilsien tiegħu, kif ukoll skont it‑trawwim u t‑twiddib tal‑Mulej—u mbierek ikun isem Alla tiegħi għal dan—\n\n2 U jiena se ngħidilkom dwar it‑taqbida li kelli quddiem Alla, qabel ma ksibt maħfra ta’ dnubieti.\n\n3 Araw, jiena mort nikkaċċja l‑bhejjem fil‑foresti; u l‑kliem li ta’ spiss smajt lil missieri jgħid dwar il‑ħajja eterna, u l‑hena tal‑qaddisin, ħassejtu jippenetra ruħi.\n\n4 U ruħi ħaditha l‑ġuħ; u nżilt għarkupptejja quddiem il‑Ħallieq tiegħi, u lilu jien sejjaħt permezz tat‑talb u t‑tħannin ferventi tiegħi għal ruħi; u għaddejt il‑jum kollu nsejjaħlu; iva, u meta wasal il‑lejl bqajt insemma’ leħni tant li laħaq is‑smewwiet.\n\n5 U smajt leħen jgħidli: Enos, dnubietek maħfura, u inti se tkun imbierek.\n\n6 U jiena, Enos, kont naf li Alla ma jigdibx; għalhekk, ġejt meħlus mill‑ħtija tiegħi.\n\n7 U jiena għidt: Mulej, kif jista’ jkun dan?\n\n8 U huwa qalli: Minħabba l‑fidi tiegħek fi Kristu, li lilu inti la qatt smajt u lanqas qatt rajt qabel. U għad iridu jgħaddu ħafna snin qabel ma hu juri lilu nnifsu fil‑ġisem; għalhekk, mur, il‑fidi tiegħek salvatek.\n\n9 Issa, ġara li meta jiena smajt dan il‑kliem, fija bdejt inħoss xewqa kbira għall‑ġid ta’ ħuti, in‑Nefiti; għalhekk, jiena ftaħt qalbi kollha ma’ Alla għalihom.\n\n10 U waqt li kont għadni qed nitqabad fl‑ispirtu, araw, f’moħħi feġġ mill‑ġdid leħen il‑Mulej, u qalli: Jiena se nżur lil ħutek skont id‑diliġenza tagħhom fil‑ħarsien tal‑kmandamenti tiegħi. Lilhom jiena tajt din l‑art, u din hija art qaddisa; u m’iniex se nisħetha jekk mhux minħabba l‑ħażen; għalhekk, jien se nżur lil ħutek skont kif għidt; u se nara illi fin‑niket ħtijiethom jikkollassaw fuq rashom.\n\n11 U wara li jiena, Enos, smajt dan il‑kliem, il‑fidi tiegħi fil‑Mulej bdiet tissoda; u permezz ta’ bosta taqbid jien tlabtu għal ħuti, il‑Lamaniti.\n\n12 U ġara li wara li jiena tlabt u ħdimt bir‑reqqa kollha, il‑Mulej qalli: Jien se nagħti lilek skont ix‑xewqat tiegħek, minħabba l‑fidi tiegħek.\n\n13 U issa araw, dan kien dak li jiena xtaqt mingħandu—li jekk kellu jkun li l‑poplu tiegħi, in‑Nefiti, jaqa’ fil‑ħtija, u b’xi mod jinqered, u l‑Lamaniti ma jinqerdux, il‑Mulej Alla jippreserva l‑istorja tal‑poplu tiegħi, in‑Nefiti; anke jekk dan jitwettaq permezz tal‑qawwa tad‑driegħ qaddis tiegħu, sabiex f’xi żmien futur hi tkun tista’ tinġieb għad‑dawl għal‑Lamaniti, biex, forsi, huma jkunu jistgħu jitwasslu lejn is‑salvazzjoni—\n\n14 Għax bħalissa t‑taqbid tagħna biex inġibuhom lura lejn il‑vera fidi kien kollu ta’ xejn. U fl‑għadab tagħhom huma ħalfu li, kieku kien possibbli, huma jeqirdu lilna u l‑annali tagħna, kif ukoll id‑drawwiet kollha ta’ missirijietna.\n\n15 Għalhekk, jien li naf li l‑Mulej Alla kellu s‑setgħa li jippreserva l‑annali tagħna, bdejt kontinwament insejjaħlu, għax hu qalli: Kull ma titlob b’fidi, u temmen li se jingħatalek f’isem Kristu, inti taqilgħu.\n\n16 U jien fidi kelli, u tlabt lil Alla biex hu jippreserva l‑annali; u għamel patt miegħi li hu kien se jġibhom għad‑dawl għal‑Lamaniti fiż‑żmien li jagħżel hu.\n\n17 U jien, Enos, kont naf li dan kien se jseħħ skont il‑patt li huwa għamel; għalhekk ruħi sabet is‑serħan.\n\n18 U l‑Mulej qalli: Missirijietek ukoll staqsewni dwar dil‑ħaġa; u huma jingħatalhom skont il‑fidi tagħhom; għax il‑fidi tagħhom kienet tixbah lil tiegħek.\n\n19 U ġara li jien, Enos, mort indur fost il‑poplu ta’ Nefi, inħabbar dwar ħwejjeġ li għandhom iseħħu, u nixhed dwar ħwejjeġ li jiena smajt u rajt.\n\n20 U nagħti xhieda li l‑poplu ta’ Nefi verament fittex bil‑ħrara biex iġib lura lil‑Lamaniti lejn il‑veru fidi f’Alla Iżda l‑ħidma tagħna kienet kollha ta’ xejn; kellhom mibegħda stinata, u huma kienu mmexxijin min‑natura ħażina tagħhom tant li saru nies slavaġ, u feroċi, u għatxana għad‑demm, kollhom idolatrija u ħmieġ; jieklu bhejjem tal‑priża; jgħammru ġewwa t‑tined, u jiġġerrew fix‑xagħri bi ħżiem qasir tal‑ġild madwar qaddhom u b’rashom imqaxxra; u kienu nies kapaċi bil‑qaws, u bl‑ixmitarra, u bil‑mannara. U ħafna minnhom ma kienu jieklu xejn ħlief laħam nej; u kienu kontinwament jippruvaw jeqirduna.\n\n21 U ġara li n‑nies ta’ Nefi bdew jaħdmu r‑raba’, u jkabbru kull xorta ta’ ċereali, u frott, u jrabbu għadd ta’ merħliet, u varjetà ta’ bhejjem ta’ kull tip, u mogħoż, u mogħoż selvaġġ, kif ukoll ħafna żwiemel.\n\n22 U fostna kien hemm għadd kbir ta’ profeti. U n‑nies kienu nies ta’ ras iebsa, ma tfehemhomx.\n\n23 U ma kien hemm xejn ħlief ħruxija mill‑aktar kbira, u bdew ixandru u jħabbru dwar il‑gwerer, u l‑ġlied, u l‑qerda, u kontinwament ifakkruhom dwar il‑mewt, u t‑tul tal‑eternità, u l‑ħaqq u l‑qawwa ta’ Alla, u ħwejjeġ bħal dawn—kontinwament iħeġġuhom biex jibqgħu fil‑biża’ tal‑Mulej. Ngħidilkom li ma konniex neqsin minn dawn il‑ħwejjeġ, u minn ċarezza mill‑aktar kbira fid‑diskors, li żammewhom milli f’qasir żmien jispiċċaw jinżlu dritt għall‑qerda. U hu b’dan il‑mod li jiena nikteb dwarhom.\n\n24 U jien rajt għadd ta’ gwerer bejn in‑Nefiti u l‑Lamaniti tul il‑jiem ta’ ħajti.\n\n25 U ġara li jiena bdejt nixjieħ, u għaddew mija u disgħa u sebgħin sena miż‑żmien li fih missierna Leħi ħalla Ġerusalemm.\n\n26 U rajt li dalwaqt kelli ninżel ġewwa qabri, wara li ġejt imħeġġeġ mill‑qawwa ta’ Alla biex inxandar u nħabbar fost dan il‑poplu, u niddikjara l‑kelma skont il‑verità li tinsab fi Kristu. U jien iddikjarajtha fil‑jiem kollha ta’ ħajti, u l‑ferħ li ġabitli jiżboq kull ħaġa li toffri d‑dinja.\n\n27 U dalwaqt se mmur fil‑post tal‑mistrieħ tiegħi, li hu ħdejn il‑Feddej tiegħi; għax naf li fih se nsib is‑serħan. U nifraħ fil‑jum meta l‑ġisem mortali tiegħi jxedd fuqu l‑immortalità, u jieqaf quddiemu; hemmhekk jiena nithenna hekk kif nara wiċċu, u huwa jgħidli: Ejja għandi, imbierek, hawn post imħejji għalik fl‑abitazzjonijiet ta’ Missieri. Ammen.\n\n", "jarom 1": "[center][font_size=26]Il‑Ktieb ta’ Ġarom[/font_size][/center]\n\n[center][font_size=26]Kapitlu 1[/font_size][/center]\n\n[i]In‑Nefiti jħarsu l‑liġi ta’ Mosè, iħarsu ’l quddiem lejn il‑miġja ta’ Kristu, u jkollkom ir‑risq fl‑art—Ħafna profeti jaħdmu biex iżommu lill‑poplu fit‑triq tal‑verità. Madwar 399–361 Q.K.[/i]\n\n1 Issa araw, jiena, Ġarom, se nikteb ftit kliem skont il‑kmandament ta’ missieri, Enos, ħalli jkun jista’ jinżamm l‑arblu tar‑razza tagħna.\n\n2 U peress li dawn il‑pjanċi huma żgħar, u għax dawn il‑ħwejjeġ huma miktubin bl‑intenzjoni li jkunu ta’ benefiċċju għal ħutna l‑Lamaniti, għalhekk, jeħtieġ li nikteb biss ftit; iżda m’iniex se jikteb dwar il‑profezija tiegħi, lanqas dwar ir‑rivelazzjonijiet tiegħi. Għax x’nista’ nikteb aktar milli kitbu missirijieti? Għax ma żvelawx huma l‑pjan tas‑salvazzjoni? Jien ngħidilkom, Iva; u dan għalija biżżejjed.\n\n3 Araw, hemm bżonn li titwettaq ħidma kbira fost dan il‑poplu, minħabba l‑ebusija ta’ qalbhom, u t‑truxija ta’ widnejhom, u l‑għama ta’ moħħhom, u l‑ebusija ta’ rashom; madankollu, Alla huwa mill‑aktar ħanin magħhom, u s’issa għadu ma qeridhomx minn wiċċ l‑art.\n\n4 U fostna hawn ħafna li għandhom bosta rivelazzjonijiet, għax mhumiex kollha rashom iebsa. U dawk kollha li mhumiex rashom iebsa u għandhom il‑fidi, ikunu f’għaqda mal‑Ispirtu s‑Santu, li juri lil ulied il‑bnedmin, skont il‑fidi tagħhom.\n\n5 U issa, araw, għaddew mitejn sena, u l‑poplu ta’ Nefi sar poplu mill‑aktar b’saħħtu fl‑art. Huma għamlu li setgħu biex iħarsu l‑liġi ta’ Mosè u jqaddsu jum il‑sibt lill‑Mulej. Huma la jipprofanaw; u lanqas ma jidgħu. U l‑liġijiet tal‑art kienu mill‑aktar stretti.\n\n6 U huma kienu mxerrdin mal‑parti l‑kbira ta’ wiċċ l‑art, u l‑istess il‑Lamaniti. U huma kienu ferm aktar numerużi milli kienu dawk li huma man‑Nefiti; u kienu jħobbu l‑qtil u jixorbu demm il‑bhejjem.\n\n7 U ġara li huma ġew diversi drabi biex jeħduha magħna, in‑Nefiti, u jiġġieldu kontrina. Iżda s‑slaten tagħna u l‑mexxejja tagħna kienu rġiel qalbiena fil‑fidi tal‑Mulej; u huma għallmu lill‑poplu triqat il‑Mulej; għalhekk, lil‑Lamaniti aħna waqafnielhom u keċċejniehom ’il barra minn artijietna, u bdejna niffortifikaw blietna, jew kull post li aħna writna.\n\n8 U aħna tkattarna bil‑kbir, u spiċċajna mifruxin ma’ wiċċ l‑art, u sirna mill‑aktar għonja fejn jidħol deheb, u fidda, u ħwejjeġ prezzjużi, u ta’ sengħa kbira fejn jidħol injam, bini, u makkinarju, kif ukoll fejn jidħol ħadid u ram, u bronż u azzar, u bdejna nagħmlu kull tip ta’ għodda ta’ kull xorta biex naħdmu l‑art, u armi tal‑gwerra—iva, il‑vleġġa bil‑ponta misnuna, u l‑ħorġa, u l‑lanza, u kull tħejjija oħra għall‑gwerra.\n\n9 U għax konna ninsabu lesti biex niffaċċjaw lil‑Lamaniti, huma ma kellhomx risq kontrina. Iżda l‑kelma tal‑Mulej ġiet fis‑seħħ, li huwa qal lill‑missirijietna, illi: Sakemm tħarsu l‑kmandamenti tiegħi intom se jkollkom ir‑risq fl‑art.\n\n10 U ġara li l‑profeti tal‑Mulej wissew lill‑poplu ta’ Nefi, skont il‑kelma ta’ Alla, li jekk huma ma jħarsux il‑kmandamenti, iżda jaqgħu fil‑ħtija, huma jispiċċaw jinqerdu minn fuq wiċċ l‑art.\n\n11 Għalhekk, il‑profeti, u l‑qassisin, u l‑għalliema, ħadmu bil‑ħrara, iwissu bis‑sabar kollu lin‑nies biex iħabirku; jgħallmuhom il‑liġi ta’ Mosè, u r‑raġuni għalfejn ingħatat; jipperswaduhom biex iħarsu ’l quddiem għall‑miġja tal‑Messija, u jemmnu li huwa għandu jiġi bħallikieku diġà ġie. U b’dan il‑mod huma għallmuhom.\n\n12 U ġara li għax għamlu dan huma żammewhom milli jinqerdu minn fuq wiċċ l‑art; għaliex huma laqtulhom qalbhom permezz tal‑kelma, kontinwament iħeġġuhom biex jindmu.\n\n13 U ġara li għaddew mitejn u tmienja u tletin sena—fejn fihom rajna gwerer, u ġlied, u tilwim, fil‑maġġorparti taż‑żmien.\n\n14 U jiena, Ġarom, mhux se nikteb aktar, għax il‑pjanċi huma żgħar. Iżda araw, ħuti, intom tistgħu tmorru tfittxu fil‑pjanċi l‑oħra ta’ Nefi; għax araw, fuqhom hemm imnaqqax rakkont tal‑gwerer tagħna, skont il‑kitbiet tas‑slaten, jew ta’ dawk li ordnawlhom biex jiktbu.\n\n15 U jien se ngħaddi dawn il‑pjanċi f’idejn ibni Omni, ħalli jkunu jistgħu jinżammu skont il‑kmandamenti ta’ missirijieti.\n\n", "omni 1": "[center][font_size=26]Il‑Ktieb ta’ Omni[/font_size][/center]\n\n[center][font_size=26]Kapitlu 1[/font_size][/center]\n\n[i]Omni, Għamaron, Kemis, Abinadom, u Għamaleki, kull wieħed min‑naħa tiegħu, iżomm għandu l‑annali—Mosija jiskopri lin‑nies ta’ Żaraħemla, li ħallew Ġerusalemm fi żmien Sedekija—Mosija jinħatar bħala sultan fuqhom—Id‑dixxendenti ta’ Mulek f’Żaraħemla ġew wiċċ imb wiċċ ma’ Kurjantumir, l‑aħħar wieħed minn fost il‑Ġarediti—Is‑sultan Benjamin ikun is‑suċċessur ta’ Mosija—Il‑bnedmin għandhom joffru ruħhom bħala offerta lil Kristu. Madwar 323–130 Q.K.[/i]\n\n1 Araw, ġara li jiena, Omni, ġejt ordnat minn missieri, Ġarom, li kelli nikteb xi ħaġa fuq dawn il‑pjanċi, biex nippreserva l‑arblu tar‑razza tagħna—\n\n2 Għalhekk, nixtieqkom tkunu tafu li fi żmieni jiena tqabadt ferm permezz tax‑xabla biex nippreserva lill‑poplu tiegħi, in‑Nefiti, milli jaqa’ f’idejn l‑għedewwa tiegħu, il‑Lamaniti. Iżda araw, jiena stess bniedem ħażin, u jien ma ħaristx il‑liġijiet u l‑kmandamenti tal‑Mulej kif kelli nagħmel.\n\n3 U ġara li għaddew mitejn u sitta u sebgħin sena, u kellna diversi staġuni ta’ paċi; u kellna diversi staġuni ta’ gwerra qerrieda u tixrid tad‑demm. Iva, fi ftit kliem, għaddew mitejn u tnejn u tmenin sena, u jiena żammejt għandi dawn il‑pjanċi skont il‑kmandamenti ta’ missirijieti; u jiena għaddejthom lil ibni Għamaron. U jien se nieqaf hawn.\n\n4 U issa jiena, Għamaron, se nikteb il‑ħwejjeġ li jiena se nikteb, li huma ftit, fil‑ktieb ta’ missieri.\n\n5 Araw, ġara li għaddew tliet mija u għoxrin sena, u l‑aktar nies ħżiena minn fost in‑Nefiti ġew meqruda.\n\n6 Għax il‑Mulej ma jippermettix, wara li hu ħariġhom ’il barra mill‑art ta’ Ġerusalemm u ħarishom u ppreservahom milli jaqgħu f’idejn l‑għedewwa tagħhom, iva, huwa ma jippermettix li l‑kliem li huwa qal lil missirijietna ma jiġix ikkonfermat, fejn qal: Jekk ma tħarsux il‑kmandamenti tiegħi intom ma jkollkomx ir‑risq fl‑art.\n\n7 Għalhekk, għalihom il‑ħaqq tal‑Mulej kien wieħed sever; madankollu, huwa ħelisha lill‑ġusti sabiex huma ma jinqerdux, billi ħelishom minn idejn l‑għedewwa tagħhom.\n\n8 U ġara li jiena għaddejt il‑pjanċi lil ħija Kemis.\n\n9 Issa jiena, Kemis, se nikteb il‑ftit li se nikteb, fl‑istess ktieb bħal ħija; għax araw, jiena rajt x’kiteb l‑aħħar, fejn hu kiteb b’idu stess; u hu kiteb li kiteb fil‑jum li għaddihom lili. U hu b’dan il‑mod li aħna nżommu l‑annali, għax dan hu skont il‑kmandamenti ta’ missirijietna. U jien se nieqaf hawn.\n\n10 Araw, jiena, Abinadom, niġi iben Kemis. Araw, ġara li jien rajt b’għajnejja ħafna gwerer u ġlied bejn il‑poplu tiegħi, in‑Nefiti, u l‑Lamaniti; u jiena, permezz tax‑xabla tiegħi, neħħejt il‑ħajja ta’ bosta Lamaniti biex niddefendi lil ħuti.\n\n11 U araw, l‑istorja ta’ dan il‑poplu tinsab imnaqqxa fuq il‑pjanċi li qed jinżammu mis‑slaten, skont il‑ġenerazzjonijiet; u ma naf bl‑ebda rivelazzjoni u profezija oħra ħlief dik li ġiet miktuba; għalhekk, dak kollu li hu meħtieġ jinsab miktub. U jien se nieqaf hawn.\n\n12 Araw, jiena Għamaleki, iben Abinadom. Araw, se nkellimkom xi ħaġa dwar Mosija, li nħatar bħala sultan fuq l‑art ta’ Żaraħemla; għax araw, hu ġie mwissi mill‑Mulej sabiex jaħrab ’il barra mill‑art ta’ Nefi, u kull min jagħti widen għal‑leħen tal‑Mulej għandu wkoll jitlaq miegħu ’l barra mill‑pajjiż, lejn ix‑xagħri—\n\n13 U ġara li hu għamel skont dak li ordnalu l‑Mulej. U telqu ’l barra mill‑pajjiż lejn ix‑xagħri dawk kollha li taw widen għal leħen il‑Mulej; u huma ġew immexxija permezz ta’ ħafna predikazzjoni u profezija. U kienu qed jiġu mwiddba kontinwament permezz tal‑kelma ta’ Alla; u kienu qed jitmexxew qalb ix‑xagħri permezz tal‑qawwa ta’ driegħu, sakemm niżlu f’art li tissejjaħ l‑art ta’ Żaraħemla.\n\n14 U hemm huma skoprew grupp ta’ nies, li kienu jissejħu n‑nies ta’ Żaraħemla. Issa, kien hemm ferħ kbir fost in‑nies ta’ Żaraħemla; u Żaraħemla nnifsu kien verament ferħan, għaliex il‑Mulej kien bagħat lin‑nies ta’ Mosija bil‑pjanċi tal‑bronż li kien fihom l‑istorja tal‑Lhud.\n\n15 Araw, ġara li Mosija sab li n‑nies ta’ Żaraħemla kienu ħallew Ġerusalemm fi żmien meta Sedekija, sultan ta’ Ġuda, ittieħed fl‑eżilju f’Babilonja.\n\n16 U huma vvjaġġaw fid‑deżert, u nġiebu permezz ta’ id il‑Mulej san‑naħa l‑oħra tal‑ibħra mill‑aktar vasti, sa l‑art li sabhom fiha Mosija; u minn dakinhar baqgħu jgħammru hemm.\n\n17 U fiż‑żmien li fih sabhom Mosija, huma kienu saru mill‑aktar numerużi. Madankollu, huma spiċċaw f’ħafna gwerer u ġlied qerriedi, u minn żmien għall‑ieħor waqgħu mejta bix‑xabla; u lsienhom ma baqax jingħaraf; u magħhom ma ġabu l‑ebda annali; u huma ċaħdu l‑eżistenza tal‑Ħallieq tagħhom; u la Mosija, u lanqas in‑nies ta’ Mosija ma setgħu jifhmuhom.\n\n18 Iżda ġara li Mosija ried li huma jiġu mgħallmin l‑ilsien tiegħu. U ġara li wara li ġew mgħallmin ilsien Mosija, Żaraħemla ppreżenta l‑arblu tar‑razza ta’ missirijietu, skont il‑memorja tiegħu; u ġie miktub, iżda mhux f’dawn il‑pjanċi.\n\n19 U ġara li n‑nies ta’ Żaraħemla u ta’ Mosija, ingħaqqdu flimkien; u Mosija nħatar biex ikun is‑sultan tagħhom.\n\n20 U ġara li fi żmien Mosija, inġiebet quddiemu ħaġra kbira b’inċiżjoni fuqha; u huwa interpreta l‑inċiżjoni permezz tad‑don u l‑qawwa ta’ Alla.\n\n21 U kienet titkellem dwar ċertu Kurjantumir, u l‑qtil ta’ niesu. U kienu n‑nies ta’ Żaraħemla li sabu lil Kurjantumir; u huwa għammar magħhom għal perjodu ta’ disa’ oqmra.\n\n22 U semmiet ukoll ftit kliem dwar missirijietu. U l‑ewwel ġenituri tiegħu kienu ħarbu mit‑torri, fiż‑żmien li fih il‑Mulej ħawwad ilsien il‑poplu; u l‑ħruxija tal‑Mulej niżlet fuqhom skont il‑ħaqq tiegħu, li hu ġust; u għadamhom jinsab mifrux fl‑art tat‑tramuntana.\n\n23 Araw, jiena, Għamaleki, twelidt fi żmien Mosija; u jien għixt biex nara mewtu; u ibnu Benjamin, beda jsaltan minfloku.\n\n24 U araw, fi żmien is‑sultan Benjamin, jiena rajt gwerra qerrieda u tixrid tad‑demm bejn in‑Nefiti u l‑Lamaniti. Iżda araw, in‑Nefiti kisbu vantaġġ kbir fuqhom; iva, hekk li s‑sultan Benjamin spiċċa biex ħariġhom ’il barra mill‑art ta’ Żaraħemla.\n\n25 U ġara li jiena bdejt nixjieħ; u peress li jien tfal m’għandix, u għax naf li s‑sultan Benjamin huma raġel ġust quddiem il‑Mulej, għalhekk, jien sejjer ngħaddilu dawn il‑pjanċi, u nħeġġeġ lill‑bnedmin kollha biex jersqu lejn Alla, il‑Qaddis ta’ Iżrael, u jemmnu fil‑profeziji, u fir‑rivelazzjonijiet, u fil‑qadi tal‑anġli, u fid‑don li titkellem bl‑ilsna, u fid‑don li tinterpreta l‑ilsna, u f’dak kollu li hu tajjeb; għax m’hemm xejn li hu tajjeb jekk mhux ġej mill‑Mulej: u dak li hu ħażin ġej mix‑xitan.\n\n26 U issa, għeżież ħuti, nitlobkom sabiex tersqu lejn Kristu, li hu l‑Qaddis ta’ Iżrael, u tgawdu mis‑salvazzjoni tiegħu, u mill‑qawwa tal‑fidwa tiegħu. Iva, ersqu lejh, u offru ruħkom kollha bħala offerta lilu, u ibqgħu sumu u itolbu, u ibqgħu sħaħ sal‑aħħar; u daqs kemm hu ħaj il‑Mulej intom tiġu salvati.\n\n27 U issa se ngħid xi ħaġa dwar xi wħud li telgħu fix‑xagħri biex jerġgħu lura fl‑art ta’ Nefi; għax kien hemm ħafna li kellhom ix‑xewqa li jirtu l‑art ta’ wirthom.\n\n28 Għalhekk, huma telgħu fix‑xagħri. U l‑mexxej tagħhom kien raġel b’saħħtu u mkabbar, u ta’ ras iebsa, għalhekk hu wassal għal ħafna ġlied bejniethom; u huma nqatlu lkoll fix‑xagħri, ħlief ħamsin, u reġgħu lura għal darb’oħra fl‑art ta’ Żaraħemla.\n\n29 U ġara li magħhom ħadu wkoll numru mhux ħażin ta’ nies oħra, u reġgħu rħewlha għal darb’oħra lejn ix‑xagħri.\n\n30 U jien, Għamaleki, kelli ħija, li wkoll mar magħhom; u sal‑lum għadni ma nafx x’sar minnhom. U issa wasalt biex ninżel f’qabarti; u dawn il‑pjanċi jinsabu mimlija. U jien se nieqaf minn kliemi.\n\n", "w-of-m 1": "[center][font_size=26]Il‑Kliem ta’ Mormon[/font_size][/center]\n\n[center][font_size=26]Kapitlu 1[/font_size][/center]\n\n[i]Mormon jiġbor fil‑qosor il‑pjanċi l‑kbar ta’ Nefi—Hu jpoġġi l‑pjanċi ż‑żgħar flimkien mal‑pjanċi l‑oħra—Is‑sultan Benjamin jistabbilixxi s‑sliem fl‑art. Madwar W.K. 385.[/i]\n\n1 U issa jiena, Mormon, li dalwaqt wasalt biex ngħaddi r‑rakkont li kont qed nikteb f’idejn ibni Moroni, araw jiena rajt b’għajnejja kważi l‑qerda kollha tal‑poplu tiegħi, in‑Nefiti.\n\n2 U issa li għaddew mijiet u mijiet ta’ snin minn wara l‑miġja ta’ Kristu jiena se ngħaddi dawn l‑annali f’idejn ibni; u naħseb li hu għad jara b’għajnejh il‑qerda sħiħa tal‑poplu tiegħi. Iżda nittama li Alla jippermettilu li jeħlisha mill‑qerda tagħhom, biex ikun jista’ jikteb xi ħaġa dwarhom, u xi ħaġa dwar Kristu, biex forsi xi darba jkun ta’ ġid għalihom.\n\n3 U issa, se nitkellem xi ħaġa dwar dak li jiena ktibt; għax wara li jien għamilt sommarju mill‑pjanċi ta’ Nefi, li jibqa’ sejjer sas‑saltna ta’ dan is‑sultan Benjamin, li Għamaleki tkellem dwaru, jien fittixt fl‑annali li għaddew f’idejja, u sibt dawn il‑pjanċi, li fihom dan ir‑rakkont qasir tal‑profeti, minn Ġakobb u jibqa’ sejjer sas‑saltna ta’ dan is‑sultan Benjamin, kif ukoll ħafna mill‑kliem ta’ Nefi.\n\n4 U jien sodisfatt bil‑ħwejjeġ li jinsabu fuq dawn il‑pjanċi, minħabba l‑profeziji dwar il‑miġja ta’ Kristu; u missirijieti jafu li ħafna minnhom ġew fis‑seħħ; iva, u jien naf ukoll li bosta ħwejjeġ li ġew imħabbra dwarna sal‑lum il‑ġurnata ġew fis‑seħħ, u ħafna oħrajn li jmorru lil hinn mill‑ġurnata tal‑lum żgur li se jiġu fis‑seħħ—\n\n5 Għalhekk, jien għażilt dawn il‑ħwejjeġ, biex intemm l‑istorja tiegħi fuqhom, fejn jien se nieħu l‑kumplament tal‑istorja tiegħi mill‑pjanċi ta’ Nefi; u lanqas nista’ nikteb biss wieħed fil‑mija mill‑ħwejjeġ tal‑poplu tiegħi.\n\n6 Iżda araw, jien se nieħu dawn il‑pjanċi, li fihom dawn il‑profeziji u r‑rivelazzjonijiet, u se npoġġihom mal‑kumplament tal‑istorja tiegħi, għax għalija huma ta’ valur kbir; u naf li se jkunu ta’ valur kbir għal ħuti.\n\n7 U se nagħmel dan għal għan għaqli; għax dan hu li għadda minn għala widnejja, skont l‑għemejjel tal‑Ispirtu tal‑Mulej li jinsab fija. U issa, jiena ma nafx kollox; iżda l‑Mulej jaf b’kull ħaġa li għad trid tiġri; għalhekk, huwa jaħdem fija biex nagħmel skond ir‑rieda tiegħu.\n\n8 U t‑talba tiegħi lil Alla tikkonċerna lil ħuti, biex huma jkunu jistgħu għal darb’oħra jaslu biex jagħrfu lil Alla, iva, il‑fidwa ta’ Kristu; biex għal darb’oħra jkunu jistgħu jerġgħu jsiru poplu dħuli.\n\n9 U issa jiena, Mormon, se ngħaddi biex intemm l‑istorja tiegħi, li se nieħu mill‑pjanċi ta’ Nefi; u se nagħmel dan skont l‑għarfien u d‑dehen li tani Alla.\n\n10 Għalhekk, ġara li wara li Għamaleki għadda dawn il‑pjanċi f’idejn is‑sultan Benjamin, hu ħadhom u poġġihom flimkien mal‑pjanċi l‑oħra, li fihom l‑annali li kienu ngħataw mis‑slaten, minn nisel għal nisel sa żmien is‑sultan Benjamin.\n\n11 U huma għaddew minn id is‑sultan Benjamin, minn nisel għal nisel sakemm spiċċaw f’idejja. U jien, Mormon, nitlob lil Alla li jibqgħu jiġu mħarsa minn issa ’l quddiem. U naf li huma se jiġu mħarsa; għax fuqhom hemm miktuba ħwejjeġ kbar, u se jsir ħaqq min‑nies tiegħi u minn ħuthom skont dak li hemm miktub fihom f’dak il‑jum kbir u aħħari, skont il‑kelma ta’ Alla li tinsab miktuba.\n\n12 U issa, rigward dan is‑sultan Benjamin—hu kellu xi ftit ta’ tilwim fost il‑poplu tiegħu.\n\n13 U ġara wkoll li l‑armati tal‑Lamaniti niżlu mill‑art ta’ Nefi, biex jiġġieldu kontra l‑poplu tiegħu. Iżda araw, is‑sultan Benjamin ġabar flimkien l‑armati tiegħu, u rreżistihom; u hu ġġieled bil‑qawwa ta’ driegħu, bix‑xabla ta’ Laban.\n\n14 U bil‑qawwa tal‑Mulej ħaduha kontra l‑għedewwa tagħhom, sakemm huma qatlu eluf u eluf ta’ Lamaniti. U ġara li huma ħaduha kontra l‑Lamaniti sakemm keċċewhom ’il barra mill‑artijiet kollha ta’ wirthom.\n\n15 U ġara li wara kien hemm Kristi foloz, u huma ġew imsikkta milli jitkellmu, u ġew ikkastigati skont ir‑reati tagħhom;\n\n16 U wara li kien hemm profeti foloz, u predikaturi u għalliema foloz fost il‑poplu, u dawn kollha ġew ikkastigati skont ir‑reati tagħhom; u wara li kien hemm ħafna tilwim u qasma kbira fost il‑Lamaniti, araw, ġara li s‑sultan Benjamin, bl‑għajnuna tal‑profeti qaddisa li kien hemm fost il‑poplu tiegħu—\n\n17 Għax araw, is‑sultan Benjamin kien raġel qaddis, u huwa saltan fuq il‑poplu tiegħu b’ġustizzja; u fl‑art kien hemm bosta rġiel qaddisa, u huma xandru l‑kelma ta’ Alla b’qawwa u b’awtorità; u huma użaw kliem mill‑aktar iebes minħabba r‑ras iebsa tal‑poplu—\n\n18 Għalhekk, bl‑għajnuna ta’ dawn, is‑sultan Benjamin, li ħadem bil‑qawwa kollha ta’ ġismu u bil‑fakultà kollha ta’ ruħu, flimkien mal‑profeti, reġa’ għal darb’oħra stabbilixxa s‑sliem fl‑art.\n\n", "mosiah 1": "[center][font_size=26]Il‑Ktieb ta’ Mosija[/font_size][/center]\n\n[center][font_size=26]Kapitlu 1[/font_size][/center]\n\n[i]Is‑Sultan Benjamin jgħallem lil uliedu s‑subien l‑ilsien u l‑profeziji ta’ missirijiethom—Ir‑reliġjon u ċ‑ċiviltà tagħhom ġew ippreservati grazzi għall‑annali miżmuma fuq diversi pjanċi—Mosija magħżul bħala sultan u mogħti l‑kustodja tal‑annali u ta’ ħwejjeġ oħra. Madwar 130–124 Q.K.[/i]\n\n1 U issa ma kienx hemm aktar tilwim fl‑art kollha ta’ Żaraħemla, fost il‑poplu kollu li kien immexxi mis‑sultan Benjamin, għalhekk is‑sultan Benjamin baqa’ jsaltan f’paċi kontinwa għall‑kumplament ta’ ħajtu.\n\n2 U ġara li hu kellu tliet subien; u semmiehom Mosija, u Ħeloru, u Ħelaman. U ra li huma jiġu mgħallmin kull ħaġa dwar ilsien missirijiethom, ħalli huma jkunu jistgħu jsiru nies għaqlin; u ħalli jkunu jafu dwar il‑profeziji li ġew imlissna b’fomm missirijiethom, li ġew mgħoddija lilhom minn id il‑Mulej.\n\n3 U hu għallimhom ukoll dwar l‑annali li ġew imnaqqxa fuq il‑pjanċi tal‑bronż, fejn qalilhom: Uliedi, irridkom tiftakru li kieku ma kienx għal dawn il‑pjanċi, li fihom dawn l‑annali u dawn il‑kmandamenti, aħna konna nibqgħu ngħixu fl‑injoranza, sewwasew sal‑ġurnata tal‑lum, mingħajr ebda għarfien tal‑misteri ta’ Alla.\n\n4 Għax ma kienx ikun possibbli li missierna, Leħi, seta’ jiftakar dawn il‑ħwejjeġ kollha, u jgħallimhom lil uliedu, li kieku ma kienx bis‑saħħa ta’ dawn il‑pjanċi; għax hu ġie mgħallem dwar ilsien l‑Eġizzjani għalhekk hu seta’ jaqra dawn l‑inċiżjonijiet, u jgħallimhom lil uliedu, ħalli huma jkunu jistgħu jgħallmuhom lil uliedhom, u b’hekk iġibu fis‑seħħ il‑kmandamenti ta’ Alla, sewwasew sal‑ġurnata tal‑lum.\n\n5 Uliedi, ngħidilkom li kieku ma kienx għal dawn il‑ħwejjeġ, li ġew imħarsa u ppreservati minn id Alla, ħalli aħna nkunu nistgħu naqraw u jkollna għarfien dwar il‑misteri tiegħu, u quddiem għajnejna jkollna dejjem il‑kmandamenti tiegħu, anke missirijietna stess, ftit, ftit, kienu jispiċċaw jitilfu l‑fidi, u aħna konna nispiċċaw bħal ħutna, il‑Lamaniti, li ma jafu xejn dwar dawn il‑ħwejjeġ, jew inkella ma jemmnuhomx meta jiġu mgħallmin lilhom, minħabba d‑drawwiet ta’ missirijiethom, li huma żbaljati.\n\n6 O wliedi, nixtieq li intom tiftakru li dan li qed ngħid huwa kollu veru, u anke dawn l‑annali huma vera. U hawn, anke l‑pjanċi ta’ Nefi, li fihom l‑annali u l‑kliem ta’ missirijietna miż‑żmien li fih ħallew Ġerusalemm sal‑lum, huma vera; u aħna nistgħu nkunu nafu dan b’ċertezza peress li jinsabu quddiem għajnejna.\n\n7 U issa, uliedi, nixtieq li intom tiftakru ħalli tifluhom sewwa, biex b’hekk tibbenefikaw minnhom; u nixtieq li intom tħarsu l‑kmandamenti ta’ Alla, biex ikollkom ir‑risq fl‑art skont il‑wegħdiet li l‑Mulej għamel ma’ missirijietna.\n\n8 U kienu bosta l‑ħwejjeġ illi s‑sultan Benjamin għallem lil uliedu, li mhumiex miktubin f’dan il‑ktieb.\n\n9 U ġara li wara li s‑sultan Benjamin waqaf jgħallem lil uliedu, huwa xjieħ, u ra li dalwaqt kellu jaqbad it‑triq tal‑bnedmin kollha tal‑art; għalhekk, ħaseb li jkun jaqbel li huwa jikkonferixxi s‑saltna lil wieħed minn uliedu.\n\n10 Għalhekk, hu talab biex Mosija jinġieb quddiemu; u dan hu l‑kliem li huwa qallu: Ibni, irrid li inti toħroġ proklama madwar din l‑art kollha fost dan il‑poplu kollu, jew in‑nies ta’ Żaraħemla, u n‑nies ta’ Mosija li jgħammru f’din l‑art, fejn tgħid li huma għandhom jinġabru flimkien; għax għada lil dan il‑poplu tiegħi se nxandarlu permezz ta’ fommi li inti sultan u mexxej fuq dan il‑poplu li tana l‑Mulej Alla tagħna.\n\n11 Barra minn hekk, lil dan il‑poplu jiena se nagħtih isem, li permezz tiegħu jkun jista’ jiġi distint fost il‑popli kollha li l‑Mulej Alla ħareġ ’il barra mill‑art ta’ Ġerusalemm; u dan jien se nagħmlu għaliex huma kienu poplu diliġenti fil‑ħarsien tal‑kmandamenti tal‑Mulej.\n\n12 U se nagħtihom isem li qatt m’għandu jitħassar, ħlief jekk huma jaqgħu fil‑ħtija.\n\n13 Iva, u barra minn hekk ngħidlek, li jekk dan il‑poplu mbierek bil‑kbir mill‑Mulej jaqa’ fil‑ħtija, u jsir poplu ħażin u żieni, il‑Mulej jerħihom minn idejh, fejn huma jsiru dgħajfin bħal ħuthom; u hu ma jippreservahomx aktar permezz tal‑qawwa inkomparabbli u tal‑għaġeb tiegħu, kif sa issa dejjem ippreserva lil missirijietna.\n\n14 Għax jiena ngħidlek, li kieku huwa ma estendiex driegħu biex jippreserva lil missirijietna huma kienu jaqgħu f’idejn il‑Lamaniti, u jsiru vittmi tal‑mibegħda tagħhom.\n\n15 U ġara li wara li s‑sultan Benjamin temm jgħid dan il‑kliem lil ibnu, huwa għaddielu r‑responsabbiltà tal‑affarijiet tas‑saltna.\n\n16 U barra minn hekk, hu għaddielu r‑responsabbiltà tal‑annali li kienu mnaqqxin fuq il‑pjanċi tal‑bronż; kif ukoll il‑pjanċi ta’ Nefi; kif ukoll, ix‑xabla ta’ Laban, u l‑globu jew id‑direttur, li ggwida lil missirijietna f’nofs id‑deżert, li ġie mħejji minn id il‑Mulej ħalli huma jkunu jistgħu jiġu ggwidati, kull wieħed minnhom skont l‑attenzjoni u d‑diliġenza li huma jagħtuh.\n\n17 Għalhekk, meta ma baqgħux fidili huma la esperjenzaw ir‑risq u lanqas ma komplew mexjin ’il quddiem fil‑vjaġġ tagħhom, iżda nġarrew lura, u stiednu fuqhom il‑qilla ta’ Alla; u għalhekk huma ntlaqtu mill‑ġuħ u minn tbatija kbira, biex dan iħeġġiġhom ħalli jiftakru fi dmirhom.\n\n18 U issa, ġara li Mosija mar u għamel kif ordnalu missieru, u xandar lin‑nies kollha li kienu fl‑art ta’ Żaraħemla sabiex jinġabru flimkien, ħalli jitilgħu lejn it‑tempju biex jisimgħu l‑kliem li kellu jgħidilhom missieru.\n\n", "mosiah 2": "[center][font_size=26]Kapitlu 2[/font_size][/center]\n\n[i]Is‑Sultan Benjamin jindirizza lill‑poplu tiegħu—Hu jitkellem dwar is‑sewwa, il‑ġustizzja, u l‑ispiritwalità tas‑saltna tiegħu—Hu jħeġġiġhom biex iservu lis‑Sultan tagħhom tas‑Smewwiet—Id‑diqa li se jħossu dawk li jeħduha kontra Alla se tkun bħal nar li ma jintefiex. Madwar 124 Q.K.[/i]\n\n1 U ġara li wara li Mosija għamel kif ordnalu missieru, u ħareġ proklama madwar il‑pajjiż kollu, in‑nies inġabru flimkien madwar l‑art kollha, ħalli huma jkunu jistgħu jitilgħu lejn it‑tempju biex jisimgħu l‑kliem li s‑sultan Benjamin kien se jgħidilhom.\n\n2 U kienu verament numru kbir, fejn tant kienu li lanqas ġew magħduda; għax huma kienu tkattru bil‑kbir u mlew l‑art kollha.\n\n3 U ħadu magħhom ukoll l‑ewwel frieħ ta’ merħliethom, ħalli jkunu jistgħu joffru sagrifiċċju u sagrifiċċji tal‑ħruq skont il‑liġi ta’ Mosè;\n\n4 U ħalli jkunu jistgħu wkoll iroddu ħajr lill‑Mulej Alla tagħhom, li ħariġhom ’il barra mill‑art ta’ Ġerusalemm, u li ħelishom minn idejn l‑għedewwa tagħhom, u ħatar nies ġusti biex ikunu l‑għalliema tagħhom, u ħatar ukoll bniedem ġust biex ikun is‑sultan tagħhom, li stabbilixxa l‑paċi fl‑art ta’ Żaraħemla, u li għallimhom iħarsu l‑kmandamenti ta’ Alla, ħalli jithennew u jimtlew b’imħabba lejn Alla u lejn il‑bnedmin kollha.\n\n5 U ġara li meta huma telgħu lejn it‑tempju, huma waqqfu l‑kampijiet tagħhom madwaru, kull raġel skont il‑familja tiegħu, li kienet magħmula minn martu, u wliedu s‑subien, u wliedu l‑bniet, u wliedhom is‑subien, u wliedhom il‑bniet, mill‑kbar saż‑żgħar, bil‑familji kollha mifrudin minn xulxin.\n\n6 U huma waqqfu l‑kampijiet tagħhom madwar it‑tempju, fejn kull raġel kellu l‑kamp tiegħu bil‑bieb tiegħu jħares lejn it‑tempju, biex b’hekk huma setgħu jibqgħu fil‑kampijiet tagħhom u jisimgħu dak li kellu x’jgħidilhom is‑sultan Benjamin;\n\n7 Għax il‑miġemgħa tant kienet kbira li s‑sultan Benjamin ma setax jgħallimhom bejn il‑ħitan tat‑tempju, għalhekk huwa ra li jinbena torri, ħalli b’hekk niesu jkunu jistgħu jisimgħu dak li kellu x’jgħidilhom.\n\n8 U ġara li hu beda jkellem lil niesu mit‑torri; u mhux kollha setgħu jisimgħu kliemu minħabba l‑kobor tal‑miġemgħa; għalhekk hu ried li dak li kien se jgħid kellu jinkiteb u jintbagħat lil dawk li ma kinux f’post minfejn setgħu jisimgħu leħnu, ħalli huma wkoll ikunu jistgħu jirċievu kliemu.\n\n9 U dan hu l‑kliem li huwa qal u li talab sabiex jinkiteb: Ħuti, intom kollha li nġbartu hawn flimkien, intom li tistgħu tisimgħu l‑kliem li se ngħidilkom illum; għax jien ma tlabtkomx biex tiġu hawn fuq u ma teħdux b’serjetà l‑kliem li jien se ngħid, iżda intom għandkom tisimgħuni, u tiftħu widnejkom ħalli tisimgħu, u qalbkom ħalli tifhmu, u moħħkom ħalli l‑misteri ta’ Alla jkunu jistgħu jiġu żvelati lilkom.\n\n10 Jiena ma tlabtkomx li tiġu hawn fuq biex ikollhom il‑biża’ minni, jew biex taħsbu li jien innifsi xi ħaġa aktar minn bniedem mortali.\n\n11 Iżda jiena bħalkom, suġġett għal kull tip ta’ dgħufija fil‑ġisem u fil‑moħħ; madankollu jiena ġejt magħżul minn dan il‑poplu, u kkonsagrat minn missieri, u l‑Mulej innifsu ried li jiena nkun mexxej u sultan fuq dan il‑poplu; u jien ġejt imħares u ppreservat permezz tal‑qawwa inkomparabbli tiegħu, biex inservikom bil‑qawwa, bil‑moħħ u bis‑saħħa kollha li tani l‑Mulej.\n\n12 Ngħidilkom li jien ġejt mogħti l‑opportunità li niddedika ħajti għas‑servizz tagħkom, sewwasew sal‑ġurnata tal‑lum, u mingħandkom ma tlabt l‑ebda deheb, lanqas fidda u lanqas xi tip ieħor ta’ għana;\n\n13 Lanqas ma ppermettejt li intom tinxteħtu ġo xi ċella taħt l‑art, jew li tkunu lsiera ta’ xulxin, jew li toqtlu, jew tisirqu, jew li tieħdu dak li mhux tagħkom, jew li tagħmlu adulterju; u lanqas ma ppermettejt li intom twettqu xi tip ta’ ħażen, u għallimtkom li intom għandkom tħarsu l‑kmandamenti tal‑Mulej, f’dak kollu li hu ordnalkom—\n\n14 U anke jiena stess, ħdimt permezz ta’ jdejja biex inkun nista’ nservikom, u biex intom ma tkunux mgħobbija bit‑taxxi, u biex ma tintlaqtu bl‑ebda ħaġa li hi tqila wisq biex iġġorruha—u intom stess xhieda ta’ dan kollu li tkellimt dwaru llum.\n\n15 Madankollu, ħuti, jien m’għamiltx dawn il‑ħwejjeġ biex inkun nista’ niftaħar, lanqas ma ngħidilkom dawn il‑ħwejjeġ biex b’hekk inkun nista’ nakkużakom; iżda ngħidilkom dawn il‑ħwejjeġ biex tkunu tafu li llum jiena nista’ nwieġeb b’kuxjenza safja quddiem Alla.\n\n16 Araw, ngħidilkom li għax għidtilkom li jiena ddedikajt ħajti għas‑servizz tagħkom, ma nixtieqx li noqgħod niftaħar, għax jiena fil‑fatt kont qiegħed għas‑servizz ta’ Alla.\n\n17 U araw, ngħidilkom dawn il‑ħwejjeġ sabiex tiksbu l‑għerf; sabiex tkunu tafu li meta tkunu għas‑servizz ta’ għajrkom intom fil‑fatt tkunu għas‑servizz ta’ Alla tagħkom.\n\n18 Araw, intom lili qistuni bħala s‑sultan tagħkom; u jekk jiena, li tqisuni bħala s‑sultan tagħkom, naħdem biex inservikom, m’għandkomx intom mela taħdmu biex isservu lil xulxin?\n\n19 U araw ukoll, jekk jiena, li tqisuni bħala s‑sultan tagħkom li ddedika ħajtu għas‑servizz tagħkom, u li madankollu kien għas‑servizz ta’ Alla, jistħoqqli xi tip ta’ radd il‑ħajr mingħandkom, mela kemm għandkom troddu ħajr lis‑Sultan tagħkom tas‑smewwiet!\n\n20 Jien ngħidilkom, ħuti, li jekk intom troddu l‑ħajr u t‑tifħir kollu li ruħkom kollha għandha l‑qawwa li tippossedi, lil dak Alla li ħalaqkom, u li dejjem ħariskom u ppreservakom, u li wassalkom biex tithennew, u li ra li intom tgħixu fis‑sliem bejnietkom—\n\n21 Jien ngħidilkom li jekk intom isservu lil dak li ħalaqkom sa mill‑bidu, u qed iħariskom minn jum għall‑ieħor, billi jsellifkom in‑nifs, ħalli tkunu tistgħu tgħixu u titħarrku u taġixxu skont ir‑rieda tagħkom, u saħansitra jappoġġjakom minn mument għall‑ieħor—jiena ngħid, jekk intom isservuh b’ruħkom kollha intom madankollu xorta waħda tkunu qaddejja li ma tiswew għal xejn.\n\n22 U araw, kulma huwa jeħtieġ mingħandkom hu li tħarsu l‑kmandamenti tiegħu; u hu wegħedkom li jekk intom tħarsu l‑kmandamenti tiegħu intom ikollkom ir‑risq fl‑art; u hu qatt ma jmur lura minn dak li jkun qal; għalhekk, jekk intom tħarsu l‑kmandamenti tiegħu huwa jberikkom u jagħtikom ir‑risq.\n\n23 U issa, l‑ewwel u qabel kollox, huwa ħalaqkom, u takom ħajjitkom, li għaliha miegħu midjunin.\n\n24 U t‑tieni, hu jeħtieġ minnkom li tagħmlu kif ordnalkom; u jekk tagħmlu dan, hu jberikkom minnufih; u għalhekk hu takom il‑ħlas tagħkom. U xorta waħda intom bqajtu, u għadkom, u tibqgħu midjunin miegħu għal dejjem ta’ dejjem; għalhekk, x’għandkom għalxiex tiftaħru?\n\n25 U issa nistaqsi, tista’ tgħidu xi ħaġa dwarkom infuskom? Ngħidilkom, Le. Lanqas biss tistgħu tgħidu li intom saħansitra daqs it‑trab tal‑art; madankollu intom ġejtu maħluqa mit‑trab tal‑art; iżda araw, anke dak hu ta’ dak li ħalaqkom.\n\n26 U jien, jiena stess, li tqisuni bħala s‑sultan tagħkom, m’iniex aħjar minnkom; għax jien ukoll ġej mit‑trab. U tistgħu taraw li jiena xieħ, u dalwaqt sejjer nerħi dan il‑ġisem mortali f’idejn ommna l‑art.\n\n27 Għalhekk, kif jien għidtilkom li lilkom jiena servejt, fejn imxejt b’kuxjenza safja quddiem Alla, anke issa f’dan il‑mument jiena tlabtkom biex tinġabru flimkien, ħalli nkun nista’ ninstab bla ħtija, u ma jmurx demmkom jinżel fuqi, meta jien inkun ninsab quddiem Alla biex jagħmel ħaqq minni dwar il‑ħwejjeġ li ordnali dwarkom.\n\n28 Jien ngħidilkom li jiena tlabt li intom tinġabru lkoll flimkien ħalli nkun nista’ neħles ħwejġi minn demmkom, sewwasew f’dan iż‑żmien meta wasalt biex ninżel ġewwa qabri, ħalli nkun nista’ ninżel fis‑sliem, u l‑ispirtu immortali tiegħi jkun jista’ jingħaqad mal‑korijiet tas‑sema fil‑kant ta’ tifħir għal Alla ġust.\n\n29 U barra minn hekk, ngħidilkom li jiena tlabt li intom tinġabru lkoll flimkien, ħalli nkun nista’ nħabbrilkom li jien ma nistax nibqa’ aktar l‑għalliem tagħkom, jew is‑sultan tagħkom;\n\n30 Għax anke f’dan il‑mument, ġismi kollu qiegħed jitriegħed bil‑kbir waqt li qed nipprova nkellimkom; iżda l‑Mulej Alla jagħtini l‑għajnuna, u se jara li jiena nkun nista’ nkellimkom, u ordnali li għandi nħabbrilkom illum li issa ibni Mosija huwa sultan u mexxej fuqkom.\n\n31 U issa, ħuti, nitlobkom tagħmlu kif dejjem għamiltu s’issa. Kif intom ħaristu l‑kmandamenti tiegħi, kif ukoll il‑kmandamenti ta’ missieri, u kellkom ir‑risq, u nżammejtu milli taqgħu f’idejn l‑għedewwa tagħkom, bl‑istess mod jekk intom tħarsu l‑kmandamenti ta’ ibni, jew il‑kmandamenti ta’ Alla li se jiġu żvelati lilkom permezz tiegħu, intom ikollkom ir‑risq fl‑art, u l‑għedewwa tagħkom ma jkollhom l‑ebda qawwa fuqkom.\n\n32 Iżda, O poplu tiegħi, attenti li ma jqum l‑ebda tilwim fostkom, u li ma tagħżlux li tobdu l‑ispirtu l‑ħażin, li tkellem dwaru missieri Mosija.\n\n33 Għax araw, hemm gwaj lest għal dak li jagħżel li jobdi dak l‑ispirtu; għax jekk hu jagħżel li jobdih, u jibqa’ jgħix u jmut fi dnubietu, dan stess jispiċċa jixrob il‑kundanna ta’ ruħu; għax għal għemilu hu jirċievi l‑kastig ta’ dejjem, għaliex ikun kiser il‑liġi ta’ Alla kontra l‑istess għarfien tiegħu.\n\n34 Jien ngħidilkom, li m’hemm ħadd fostkom, ħlief it‑tfal ċkejknin tagħkom li ma ġewx mgħallmin dwar dawn il‑ħwejjeġ, li ma jafx li intom għal dejjem midjunin lejn Missierkom fis‑smewwiet, u li lilu għandkom troddu dak kollu li għandkom u li intom; u li intom ġejtu mgħallmin dwar l‑annali li fihom il‑profeziji li tkellmu dwarhom il‑profeti qaddisa, sewwasew minn żmien li missierna, Leħi, ħalla Ġerusalemm;\n\n35 Kif ukoll, dak kollu li ntqal minn missirijietna sal‑ġurnata tal‑lum. U araw ukoll, huma jitkellmu dwar dak li ordnalhom il‑Mulej; għalhekk, huma korretti u veri.\n\n36 U issa, jien ngħidilkom, ħuti, li wara li intom għaraftu u ġejtu mgħallmin dawn il‑ħwejjeġ, jekk intom taqgħu fil‑ħtija u tmorru kontra dak li ntqal, jekk iżżommu ruħkom ’il bogħod mill‑Ispirtu tal‑Mulej, li ma jkollu l‑ebda post ġewwa fikom biex jiggwidakom fi triqat il‑għerf ħalli intom tkunu mberkin, ikollkom ir‑risq, u tiġu mħarsa—\n\n37 Jien ngħidilkom, li l‑bniedem li jagħmel dan, hu stess ikun qed jeħodha kontra Alla fil‑beraħ; għalhekk jagħżel li jobdi l‑ispirtu l‑ħażin, u jsir għadu ta’ kull ma hu sewwa; għalhekk, il‑Mulej ma jkollu l‑ebda post ġewwa fih, għax huwa ma jgħammarx f’tempji li mhumiex qaddisa.\n\n38 Għalhekk jekk dak il‑bniedem ma jindimx, u jibqa’ jgħix u jmut bħala għadu ta’ Alla, il‑bżonn tal‑ġustizzja divina jqanqal ir‑ruħ immortali tiegħu għal sens qawwi ta’ ħtijietu, li jwasslu biex jerġa lura mill‑preżenza tal‑Mulej, u jimtela bil‑ħtija, u bl‑uġigħ, u b’diqa li tixbah lin‑nar li ma jintefiex, li l‑fjamma tiegħu titla’ ’l fuq għal dejjem ta’ dejjem.\n\n39 U issa ngħidilkom, li l‑ħniena m’għandha l‑ebda dritt fuq dak il‑bniedem; għalhekk id‑destin finali tiegħu hu li jkollu jgħaddi minn turment bla tmiem.\n\n40 O, intom ix‑xjuħ, kif ukoll intom iż‑żgħażagħ, u intom it‑tfal ċkejknin li tistgħu tifhmu kliemi, għax jien kellimtkom b’ċarezza ħalli tkunu tistgħu tifhmuni, nitlob li intom taslu biex tagħrfu s‑sitwazzjoni terribbli ta’ dawk li waqgħu fil‑ħtija.\n\n41 U barra minn hekk, nixtieq li intom tirriflettu dwar l‑istat imbierek u hieni ta’ dawk li jħarsu l‑kmandamenti ta’ Alla. Għax araw, huma mberkin f’kull ħaġa, kemm temporali kif ukoll spiritwali; u jekk huma jibqgħu fidili sat‑tmiem huma jintlaqgħu fis‑smewwiet, fejn hemm huma jkunu jistgħu jgħammru ma’ Alla fi stat ta’ hena bla tmiem. O ftakru, ftakru li dawn il‑ħwejjeġ huma vera; għaliex il‑Mulej Alla qal dan.\n\n", "mosiah 3": "[center][font_size=26]Kapitlu 3[/font_size][/center]\n\n[i]Is‑sultan Benjamin ikompli bid‑diskors tiegħu—Il‑Mulej Omnipotenti se jimministra fost il‑bnedmin f’tabernaklu tat‑tafal—Id‑demm se joħroġ mill‑pori kollha tiegħu hekk kif Huwa jpatti għad‑dnubiet tad‑dinja—Tiegħu hu l‑uniku isem li permezz tiegħu niksbu s‑salvazzjoni—Il‑bnedmin jistgħu jinżgħu l‑bniedem naturali u jsiru Qaddisin permezz tal‑Espjazzjoni—It‑turment tal‑ħżiena se jkun bħal belliegħa ta’ nar u kubrit. Madwar 124 Q.K.[/i]\n\n1 U għal darb’oħra ħuti, nitlobkom tisimgħuni, għax għandi xi ħaġa oħra x’ngħidilkom; għax araw, għandi ħwejjeġ x’ngħidilkom dwar dak li għad irid iseħħ.\n\n2 U l‑ħwejjeġ li jiena se ngħidilkom ġew żvelati lili minn anġlu mibgħut minn Alla. U huwa qalli: Qum; u jiena qomt, u rajtu wieqaf quddiemi.\n\n3 U huwa qalli: Qum, u isma’ l‑kliem li se ngħidlek; għax ara, jiena ġejt biex inħabbarlek il‑bxara ta’ hena mill‑akbar.\n\n4 Għax il‑Mulej sema’ talbek, u għamel ħaqq mis‑sewwa tiegħek, u bagħatni biex ngħarrfek li għandek biex tithenna; u li għandek tgħarraf lil niesek, ħalli huma jkunu jistgħu jithennew ukoll.\n\n5 Għax ara, se jasal iż‑żmien, u mhuwiex fil‑bogħod, li b’qawwa, il‑Mulej Omnipotenti li jsaltan, illi kien, u li hu mill‑eternità għall‑eternità, se jinżel mis‑smewwiet fost ulied il‑bnedmin, u se jgħammar f’tabernaklu tat‑tafal, u se jmur fost il‑bnedmin, iwettaq mirakli mill‑aktar kbar, bħalli jfejjaq lill‑morda, iqajjem lill‑mejtin, jagħmel liz‑zopop jimxu, l‑għomja jaraw, u t‑torox jisimgħu, u jfejjaq kull xorta ta’ mard.\n\n6 U hu sejjer ikeċċi x‑xjaten, jew l‑ispirti ħżiena li jgħammru fi qlub ulied il‑bnedmin.\n\n7 U ara, huwa se jesperjenza t‑tiġrib, u l‑uġigħ fil‑ġisem, il‑ġuħ, l‑għatx u l‑għejja, sewwasew aktar milli bniedem jista’ jesperjenza, sakemm ma jwassluhx għall‑mewt; għax ara, id‑demm se joħroġ mill‑pori kollha tiegħu, u d‑diqa tiegħu se tkun mill‑aktar kbira minħabba l‑ħażen u l‑għemejjel mistkerrha tal‑poplu tiegħu.\n\n8 U ismu se jkun Ġesù Kristu, Bin Alla, Missier is‑sema u l‑art, il‑Ħallieq ta’ kollox mill‑bidu taż‑żmien; u ommu se jkun jisimha Marija.\n\n9 U ara, hu se jżur lil niesu, biex ulied il‑bnedmin ikunu jistgħu jiksbu s‑salvazzjoni sewwasew permezz tal‑fidi tagħhom f’ismu; u anke wara dan kollu huma se jħarsu lejh bħala raġel, u jgħidu li għandu fih ix‑xitan, u sejrin jagħtuh is‑swat, u jsallbuh.\n\n10 U fit‑tielet jum huwa se jqum mill‑imwiet; u ara, hu se jagħmel ħaqq mid‑dinja; u ara, dan kollu se jsir sabiex isir ħaqq ġust minn ulied il‑bnedmin.\n\n11 Għax ara, demmu wkoll se jpatti għad‑dnubiet ta’ dawk li waqgħu minħabba l‑ħtija ta’ Adam, li mietu mingħajr ma kienu jafu r‑rieda ta’ Alla għalihom, jew li waqgħu fid‑dnub bla ma kienu jafu.\n\n12 Iżda ħażin u ħażin ikun għalih dak li jaf li qed jeħodha kontra Alla! Għax min hu bħalu ma jistax jikseb is‑salvazzjoni ħlief permezz tal‑indiema u l‑fidi fil‑Mulej Ġesù Kristu.\n\n13 U l‑Mulej Alla bagħat lill‑profeti qaddisa tiegħu fost ulied il‑bnedmin, biex ixandru dawn il‑ħwejjeġ lil kull tribù, ġens, u ilsien, ħalli b’hekk dawk kollha li jemmnu li Kristu għandu jiġi, dawn ikunu jistgħu jiksbu maħfra ta’ dnubiethom, u jithennew b’hena mill‑aktar kbira, bħallikieku huwa diġà ġie fosthom.\n\n14 Madankollu l‑Mulej Alla ra li l‑poplu tiegħu kien poplu rasu iebsa, u huwa tahom liġi, sewwasew il‑liġi ta’ Mosè.\n\n15 U bosta sinjali, u għeġubijiet, u simboli, u xbihat huwa wrihom, relatati mal‑miġja tiegħu; u anke profeti qaddisa kellmuhom dwar il‑miġja tiegħu; u madankollu huma webbsu qalbhom, u baqgħu ma fehmux li l‑liġi ta’ Mosè ma kienet tiswa għal xejn li kieku ma kienx għall‑espjazzjoni ta’ demmu.\n\n16 U anke li kieku kien possibbli li t‑tfal ċkejknin jistgħu jaqgħu fid‑dnub huma ma setgħux isalvaw; iżda jien ngħidlek li huma mberkin; għax ara, hekk kif permezz ta’ Adam, jew tan‑natura, huma jaqgħu, bl‑istess mod id‑demm ta’ Kristu jpatti għal dnubiethom.\n\n17 U barra minn hekk, jien ngħidlek, li m’għandu jingħata l‑ebda isem ieħor jew l‑ebda mod jew mezz ieħor li permezz tiegħu wlied il‑bnedmin jistgħu jiksbu s‑salvazzjoni, ħlief fl‑isem u permezz tal‑isem ta’ Kristu, il‑Mulej Omnipotenti.\n\n18 Għax ara, hu jagħmel ħaqq, u l‑ħaqq tiegħu hu ġust; u t‑tifel li jmut fl‑infanzja tiegħu ma jintilifx; iżda l‑bnedmin jixorbu l‑kundanna ta’ ruħhom jekk huma ma jumiljawx irwieħhom u jsiru bħat‑tfal ċkejknin, u jemmnu li s‑salvazzjoni kienet, u hi, u se tkun, fid‑demm u permezz tad‑demm espjatorju ta’ Kristu, il‑Mulej Omnipotenti.\n\n19 Għax il‑bniedem naturali hu għadu ta’ Alla, u ilu hekk mill‑waqgħa ta’ Adam, u hekk se jibqa’, għal dejjem ta’ dejjem, sakemm hu ma jissottomettix ruħu għat‑tħajjir tal‑Ispirtu s‑Santu, u jinża’ minn fuqu l‑bniedem naturali u jsir qaddis permezz tal‑espjazzjoni ta’ Kristu l‑Mulej, u jsir bħat‑tfal, sottomess, ta’ qalb ħelwa, umli, kollu sabar, mimli mħabba, lest li jissottometti ruħu għal dak kollu li lest jgħabbih bih il‑Mulej, sewwasew kif tifel ċkejken jissottometti ruħu għal missieru.\n\n20 U barra minn hekk, jiena ngħidlek, li għad jasal iż‑żmien meta l‑għarfien ta’ Salvatur sejjer jinfirex ma’ kull ġens, tribù, ilsien u poplu.\n\n21 U ara, meta jasal iż‑żmien, l‑ebda ruħ mhi se tinstab bla ħtija quddiem Alla, ħlief it‑tfal ċkejknin, sakemm ma tindimx u jkollha l‑fidi f’isem il‑Mulej Alla Omnipotenti.\n\n22 U anke f’dan iż‑żmien, meta inti tkun għallimt lil niesek il‑ħwejjeġ li ordnalek il‑Mulej Alla tiegħek, anke hemm huma mhux se jinstabu aktar bla ħtija f’għajnejn Alla, dan dejjem skont il‑kliem li jiena għidtlek.\n\n23 U issa jiena għidt il‑kliem li ordnali ngħid il‑Mulej Alla.\n\n24 U jgħid il‑Mulej: Hu se jkun ta’ xhieda kontra dan il‑poplu, f’jum il‑ħaqq; u permezz tiegħu se jsir ħaqq minnhom, kull bniedem skont l‑għemejjel tiegħu, kemm jekk ikunu tajbin, u kemm jekk ikunu ħżiena.\n\n25 U jekk ikunu ħżiena huma se jkunu jistgħu jagħrfu ħtijiethom u l‑għemejjel mistkerrha tagħhom, li jwassluhom biex jerġgħu lura mill‑preżenza tal‑Mulej għal stat ta’ miżerja u turment bla tmiem, minn fejn ma jistgħux jiġu lura; għalhekk huma jkunu xorbu l‑kundanna ta’ ruħhom.\n\n26 Għalhekk, huma jkunu xorbu mit‑tazza tal‑korla ta’ Alla, fejn il‑ġustizzja ma tistax tibqa’ teħlishom aktar bl‑istess mod li ma setgħetx twaqqaf lil Adam milli jaqa’ talli kiel mill‑frotta pprojbita; għalhekk, il‑ħniena ma tkunx tista’ tibqa’ tagħmilhom għal dejjem tagħha.\n\n27 U t‑turment tagħhom huwa bħal belliegħa ta’ nar u kubrit, li l‑fjammi tagħha ma jintfewx, u d‑duħħan tagħha jitla’ ’l fuq għal dejjem ta’ dejjem. Dan hu li ordnali l‑Mulej. Ammen.\n\n", "mosiah 4": "[center][font_size=26]Kapitlu 4[/font_size][/center]\n\n[i]Is‑sultan Benjamin ikompli d‑diskors tiegħu—Is‑salvazzjoni tinkiseb minħabba l‑Espjazzjoni—Emmnu f’Alla biex issalvaw—Ippreservaw il‑maħfra ta’ dnubietkom permezz tal‑fedeltà—Aqsmu ġidkom mal‑foqra—Agħmlu kollox b’għaqal u b’ordni. Madwar 124 Q.K.[/i]\n\n1 U issa, ġara li meta s‑sultan Benjamin temm jgħid il‑kliem li ġie mwassal lilu mill‑anġlu tal‑Mulej, huwa ħares ħarsa lejn il‑miġemgħa, u araw huma waqgħu mal‑art, għax inħakmu mill‑biża’ tal‑Mulej.\n\n2 U huma bdew jikkunsidraw lilhom infushom fl‑istat karnali tagħhom, saħansitra anqas mit‑trab tal‑art. U flimkien għajtu b’leħen għoli u qalu: Ikollok ħniena minna, u nitolbuk tapplika d‑demm espjatorju ta’ Kristu sabiex aħna nkunu nistgħu nirċievu maħfra ta’ dnubietna, u qalbna tissaffa; għax aħna nemmnu f’Ġesù Kristu, Iben Alla, li ħoloq is‑sema u l‑art, u kull ħaġa oħra; illi għandu jinżel fost ulied il‑bnedmin.\n\n3 U ġara li wara li huma qalu dan il‑kliem l‑Ispirtu tal‑Mulej niżel fuqhom, u huma mtlew bil‑hena, u kisbu maħfra ta’ dnubiethom, u kellhom il‑paċi fil‑kuxjenza, minħabba l‑fidi mill‑aktar kbira li kellhom f’Ġesù Kristu li għandu jiġi, skont il‑kliem li qalilhom is‑sultan Benjamin.\n\n4 U s‑sultan Benjamin reġa’ fetaħ fommu u beda jkellimhom u jgħid: Ħbiebi u ħuti, qrabati u niesi, nerġa’ nitlobkom tisimgħuni, biex intom tkunu tistgħu tisimgħu u tifhmu l‑kumplament tal‑kliem li jiena se ngħidilkom.\n\n5 Għax araw, jekk l‑għarfien tat‑tjubija ta’ Alla bħalissa qajjem fikom ir‑rikonoxxenza tax‑xejn tagħkom, u tal‑istat indenn u dekadut tagħkom—\n\n6 Jiena ngħidilkom, jekk intom ksibtu għarfien tat‑tjubija ta’ Alla, u tal‑qawwa inkomparabbli tiegħu, u tal‑għerf tiegħu, u tal‑paċenzja tiegħu, u tas‑sabar tiegħu lejn ulied il‑bnedmin; kif ukoll, tal‑espjazzjoni li ġiet imħejjija sa mill‑ħolqien tad‑dinja, ħalli permezz tagħha s‑salvazzjoni tkun tista’ tingħata lil dak li jafda fil‑Mulej, u bi ħrara jħares il‑kmandamenti tiegħu, u jibqa’ fil‑fidi sewwasew sat‑tmiem ta’ ħajtu, jiġifieri sat‑tmiem tal‑ħajja tal‑ġisem mortali—\n\n7 Jien ngħidilkom, li dan hu dak il‑bniedem li jirċievi s‑salvazzjoni, permezz tal‑espjazzjoni li ġiet imħejjija sa mill‑ħolqien tad‑dinja għall‑umanità kollha, li ilha teżisti sa mill‑waqgħa ta’ Adam, li teżisti bħalissa, jew li għal dejjem se teżisti, sewwasew sal‑aħħar tad‑dinja.\n\n8 U dan hu l‑mod kif tista’ tinkiseb is‑salvazzjoni. U m’hawn l‑ebda salvazzjoni oħra ħlief din li dwarha tkellimna; lanqas ma hemm l‑ebda kundizzjonijiet li permezz tagħhom il‑bniedem jista’ jsalva ħlief il‑kundizzjonijiet li jiena kellimtkom dwarhom.\n\n9 Emmnu f’Alla; emmnu li jeżisti, u li hu ħoloq kull ħaġa, kemm fis‑sema u anke fl‑art; emmnu li hu jippossedi kull għerf, u kull qawwa, kemm fis‑sema u anke fl‑art; emmnu li l‑bniedem ma jistax jifhem dak kollu li jista’ jifhem il‑Mulej.\n\n10 U għal darb’oħra, emmnu li jeħtieġ li intom tindmu minn dnubietkom u tabbandunawhom, u tiċċekknu quddiem Alla; u tistaqsuh b’qalb sinċiera sabiex huwa jaħfrilkom; u issa, jekk intom temmnu dan kollu araw li twettquh.\n\n11 U għal darb’oħra ngħidilkom kif għidt qabel, li hekk kif intom wasaltu biex għaraftu l‑glorja ta’ Alla, jew esperjenzajtu t‑tjubija tiegħu u doqtu mħabbtu, u ksibtu maħfra ta’ dnubietkom, li wasslitkom biex timlew ruħkom b’hena mill‑aktar kbira, bl‑istess mod nixtieq li intom tiftakru, u dejjem iżżommu f’moħħkom il‑kobor ta’ Alla u x‑xejn tagħkom, u t‑tjubija tiegħu u s‑sabar tiegħu lejkom, O ħlejjaq indenji, u ċekknu lilkom infuskom sewwasew b’umiltà mill‑aktar profonda, sejħu isem il‑Mulej kuljum, u ibqgħu sodi fil‑fidi ta’ dak li għandu jiġi, li ssemma b’fomm l‑anġlu.\n\n12 U araw, jiena ngħidilkom li jekk intom tagħmlu dan intom tithennew dejjem, u tkunu mimlija bl‑imħabba ta’ Alla, u tippreservaw dejjem maħfra ta’ dnubietkom; u tikbru fl‑għarfien tal‑glorja ta’ dak li ħalaqkom, jew fl‑għarfien ta’ dak li hu ġust u veru.\n\n13 U ma jkollkomx moħħ li tweġġgħu lil xulxin, iżda li tgħixu fis‑sliem, u tagħtu lil kull bniedem skont dak li jistħoqqlu.\n\n14 U taraw li wliedkom ma jispiċċawx bil‑ġuħ, jew għerja, u taraw ukoll li huma ma jiksrux il‑liġijiet ta’ Alla, u li ma jiġġieldux u jargumentaw bejniethom, u jservu lix‑xitan, li hu sid id‑dnub, jew li hu l‑ispirtu l‑ħażin li tkellmu dwaru missirijietna, għax hu l‑għadu ta’ kull ma hu sewwa.\n\n15 Iżda għandkom tgħallmuhom biex jimxu fit‑triqat tal‑verità u l‑għaqal; għandkom tgħallmuhom iħobbu lil xulxin, u jservu lil xulxin.\n\n16 U intom ukoll għandkom tgħinu lil dawk li jeħtieġu l‑għajnuna tagħkom; għandkom taqsmu ġidkom ma’ dak li jinsab fil‑bżonn; u araw li l‑fqir ma jiġix jittallab magħkom għal xejn, u intom tkeċċuh ’l hemm.\n\n17 Forsi tafu tgħidu: Dar‑raġel il‑miżerja tiegħu ġabha b’idejh; għalhekk se nibqa’ lura u ma naqsamx miegħu l‑ikel tiegħi, lanqas ma jien se naqsam miegħu ġidi biex huwa ma jibqax ibati, għax il‑kastig tiegħu hu wieħed ġust—\n\n18 Iżda jien ngħidilkom, ja bniedem, kull min jagħmel dan, hu stess għandu verament għalfejn jindem; u jekk huwa ma jindimx minn dak li għamel hu jintilef għal dejjem, u ma jkollu l‑ebda sehem fis‑saltna ta’ Alla.\n\n19 Għax araw, aħna mhux kollha tallaba? Mhux ilkoll niddependu fuq l‑istess Esseru, li hu Alla, għall‑ġid kollu li għandna, kemm għall‑ikel kif ukoll għall‑ilbies, u għad‑deheb, u għall‑fidda, u għal kull tip ta’ għana li aħna għandna?\n\n20 U araw, anke bħalissa, intom kontu qed issejħu ismu, u tittallbu għal maħfra ta’ dnubietkom. U taħsbu li hu ħalliekom tittallbu għal xejn? Le; hu sawwab l‑Ispirtu tiegħu fuqkom, u ra li qalbkom timtela bl‑hena, u ra li intom tibqgħu b’fommkom magħluq ħalli ma tkunux tistgħu titkellmu, għax daqstant kbira kienet l‑hena tagħkom.\n\n21 U issa, jekk Alla li ħalaqkom, li fuqu tiddependu għal ħajjitkom u għal dak kollu li għandkom u dak kollu li intom, lest jagħtikom dak kollu li b’fidi titolbuh, li huwa xieraq, fejn temmnu li sejrin tirċievu, O mela, kemm verament għandkom taqsmu ġidkom bejnietkom.\n\n22 U jekk tiġġudikaw lil dak il‑bniedem li jiġi jittallab magħkom għal ġidkom biex ma jinqeridx, u tikkundannawh, kemm tkun aktar ġusta l‑kundanna tagħkom talli żammejtu lura milli taqsmu ġidkom, liema ġid mhuwiex tagħkom iżda ta’ Alla, li tiegħu wkoll hija ħajjitkom; u madankollu intom la toffrulu talba, u lanqas tindmu mill‑ħaġa li intom għamiltu.\n\n23 Jien ngħidilkom, ħażin ikun għalih dak il‑bniedem, għax ġidu għad jinqered miegħu; u issa, jien ngħid dawn il‑ħwejjeġ lil dawk li huma għonja fejn jidħlu l‑ħwejjeġ ta’ did‑dinja.\n\n24 U għal darb’oħra, jiena ngħid lill‑foqra, intom li m’għandkomx iżda madankollu għandkom biżżejjed, li tgħixu minn jum għal jum; qed nirreferi għalikom kollha li tirriffjutaw lit‑tallab, għaliex m’għandkomx; nitlobkom tgħidu f’qalbkom li: jien ma nagħtix għax m’għandix, iżda kieku kelli kont nagħti.\n\n25 U issa, jekk f’qalbkom intom tgħidu dan intom tibqgħu mingħajr ħtija, inkella tiġu kkundannati; u l‑kundanna tagħkom hi ġusta għax tkunu qed tixxenqu għal dak li ma ksibtux.\n\n26 U issa, sabiex intom tiksbu dawn il‑ħwejjeġ li kellimtkom dwarhom—jiġifieri, biex minn jum għal ieħor tippreservaw maħfra ta’ dnubietkom, ħalli tkunu tistgħu timxu mingħajr ħtija quddiem Alla—nitlobkom sabiex taqsmu ġidkom mal‑foqra, kull bniedem skont dak li għandu, bħalli titimgħu lil min hu bil‑ġuħ, tlibbsu lill‑għeri, iżżuru lill‑marid u tamministraw għall‑bżonnijiet tiegħu, kemm spiritwali kif ukoll temporali, skont il‑ħtiġijiet tiegħu.\n\n27 U araw li kollox iseħħ b’għaqal u b’ordni; għax mhuwiex meħtieġ li bniedem jiġri aktar milli jiflaħ. U għal darb’oħra, jaqbel li hu jkun diliġenti, ħalli b’hekk ikun jista’ jirbaħ il‑premju; għalhekk, kollox jeħtieġ li jsir b’ordni.\n\n28 U nitlobkom sabiex tiftakru, li kull min fostkom jissellef mingħand il‑ġar tiegħu għandu jrodd lura l‑ħaġa li jkun issellef, skont il‑ftehim li jkun għamel, għax inkella tkunu waqajtu fid‑dnub; u forsi lill‑ġar tagħkom twassluh biex jaqa’ fid‑dnub ukoll.\n\n29 U finalment, jien ma nistax ngħidilkom kull ħaġa li permezz tagħha tistgħu taqgħu fid‑dnub; għax tant hemm modi u mezzi diversi, li ma nistax insemmihom kollha.\n\n30 Iżda li nista’ ngħidilkom hu dan, li jekk intom ma tikkontrollawx lilkom infuskom, u ħsibijietkom, u kliemkom, u għemilkom, u ma tosservawx il‑kmandamenti ta’ Alla, u ma tibqgħux fil‑fidi ta’ dak li smajtu dwar il‑miġja ta’ Sidna l‑Mulej, sewwasew sat‑tmiem ta’ ħajjitkom, intom tispiċċaw tintilfu. U issa, ja bniedem, ftakar, u tintilifx.\n\n", "mosiah 5": "[center][font_size=26]Kapitlu 5[/font_size][/center]\n\n[i]Il‑Qaddisin isiru wlied subien u bniet ta’ Kristu permezz tal‑fidi—Huma mbagħad jissejħu b’isem Kristu—Is‑Sultan Benjamin iħeġġiġhom biex iżommu sħiħ u ma jitħarrkux f’għemejjel tajba. Madwar 124 Q.K.[/i]\n\n1 U issa, ġara li meta s‑sultan Benjamin kellem lil niesu, hu bagħat messaġġiera fosthom, għax xtaq ikun jaf dwar niesu jekk huma emmnux il‑kliem li hu kien qalilhom.\n\n2 U huma lkoll għajtu b’leħen wieħed u qalu: Iva, aħna nemmnu l‑kliem kollu li għidtilna; u aħna nafu wkoll li huwa kollu minnu u veru, minħabba l‑Ispirtu tal‑Mulej Omnipotenti, li wassal għal bidla kbira fina, jew f’qalbna, fejn m’għandniex aktar dispożizzjoni li nagħmlu l‑ħażen, iżda li nagħmlu kontinwament it‑tajjeb.\n\n3 U aħna stess, ukoll, permezz tat‑tjubija infinita ta’ Alla, u l‑manifestazzjonijiet tal‑Ispirtu tiegħu, għandna għarfien kbir ta’ dak li għandu jiġi; u nistgħu nħabbru dwar kull ħaġa jekk ikun jaqbel li aħna nagħmlu dan.\n\n4 U hija l‑fidi li kellna dwar il‑ħwejjeġ li kellimna dwarhom is‑sultan li wasslitna għal dan l‑għarfien kbir, u minħabba f’hekk aħna nithennew b’hena mill‑aktar kbira.\n\n5 U aħna lesti li nidħlu f’patt ma’ Alla tagħna li ninsabu lesti nagħmlu r‑rieda tiegħu, u nkunu ubbidjenti lejn il‑kmandamenti tiegħu f’dak kollu li jikkmandana, għall‑kumplament ta’ ħajjitna, sabiex ma nġibux fuqna nfusna turment bla tmiem, kif tkellem dwaru l‑anġlu, ħalli ma nixorbux mit‑tazza tal‑korla ta’ Alla.\n\n6 U issa, dan hu l‑kliem li xtaq minnhom is‑sultan Benjamin; u għalhekk qalilhom: Intom tkellimtu dwar dak li xtaqt jien; u l‑patt li intom għamiltu huwa patt ġust.\n\n7 U issa, minħabba l‑patt li għamiltu intom se tissejħu wlied Kristu, uliedu subien u bniet; għax araw, illum lilkom huwa nissel spiritwalment; għax intom tgħidu li seħħet bidla f’qalbkom permezz tal‑fidi tagħkom f’ismu; għalhekk, intom imwielda minnu u sirtu wliedu, subien u bniet.\n\n8 U taħt dan it‑titlu intom sirtu ħielsa, u m’hemm l‑ebda titlu ieħor li permezz tiegħu tistgħu tkunu ħielsa. M’hemm l‑ebda isem ieħor li permezz tiegħu tinkiseb is‑salvazzjoni; għalhekk, nitlobkom sabiex tieħdu fuqkom isem Kristu, intom ilkoll li dħaltu fil‑patt ma’ Alla li sejrin tkunu ubbidjenti sat‑tmiem ta’ ħajjitkom.\n\n9 U għad jiġri li kull min jagħmel hekk se jsib ruħu fuq il‑lemin ta’ Alla, għax hu se jkun jaf l‑isem li bih se jissejjaħ; għax hu se jissejjaħ bl‑isem ta’ Kristu.\n\n10 U issa għad jiġri, li kull min mhux se jieħu fuqu isem Kristu se jissejjaħ b’xi isem ieħor; għalhekk, huwa jsib ruħu fuq ix‑xellug ta’ Alla.\n\n11 U nixtieqkom tiftakru wkoll, li dan huwa l‑isem li jien għidt li se nagħtikom, liema isem qatt m’għandu jitħassar, ħlief permezz ta’ ksur il‑liġi; għalhekk, attenti li ma tiksrux il‑liġi, biex l‑isem ma jitħassarx minn ġo qalbkom.\n\n12 Jien ngħidilkom, nixtieq li intom tiftakru biex iżżommu l‑isem dejjem miktub f’qalbkom, ħalli ma ssibux ruħkom fuq ix‑xellug ta’ Alla, iżda li intom tisimgħu u tagħrfu l‑leħen li sejjer isejħilkom, kif ukoll, l‑isem li bih se jsejħilkom.\n\n13 Għax kif jista’ bniedem ikun jaf l‑imgħallem li huwa qatt ma serva, u li għalih hu barrani, u li jinsab ’il bogħod minn ħsibijietu u mill‑intenzjonijiet ta’ qalbu?\n\n14 U għal darb’oħra, x’għandu jagħmel raġel, jaqbad ħmara li hi tal‑ġar tiegħu, u jżommha għandu? Jiena ngħidilkom, Le; lanqas biss għandu jippermettilha li tirgħa qalb il‑merħliet tiegħu, iżda għandu jkeċċieha ’l bogħod, u jeħles minnha. Jien ngħidilkom, li lilkom l‑istess għad jiġrilkom jekk ma tkunux tafu l‑isem li bih se tissejħu.\n\n15 Għalhekk, nitlobkom sabiex iżżommu sħiħ u ma titħarrkux, u tħabirku dejjem f’għemejjel tajba, sabiex Kristu, il‑Mulej Alla Omnipotenti, jorbotkom miegħu, ħalli intom tkunu tistgħu titwasslu sas‑smewwiet, ħalli jkun jista’ jkollkom is‑salvazzjoni ta’ dejjem u l‑ħajja eterna, permezz tal‑għerf, u l‑qawwa, u l‑ġustizzja, u l‑ħniena ta’ dak li ħoloq kull ħaġa, kemm fis‑sema u anke fl‑art, li hu Alla fuq kulħadd. Ammen.\n\n", "mosiah 6": "[center][font_size=26]Kapitlu 6[/font_size][/center]\n\n[i]Is‑sultan Benjamin jirreġistra l‑ismijiet tan‑nies u jaħtar qassisin biex jgħallmuhom—Mosija jsaltan bħala sultan ġust. Madwar 124–121 Q.K.[/i]\n\n1 U issa, is‑sultan Benjamin ra li jkun jaqbel, wara li spiċċa jkellem lin‑nies, li huwa jirreġistra l‑ismijiet ta’ dawk kollha li daħlu f’patt ma’ Alla illi lesti jħarsu l‑kmandamenti tiegħu.\n\n2 U ġara li ma kienx hemm ruħ waħda, ħlief dawk li kienu tfal ċkejknin, li ma daħlitx fil‑patt u ħadet fuqha l‑isem ta’ Kristu.\n\n3 Barra minn hekk, ġara li meta s‑sultan Benjamin waqaf jagħmel dan kollu, u kkonsagra lil ibnu Mosija biex ikun mexxej u sultan fuq il‑poplu tiegħu, u għadda f’idejh ir‑responsabbiltà tas‑saltna, kif ukoll ħatar qassisin biex jgħallmu lill‑poplu, ħalli b’hekk ikunu jistgħu jisimgħu u jitgħallmu l‑kmandamenti ta’ Alla, kif ukoll biex iħeġġiġhom ħalli jiftakru fil‑ġurament li huma ħadu, hu ħalla l‑miġemgħa tmur, u kull wieħed u waħda minnhom reġgħu lura, skont il‑familji tagħhom, lejn djarhom.\n\n4 U Mosija beda jsaltan minflok missieru. U hu beda jsaltan meta kellu l‑età ta’ tletin sena, u b’kollox dan seħħ madwar erba’ mija u sitta u sebgħin sena minn meta Leħi ħalla Ġerusalemm.\n\n5 U s‑sultan Benjamin għex għal tliet snin u miet.\n\n6 U ġara li s‑sultan Mosija mexa fi triqat il‑Mulej, u osserva d‑digrieti tiegħu u l‑preċetti tiegħu, u ħares il‑kmandamenti tiegħu f’kull ħaġa li huwa ordnalu.\n\n7 U s‑sultan Mosija ordna lil niesu li huma għandhom jaħdmu l‑art. U huwa stess ukoll ħadem l‑art, ħalli niesu ma jħarsux lejh bħala xi bniedem oppressiv, u b’hekk jara li jaġixxi skont kif aġixxa missieru f’kollox. U ma kien hemm l‑ebda tilwim fost niesu għal tliet snin sħaħ.\n\n", "mosiah 7": "[center][font_size=26]Kapitlu 7[/font_size][/center]\n\n[i]Għammon isib l‑art ta’ Leħi‑Nefi, fejn Limħi huwa sultan—In‑nies ta’ Limħi huma lsiera tal‑Lamaniti—Limħi jirrakkonta l‑istorja tagħhom—Profeta (Abinadi) xehed li Kristu huwa l‑Alla u l‑Missier ta’ kollox—Dawk li jiżirgħu l‑ħmieġ jaħsdu r‑riefnu, u dawk li jafdaw fil‑Mulej jiġu meħlusa. Madwar 121 Q.K.[/i]\n\n1 U issa, ġara li wara li s‑sultan Mosija esperjenza paċi kontinwa għal perjodu ta’ tliet snin, hu kellu xewqa kbira li jsir jaf dwar in‑nies li telgħu jgħammru fl‑art ta’ Leħi‑Nefi, jew fil‑belt ta’ Leħi‑Nefi; għax niesu ma semgħu xejn mingħandhom miż‑żmien li huma ħallew l‑art ta’ Żaraħemla; għalhekk, huma bdew jaqbdu miegħu u jdejquh.\n\n2 U ġara li s‑sultan Mosija qabel li sittax‑il raġel b’saħħtu minn fosthom setgħu jitilgħu fl‑art ta’ Leħi‑Nefi, biex jitkixxfu dwar ħuthom.\n\n3 U ġara li l‑għada bdew iħejju rwieħhom ħalli jmorru, u magħhom kellhom wieħed jismu Għammon, li kien raġel b’saħħtu u qalbieni, u kien ġej min‑nisel ta’ Żaraħemla; u hu kien ukoll il‑mexxej tagħhom.\n\n4 U issa, huma ma kenux jafu liema triq kellhom jaqbdu fix‑xagħri biex jitilgħu fl‑art ta’ Leħi‑Nefi; għalhekk huma għaddew bosta jiem jiġġerrew fix‑xagħri, sewwasew erbgħin jum damu jiġġerrew.\n\n5 U wara li kienu ilhom erbgħin jum jiġġerrew huma waslu ħdejn għolja, li tinsab fit‑tramuntana tal‑art ta’ Xilom, u hemmhekk waqqfu l‑kampijiet tagħhom.\n\n6 U Għammon ħa miegħu tlieta minn ħutu, u isimhom kien Għamaleki, Ħelem, u Ħem, u huma rħewlha lejn l‑art ta’ Nefi.\n\n7 U araw, huma ltaqgħu mas‑sultan tan‑nies li kienu fl‑art ta’ Nefi, u fl‑art ta’ Xilom; u huma spiċċaw imdawrin bl‑għassiesa tas‑sultan, li qabduhom, u rabtuhom, u xeħtuhom f’ħabs.\n\n8 U ġara li meta kienu ilhom jumejn fil‑ħabs huma reġgħu ttieħdu quddiem is‑sultan, u nħallu mill‑irbit; u waqfu quddiem is‑sultan, u ngħataw iċ‑ċans, jew aħjar ġew ordnati, li jwieġbu l‑mistoqsijiet li kien se jistaqsihom.\n\n9 U hu qalilhom: Araw, jiena Limħi, bin Noè, li kien iben Żeniff, li ġie hawn mill‑art ta’ Żaraħemla sabiex jiret din l‑art, li kienet l‑art ta’ missirijiethom, li kien inħatar sultan permezz ta’ leħen il‑poplu.\n\n10 U issa, nixtieq inkun naf ir‑raġuni għalfejn urejtu daqstant kuraġġ li tiġu ħdejn il‑ħitan tal‑belt, meta jien stess, kont ninsab mal‑għassiesa tiegħi barra l‑bieb?\n\n11 U issa, għal dir‑raġuni jiena rajt li ma jiġrilkom xejn, ħalli nkun nista’ nikseb l‑informazzjoni mingħandkom, għax kieku stajt nitlob l‑għassiesa tiegħi sabiex joqtlukom. Issa qed nagħtikom ċans titkellmu.\n\n12 U issa, meta Għammon ra li kien qed jingħata ċ‑ċans jitkellem, hu mar u miel quddiem is‑sultan; u wara li reġa’ qam huwa qal: O sultan, illum jiena nħossni grat ħafna lejn Alla li għadni ħaj, u qed ningħata ċ‑ċans nitkellem; u se nipprova nitkellem bl‑aktar mod ċar;\n\n13 Għax jien ninsab ċert li kieku inti kont tafni inti lili ma kontx tħallini nintrabat b’dawn il‑ħbula. Għax jiena Għammon, u jien ġej min‑nisel ta’ Żaraħemla, u ġejt hawn mill‑art ta’ Żaraħemla biex nitkixxef dwar ħutna, li lilhom Żeniff ħareġ ’il barra minn dik l‑art.\n\n14 U issa, ġara li wara li Limħi sema’ dak li qal Għammon, hu feraħ verament, u qal: Issa, jiena naf fiż‑żgur li ħuti li kienu fl‑art ta’ Żaraħemla għadhom ħajjin. U issa, jien se nithenna; u għada se nara li niesi jithennew ukoll.\n\n15 Għax ara, aħna lsiera tal‑Lamaniti, u aħna ġejna ntaxxati b’taxxa li hi ta’ piż kbir għalina. U issa, ara, ħutna sejrin jeħilsuna mill‑jasar tagħna, jew minn idejn il‑Lamaniti, u aħna se nkunu skjavi tagħhom; għax ikun aħjar li nkunu skjavi tan‑Nefiti milli nħallsu t‑taxxa lis‑sultan tal‑Lamaniti.\n\n16 U issa, is‑sultan Limħi ordna lill‑għassiesa tiegħu biex lil Għammon u lil ħutu ma jħalluhomx marbutin aktar, iżda talabhom biex imorru ħdejn l‑għolja li kienet fit‑tramuntana ta’ Xilom, u jġibu lil ħuthom fil‑belt, biex ikunu jistgħu jieklu, u jixorbu, u jistrieħu mill‑iskariġġ tal‑vjaġġ tagħhom; għax huma batew ħafna; huma batew il‑ġuħ, l‑għatx, u l‑għeja.\n\n17 U issa, ġara li l‑għada s‑sultan Limħi ħareġ proklama fejn talab lin‑nies tiegħu kollha li huma kellhom jinġabru flimkien ħdejn it‑tempju, biex jisimgħu dak li huwa kellu x’jgħidilhom.\n\n18 U ġara li meta huma nġabru flimkien hu kellimhom b’dan il‑mod, fejn qalilhom: Ja poplu tiegħi, għollu raskom ’il fuq u qawwu qalbkom; għax araw, is‑siegħa waslet, jew mhijiex fil‑bogħod, fejn aħna mhux se jkollna nibqgħu aktar taħt il‑ħakma tal‑għedewwa tagħna, minkejja l‑ħafna taqbid tagħna, li kien kollu ta’ xejn; madankollu nħoss li għad baqgħalna ngħaddu minn taqbida produttiva.\n\n19 Għalhekk, għollu raskom ’il fuq, u ifirħu, u afdaw f’Alla, f’dak Alla li kien l‑Alla ta’ Abraham, u ta’ Iżakk, u ta’ Ġakobb; kif ukoll, dak Alla li ħareġ lill‑ulied Iżrael ’il barra mill‑art tal‑Eġittu, u għamilha possibbli li huma jimxu min‑nofs il‑Baħar tal‑Qasab fuq art niexfa, u temagħhom il‑manna ħalli huma ma jispiċċawx jinqerdu fid‑deżert; u bosta ħwejjeġ oħra hu għamel għalihom.\n\n20 Barra minn hekk, dak l‑istess Alla ħareġ lil missirijietna ’l barra mill‑art ta’ Ġerusalemm, u baqa’ jħares u jippreserva lill‑poplu tiegħu sewwasew sal‑ġurnata tal‑lum; u araw, hu minħabba ħżunitna u l‑għemejjel mistkerrha tagħna li hu ħalliena nispiċċaw fil‑jasar.\n\n21 U llum intom ilkoll xhieda, li Żeniff, li ġie maħtur sultan fuq dan il‑poplu, għax kien ħerqan iżżejjed li jiret l‑art ta’ missirijietu, għalhekk huwa ġie mqarraq permezz tal‑qerq u l‑ingann tas‑sultan Laman, li daħal fi trattat mas‑sultan Żeniff, u għaddielu f’idejh il‑pussess ta’ parti mill‑art, jew saħansitra l‑belt ta’ Leħi‑Nefi, u l‑belt ta’ Xilom; u l‑art tal‑madwar—\n\n22 U l‑uniku għan għaliex għamel dan kien biex dan il‑poplu jispiċċa maħkum jew fil‑jasar. U araw, aħna bħalissa qed inħallsu t‑taxxa lis‑sultan tal‑Lamaniti, li tammonta għal nofs il‑qamħ tagħna, u x‑xgħir tagħna, u saħansitra ċ‑ċereali kollha tagħna ta’ kull għamla, u nofs it‑tkabbir tal‑imrieħel tagħna u tal‑baqar tagħna; u s‑sultan tal‑Lamaniti jitlob minna saħansitra nofs dak kollu li għandna jew nofs il‑ġid tagħna, jew inkella ħajjitna.\n\n23 U issa, dan mhuwiex piż tqil wisq għalina biex inġorruh? U din mhijiex għalina tbatija kbira? Issa araw, kemm għandna verament raġuni għalfejn inħossuna mnikktin.\n\n24 Iva, ngħidilkom, għandna verament raġunijiet kbar għalfejn inħossuna mnikktin; għax araw kemm minn fost ħutna ġew maqtula, u demmhom ġie mxerred għal xejn, u dan kollu minħabba l‑ħażen.\n\n25 Għax kieku dan il‑poplu ma waqax fil‑ħtija l‑Mulej ma kienx iħallihom jgħaddu minn dan il‑ħażen daqstant kbir. Iżda araw, huma ma tawx widen għal kliemu; iżda fosthom qam tilwim kbir, tant li huma xerrdu d‑demm ta’ xulxin.\n\n26 U profeta tal‑Mulej spiċċa biex inqatel; iva, raġel magħżul minn Alla, li għarrafhom dwar il‑ħażen u l‑għemejjel mistkerrha tagħhom, u li ħabbar dwar bosta ħwejjeġ li għad iridu jseħħu, iva, anke dwar il‑miġja ta’ Kristu.\n\n27 U għax hu qalilhom li Kristu kien l‑Alla u l‑Missier ta’ kollox, u qal li hu kien se jieħu fuqu x‑xbieha ta’ bniedem, u se tkun ix‑xbieha li fuqha ġie maħluq il‑bniedem fil‑bidu; jew fi kliem ieħor, huwa qal li l‑bniedem ġie maħluq fi xbieha ta’ Alla, u li Alla sejjer jinżel fost ulied il‑bnedmin, u jieħu l‑laħam u d‑demm fuqu nnifsu, u sejjer jimxi fuq wiċċ l‑art—\n\n28 U issa, għax huwa qal dan, huma qatluh; u għamlu ħafna ħwejjeġ oħra li waslu biex ġabu fuqhom il‑korla ta’ Alla. Għalhekk, tistagħġbu li huma jinsabu fil‑jasar, u li ġew milquta minn tbatija kbira?\n\n29 Għax araw, il‑Mulej qal: Jien m’iniex se ngħin lil niesi fil‑jum li fih jaqgħu fil‑ħtija; iżda jien se nagħlqilhom triqathom ħalli huma ma jkollhomx ir‑risq; u l‑għemejjel tagħhom se jservu bħala ostakli quddiemhom.\n\n30 U għal darb’oħra, huwa qal: Jekk niesi se jiżirgħu l‑ħmieġ huma se jaħsdu l‑karfa tiegħu fir‑riefnu; u l‑effett tagħha huwa velenu.\n\n31 U għal darb’oħra huwa qal: Jekk niesi se jiżirgħu l‑ħmieġ huma se jaħsdu r‑riħ mil‑lvant, li jġib miegħu qerda f’ħakka t’għajn.\n\n32 U issa, araw, il‑wegħda tal‑Mulej ġiet fis‑seħħ, u intom ġejtu kkastigati u mgħakksin.\n\n33 Iżda jekk intom idduru lejn il‑Mulej b’impenn sħiħ f’qalbkom, u tafdaw fih, u sservuh bid‑diliġenza kollha ta’ moħħkom, jekk intom tagħmlu dan, huwa jeħliskom mill‑jasar, skond ir‑rieda u x‑xewqa tiegħu.\n\n", "mosiah 8": "[center][font_size=26]Kapitlu 8[/font_size][/center]\n\n[i]Għammon jgħallem lin‑nies ta’ Limħi—Hu jsir jaf dwar l‑erbgħa u għoxrin pjanċa tal‑Ġarediti—L‑annali antiki jistgħu jiġu tradotti minn veġġenti—Id‑don tal‑veġġenza hu akbar mill‑oħrajn kollha. Madwar 121 Q.K.[/i]\n\n1 U ġara li wara li s‑sultan Limħi waqaf ikellem lil niesu, għax hu kellimhom dwar bosta ħwejjeġ u ftit biss minnhom jiena ktibt f’dan il‑ktieb, hu qal lil niesu kull ħaġa dwar ħuthom li kienu jinsabu fl‑art ta’ Żaraħemla.\n\n2 U hu ried li Għammon jieqaf quddiem il‑miġemgħa, u jgħarrafhom b’dak kollu li ħuthom għaddew minnu miż‑żmien li fih Żeniff ħalla dik l‑art sewwasew saż‑żmien li fih huwa stess telaq minn dik l‑istess art.\n\n3 U hu tennielhom ukoll l‑aħħar kliem li għallimhom is‑sultan Benjamin, u spjegah lin‑nies tas‑sultan Limħi, ħalli huma jkunu jistgħu jifhmu l‑kliem kollu li huwa qal.\n\n4 U ġara li wara li għamel dan kollu, is‑sultan Limħi ħalla l‑miġemgħa tmur, u ra li kull wieħed minnhom jerġa’ lura lejn daru.\n\n5 U ġara li hu talab biex il‑pjanċi li kien fihom l‑istorja tal‑poplu tiegħu miż‑żmien li huma ħallew l‑art ta’ Żaraħemla, kellhom jinġiebu quddiem Għammon, ħalli hu jkun jista’ jaqrahom.\n\n6 Issa, hekk kif Għammon qara l‑istorja, is‑sultan ried ikun jaf jekk huwa setax jinterpreta l‑ilsna, u Għammon qallu li huwa ma setax.\n\n7 U s‑sultan qallu: Peress li ħassejtni mnikket minħabba t‑tbatija ta’ niesi, jiena tlabt biex tlieta u erbgħin persuna minn fost niesi jitilqu lejn ix‑xagħri, biex forsi b’hekk ikunu jistgħu jsibu l‑art ta’ Żaraħemla, ħalli forsi nkunu nistgħu nappellaw quddiem ħutna biex jeħilsuna mill‑jasar.\n\n8 U huma spiċċaw intilfu fix‑xagħri għal perjodu ta’ bosta jiem, madankollu huma kienu diliġenti, u l‑art ta’ Żaraħemla ma sabuhiex iżda reġgħu lura f’din l‑art, wara li huma vvjaġġaw f’art imdawra b’ħafna ilmijiet, fejn skoprew art li kienet miksija għadam tan‑nies, u tal‑bhejjem, u kienet miksija wkoll bi fdalijiet ta’ bini ta’ kull għamla, fejn skoprew art li kienet abitata minn nies li kienu numerużi daqs l‑eżerċti ta’ Iżrael.\n\n9 U bħala xhieda li dak li qalu kien minnu huma ġabu magħhom erbgħa u għoxrin pjanċa mimlija inċiżjonijiet, u huma ta’ deheb pur.\n\n10 U araw ukoll, huma ġabu magħhom pettorali kbar, magħmulin mill‑bronż u r‑ram, u huma f’kundizzjoni mill‑aqwa.\n\n11 U għal darb’oħra, ġabu magħhom xwabel, li l‑manku tagħhom għosfor, u x‑xafra tagħhom rabbiet is‑sadid; u m’hawn ħadd fil‑pajjiż li hu kapaċi jinterpreta l‑ilsien jew l‑inċiżjonijiet li hemm fuq il‑pjanċi. Għalhekk jiena staqsejtek: Tista’ inti tittraduċi?\n\n12 U nerġa nistaqsik: Taf inti lil xi ħadd li jista’ jittraduċi? Għax jien għandi xewqa kbira li dawn l‑annali jinqalbu għall‑ilsien tagħna; għax, forsi, huma jipprovdulna għarfien ta’ xi fdal tal‑poplu li nqered, minn fejn ġew dawn l‑annali; jew forsi, jipprovdulna għarfien ta’ dan l‑istess poplu li nqered; u jien għandi xewqa kbira li nkun naf x’wassal għall‑qerda tagħhom.\n\n13 Issa Għammon qallu: Nista’ ngħidlek fiż‑żgur, O sultan, dwar raġel li jista’ jittraduċi l‑annali; għax hu għandu affarijiet li permezz tagħhom jista’ jfittex, u jittraduċi l‑annali kollha li ġejjin minn żmien antik ħafna; u dan hu don minn Alla. U dawn jissejħu interpreti, u l‑ebda bniedem ma jista’ jħares fihom jekk ma jiġix ordnat jagħmel dan, ma jmurx ifittex għal dak li m’għandux ifittex u jispiċċa jinqered. U kull min jintalab iħares ġewwa fihom, dan jissejjaħ veġġent.\n\n14 U ara, is‑sultan tan‑nies li jinsabu fl‑art ta’ Żaraħemla huwa l‑bniedem li ġie ordnat jagħmel dan, u li jippossedi dan id‑don sublimi mingħand Alla.\n\n15 U s‑sultan qal li veġġent huwa akbar minn profeta.\n\n16 U Għammon qal li veġġent huwa rivelatur kif ukoll profeta; u don akbar minn hekk l‑ebda bniedem ma jista’ jkollu, ħlief jekk hu jippossedi l‑qawwa ta’ Alla, li l‑ebda bniedem ma jista’; madankollu bniedem jista’ jkollu qawwa kbira mogħtija lilu minn Alla.\n\n17 Iżda veġġent jista’ jkun jaf dwar ħwejjeġ li diġà seħħew, kif ukoll dwar ħwejjeġ li għad iridu jseħħu, u permezz tagħhom kollox jiġi żvelat, jew aħjar, permezz tagħhom ħwejjeġ mistura jsiru magħrufa, u ħwejjeġ moħbija joħorġu għad‑dawl, u ħwejjeġ mhux magħrufa jsiru magħrufa permezz tagħhom, kif ukoll permezz tagħhom ikunu magħrufa ħwejjeġ li kieku kienu jibqgħu mistura.\n\n18 B’hekk Alla pprovda mezz kif il‑bniedem, permezz tal‑fidi, jista’ jwettaq mirakli mill‑aktar kbar; għalhekk huwa jsir ta’ benefiċċju kbir għal għajru.\n\n19 U issa, meta Għammon temm jgħid dan il‑kliem is‑sultan feraħ bil‑kbir, radd ħajr lil Alla, u qal: M’hemmx dubju li dawn il‑pjanċi jinkludu fihom misteru kbir, u l‑għan għalfejn ġew imħejjija dawn l‑interpreti bla dubju hu biex jiġu żvelati lill‑ulied il‑bnedmin dawn il‑misteri kollha.\n\n20 O kemm huma tal‑għaġeb l‑għemejjel tal‑Mulej, u kemm se jdum jittollera lill‑poplu tiegħu; iva, kemm hija għamja u impenetrabbli l‑fehma ta’ wlied il‑bnedmin; għax huma ma jfittxux l‑għerf, lanqas ma juru x‑xewqa li jsaltan fuqhom!\n\n21 Iva, huma jixbħu lil merħla selvaġġa li taħrab minn ħdejn ir‑ragħaj, u tinxtered, u tiġi kkaċċjata, u tittiekel mill‑bhejjem tal‑foresta.\n\n", "mosiah 9": "L‑Istorja ta’ Żeniff—Rakkont ta’ niesu, miż‑żmien li telqu mill‑art ta’ Żaraħemla saż‑żmien li ġew meħlusa minn idejn il‑Lamaniti.\n\nJikkonsisti minn kapitlu 9 sa 22.\n\n[center][font_size=26]Kapitlu 9[/font_size][/center]\n\n[i]Żeniff imexxi grupp minn Żaraħemla biex jieħdu f’idejhom l‑art ta’ Leħi‑Nefi—Is‑sultan Lamanita jħallihom jirtu l‑art—Tqum gwerra bejn il‑Lamaniti u nies ta’ Żeniff. Madwar 200–187 Q.K.[/i]\n\n1 Jiena, Żeniff, ġejt mgħallem f’kull ħaġa relatata ma’ lsien in‑Nefiti, u kelli għarfien dwar l‑art ta’ Nefi, jew dwar l‑art tal‑ewwel wirt ta’ missirijietna, u kont ġejt mibgħut bħala spija fost il‑Lamaniti biex inkun nista’ nitkixxef dwar il‑forzi tagħhom, ħalli nkunu nistgħu naħbtu għalihom bl‑armata tagħna u neqirduhom—iżda meta rajt dak kollu li kien hemm tajjeb fosthom ġietni x‑xewqa li huma ma jinqerdux.\n\n2 Għalhekk, jiena ħadtha ma’ ħuti fix‑xagħri, għax ridt li l‑mexxej tagħna jagħmel trattat magħhom; iżda hu, li kien raġel aħrax u għatxan għad‑demm, ordna li jien kelli ninqatel; iżda jien ġejt meħlus permezz tat‑tixrid ta’ aktar demm; fejn missier tqabad ma’ missier, u l‑aħwa tqabdu kontra l‑aħwa, sakemm il‑maġġorparti tal‑armata tagħna spiċċat inqerdet fix‑xagħri; u aħna erġajna lura, dawk fostna li bqajna ħajjin, lejn l‑art ta’ Żaraħemla, biex lil marthom u lil uliedhom ngħidulhom x’ġara.\n\n3 U madankollu, jien li kont mimli ħerqa biex niret l‑art ta’ missirijietna, ġbart miegħi lil kull min kellu x‑xewqa li jitla’ ħalli jiret l‑art, u erġajna bdejna l‑vjaġġ tagħna lejn ix‑xagħri fi triqitna ’l fuq lejn dik l‑art; iżda aħna ntlaqatna minn ġuħ kbir u tbatija kbira; għax konna tqal biex niftakru fil‑Mulej Alla tagħna.\n\n4 Madankollu, wara bosta jiem niġġerrew fix‑xagħri aħna tellajna t‑tined tagħna fil‑post fejn inqatlu ħutna, li kien qrib l‑art ta’ missirijietna.\n\n5 U ġara li jien erġajt mort fil‑belt għand is‑sultan ma’ erbgħa mill‑irġiel tiegħi, ħalli forsi nsir naf xi ħaġa dwar id‑dispożizzjoni tas‑sultan, u forsi nsir naf jekk kellix nidħol man‑nies tiegħi u nieħu f’idejja l‑art bis‑sewwa.\n\n6 U jiena mort għand is‑sultan, u hu għamel patt miegħi li jien stajt nieħu f’idejja l‑art ta’ Leħi‑Nefi, u l‑art ta’ Xilom.\n\n7 U hu ordna wkoll sabiex in‑nies tiegħu jitilqu ’l barra mill‑art, u jiena u niesi dħalna fil‑pajjiż ħalli nkunu nistgħu noħduh f’idejna.\n\n8 U aħna bdejna nibnu l‑bini, u nsewwu l‑ħitan tal‑belt, iva, sewwasew il‑ħitan tal‑belt ta’ Leħi‑Nefi, u l‑belt ta’ Xilom.\n\n9 U aħna bdejna naħdmu l‑art, iva, bdejna sewwasew niżirgħu kull xorta ta’ żerriegħa, kemm żerriegħa tal‑qamħ, u tax‑xgħir, kif ukoll nejs, u seum, u żerriegħa ta’ frott ta’ kull xorta; u aħna bdejna nitkattru u beda jkollna r‑risq fil‑pajjiż.\n\n10 Issa kien sewwasew minħabba l‑qerq u l‑ingann tas‑sultan Laman, biex iwassal lil niesi fil‑jasar, li huwa offra l‑art biex aħna nkunu nistgħu noħduha f’idejna.\n\n11 Għalhekk ġara, li wara li aħna konna ilna ngħammru fil‑pajjiż għal tnax‑il sena, is‑sultan Laman beda jinkwieta li b’xi mod in‑nies tiegħi joktru sew fil‑pajjiż, u huma ma jkunux jistgħu jegħlbuhom u jitfgħuhom fil‑jasar.\n\n12 Issa huma kienu nies għażżenin u jqimu l‑idoli; għalhekk kellhom xewqa kbira li lilna jitfgħuna fil‑jasar, biex huma jkunu jistgħu jistgħanu permezz tal‑ħidma ta’ jdejna; iva, ħalli jkunu jistgħu jiffungaw fl‑ikel mill‑merħliet tar‑raba’ tagħna.\n\n13 Għalhekk ġara li s‑sultan Laman beda jipprovoka lin‑nies tiegħu ħalli huma jibdew jitlewmu ma’ niesi; għalhekk beda jkun hemm il‑gwerer u l‑ġlied fil‑pajjiż.\n\n14 Għaliex fit‑tlettax‑il sena tas‑saltna tiegħi fl‑art ta’ Nefi, lil hinn fin‑nofsinhar tal‑art ta’ Xilom, meta niesi kienu qed jisqu u jitimgħu l‑merħliet tagħhom, u jaħdmu l‑artijiet tagħhom, ġew fuqhom numru kbir ta’ Lamaniti u bdew joqtluhom, u joħdulhom merħliethom, u l‑qamħ tal‑raba’ tagħhom.\n\n15 Iva, u ġara li huma ħarbu, dawk kollha li ma waqgħux taħt idejhom, sewwasew lejn il‑belt ta’ Nefi, u talbuni nipproteġihom.\n\n16 U ġara li jien armajthom bil‑qwas, u bil‑vleġeġ, bix‑xwabel, u bl‑ixmitarri, u bil‑lembubi, u bl‑iżbandoli, u b’kull xorta ta’ armi li stajna nivvintaw, u jien u niesi morna ħalli niġġieldu kontra l‑Lamaniti.\n\n17 Iva, bil‑qawwa tal‑Mulej aħna morna niġġieldu kontra l‑Lamaniti; għaliex jiena u niesi għajjatna b’qawwa lill‑Mulej ħalli hu jeħlisna minn idejn l‑għedewwa tagħna, peress li feġġet f’moħħna l‑memorja tal‑ħelsien ta’ missirijietna.\n\n18 U Alla sema’ l‑għajjat tagħna u wieġeb talbna; u aħna tlaqna għal għonq it‑triq bil‑qawwa tiegħu; iva, aħna morna noħduha kontra l‑Lamaniti, u f’jum u lejl wieħed qtilna tlett elef u tlieta u erbgħin; bqajna noqtluhom sewwasew sakemm ħriġnihom ’il barra minn artna.\n\n19 U jiena stess, permezz ta’ jdejja, għint nidfen il‑mejtin tagħhom. U araw, hu ta’ diqa u dispjaċir kbir għalina li mitejn u disgħa u sebgħin minn ħutna sfaw maqtula.\n\n", "mosiah 10": "[center][font_size=26]Kapitlu 10[/font_size][/center]\n\n[i]Is‑Sultan Laman imut—Niesu huma nies slavaġ u feroċi u jemmnu fi tradizzjonijiet foloz—Żeniff u niesu jegħlbuhom. Madwar 187–160 Q.K.[/i]\n\n1 U ġara li aħna erġajna bdejna nwaqqfu s‑saltna u erġajna bdejna nabitaw f’dik l‑art fis‑sliem. U jien ordnajt sabiex jiġu magħmula armi tal‑gwerra ta’ kull għamla, ħalli b’hekk ikun jista’ jkolli armi għan‑nies tiegħi f’każ li l‑Lamaniti jerġgħu jiġu sabiex jiġġieldu kontra n‑nies tiegħi.\n\n2 U jien poġġejt numru ta’ għassiesa madwar il‑pajjiż, ħalli l‑Lamaniti ma jkunux jistgħu jiġu fuqna għal għarrieda u jeqirduna; u b’dal‑mod jiena ddefendejt lil niesi u lill‑merħliet tiegħi, u żammejthom milli jaqgħu f’idejn l‑għedewwa tagħna.\n\n3 U ġara li aħna writna l‑art ta’ missirijietna għal bosta snin, iva, għal tnejn u għoxrin sena.\n\n4 U jiena ordnajt biex l‑irġiel jaħdmu l‑art, u jkabbru kull xorta ta’ ċereali, u kull xorta ta’ frott ta’ kull għamla.\n\n5 U lin‑nisa ordnajtilhom biex jinsġu, u jħabirku, u jaħdmu, u jaħdmu kull xorta ta’ għażel fin, iva, u drapp ta’ kull għamla, ħalli nkunu nistgħu ngħattu l‑għera tagħna; u b’dal‑mod beda jkollna r‑risq fil‑pajjiż—b’hekk aħna esperjenzajna paċi kontinwa fil‑pajjiż għal tnejn u għoxrin sena.\n\n6 U ġara li s‑sultan Laman miet, u ibnu beda jsaltan minfloku. U hu beda jipprovoka lil niesu biex iqumu kontra niesi; għalhekk huma bdew iħejju għall‑gwerra, u biex jiġu ħalli jiġġieldu kontra l‑poplu tiegħi.\n\n7 Iżda jiena kont bgħatt l‑ispiji tiegħi madwar l‑art ta’ Xemlon, ħalli nkun nista’ niskopri t‑tħejjijiet tagħhom, biex inkunu nistgħu niddefendu lilna nfusna kontrihom, li ma jmorrux jiġu fuq niesi u jeqirduhom.\n\n8 U ġara li huma ġew min‑naħa tat‑tramuntana tal‑art ta’ Xilom, flimkien mal‑eżerċti numerużi tagħhom, irġiel armati bil‑qwas, u bil‑vleġeġ, u bix‑xwabel, u bl‑ixmitarri, u bil‑ġebel, u bl‑iżbandoli; u huma kellhom rashom imqaxxra u ma kellhomx ħwejjeġ fuqhom; u kienu lebsin ħżiem tal‑ġild madwar qaddhom.\n\n9 U ġara li jien ordnajt biex in‑nisa u t‑tfal minn fost niesi jmorru jinħbew fix‑xagħri; u ordnajt ukoll biex l‑irġiel adulti kollha li setgħu jużaw l‑armi, kif ukoll il‑ġuvintur tiegħi kollha li kieku kapaċi jużaw l‑armi, kellhom jinġabru flimkien biex imorru jitqabdu kontra l‑Lamaniti; u jiena poġġejthom fi gradi differenti, kull raġel skont l‑età tiegħu.\n\n10 U ġara li aħna morna nitqabdu kontra l‑Lamaniti; u jien, iva anke jien, minkejja l‑età kbira tiegħi, mort nitqabad kontra l‑Lamaniti. U ġara li aħna morna nitqabdu bil‑qawwa tal‑Mulej.\n\n11 Issa ġara li l‑Lamaniti ma kellhom l‑ebda għarfien dwar il‑Mulej, jew dwar il‑qawwa tal‑Mulej, għalhekk huma bdew jiddependu biss fuq il‑qawwa tagħhom. Madankollu huma kienu nies b’saħħithom, fejn tidħol is‑saħħa tagħhom.\n\n12 Huma kienu nies slavaġ, u feroċi, u għatxana għad‑demm, jemmnu fit‑tradizzjoni ta’ missirijiethom, li hi din—Jemmnu li huma ġew imkeċċijin mill‑art ta’ Ġerusalemm minħabba l‑ħażen ta’ missirijiethom, u li huma spiċċaw ibatu minħabba l‑inġustizzja ta’ ħuthom fid‑deżert, kif ukoll waqt li kienu qed jaqsmu l‑baħar;\n\n13 Kif ukoll li huma sofrew l‑inġustizzja waqt li kienu fl‑art tal‑ewwel wirt tagħhom, wara li qasmu l‑baħar, u dan kollu minħabba li Nefi kien aktar fidil fil‑ħarsien tal‑kmandamenti tal‑Mulej—għalhekk huwa kien imbierek mill‑Mulej, għax il‑Mulej sema’ talbu, u huwa mexxihom fil‑vjaġġ tagħhom fid‑deżert.\n\n14 U ħutu nkurlaw għalih għaliex ma fehmux l‑għemejjel tal‑Mulej; huma nkurlaw għalih ukoll fuq l‑ilmijiet għaliex webbsu qalbhom kontra l‑Mulej.\n\n15 U huma nkurlaw għalih ukoll meta waslu fl‑art imwiegħda, għaliex qalu li huwa kien ħa t‑tmexxija tan‑nies minn idejhom; u huma ppruvaw joqtluh.\n\n16 U huma nkurlaw għalih ukoll għaliex huwa telaq fid‑deżert kif ordnalu jagħmel il‑Mulej, u ħa għandu l‑annali li kienu mnaqqxin fuq il‑pjanċi tal‑bronż, fejn huma qalu li kien seraqhom.\n\n17 U b’hekk huma għallmu lil uliedhom li kellhom jobogħduhom, u li kellhom joqtluhom, u li kellhom jisirquhom u jissakkeġġjawhom, u jagħmlu dak kollu li setgħu biex jeqirduhom; għalhekk huma għandhom mibegħda eterna lejn ulied Nefi.\n\n18 U kien għalhekk li s‑sultan Laman, permezz tal‑qerq u l‑ingann malizzjuż tiegħu, u l‑wegħdiet sbieħ tiegħu, qarraq bija, li jien spiċċajt ġibt lil dan il‑poplu tiegħi f’din l‑art, fejn huma jkunu jistgħu jeqirduh; iva, u aħna ilna nbatu das‑snin kollha fil‑pajjiż.\n\n19 U issa jiena, Żeniff, wara lin‑niesi għidtilhom dawn il‑ħwejjeġ kollha dwar il‑Lamaniti, jien ħeġġiġthom biex huma jmorru jiġġieldu bil‑qawwa tagħhom kollha, u jafdaw fil‑Mulej; għalhekk, aħna ħadniha magħhom, wiċċ imb wiċċ.\n\n20 U ġara li aħna erġajna ħriġnihom ’il barra minn artna; u lilhom aħna qtilna fejn għamilna ħerba sħiħa minnhom, tant li aħna lanqas biss nafu kemm kienu.\n\n21 U ġara li aħna erġajna lura lejn artna, u niesi għal darb’oħra bdew jirgħu merħliethom, u jaħdmu r‑raba’ tagħhom.\n\n22 U issa jiena, peress li xjeħt, se ngħaddi s‑saltna f’idejn wieħed minn uliedi; għalhekk, jien m’jien se ngħid xejn aktar. U jalla l‑Mulej ibierek lill‑poplu tiegħi. Ammen.\n\n", "mosiah 11": "[center][font_size=26]Kapitlu 11[/font_size][/center]\n\n[i]Is‑Sultan Noè jsaltan fil‑ħażen—Hu jieħu gost jgħix ħajja mtajjra man‑nisa u l‑konkubini tiegħu—Abinadi jħabbar li n‑nies se jittieħdu fil‑jasar—Is‑Sultan Noè jfittixlu ħajtu. Madwar 160–150 Q.K.[/i]\n\n1 U issa ġara li Żeniff għadda s‑saltna f’idejn Noè, wieħed minn uliedu; għalhekk Noè beda jsaltan minfloku; u hu ma mexiex fuq il‑passi ta’ missieru.\n\n2 Għax araw, huwa ma ħarisx il‑kmandamenti ta’ Alla, iżda mexa skont ix‑xewqat ta’ qalbu. U hu kellu bosta nisa u konkubini. U lin‑niesu wassalhom biex jaqgħu fid‑dnub, u jagħmlu dak li kien mistmerr f’għajnejn il‑Mulej. Iva, u huma waqgħu fiż‑żína u f’kull xorta ta’ ħażen.\n\n3 U hu għamel taxxa ta’ wieħed minn ħamsa ta’ dak kollu li kellhom, wieħed minn ħamsa tad‑deheb tagħhom u tal‑fidda tagħhom, u wieħed minn ħamsa taż‑żiff tagħhom, u tar‑ram tagħhom, u tal‑bronż tagħhom u tal‑ħadid tagħhom; u wieħed minn ħamsa tal‑bhejjem msemmna tagħhom; kif ukoll wieħed minn ħamsa taċ‑ċereali kollha tagħhom.\n\n4 U dan kollu huwa għamel biex jissapportja lilu nnifsu, u lin‑nisa tiegħu u lill‑konkubini tiegħu; kif ukoll lill‑qassisin tiegħu, u lil marthom u lill‑konkubini tagħhom; għalhekk huwa bidel l‑affarijiet tas‑saltna.\n\n5 Għax huwa neħħa minn posthom il‑qassisin kollha li kienu ġew ikkonsagrati minn missieru, u kkonsagra oħrajn ġodda minflokhom, li kienu arroganti fil‑kburija ta’ qalbhom.\n\n6 Iva, u b’dal‑mod huma ġew megħjuna fl‑għażż tagħhom, u fl‑idolatrija tagħhom, u fiż‑żína tagħhom, mit‑taxxi li s‑sultan Noè poġġa fuq niesu; għalhekk in‑nies bdew jaħdmu bil‑kbir biex jissapportjaw il‑ħażen.\n\n7 Iva, u huma saru wkoll nies iqimu l‑idoli, għaliex ġew imqarrqa permezz tal‑kliem fieragħ u ħelu tas‑sultan u tal‑qassisin; għaliex huma bdew jgħidulhom bosta ħwejjeġ qarrieqa.\n\n8 U ġara li s‑sultan Noè bena ħafna bini eleganti u spazjuż; u hu żejnu b’xogħol tal‑injam mill‑aktar fin, u b’kull xorta ta’ ħwejjeġ prezzjużi, bid‑deheb, u bil‑fidda, u bil‑ħadid, u bil‑bronż, u biż‑żiff, u bir‑ram;\n\n9 U hu bena għalih ukoll palazz prezzjuż, fejn f’nofsu għamel tron, li kien kollu injam fin u kien imżejjen bid‑deheb u l‑fidda u bi ħwejjeġ prezzjużi.\n\n10 U lill‑ħaddiema tiegħu qabbadhom jaħdmu kull xorta ta’ xogħol fin bejn il‑ħitan tat‑tempju, xogħol fin tal‑injam, u tar‑ram, u tal‑bronż.\n\n11 U s‑siġġijiet li kienu riservati għall‑qassisin il‑kbar, li kienu aktar ’il fuq mis‑siġġijiet l‑oħra kollha, żejjinhom b’deheb pur; u talab biex jinbena balavustrat quddiemhom, biex fuqu jkunu jistgħu jserrħu ġisimhom u dirgħajhom waqt li jgħidu l‑gideb u l‑kliem fieragħ lin‑nies tiegħu.\n\n12 U ġara li hu bena torri ħdejn it‑tempju; iva, torri mill‑aktar għoli, li tant kien għoli li hu seta’ jieqaf fuq il‑quċċata tiegħu u minn hemm seta’ jara l‑art ta’ Xilom, kif ukoll l‑art ta’ Xemlon, li kienet f’idejn il‑Lamaniti; u anke seta’ jara l‑art kollha tal‑madwar.\n\n13 U ġara li hu ordna biex jinbena ħafna bini fl‑art Xilom; u ried li jinbena torri kbir fuq l‑għolja li kien hemm fit‑tramuntana tal‑art Xilom, li kienet post ta’ refuġju għal ulied Nefi fiż‑żmien li fih ħarbu mill‑pajjiż; u dan hu dak li għamel bil‑ġid li kiseb mit‑taxxi ta’ niesu.\n\n14 U ġara li hu poġġa qalbu fil‑għana tiegħu, u għadda ħinu jgħix ħajja mtajjra flimkien man‑nisa tiegħu u l‑konkubini tiegħu; u anke l‑qassisin tiegħu bdew jgħaddu ħinhom man‑nisa żienja.\n\n15 U ġara li huwa ħawwel id‑dwieli mal‑art kollha tal‑madwar; u bena l‑imgħasar tal‑inbid, u għamel ħafna inbid; u b’hekk huwa sar bniedem sakranazz, u l‑istess saru niesu.\n\n16 U ġara li l‑Lamaniti bdew jinżlu jattakkaw lin‑niesu, lil gruppi żgħar minnhom, u joqtluhom fl‑għelieqi tagħhom, waqt li kienu qed jieħdu ħsieb il‑merħliet tagħhom.\n\n17 U s‑sultan Noè bagħat l‑għassiesa madwar il‑pajjiż biex iżommhom ’il bogħod; iżda n‑numru li bagħat ma kienx biżżejjed, u l‑Lamaniti ġew fuqhom u qatluhom, u ħarġu ħafna mill‑merħliet tagħhom ’il barra mill‑pajjiż; għalhekk il‑Lamaniti bdew jeqirduhom, u juru l‑mibegħda tagħhom lejhom.\n\n18 U ġara li s‑sultan Noè bagħat l‑armati tiegħu kontrihom, u huma ġew imġiegħla jirtiraw, jew fi kliem ieħor ħarġuhom ’il barra għal xi żmien; għalhekk huma reġgħu lura kuntenti b’dak li rnexxielhom jaħtfu.\n\n19 U issa, minħabba dir‑rebħa kbira huma spiċċaw arroganti fil‑kburija ta’ qalbhom; huma bdew jiftaħru bil‑qawwa tagħhom, u jgħidu li l‑ħamsin tagħhom jistgħu jeħduha kontra eluf ta’ Lamaniti; u b’dal‑mod bdew jiftaħru, u bdew jieħdu gost bid‑demm, u bit‑tixrid tad‑demm ta’ ħuthom, u dan minħabba l‑ħażen tas‑sultan u tal‑qassisin tagħhom.\n\n20 U ġara li kien hemm raġel fosthom li kien jismu Abinadi; u hu mar fosthom, u beda jħabbar u jgħid: Araw, dan jgħid il‑Mulej, u dan hu li ordnali, fejn qalli: Mur, u għid lil dan il‑poplu, dan jgħid il‑Mulej—Ħażin ikun għalih dan il‑poplu, għax jiena rajt l‑għemejjel mistkerrha tagħhom, u ħżunithom, u ż‑żína tagħhom; u jekk huma ma jindmux jiena lilhom inżur fl‑għadab tiegħi.\n\n21 U jekk huma ma jindmux u jerġħu lura lejn il‑Mulej Alla tagħhom, araw, jiena nagħtihom f’idejn l‑għedewwa tagħhom; iva, u huma jittieħdu fil‑jasar; u jispiċċaw ibatu f’idejn l‑għedewwa tagħhom.\n\n22 U għad jiġri li huma għad isiru jafu li jiena l‑Mulej Alla tagħhom, u jiena Alla għajjur, li nikkastiga lill‑poplu tiegħi għal ħżunitu.\n\n23 U għad jiġri li jekk dan il‑poplu ma jindimx u jdur lejn il‑Mulej Alla tiegħu, huma sejrin jittieħdu fil‑jasar; u ħadd ma jeħlishom, jekk mhux il‑Mulej Alla li Jista’ Kollox.\n\n24 Iva, u għad jiġri li meta huma jgħajtu ismi jiena ndum ma nisma’ l‑għajjat tagħhom; iva, u jiena nħallihom jiġu kkastigati mill‑għedewwa tagħhom.\n\n25 U jekk huma ma jindmux bl‑ilbies tal‑ixkejjer u l‑irmied, u jgħajtu b’qawwa lill‑Mulej Alla tagħhom, jiena ma nismax talbhom, u lanqas ma neħlishom minn tbatijiethom; u dan jgħid il‑Mulej, u dan hu li huwa ordnali.\n\n26 Issa ġara li meta Abinadi qalilhom dan il‑kliem huma nkurlaw għalih, u ppruvaw ineħħulu ħajtu; iżda l‑Mulej ħelsu minn idejhom.\n\n27 Issa meta s‑sultan Noè sema’ l‑kliem li Abinadi qal lin‑nies, huwa wkoll inkorla; u qal: Min hu Abinadi, biex jagħmel ħaqq minni u minn niesi, jew min hu l‑Mulej, biex iġib fuq niesi daqstant tbatija kbira?\n\n28 Jiena nordnalkom iġġibu lil Abinadi hawnhekk, ħalli nkun nista’ noqtlu, għax hu qal dawn il‑ħwejjeġ biex lin‑nies tiegħi jipprovokahom ħalli jinkurlaw wieħed kontra l‑ieħor, u jqajjem il‑ġlied fost il‑poplu tiegħi; għalhekk jien sejjer noqtlu.\n\n29 Issa għajnejn in‑nies kienu għomja; għalhekk huma webbsu qalbhom kontra l‑kliem ta’ Abinadi, u minn dak il‑mument raw kif setgħu jaqbduh f’idejhom. U s‑sultan Noè webbes qalbu kontra l‑kelma tal‑Mulej, u huwa ma nidimx mill‑għemejjel ħżiena tiegħu.\n\n", "mosiah 12": "[center][font_size=26]Kapitlu 12[/font_size][/center]\n\n[i]Abinadi mitfuħ il‑ħabs għaliex ħabbar il‑qerda tal‑poplu u l‑mewt tas‑Sultan Noè—Il‑qassisin foloz jikkwotaw l‑iskrittura u jippretendu li jħarsu l‑liġi ta’ Mosè—Abinadi jibda jgħallimhom l‑Għaxar Kmandamenti. Madwar 148 Q.K.[/i]\n\n1 U ġara li sentejn wara li Abinadi ġie bil‑moħbi fosthom huma ma għarfuhx, u hu beda jħabbar fosthom u jgħid: Dan hu dak li ordnali l‑Mulej, fejn qalli—Abinadi, mur u ħabbar fost dan il‑poplu tiegħi, għax huma webbsu qalbhom kontra kliemi; huma ma nidmux mill‑għemejjel ħżiena tagħhom; għalhekk, jiena se nżurhom fl‑għadab tiegħi, iva, fil‑qilla ta’ għadbi jien se nżurhom fil‑ħażen u fl‑għemejjel mistkerrha tagħhom.\n\n2 Iva, ħażin ikun għalih dan in‑nisel! U l‑Mulej qalli: Medd idek u ħabbar, u għid: Dan jgħid il‑Mulej, għad jiġri li dan in‑nisel, minħabba ħżunitu, sejjer jittieħed fil‑jasar, u se jlaqqatha bil‑ħarta fuq ħaddejh; iva, u huma se jiġu mġiegħla jaħarbu min‑nies, u se jinqatlu; u l‑isqra tal‑ajru, u l‑klieb, iva, u l‑bhejjem selvaġġi, sejrin jieklu laħamhom.\n\n3 U għad jiġri li l‑ħajja tas‑sultan Noè se tiġi stmata sewwasew daqs ilbies li jinsab ġo forn jaħraq; għax hu għad ikun jaf li jiena l‑Mulej.\n\n4 U għad jiġri li jien nidrob lil dan il‑poplu tiegħi bi tbatija kbira, bil‑ġuħ u bil‑pesta; u nara li huma jgħaddu l‑jum kollu jnewwħu.\n\n5 Iva, u nara li jkollhom it‑tagħbija marbuta fuq daharhom; u li jiġu misjuqa bħal xi ħmar tat‑tagħbija bla kliem.\n\n6 U għad jiġri li jien nibgħat fosthom is‑silġ, u jolqothom ħażin; u huma jintlaqtu ħażin ukoll mir‑riħ tal‑lvant; u l‑insetti jifestaw ukoll arthom, u jieklulhom il‑qamħ tagħhom.\n\n7 U huma jintlaqtu minn pesta kbira—u dan kollu jien nagħmel minħabba l‑ħażen u l‑għemejjel mistkerrha tagħhom.\n\n8 U jiġri li jekk huma ma jindmux jiena neqridhom għalkollox minn fuq wiċċ l‑art; madankollu huma jħallu warajhom storja miktuba, u jien nippreservaha għal ġnus oħra li sejrin jirtu l‑art; iva, sewwasew jiena nagħmel dan biex inkun nista’ niżvela l‑għemejjel mistkerrha ta’ dan il‑poplu lil ġnus oħra. U ħafna kienu l‑ħwejjeġ li ħabbar Abinadi kontra dan il‑poplu.\n\n9 U ġara li huma ħaduha kontrih; u qabduh u ħaduh marbut quddiem is‑sultan, u qalu lis‑sultan: Ara, aħna ġibna quddiemek raġel li ħabbar id‑deni kontra l‑poplu tiegħek, u qal li Alla sejjer jeqridhom.\n\n10 U hu qed iħabbar ukoll id‑deni kontra ħajtek, u jgħid li ħajtek se tkun bħal ilbies ġo ħuġġieġa nar.\n\n11 U jgħid ukoll li int se tkun bħal zokk, sewwasew bħal zokk niexef ġo għalqa, li l‑bhejjem jgħaddu minn fuqu u jgħaffġuh taħt saqajhom.\n\n12 U jgħid ukoll li int se tkun bħall‑blanzuni tal‑għollieq, li, meta jkunu misjurin, jekk jonfoħ ir‑riħ, jinġarrew ma’ wiċċ l‑art. U hu jasserixxi li l‑Mulej qal dan. U jgħid li dan kollu se jiġi fis‑seħħ jekk inti ma tindimx, u dan minħabba ħżunitek.\n\n13 U issa, O sultan, x’ħażen kbir inti qatt għamilt, jew xi dnubiet kbar qatt wettqu niesek, li għandna nkunu kkundannati minn Alla jew li dar‑raġel jagħmel ħaqq minna?\n\n14 U issa, O sultan, ara, aħna bla ħtija, u int, O sultan, ma wettaqt l‑ebda dnub; għalhekk, dan ir‑raġel gideb dwarek, u dak li ħabbar kollu għal xejn.\n\n15 U ara, aħna b’saħħitna, m’aħniex se nittieħdu fil‑jasar, u lanqas mhu se nittieħdu fl‑eżilju mill‑għedewwa tagħna; iva, u inti kellek ir‑risq fl‑art, u għad jerġa’ jkollok ir‑risq.\n\n16 Ara, dan huwa r‑raġel, aħna qed nagħtuh f’idejk; agħmel minnu kif tixtieq.\n\n17 U ġara li s‑sultan Noè ordna biex Abinadi jinxteħet fil‑ħabs; u ordna li l‑qassisin kellhom jinġabru flimkien ħalli hu jkun jista’ jiddiskuti magħhom x’għandu jagħmel bih.\n\n18 U ġara li huma qalu lis‑sultan: Ġibu hawn ħalli nkunu nistgħu ninterrogawh; u s‑sultan ordna li hu għandu jinġieb quddiemhom.\n\n19 U huma bdew jinterrogawh, biex forsi jaqbduh f’xi ħaġa, ħalli jkun jista’ jkollhom raġuni għalfejn jakkużawh; iżda hu weġibhom bi qlubija kbira, u rribatta l‑mistoqsijiet kollha tagħhom, iva, b’għaġeb kbir għalihom; għax hu rribattihom f’kull mistoqsija li għamlulu, u ħallihom ilkoll b’ħalqhom miftuħ.\n\n20 U ġara li wieħed minnhom qallu: Xi jfisser il‑kliem li hemm miktub, u li ġie mgħallem minn missirijietna, li jgħid:\n\n21 Kemm huma sbieħ fuq il‑muntanji r‑riġlejn ta’ min iħabbar il‑bxara t‑tajba; ta’ min ixandar is‑sliem; ta’ min iħabbar ir‑riżq; ta’ min ixandar is‑salvazzjoni; u jgħid lil Sijon, Alla tiegħek isaltan;\n\n22 L‑għassiesa tiegħek se jgħollu leħenhom; b’leħen wieħed flimkien se jgħannu; għax huma se jkunu f’għaqda waħda bejniethom meta l‑Mulej iġib lura lil Sijon;\n\n23 Intom, ħerbiet ta’ Ġerusalemm, għannu lkoll bil‑ferħ; għax farraġ il‑Mulej il‑poplu tiegħu, huwa feda lil Ġerusalemm;\n\n24 Kixef il‑Mulej id‑driegħ tiegħu qaddis, quddiem il‑ġnus kollha, u t‑truf kollha tal‑art se jaraw is‑salvazzjoni ta’ Alla tagħna?\n\n25 U issa Abinadi qalilhom: Intom qassisin, u tippretendu li tgħallmu lil dan il‑poplu, u li tifhmu l‑ispirtu tal‑profezija, u madankollu tixtiequ tkunu tafu mingħandi t‑tifsira ta’ dawn il‑ħwejjeġ?\n\n26 Jien ngħidilkom, ħażin ikun għalikom talli għawwiġtu triqat il‑Mulej! Għax jekk dawn il‑ħwejjeġ intom tifhmuhom intom ma tgħallmuhomx; għalhekk, intom għawwiġtu triqat il‑Mulej.\n\n27 Intom ma tajtux ċans biex qalbkom tifhimhom; għalhekk ma kontux għaqlin; Għalhekk, intom x’tgħallmuh lil dan il‑poplu?\n\n28 U huma qalu: Aħna ngħallmu l‑liġi ta’ Mosè.\n\n29 U għal darb’oħra qalilhom: Jekk tgħallmu l‑liġi ta’ Mosè għalfejn ma tħarsuhiex? Għalfejn torbtu qalbkom mal‑għana? Għalfejn taqgħu fiż‑żína u taħlu l‑enerġija tagħkom ma’ nisa żienja, iva, u twasslu lil dan il‑poplu biex jaqa’ fid‑dnub, tant li l‑Mulej kellu għalfejn jibgħatni biex jien inħabbar kontra dan il‑poplu, iva, sewwasew ħsara kbira lil dan il‑poplu?\n\n30 Ma tafux intom li jien ngħid il‑verità? Iva, intom tafu li jien ngħid il‑verità; u intom għandkom tirtogħdu quddiem Alla.\n\n31 U għad jiġri li intom se tiġu kkastigati minħabba ħżunitkom, għax għidtu li intom tgħallmu l‑liġi ta’ Mosè. U x’tafu intom dwar il‑liġi ta’ Mosè? Taħsbu li s‑salvazzjoni tiġi permezz tal‑liġi ta’ Mosè? Xi tgħidu?\n\n32 U huma wieġbu u qalu li s‑salvazzjoni tinkiseb permezz tal‑liġi ta’ Mosè.\n\n33 Iżda issa Abinadi qalilhom: Jiena naf li jekk intom tħarsu l‑kmandamenti ta’ Alla intom tiksbu s‑salvazzjoni; iva, jekk tħarsu l‑kmandamenti li l‑Mulej ta lil Mosè fil‑muntanja Sinaj, fejn qal:\n\n34 Jiena hu l‑Mulej, Alla tiegħek, li ħriġtek mill‑art tal‑Eġittu, minn dar il‑jasar.\n\n35 Ma jkollokx Alla ieħor għajri.\n\n36 La tagħmilx għalik suriet minquxa, jew xi xbieha ta’ xi ħaġa li hemm fl‑għoli tas‑sema, jew xi ħaġa li hawn fl‑art.\n\n37 Issa Abinadi qalilhom, Intom dan kollu għamiltuh? Jien ngħidilkom, Le, m’għamiltuhx. U lil dan il‑poplu għallimtuh li għandu jagħmel dawn il‑ħwejjeġ kollha? Jien ngħidilkom, Le, m’għallimtuhx.\n\n", "mosiah 13": "[center][font_size=26]Kapitlu 13[/font_size][/center]\n\n[i]Abinadi protett permezz ta’ qawwa divina—Hu jgħallem l‑Għaxar Kmandamenti—Is‑salvazzjoni ma tiġix biss permezz tal‑liġi ta’ Mosè—Alla nnifsu se jagħmel espjazzjoni u jifdi lill‑poplu tiegħu. Madwar 148 Q.K.[/i]\n\n1 U issa meta s‑sultan sema’ dan il‑kliem, hu qal lill‑qassisin tiegħu: Ħuduh lil dan u oqtluh; għax hu x’jiswa għalina, għax dan miġnun.\n\n2 U huma marru u ppruvaw jaqbduh taħt idejhom; iżda hu waqfilhom, u qalilhom:\n\n3 La tmissunix, għax Alla jagħtikom bil‑ħarta jekk tmissuni b’idejkom, għax jien għadni ma wassaltx il‑messaġġ li l‑Mulej bagħatni biex inwassal; lanqas għadni m’għidtilkom dak li tlabtuni ngħidilkom; għalhekk, Alla ma jippermettix li jien ninqatel bħalissa.\n\n4 Iżda jeħtieġ li jien inwettaq il‑kmandamenti li ordnali Alla; u għaliex jien għidtilkom il‑verità intom ħadtuha kontrija. U għal darb’oħra, għax jiena tkellimt il‑kelma ta’ Alla intom ħaristu lejja bħala bniedem miġnun.\n\n5 Issa ġara li wara li Abinadi qal dan il‑kliem in‑nies tas‑sultan Noè ma azzardawx jaqbduh taħt idejhom, għax l‑Ispirtu tal‑Mulej kien fuqu; u wiċċu kien jiddi b’dija mill‑aktar kbira, l‑istess bħal Mosè meta kien fuq il‑muntanja Sinaj, waqt li kien qed jitkellem mal‑Mulej.\n\n6 U hu tkellem b’qawwa u b’awtorità minn Alla; u kompla jitkellem u jgħid:\n\n7 Qed taraw li m’għandkom l‑ebda qawwa biex lili toqtluni, għalhekk jien se ntemm il‑messaġġ tiegħi. Iva, u qed nara li dan qed jolqotkom fil‑laħam il‑ħaj għax jien qed ngħidilkom il‑verità dwar ħżunitkom.\n\n8 Iva, u kliemi ħalliekom mistagħġba u miblugħa, u mimlijin korla.\n\n9 Iżda jien sejjer intemm il‑messaġġ tiegħi; u mhux importanti fejn nispiċċa, jekk jiena nsalva.\n\n10 Iżda jiena ngħidilkom dan, li dak li tagħmlu lili, wara li jiena nlesti, se jkun simbolu u dell ta’ ħwejjeġ li għad iridu jseħħu.\n\n11 U issa se naqralkom il‑kumplament tal‑kmandamenti ta’ Alla, għax qed nara li huma ma jinsabux miktubin ġewwa qalbkom; qed nara li intom studjajtu u għallimtu l‑ħażen fil‑maġġorparti ta’ ħajjitkom.\n\n12 U issa, ftakru li jien għidtilkom: La tagħmilx għalik suriet minquxa, u ebda xbieha ta’ ħwejjeġ li hemm fl‑għoli tas‑sema, jew li hawn isfel fl‑art, jew li hemm fil‑baħar taħt l‑art.\n\n13 U għal darb’oħra: Tadurahomx u sservihomx; għax jiena l‑Mulej, Alla tiegħek, Alla għajjur, li npatti l‑ħażen tal‑missirijiet fuq l‑ulied, sat‑tielet u r‑raba’ nisel ta’ dawk li jobogħduni;\n\n14 U nagħder eluf fosthom li jħobbuni u jħarsu l‑kmandamenti tiegħi.\n\n15 Issejjaħx l‑isem tal‑Mulej Alla tiegħek fil‑batal, għaliex il‑Mulej ma jħallix bla kastig lil min isejjaħ ismu fil‑batal.\n\n16 Ftakar f’jum is‑sibt u qaddsu.\n\n17 Sitt ijiem għandek taħdem u tagħmel kull ma għandek tagħmel;\n\n18 Iżda s‑seba’ jum, hu jum il‑Mulej, Alla tiegħek, u int ma tagħmel ebda xogħol, la int, la ibnek, la bintek, la l‑qaddej u l‑qaddejja tiegħek, la l‑bhejjem tiegħek, u lanqas il‑barrani li jkun ġewwa bwiebek;\n\n19 Għax f’sitt ijiem il‑Mulej għamel is‑smewwiet u l‑art, u l‑baħar, u kull ma hemm fihom; għalhekk il‑Mulej bierek is‑seba’ jum u qaddsu.\n\n20 Weġġaħ lil missierek u lil ommok, sabiex jitkattru jiemek fuq l‑art li l‑Mulej, Alla tiegħek, jagħtik.\n\n21 La toqtolx.\n\n22 La tagħmilx adulterju. ̋La tisraqx.\n\n23 La tagħtix xhieda falza kontra għajrek.\n\n24 La tixtieqx dar għajrek, la tixtieqx il‑mara ta’ għajrek, jew il‑qaddej jew il‑qaddejja tiegħu, jew il‑gendus, jew il‑ħmar tiegħu, jew xi ħaġa li hi ta’ għajrek.\n\n25 U ġara li wara li Abinadi temm jgħid dan id‑diskors hu qalilhom: Għallimtuhom intom lil dawn in‑nies li għandhom josservaw li jagħmlu dawn il‑ħwejjeġ kollha sabiex iħarsu dawn il‑kmandamenti?\n\n26 Jiena ngħidilkom, Le; għax kieku għamiltu dan, il‑Mulej ma kienx se jitlob lili biex niġi hawn u nħabbar id‑deni lil dan il‑poplu.\n\n27 U issa intom għidtu li s‑salvazzjoni tinkiseb permezz tal‑liġi ta’ Mosè. Jien ngħidilkom li hemm bżonn li għalissa intom tħarsu l‑liġi ta’ Mosè; iżda ngħidilkom, li għad jasal żmien meta ma jkunx hemm aktar bżonn li tħarsu l‑liġi ta’ Mosè.\n\n28 U barra minn hekk, ngħidilkom, li s‑salvazzjoni ma tiġix biss permezz tal‑liġi; u li kieku ma kienx għall‑espjazzjoni, li Alla nnifsu se jagħmel għad‑dnubiet u l‑ħażen tal‑poplu tiegħu, huma żgur kienu jispiċċaw jinqerdu, minkejja l‑liġi ta’ Mosè.\n\n29 U issa ngħidilkom li kien hemm bżonn tingħata liġi lil ulied Iżrael, iva, sewwasew liġi mill‑aktar stretta; għax huma kienu nies ta’ ras iebsa, li jaqgħu malajr fil‑ħażen, u tqal biex jiftakru fil‑Mulej Alla tagħhom;\n\n30 Għalhekk ġiet mogħtija lilhom liġi, iva, liġi ta’ konformità u ta’ ordinanzi, liġi li huma kellhom josservaw bi stretezza minn jum għal jum, biex tgħinhom jibqgħu jiftakru f’Alla u fid‑dmir tagħhom lejh.\n\n31 Iżda araw, jien ngħidilkom li dan kollu kien simbolu ta’ ħwejjeġ li għad iridu jseħħu.\n\n32 U issa, il‑liġi huma fehmuha? Jiena ngħidilkom, Le, mhux kollha fehmuha l‑liġi; u dan minħabba l‑ebusija ta’ qalbhom; għax huma ma fehmux li l‑ebda bniedem ma jista’ jsalva ħlief permezz tal‑fidwa ta’ Alla.\n\n33 Għax araw, ma kienx Mosè li ħabbrilhom dwar il‑miġja tal‑Messija, u li Alla għandu jifdi lill‑poplu tiegħu? Iva, u l‑istess il‑profeti kollha li ilhom iħabbru mill‑bidu tad‑dinja—ma tkellmux huma xi ftit jew wisq dwar dawn il‑ħwejjeġ?\n\n34 Ma qalux huma li Alla nnifsu għandu jinżel fost ulied il‑bnedmin, u jieħu fuqu l‑forma ta’ bniedem, u jmur b’qawwa kbira fuq wiċċ l‑art?\n\n35 Iva, u huma ma qalux ukoll li hu għandu jġib fis‑seħħ il‑qawmien mill‑imwiet tal‑mejtin, u li hu nnifsu se jkun maħqur u msawwat?\n\n", "mosiah 14": "[center][font_size=26]Kapitlu 14[/font_size][/center]\n\n[i]Isaija jitkellem f’sens messjaniku—Deskritta l‑umiljazzjoni u t‑tbatija tal‑Messija—Hu joffri ruħu bħala offerta għad‑dnub u sejjer jidħol għall‑ħatjin—Qabbel Isaija 53. Madwar 148 Q.K.[/i]\n\n1 Iva, mhux anke Isaija qal: Min kien jemmen dak li smajna, u lil min intwera driegħ il‑Mulej?\n\n2 Għax bħal xitla tenera jikber quddiemu, u bħal għerq minn art niexfa; ebda sura jew ġmiel ma għandu; u meta se narawh m’aħna se naraw l‑ebda ġmiel li nitgħaxxqu bih.\n\n3 Huwa mżeblaħ u mwarrab mill‑bnedmin; bniedem li bata u jaf x’inhu n‑niket; u wieħed li aħna ħbejna wiċċna minnu; ġie mżeblaħ, u aħna xejn ma qisnieh.\n\n4 Huwa żgur li hu rafa’ fuqu n‑niket tagħna, u tgħabba bit‑tbatija tagħna; madankollu aħna ħsibnieh bħal wieħed magħkus, midrub minn Alla u mnikket.\n\n5 Iżda hu kien miġruħ minħabba fi ħtijietna, misħuq minħabba fi ħżunitna; għas‑sliem tagħna waqa’ l‑kastig fuqu; u bis‑swat tiegħu sibna l‑fejqan tagħna.\n\n6 Aħna lkoll bħal nagħaġ intlifna; kull wieħed minna qabad triq għal rasu; u l‑Mulej xeħet fuqu l‑ħażen tagħna lkoll.\n\n7 Ħaqruh, u sawwtuh, u madankollu ma fetaħx fommu; ġabuh bħal ħaruf meħud għall‑qatla, u bħal nagħġa mbikkma f’id min iġiżżha, u baqa’ ma fetaħx fommu.\n\n8 Minn qiegħ il‑ħabs u mill‑ħaqq neħħewh; u min se jitkellem dwar nislu? Għax lilu qaċċtuh mill‑art tal‑ħajjin; minħabba ħtijiet il‑poplu tiegħi spiċċa midrub.\n\n9 U tawh qabar mal‑ħżiena, u mal‑għonja difnuh; għalkemm ma għamel ebda deni, u minn fommu ma ħareġ ebda qerq.\n\n10 Iżda l‑Mulej għoġbu jgħakksu; hu jħallih jgħaddi min‑niket; meta toffru ruħu bħala offerta għad‑dnub huwa jara nislu u jtawwal jiemu, u r‑rieda tal‑Mulej isseħħ permezz tiegħu.\n\n11 Hu jara t‑tbatija ta’ ruħu, u jħossu sodisfatt; permezz tal‑għarfien tiegħu l‑qaddej ġust tiegħi jiġġustifika lill‑kotra; għax bil‑ħażen tagħhom huwa jitgħabba.\n\n12 Għalhekk mas‑setgħana jien nagħtih sehmu, u hu jkollu sehem fil‑priża mal‑qalbenin; għaliex hu offra ruħu għall‑mewt; u kien magħdud mal‑ħatjin; u hu ġarr id‑dnubiet tal‑kotra, u daħal għall‑ħatjin.\n\n", "mosiah 15": "[center][font_size=26]Kapitlu 15[/font_size][/center]\n\n[i]Kif Kristu huwa kemm il‑Missier kif ukoll l‑Iben—Hu se jidħol għall‑poplu tiegħu u se jitgħabba bi ħtijiethom—Huma u l‑profeti qaddisa kollha huma n‑nisel tiegħu—Hu jġib fis‑seħħ il‑Qawmien mill‑imwiet—It‑tfal ċkejknin jiksbu l‑ħajja eterna. Madwar 148 Q.K.[/i]\n\n1 U issa Abinadi qalilhom: Irridkom tifhmu li Alla nnifsu se jiġi fost ulied il‑bnedmin, u sejjer jifdi lill‑poplu tiegħu.\n\n2 U għaliex huwa se jgħammar fil‑ġisem hu se jkun jissejjaħ Iben Alla, u għax hu ssottometta ġismu għar‑rieda tal‑Missier, huwa kemm il‑Missier kif ukoll l‑Iben—\n\n3 Il‑Missier, għaliex tnissel bil‑qawwa ta’ Alla; u l‑Iben, minħabba l‑ġisem; b’hekk huwa jsir kemm il‑Missier kif ukoll l‑Iben—\n\n4 U huma Alla wieħed, iva, il‑veru Missier Etern tas‑sema u tal‑art.\n\n5 U għalhekk il‑ġisem isir suġġett għall‑Ispirtu, jew l‑Iben għall‑Missier, li huma Alla wieħed, fejn jesperjenza t‑tiġrib, u ma jċedix għat‑tiġrib, iżda jippermetti li jiġi mżeblaħ, u msawwat, u mwarrab, u miċħud mill‑poplu tiegħu stess.\n\n6 U wara dan kollu, wara li jwettaq bosta mirakli tal‑għaġeb fost ulied il‑bnedmin, hu se jinġarr, iva, sewwasew kif qal Isaija, bħal nagħġa mbikkma f’id min iġiżżha, u baqa’ ma fetaħx fommu.\n\n7 Iva, bl‑istess mod hu se jinġarr, jiġi msallab, u jinqatel, fejn il‑ġisem sewwasew isir suġġett għall‑mewt, u r‑rieda tal‑Iben tinbela fir‑rieda tal‑Missier.\n\n8 U b’dal‑mod Alla jkisser l‑irbit tal‑mewt, għax ikun kiseb ir‑rebħa fuq il‑mewt; u lill‑Iben jagħtih il‑qawwa li jidħol għal ulied il‑bnedmin—\n\n9 U hu tela’ fis‑smewwiet, mimli kollu ħniena u kompassjoni lejn ulied il‑bnedmin; u jinsab wieqaf bejnhom u bejn il‑ġustizzja; hu li kisser l‑irbit tal‑mewt, li ħa fuqu nnifsu ħżunithom u ħtijiethom, u lilhom huwa feda, u ssodisfa l‑bżonn tal‑ġustizzja.\n\n10 U issa jiena ngħidilkom, min se jitkellem dwar nislu? Araw, jiena ngħidilkom, li meta hu joffri ruħu b’sagrifiċċju għad‑dnub hu għad jara lil nislu. U issa xi tgħidu? U nislu min se jkun?\n\n11 Araw, jiena ngħidilkom, li kull min sema’ kliem il‑profeti, iva, il‑profeti qaddisa kollha li ħabbru dwar il‑miġja tal‑Mulej—jiena ngħidilkom, li dawk kollha li taw widen għal kliemhom, u emmnu li l‑Mulej sejjer jifdi lill‑poplu tiegħu, u ħarsu ’l quddiem lejn dak il‑jum għal maħfra ta’ dnubiethom, jiena ngħidilkom, li dawn huma n‑nisel tiegħu, jew aħjar dawn huma l‑werrieta tas‑saltna ta’ Alla.\n\n12 Għax dawn huma dawk li dnubiethom huwa ġarr; dawn huma dawk li għalihom huwa miet, biex jifdihom minn ħtijiethom. U issa, mhumiex huma n‑nisel tiegħu?\n\n13 Iva, u l‑profeti mhumiex kull wieħed li fetaħ fommu biex iħabbar, kull wieħed li ma waqax fil‑ħtija, jiġifieri l‑profeti qaddisa kollha sa mill‑bidu tad‑dinja? Jiena ngħidilkom li n‑nisel tiegħu huma dawn.\n\n14 U dawn huma dawk li xandru l‑paċi, li wasslu l‑aħbar it‑tajba, li xandru s‑salvazzjoni; u qalu lil Sijon: Alla tiegħek isaltan!\n\n15 U kemm kienu sbieħ fuq il‑muntanji riġlejhom!\n\n16 U kemm huma sbieħ fuq il‑muntanji wkoll ir‑riġlejn ta’ dawk li għadhom ixandru l‑paċi!\n\n17 U kemm huma sbieħ fuq il‑muntanji wkoll ir‑riġlejn ta’ dawk li minn issa ’l quddiem għad ixandru l‑paċi, iva, minn issa ’l quddiem u għal dejjem!\n\n18 U araw, jien ngħidilkom, dan mhux kollox. Għax kemm huma sbieħ fuq il‑muntanji r‑riġlejn ta’ dak li jwassal l‑aħbar it‑tajba, li huwa l‑fundatur tal‑paċi, iva, sewwasew il‑Mulej, li feda lill‑poplu tiegħu; iva, dak li ġab is‑salvazzjoni għall‑poplu tiegħu;\n\n19 Għax li kieku ma kienx għall‑fidwa li huwa għamel għall‑poplu tiegħu, li ġiet imħejjija sa mill‑ħolqien tad‑dinja, jien ngħidilkom, li kieku ma kienx għal dan, l‑umanità kollha kienet tispiċċa tintilef.\n\n20 Iżda araw, l‑irbit tal‑mewt sejjer jitkisser, u l‑Iben sejjer isaltan, u jkollu l‑qawwa fuq il‑mewt; għalhekk, huwa jġib fis‑seħħ il‑qawmien mill‑imwiet tal‑mejtin.\n\n21 U jiġi fis‑seħħ il‑qawmien mill‑imwiet, sewwasew l‑ewwel qawmien; iva, sewwasew il‑qawmien ta’ dawk li kienu, u dawk li huma, u dawk li għad ikunu, sewwasew sal‑qawmien mill‑imwiet ta’ Kristu—għax hekk se jkun jissejjaħ.\n\n22 U issa, il‑qawmien mill‑imwiet tal‑profeti kollha, u ta’ dawk kollha li emmnu f’kulma qalu, jew ta’ dawk kollha li ħarsu l‑kmandamenti ta’ Alla, se jseħħ fl‑ewwel qawmien; għalhekk, huma l‑ewwel qawmien.\n\n23 Huma jiġu mgħollija ’l fuq biex jgħammru ma’ Alla li fdihom; b’hekk huma jkollhom il‑ħajja eterna permezz ta’ Kristu, li kisser l‑irbit tal‑mewt.\n\n24 U dawn huma dawk li se jkunu parti mill‑ewwel qawmien; u dawn huma dawk li mietu qabel ġie Kristu, fl‑injuranza tagħhom, li lilhom is‑salvazzjoni ma ġietx imxandra. U b’hekk il‑Mulej iġib fis‑seħħ ir‑restawrazzjoni tagħhom; u huma jkunu parti mill‑ewwel qawmien, jew aħjar ikollhom il‑ħajja eterna, għax huma jiġu mifdija mill‑Mulej.\n\n25 U t‑tfal ċkejknin ukoll jiksbu l‑ħajja eterna.\n\n26 Iżda ħarsu u ibżgħu, u tkexkxu quddiem Alla, għax għandkom għalfejn titkexkxu; għax il‑Mulej ma jifdix lil dawk li jeħduha kontrih u jmutu fi dnubiethom; iva, sewwasew dawk kollha li mietu fi dnubiethom sa mill‑bidu tad‑dinja, li minn rajhom ħaduha kontra Alla, li kienu jafu l‑kmandamenti ta’ Alla, u ma ħarsuhomx; dawn huma dawk li mhux se jkunu parti mill‑ewwel qawmien.\n\n27 Għalhekk m’għandkomx għalfejn titkexkxu? Għax ħadd minn dawn ma jikseb is‑salvazzjoni; għax lil ħadd minn dawn ma feda l‑Mulej; iva, lanqas ma jista’ l‑Mulej jifdi lil dawn; għax hu ma jistax jiċħad lilu nnifsu; għax hu ma jistax jiċħad il‑ġustizzja minn dak li hu tagħha.\n\n28 U issa jiena ngħidilkom li għad jasal żmien fejn is‑salvazzjoni tal‑Mulej se tiġi mxandra lil kull ġens, tribù, ilsien u poplu.\n\n29 Iva, Mulej, l‑għassiesa tiegħek se jgħollu leħenhom; b’leħen wieħed flimkien se jgħannu; għax se jkunu jistgħu jaraw b’għajnejhom lill‑Mulej iġib lura lil Sijon.\n\n30 Intom, ħerbiet ta’ Ġerusalemm, għannu lkoll bil‑ferħ; għax farraġ il‑Mulej il‑poplu tiegħu, huwa feda lil Ġerusalemm.\n\n31 Kixef il‑Mulej id‑driegħ tiegħu qaddis, f’għajnejn il‑ġnus kollha; u t‑truf kollha tal‑art sejrin jaraw is‑salvazzjoni ta’ Alla tagħna.\n\n", "mosiah 16": "[center][font_size=26]Kapitlu 16[/font_size][/center]\n\n[i]Alla jifdi l‑bnedmin mill‑istat mitluf u dekadut tagħhom—Dawk li huma karnali jibqgħu bħallikieku ma hemm l‑ebda fidwa—Kristu jġib fis‑seħħ qawmien għal ħajja li ma tintemmx jew għal dannazzjoni li ma tintemmx. Madwar 148 Q.K.[/i]\n\n1 U issa, ġara li wara li Abinadi qal dan il‑kliem huwa medd idu u qal: Għad jasal żmien meta kulħadd għad jara s‑salvazzjoni tal‑Mulej; meta kull ġens, tribù, ilsien u poplu sejjer jara b’għajnejh u jistqarr quddiem Alla li l‑ġudizzju tiegħu huwa wieħed ġust.\n\n2 U mbagħad il‑ħżiena sejrin jintremew ’il barra, u jkollhom għalfejn inewwħu, u jibku, u jħabbtu fuq sidirhom, u jgħażżu snienhom; u dan għaliex ma jkunux iridu jisimgħu leħen il‑Mulej; għalhekk lil dawn il‑Mulej ma jifdihomx.\n\n3 Għaliex huma nies karnali u mxajtna, u x‑xitan għandu qawwa fuqhom; iva, sewwasew dak is‑serp tal‑qedem li qarraq bl‑ewwel ġenituri tagħna, li wassal għall‑waqgħa tagħhom; li wassal biex l‑umanità kollha saret karnali, senswali, imxajtna, tagħraf il‑ħażin mit‑tajjeb, tissottometti ruħha għax‑xitan.\n\n4 B’hekk il‑bnedmin kollha spiċċaw biex intilfu; u araw, huma kienu jibqgħu mitlufin għal dejjem li kieku ma kienx għax Alla feda lin‑nies tiegħu mill‑istat mitluf u dekadut tagħhom.\n\n5 Iżda ftakru li dak illi jibqa’ jippersisti fin‑natura karnali tiegħu, u li jibqa’ għaddej fit‑triq tad‑dnub u r‑ribelljoni kontra Alla, huwa jibqa’ fl‑istat mitluf tiegħu u x‑xitan għandu qawwa sħiħa fuqu. Għalhekk għalih qisu ma seħħet l‑ebda fidwa, għax huwa għadu ta’ Alla; kif ix‑xitan ukoll huwa għadu ta’ Alla.\n\n6 U issa li kieku Kristu ma ġiex fid‑dinja, u hawn qed nitkellem dwar ħwejjeġ li għad iridu jseħħu daqslikieku diġà seħħew, ma kien ikun hawn l‑ebda fidwa.\n\n7 U li kieku Kristu ma qamx mill‑imwiet, jew ma kissirx l‑irbit tal‑mewt biex il‑qabar ma jikseb l‑ebda rebħa, u l‑mewt ma jkollha l‑ebda niggieża, ma kien ikun hemm l‑ebda qawmien mill‑imwiet.\n\n8 Iżda hemm qawmien mill‑imwiet, għalhekk il‑qabar m’għandu l‑ebda rebħa, u fi Kristu nbelgħet in‑niggieża tal‑mewt.\n\n9 Huwa d‑dawl u l‑ħajja tad‑dinja; iva, dawl li ma jintemmx, li qatt ma jista’ jiddallam; iva, kif ukoll ħajja li ma tintemmx, fejn mewt aktar ma jkunx hawn.\n\n10 Anke din il‑mortalità għad ixxedd fuqha l‑immortalità, u dan it‑taħsir għad ixedd fuqu n‑nuqqas ta’ taħsir, u huma għad jittieħdu sabiex jieqfu quddiem l‑iżbarra ta’ Alla, biex hu jagħmel ħaqq minnhom skont l‑għemejjel tagħhom, jekk ikunux tajbin jew jekk ikunux ħżiena—\n\n11 Jekk ikunu tajbin, għall‑qawmien ta’ ħajja u hena bla tmiem; u jekk ikunu ħżiena, għall‑qawmien ta’ dannazzjoni bla tmiem, u huma jintreħew f’idejn ix‑xitan, li ssuġġettahom, u din hija dannazzjoni—\n\n12 Huma ġabu ruħhom skont ir‑rieda u x‑xewqat karnali tagħhom; u qatt ma daru lejn il‑Mulej waqt li kien qed jurihom id‑dirgħajn ta’ ħniena tiegħu; għax hu kien qed jurihom id‑dirgħajn ta’ ħniena tiegħu, iżda huma ma riduhomx; huma ġew imwissijin dwar ħżunithom u xorta ma ridux jabbandunawhom; u ġew ordnati sabiex jindmu u xorta ma ridux jindmu.\n\n13 U issa, m’għandkomx intom tirtogħdu u tindmu minn dnubietkom, u tiftakru li huwa biss fi Kristu u permezz ta’ Kristu li tistgħu ssalvaw?\n\n14 Għalhekk, jekk intom tgħallmu l‑liġi ta’ Mosè, għallmu wkoll li hija dell ta’ dawk il‑ħwejjeġ li għad iridu jseħħu—\n\n15 Għallmuhom li l‑fidwa tiġi permezz ta’ Kristu l‑Mulej, li hu l‑veru Missier Etern. Ammen.\n\n", "mosiah 17": "[center][font_size=26]Kapitlu 17[/font_size][/center]\n\n[i]Alma jemmen u jikteb kliem Abinadi—Abinadi jingħata l‑mewt permezz tan‑nar—Hu jħabbar il‑mard u l‑mewt permezz tan‑nar fuq il‑qattiela tiegħu. Madwar 148 Q.K.[/i]\n\n1 U issa ġara li meta Abinadi temm jgħid dan il‑kliem, is‑sultan ordna sabiex il‑qassisin jaqbduh taħt idejhom u jaraw li huwa jingħata l‑mewt.\n\n2 Iżda kien hemm wieħed fosthom jismu Alma, li wkoll kien ġej min‑nisel ta’ Nefi. U hu kien raġel żagħżugħ, u emmen il‑kliem li qal Abinadi, għax kien jaf dwar il‑ħażen li Abinadi xehed kontrihom; għalhekk huwa beda jitlob bil‑ħerqa lis‑sultan biex ma jagħdabx ma’ Abinadi, iżda jħallih imur fis‑sliem.\n\n3 Iżda s‑sultan aktar inkorla, u talab biex Alma jitkeċċa minn fosthom, u bagħat lill‑qaddejja tiegħu warajh ħalli jkunu jistgħu joqtluh.\n\n4 Iżda hu ħarab minn quddiemhom u mar jistaħba ħalli ma jsibuhx. U fil‑bosta jiem li għamel mistoħbi huwa kiteb dak kollu li kien qal Abinadi.\n\n5 U ġara li s‑sultan ordna sabiex l‑għassiesa tiegħu jiċċirkundaw lil Abinadi u jaqbduh taħt idejhom; u huma rabtuh u xeħtuh fil‑ħabs.\n\n6 U wara tlett ijiem, wara li ddiskuta mal‑qassisin tiegħu, hu ordna sabiex għal darb’oħra jerġa’ jinġieb quddiemu.\n\n7 U huwa qallu: Abinadi, aħna sibna akkuża kontrik, u inti jistħoqqlok il‑mewt.\n\n8 Għax inti għidt li Alla nnifsu għandu jinżel fost ulied il‑bnedmin; u issa, minħabba f’hekk inti għandek tingħata l‑mewt jekk inti ma tirtirax il‑kliem kollu deni li għidt dwari u dwar il‑poplu tiegħi.\n\n9 Issa Abinadi qallu: Jiena ngħidlek, jien mhux se nirtira l‑kliem li għidtilkom dwar dan il‑poplu, għax huwa kollu veru; u biex inti tkun taf kemm hu minnu jiena ppermettejt lili nnifsi li naqa’ f’idejk.\n\n10 Iva, u jien lest inbati sewwasew sal‑mewt, u m’iniex se nirtira kliemi, li se jkun ta’ xhieda kontra tagħkom. U jekk int toqtolni inti tkun xerridt demm innoċenti, u dan ukoll se jkun ta’ xhieda kontra tiegħek fl‑aħħar jum.\n\n11 U issa s‑sultan Noè kien sejjer jitilqu, għax beża’ minn kliemu; għax hu beża’ li fuqu kienu se jinżlu l‑ġudizzji ta’ Alla.\n\n12 Iżda l‑qassisin għollew leħinhom kontrih, u bdew jakkużawh u jgħidu: Huwa żeblaħ lis‑sultan. Għalhekk is‑sultan imtela kollu għadab kontrih, u tahulhom biex ikunu jistgħu joqtluh.\n\n13 U ġara li huma qabduh taħt idejhom u rabtuh, u bdew isawwtuh bil‑frosta, iva, sakemm imut.\n\n14 U issa waqt li beda jinħaraq bil‑fjammi, huwa għajjat u qalilhom:\n\n15 Araw, hekk kif għamiltu lili, għad jiġri wkoll li n‑nisel tagħkom għad iwassal biex ħafna jbatu l‑uġigħ li qed inbati jiena, sewwasew l‑uġigħ tal‑mewt permezz tan‑nar; u dan għax huma jemmnu fis‑salvazzjoni tal‑Mulej Alla tagħhom.\n\n16 U għad jiġri li intom sejrin tintlaqtu b’kull xorta ta’ mard minħabba ħżunitkom.\n\n17 Iva, u sejrin tintlaqtu minn kull naħa, u se tiġu mkeċċijin u mxerdin ’l hemm u ’l hawn, sewwasew kif merħla selvaġġa tiġi mkeċċija mill‑bhejjem selvaġġi u feroċi.\n\n18 U f’dak il‑jum intom sejrin tinqabdu u tittieħdu f’idejn l‑għedewwa tagħkom, u mbagħad intom se tbatu, kif batejt jiena, l‑uġigħ tal‑mewt permezz tan‑nar.\n\n19 B’hekk Alla jkun ivvendika ruħu minn dawk li jeqirdu lill‑poplu tiegħu. O Alla, ilqa’ ruħi.\n\n20 U issa, meta Abinadi qal dan il‑kliem, huwa waqa’, hekk kif ingħata l‑mewt permezz tan‑nar; iva, hu ġie mogħti l‑mewt għaliex ma riedx jiċħad il‑kmandamenti ta’ Alla, u huwa ssiġilla l‑verità ta’ kliemu permezz ta’ mewtu.\n\n", "mosiah 18": "[center][font_size=26]Kapitlu 18[/font_size][/center]\n\n[i]Alma jippriedka bil‑moħbi—Hu jispjega l‑patt tal‑magħmudija u jgħammed fl‑ilmijiet ta’ Mormon—Hu jorganizza l‑Knisja ta’ Kristu u jordna l‑qassisin—Huma jipprovdu għall‑manteniment tagħhom u jgħallmu lin‑nies—Alma u n‑nies tiegħu jaħarbu ’l bogħod mis‑Sultan Noè fix‑xagħri. Madwar 147–145 Q.K.[/i]\n\n1 U issa, ġara li Alma, li ħarab ’il bogħod mill‑qaddejja tas‑sultan Noè, nidem minn dnubietu u minn ħżunitu, u mar idur bil‑moħbi fost il‑poplu, u beda jgħallem kliem Abinadi—\n\n2 Iva, dwar dak li għandu jiġi, kif ukoll dwar il‑qawmien mill‑imwiet tal‑mejtin, u l‑fidwa tal‑poplu, li kellha tiġi fis‑seħħ permezz tal‑qawwa, u t‑tbatija, u l‑mewt ta’ Kristu, u l‑qawmien mill‑imwiet u t‑tlugħ tiegħu fis‑smewwiet.\n\n3 U hu għallem lil dawk kollha li kienu lesti jisimgħu kelmtu. U għallimhom bil‑moħbi, ħalli s‑sultan ma jsirx jaf b’dan. U ħafna kienu li emmnu kliemu.\n\n4 U ġara li dawk kollha li emmnuh marru ġo post li kien jismu Mormon, li ngħata ismu mis‑sultan, u kien fil‑fruntieri tal‑pajjiż u, ġieli jew xi kultant, kien mimli bhejjem selvaġġi.\n\n5 Issa, f’Mormon kien hemm għajn ta’ ilma safi, u Alma mar hemm, għaliex ħdejn l‑ilma kien hemm masġar kollu siġar żgħar, fejn huwa kien jinħeba matul il‑jum mis‑sultan li kien qed ifittxu.\n\n6 U ġara li dawk kollha li emmnuh marru hemmhekk biex jisimgħu kliemu.\n\n7 U ġara li wara numru ta’ ġranet kienu nġabru flimkien għadd sew ta’ nies fil‑post ta’ Mormon, biex jisimgħu kliem Alma. Iva, dawk kollha li emmnu kelmtu nġabru flimkien biex jisimgħuh. U hu għallimhom, u xandrilhom l‑indiema, u l‑fidwa, u l‑fidi fil‑Mulej.\n\n8 U ġara li huwa qalilhom: Araw, dawn huma l‑ilmijiet ta’ Mormon (għax hekk kienu jissejħu) u issa, la intom tixtiequ ssiru parti mill‑merħla ta’ Alla, u tibdew tissejħu l‑poplu tiegħu, u lesti li ġġorru t‑tagħbija ta’ xulxin, ħalli tkun ħafifa;\n\n9 Iva, u lesti tibku ma’ dawk li jibku; iva, u tfarrġu lil dawk li jeħtieġu l‑faraġ, u tieqfu bħala xhieda ta’ Alla f’kull ħin u f’kollox, u f’kull post li tafu tkunu fih, anke sal‑mewt, sabiex tkunu tistgħu tiġu mifdijin minn Alla, u tingħaddu ma’ dawk tal‑ewwel qawmien, ħalli tkunu tistgħu tiksbu l‑ħajja eterna—\n\n10 Issa jiena ngħidilkom, jekk din tkun ix‑xewqa ta’ qalbkom, x’għandkom kontra li titgħammdu f’isem il‑Mulej, bħala xhieda quddiemu li intom dħaltu f’patt miegħu, li sejrin taqduh u tħarsu l‑kmandamenti tiegħu, ħalli huwa jkun jista’ jsawwab l‑Ispirtu tiegħu fuqkom bil‑kotra?\n\n11 U issa meta n‑nies semgħu dan il‑kliem, huma ċapċpu jdejhom bil‑ferħ, u għajtu: Din hi x‑xewqa ta’ qalbna.\n\n12 U issa ġara li Alma ħa lil Ħelam, li kien wieħed minn tal‑ewwel, u mar u waqaf fl‑ilma, u għajjat u qal: O Mulej, sawwab l‑ispirtu tiegħek fuq il‑qaddej tiegħek, ħalli hu jkun jista’ jwettaq din il‑ħidma bil‑qdusija tal‑qalb.\n\n13 U meta qal dan il‑kliem, l‑Ispirtu tal‑Mulej niżel fuqu, u huwa qal: Ħelam, jiena ngħammdek, għax għandi l‑awtorità minn Alla li Jista’ Kollox, bħala xhieda li inti dħalt f’patt li lest isservih sakemm tmut fejn jidħol il‑ġisem mortali; u jalla l‑Ispirtu tal‑Mulej jissawwab fuqek; u jalla huwa jagħtik il‑ħajja ta’ dejjem, permezz tal‑fidwa ta’ Kristu, li huwa ħejja sa mill‑ħolqien tad‑dinja.\n\n14 U wara li Alma qal dan il‑kliem, kemm Alma kif ukoll Ħelam ġew mgħaddsa fl‑ilma; u qamu u ħarġu ferħanin mill‑ilma, mimlijin bl‑Ispirtu.\n\n15 U għal darb’oħra, Alma ħa persuna oħra, u reġa’ mar għat‑tieni darba fl‑ilma, u għammidha bħal ta’ qabel, biss did‑darba ma reġax għaddas lilu nnifsu fl‑ilma.\n\n16 U b’dan il‑mod huwa għammed lil dawk kollha li marru fil‑post ta’ Mormon; u b’kollox kien hemm madwar mitejn u erba’ erwieħ; iva, u huma tgħammdu fl‑ilmijiet ta’ Mormon, u mtlew bil‑grazzja ta’ Alla.\n\n17 U minn dak iż‑żmien ’il quddiem bdew jissejħu l‑knisja ta’ Alla, jew il‑knisja ta’ Kristu. U ġara li kull min tgħammed bil‑qawwa u bl‑awtorità ta’ Alla ġie magħdud mal‑knisja tiegħu.\n\n18 U ġara li Alma, għax kellu l‑awtorità minn Alla, ordna qassisin; sewwasew qassis wieħed għal kull ħamsin ruħ fosthom huwa ordna biex lilhom ixandrilhom, u jgħallimhom dwar il‑ħwejjeġ li jappartjenu għas‑saltna ta’ Alla.\n\n19 U hu ordnalhom li m’għandhom jgħallmu xejn ħlief il‑ħwejjeġ li huwa għallem, u li ġew imlissna minn fomm il‑profeti qaddisa.\n\n20 Iva, u hu ordnalhom ukoll li m’għandhom jgħallmu xejn ħlief dwar l‑indiema u l‑fidi fil‑Mulej, li feda lill‑poplu tiegħu.\n\n21 U hu ordnalhom li m’għandu jkun hemm l‑ebda tilwim bejniethom, iżda li għandhom iħarsu ’l quddiem b’għan wieħed, u jkollhom fidi waħda u magħmudija waħda, u b’qalbhom meħjuta flimkien f’għaqda u fi mħabba lejn xulxin.\n\n22 U hu ordnalhom biex jippritkaw b’dal‑mod. U b’dan il‑mod huma saru wlied Alla.\n\n23 U hu ordnalhom li huma kellhom josservaw jum il‑sibt, u jqaddsuh, u kuljum għandhom ukoll iroddu ħajr lill‑Mulej Alla tagħhom.\n\n24 U hu ordnalhom ukoll li l‑qassisin li huwa ordna għandhom jaħdmu b’idejhom biex imantnu lilhom infushom.\n\n25 U kull ġimgħa kien ġie stabbilit jum wieħed li fih huma għandhom jinġabru flimkien biex jgħallmu lin‑nies, u biex iqimu lill‑Mulej Alla tagħhom, kif ukoll, kull meta jkunu jistgħu, jinġabru lkoll flimkien.\n\n26 U l‑qassisin ma kinux jiddependu fuq in‑nies għall‑manteniment tagħhom; iżda għal ħidmiethom kellhom jiksbu l‑grazzja ta’ Alla, ħalli huma jkunu jistgħu jissaħħu fl‑Ispirtu, u jkollhom l‑għarfien ta’ Alla, biex ikunu jistgħu jgħallmu b’qawwa u b’awtorità minn Alla.\n\n27 U għal darb’oħra Alma ordna lin‑nies tal‑knisja li huma kellhom jaqsmu ġidhom, kull wieħed skont dak li kellu; jekk għandu bil‑kotra għandu jaqsam ma’ ħaddieħor bil‑kotra; u dak li għandu ftit biss, ftit biss huwa meħtieġ minnu; u dak li m’għandux għandu jingħata.\n\n28 U b’dal‑mod għandhom jaqsmu ġidhom minn jeddhom u skont ix‑xewqat tajba tagħhom lejn Alla, u lejn dawk il‑qassisin li kienu fil‑bżonn, iva, u lejn kull bniedem fil‑bżonn u għeri.\n\n29 U dan hu li qalilhom, għaliex dan kien li ordnalu Alla; u huma mxew fis‑sewwa quddiem Alla, jaqsmu bejniethom kemm dak li hu temporali kif ukoll spiritwali skont il‑bżonnijiet tagħhom u l‑ħtiġijiet tagħhom.\n\n30 U issa ġara li dan kollu seħħ f’Mormon, iva, ħdejn l‑ilmijiet ta’ Mormon, fil‑bosk li kien jinsab qrib l‑ilmijiet ta’ Mormon; iva, il‑post ta’ Mormon, l‑ilmijiet ta’ Mormon, il‑bosk ta’ Mormon, kemm huma sbieħ f’għajnejn dawk li hemm saru jafu lill‑Feddej tagħhom; iva, u huma kemm huma mberkin, għax lilu għad jgħannu b’tifħir għal dejjem.\n\n31 U dawn il‑ħwejjeġ seħħew fil‑fruntieri tal‑pajjiż, ħalli ma jsirx jaf bihom is‑sultan.\n\n32 Iżda araw, ġara li s‑sultan, għax induna b’ċertu ċaqliq fost il‑poplu, bagħat lill‑qaddejja tiegħu biex jitkixxfu dwarhom. Għalhekk fil‑jum li fih kienu miġburin flimkien biex jisimgħu l‑kelma tal‑Mulej, huma ġew irrappurtati lis‑sultan.\n\n33 U issa s‑sultan qal li Alma kien qed ixewwex lin‑nies biex iqumu kontrih; għalhekk huwa bagħat l‑armata tiegħu biex jeqirduhom.\n\n34 U ġara li Alma u n‑nies tal‑Mulej ġew imwissija dwar il‑miġja tal‑armata tas‑sultan; għalhekk huma qabdu l‑kampijiet tagħhom u l‑familji tagħhom u reħewlha lejn ix‑xagħri.\n\n35 U b’kollox huma kienu madwar erba’ mija u ħamsin ruħ.\n\n", "mosiah 19": "[center][font_size=26]Kapitlu 19[/font_size][/center]\n\n[i]Gidgħon jipprova joqtol lis‑Sultan Noè—Il‑Lamaniti jinvadu l‑pajjiż—Is‑Sultan Noè jingħata l‑mewt permezz tan‑nar—Limħi jsaltan bħala monarka tributarju. Madwar 145–121 Q.K.[/i]\n\n1 U ġara li l‑armata tas‑sultan reġgħet lura, wara li spiċċat tfittex għal xejn lin‑nies tal‑Mulej.\n\n2 U issa araw, il‑forzi tas‑sultan kienu żgħar, għaliex kienu ċkienu fin‑numru, u beda jkun hemm firda fost il‑kumplament tal‑poplu.\n\n3 U l‑iċken fazzjon bdew ilissnu kliem ta’ theddid kontra s‑sultan, u beda jkun hemm tilwim kbir bejniethom.\n\n4 U issa kien hemm fosthom raġel li kien jismu Gidgħon, u hu kien bniedem b’saħħtu u kien għadu tas‑sultan, għalhekk huwa silet is‑sejf tiegħu, u fil‑qilla tiegħu ħalef li joqtol lis‑sultan.\n\n5 U ġara li huwa ħabat għas‑sultan; u meta s‑sultan ra li kien sejjer jegħlbu, huwa ħarab u ġera u tela’ fuq it‑torri li kien jinsab biswit it‑tempju.\n\n6 U Gidgħon mar warajh u kien kważi wasal biex jitla’ fuq it‑torri ħalli joqtol lis‑sultan, u s‑sultan ħares ħarsa madwaru lejn l‑art ta’ Xemlon, u araw, l‑armata tal‑Lamaniti kienet tinsab fi ħdan il‑fruntieri tal‑pajjiż.\n\n7 U issa s‑sultan għajjat b’diqa f’qalbu u qal: Gidgħon, ħenn għalija, għax il‑Lamaniti jinsabu fil‑qrib, u huma sejrin jeqirduna; iva, sejrin jeqirdu lill‑poplu tiegħi.\n\n8 U issa s‑sultan ma kienx daqstant inkwetat dwar niesu daqs kemm kien dwar ħajtu; madankollu, Gidgħon ħenn għalih.\n\n9 U s‑sultan ordna lin‑nies li kellhom jaħarbu qabel jaslu l‑Lamaniti, u hu stess mar quddiemhom, u huma ħarbu lejn ix‑xagħri, man‑nisa tagħhom u ma’ wliedhom.\n\n10 U ġara li l‑Lamaniti marru warajhom, u laħquhom, u bdew joqtluhom.\n\n11 Issa ġara li s‑sultan ordnalhom li l‑irġiel kollha kellhom iħallu warajhom lil marthom u lil uliedhom, u jaħarbu ’l bogħod mil‑Lamaniti.\n\n12 Issa kien hemm ħafna li ma ridux iħalluhom warajhom, iżda kienu jippreferu li jibqgħu u jinqerdu flimkien magħhom. U l‑kumplament ħallew warajhom lil marthom u lil uliedhom u ħarbu.\n\n13 U ġara li dawk li baqgħu ma’ marthom u ma’ wliedhom talbu lill‑bniet sbieħ tagħhom sabiex imorru fuq quddiem u b’ħerqa jitolbu lil‑Lamaniti sabiex ma joqtluhomx.\n\n14 U ġara li l‑Lamaniti tħassruhom, għax baqgħu b’ħalqhom miftuħ meta raw is‑sbuħija tan‑nisa tagħhom.\n\n15 Għalhekk il‑Lamaniti ħennew għalihom, u ħaduhom bħala lsiera u ġabuhom lura lejn l‑art ta’ Nefi, u tawhom iċ‑ċans li jirtu l‑art, bil‑kundizzjoni li lis‑Sultan Noè jagħtuh f’idejn il‑Lamaniti, u jagħtuhom nofs ġidhom, sewwasew nofs dak kollu li kellhom, nofs id‑deheb tagħhom, u l‑fidda tagħhom, u l‑ħwejjeġ prezzjużi tagħhom, u li huma għandhom iħallsu taxxa lis‑sultan tal‑Lamaniti minn sena għal sena.\n\n16 U issa fost dawk li kienu ttieħdu fil‑jasar kien hemm wieħed minn ulied is‑sultan, li kien jismu Limħi.\n\n17 U issa Limħi kellu xewqa li missieru ma jinqatilx; madankollu, Limħi kien jaf dwar il‑ħażen ta’ missieru, għax hu stess kien bniedem twajjeb.\n\n18 U ġara li Gidgħon bagħat xi nies bil‑moħbi fix‑xagħri, biex ifittxu lis‑sultan u lil dawk li kienu miegħu. U ġara li huma ltaqgħu man‑nies fix‑xagħri, magħhom kollha minbarra s‑sultan u l‑qassisin tiegħu.\n\n19 Issa f’qalbhom kienu ħalfu li huma kienu se jerġgħu lura fl‑art ta’ Nefi, u jekk isibu li marthom u wliedhom ġew maqtula, kif ukoll dawk li baqgħu magħhom, huma jaraw kif ipattuhielhom, ħalli jinqatlu magħhom huma wkoll.\n\n20 U s‑sultan ordnalhom biex ma jerġgħux lura; u huma ħaduha kontra s‑sultan, u raw li huwa jbati l‑mewt, sewwasew permezz tan‑nar.\n\n21 U kienu sejrin jieħdu wkoll lill‑qassisin biex joqtluhom, u huma spiċċaw ħarbu minn quddiemhom.\n\n22 U ġara li waqt li kienu sejrin biex jerġgħu lura lejn l‑art ta’ Nefi, huma ltaqgħu mal‑irġiel ta’ Gidgħon. U l‑irġiel ta’ Gidgħon qalulhom b’kull ma kien ġara minn marthom u minn uliedhom; u li l‑Lamaniti tawhom iċ‑ċans li jirtu l‑art billi jħallsu lil‑Lamaniti taxxa ta’ nofs dak kollu li huma kellhom.\n\n23 U n‑nies qalu lill‑irġiel ta’ Gidgħon li huma kienu qatlu lis‑sultan, u li l‑qassisin tiegħu kienu ħarbu ’l bogħod minnhom lejn ix‑xagħri.\n\n24 U ġara li wara li huma temmew din iċ‑ċerimonja, huma reġgħu lura fl‑art ta’ Nefi, ferħanin għax marthom u wliedhom ma kinux inqatlu; u huma qalu lil Gidgħon x’kienu għamlu lis‑sultan.\n\n25 U ġara li s‑sultan tal‑Lamaniti ħalef magħhom li n‑nies tiegħu ma kinux se joqtluhom.\n\n26 U anke Limħi, li kien bin is‑sultan, li r‑renju ġie mogħti lilu mill‑poplu, ħa ġurament mas‑sultan tal‑Lamaniti li n‑nies tiegħu kienu sejrin iħallsu t‑taxxa lilu, sewwasew nofs dak kollu li huma kellhom.\n\n27 U ġara li Limħi beda jorganizza r‑renju u jistabbilixxi l‑paċi fost il‑poplu tiegħu.\n\n28 U s‑sultan tal‑Lamaniti poġġa numru ta’ għassiesa madwar il‑pajjiż, ħalli jkun jista’ jżomm lin‑nies ta’ Limħi fil‑pajjiż, biex huma ma jkunux jistgħu jitilqu lejn ix‑xagħri; u lill‑għassiesa tiegħu kien iħallashom mit‑taxxa li kien jirċievi mingħand in‑Nefiti.\n\n29 U issa s‑sultan Limħi esperjenza paċi kontinwa fir‑renju tiegħu għal sentejn sħaħ, fejn il‑Lamaniti la tawhom fastidju u lanqas ippruvaw jeqirduhom.\n\n", "mosiah 20": "[center][font_size=26]Kapitlu 20[/font_size][/center]\n\n[i]Uħud mill‑ulied bniet tal‑Lamaniti spiċċaw maħtufa mill‑qassisin ta’ Noè—Il‑Lamaniti jiddikjaraw gwerra kontra Limħi u n‑nies tiegħu—Il‑forzi Lamaniti mġiegħla jerġgħu lura u jwarrbu kull sentiment ta’ rabja. Madwar 145–123 Q.K.[/i]\n\n1 Issa ġewwa Xemlon kien hemm post fejn inġabru flimkien l‑ulied bniet tal‑Lamaniti biex fih jgħannu, u jiżfnu, u jagħtuha għax‑xalar.\n\n2 U ġara li jum fost l‑oħrajn kien hemm numru żgħir minnhom miġburin flimkien biex jgħannu u jiżfnu.\n\n3 U issa l‑qassisin tas‑sultan Noè, għax bdew isibuha bi tqila jerġgħu lura fil‑belt ta’ Nefi, kif ukoll għax bdew jibżgħu li n‑nies joqtluhom, ma azzardawx jerġgħu lura ħdejn marthom u wliedhom.\n\n4 U peress li huma baqgħu fix‑xagħri, u hemmhekk ġew wiċċ imb wiċċ mal‑ulied bniet tal‑Lamaniti, huma nxteħtu hemm josservawhom.\n\n5 U meta kien għad baqa’ biss ftit minnhom miġburin flimkien biex jiżfnu, huma ħarġu minn fejn kienu mistoħbijin u qabduhom u ġarrewhom qalb ix‑xagħri; iva, erbgħa u għoxrin tifla tal‑Lamaniti huma ġarrew qalb ix‑xagħri.\n\n6 U ġara li meta l‑Lamaniti ndunaw li wliedhom kienu sfaw neqsin, huma mtlew bil‑korla għan‑nies ta’ Limħi, għax ħasbu li kienu n‑nies ta’ Limħi.\n\n7 Għalhekk huma bagħtu l‑armati tagħhom; iva, anke s‑sultan innifsu mar quddiem in‑nies tiegħu; u telgħu fl‑art ta’ Nefi biex jeqirdu lin‑nies ta’ Limħi.\n\n8 U issa Limħi nduna bihom minn fuq it‑torri, minfejn hu seta’ jara saħansitra dak kollu li bdew iħejju għall‑gwerra; għalhekk hu ġabar lin‑nies tiegħu flimkien, u huma qagħdu għassa għalihom fl‑għelieqi u fil‑foresti.\n\n9 U ġara li meta l‑Lamaniti waslu ħdejhom, in‑nies ta’ Limħi bdew jaqbżu għal fuqhom mill‑postijiet fejn kienu mistoħbija, u bdew joqtluhom.\n\n10 U ġara li l‑battalja spiċċat waħda mill‑aktar qalila, għax huma bdew jiġġieldu bħal iljuni għall‑priża.\n\n11 U ġara li n‑nies ta’ Limħi bdew iwasslu sabiex il‑Lamaniti jirtiraw minn ħdejhom; madankollu huma kienu anqas minn nofs il‑Lamaniti fin‑numru. Iżda huma ġġieldu għal ħajjithom, u għal marthom, u għal uliedhom; għalhekk bil‑qawwa tagħhom kollha bħax‑xakalli huma tqabdu.\n\n12 U ġara li huma sabu li fost il‑mejtin tagħhom kien hemm is‑sultan tal‑Lamaniti; madankollu huwa ma kienx mejjet, iżda hu kien safa midrub u tħalla mitluq mal‑art, daqshekk kienet mgħaġġla l‑ħarba ta’ niesu.\n\n13 U huma qabduh u nfaxxawlu l‑ġrieħi tiegħu, u ħaduh quddiem Limħi, u qalulu: Ara, dan hu s‑sultan tal‑Lamaniti; hu safa midrub u spiċċa mixħut fost il‑mejtin tagħhom, u huma telquh warajhom; u ara, aħna ġibnieh quddiemek; u issa ħallina noqtluh.\n\n14 Iżda Limħi qalilhom: Toqtluhx, iżda ġibuh hawn ħalli nkun nista’ narah. U huma ġabuh quddiemu. U Limħi qallu: X’wassalkom biex intom tiġu hawn u taħbtu għall‑poplu tiegħi? Ara, il‑poplu tiegħi ma kisirx il‑ġurament li jien għamilt magħkom; allura, għalfejn għandkom tiksru l‑ġurament li intom għamiltu mal‑poplu tiegħi?\n\n15 U issa s‑sultan qal: Jiena ksirt il‑ġurament għaliex in‑nies tiegħek ħatfu lill‑bniet tal‑poplu tiegħi; għalhekk, fl‑għadab tiegħi jiena tlabt lin‑nies tiegħi biex jaħbtu għan‑nies tiegħek.\n\n16 U issa Limħi ma kien sema’ xejn dwar din il‑ħaġa; għalhekk huwa qal: Jiena se nfittex fost in‑nies tiegħi u min għamel din il‑ħaġa sejjer jinqered. Għalhekk huwa ordna li ssir tfittxija fost in‑nies tiegħu.\n\n17 Issa meta Gidgħon sema’ dawn il‑ħwejjeġ, hu li kien il‑fizzjal tas‑sultan, mar quddiem is‑sultan u qallu: Nitolbok biex ma tagħmilx dan, u ma tagħmel l‑ebda tfittxija fost dawn in‑nies, u ma żżommhomx responsabbli ta’ din il‑ħaġa.\n\n18 Ma tiftakarhomx inti lill‑qassisin ta’ missierek, li dan‑nies ippruvaw jeqirdu? U huma mhux fix‑xagħri qegħdin? U mhumiex huma dawk li ħatfu lill‑ulied il‑Lamaniti?\n\n19 U issa, ara, lis‑sultan għidlu dwar dawn il‑ħwejjeġ, ħalli hu jkun jista’ jgħid lin‑nies tiegħu biex huma jwarrbu kull sentiment ta’ rabja lejna; għax ara, huma diġà jinsabu jitħejjew ħalli jaħbtu għalina; u ara wkoll li aħna ninsabu verament ftit.\n\n20 U ara, huma jiġu bil‑forzi numerużi tagħhom; u jekk is‑sultan ma jwassalhomx ħalli huma jwarrbu kull sentiment ta’ rabja lejna aħna se nisipiċċaw ninqerdu.\n\n21 Għax ma ġiex fis‑seħħ il‑kliem li Abinadi ħabbar kontrina—u dan kollu mhux għax aħna ma tajniex widen għal kliem il‑Mulej, u ma dorniex lura minn ħżunitna?\n\n22 U issa ejja naraw li s‑sultan iwarrab kull sentiment ta’ rabja lejna, u naraw li nkunu leali lejn il‑ġurament li għamilna miegħu; għax ikun aħjar li aħna nispiċċaw fil‑jasar milli nitilfu ħajjitna; għalhekk, ejjew naraw li jieqaf it‑tixrid ta’ daqstant demm.\n\n23 U issa Limħi qal lis‑sultan kulma huwa kellu xi jgħidlu dwar missieru, u dwar il‑qassisin li kienu ħarbu fix‑xagħri, u li lilhom hu żamm responsabbli għall‑ħtif ta’ wliedhom il‑bniet.\n\n24 U ġara li s‑sultan warrab kull sentiment ta’ rabja lejn il‑poplu tiegħu; u qalilhom: Ejja mmorru niltaqgħu man‑nies tiegħi, mingħajr armi; u naħilfilkom permezz ta’ ġurament li n‑nies tiegħi mhumiex se joqtlu lin‑nies tagħkom.\n\n25 U ġara li huma mxew wara s‑sultan, u telqu minn hemm mingħajr armi biex jiltaqgħu mal‑Lamaniti. U ġara li huma ltaqgħu mal‑Lamaniti; u s‑sultan tal‑Lamaniti nxteħet wiċċu fl‑art quddiemhom, u talabhom bil‑ħniena f’isem in‑nies ta’ Limħi.\n\n26 U meta l‑Lamaniti raw lin‑nies ta’ Limħi, li huma kienu mingħajr armi, huma tħassruhom u warrbu kull sentiment ta’ rabja lejhom, u flimkien mas‑sultan tagħhom reġgħu lura fis‑sliem lejn arthom.\n\n", "mosiah 21": "[center][font_size=26]Kapitlu 21[/font_size][/center]\n\n[i]In‑nies ta’ Limħi jisfaw midruba u megħluba mil‑Lamaniti—In‑nies ta’ Limħi jiltaqgħu ma’ Għammon u jikkonvertu—Lil Għammon jgħarrfuh dwar l‑erbgħa u għoxrin pjanċa tal‑Ġarediti. Madwar 122–121 Q.K.[/i]\n\n1 U ġara li Limħi u n‑nies tiegħu reġgħu lura fil‑belt ta’ Nefi, u reġgħu bdew jgħammru fis‑sliem fil‑pajjiż.\n\n2 U ġara li wara bosta jiem il‑Lamaniti bdew għal darb’oħra jimtlew bil‑korla kontra n‑Nefiti, u bdew jersqu fil‑fruntieri tal‑art tal‑madwar.\n\n3 Issa huma ma ażżardawx joqtluhom, minħabba l‑ġurament li s‑sultan tagħhom kien għamel ma’ Limħi; iżda bdew jagħtuhom bil‑ħarta fuq ħaddejhom, u jħaddmu s‑setgħa tagħhom fuqhom; u bdew jgħabbulhom tagħbija kbira fuq daharhom, u jsuquhom bħal ħmar tat‑tagħbija bla kliem—\n\n4 Iva, u dan kollu ġara biex tkun tista’ tiġi fis‑seħħ il‑kelma tal‑Mulej.\n\n5 U issa t‑tbatija tan‑Nefiti kienet waħda kbira, u ma kien hemm ebda mod kif huma setgħu jeħilsuha minn taħt idejhom, għax il‑Lamaniti kienu dawwruhom minn kull naħa.\n\n6 U ġara li n‑nies bdew jilmentaw mas‑sultan minħabba tbatijiethom; u huma bdew juru x‑xewqa li jmorru għall‑battalja kontrihom. U lis‑sultan spiċċaw dejquh bil‑kbir bl‑ilmenti tagħhom; għalhekk huwa ħallihom jagħmlu kif jixtiequ.\n\n7 U huma nġabru flimkien għal darb’oħra, u libsu fuqhom l‑armatura tagħhom, u marru jeħduha kontra l‑Lamaniti biex ikeċċuhom ’il barra minn arthom.\n\n8 U ġara li l‑Lamaniti spiċċaw biex għelbuhom, u ġegħluhom jirtiraw, u qatlu ħafna minnhom.\n\n9 U issa kien hemm bosta biki u tnehid fost in‑nies ta’ Limħi, l‑armla tibki lil żewġha, l‑iben u l‑bint jibku lil missierhom, u l‑aħwa jibku lill‑aħwa.\n\n10 Issa kien hemm bosta romol fil‑pajjiż, u huma bdew jgħajtu b’qawwa minn jum għal jum, għax spiċċaw inħakmu minn biża’ kbira mil‑Lamaniti.\n\n11 U ġara li l‑għajjat kontinwu tagħhom wassal biex il‑kumplament tan‑nies ta’ Limħi imtlew kollhom għadab għal‑Lamaniti; u huma reġgħu marru għall‑ġlied, iżda reġgħu ġew imġiegħla jirtiraw, u sofrew bosta telfien.\n\n12 Iva, huma reġgħu marru għat‑tielet darba, u sofrew l‑istess destin; u dawk li ma ġewx maqtula reġgħu lura fil‑belt ta’ Nefi.\n\n13 U huma umiljaw ruħhom sat‑trab, u ssottomettew ruħhom għall‑madmad tal‑jasar, fejn issottomettew ruħhom li jiġu msawwta, u jinġarru ’l hemm u ’l hawn, u jġorru t‑tagħbija, skont ix‑xewqat tal‑għedewwa tagħhom.\n\n14 U huma umiljaw ruħhom sewwasew b’umiltà mill‑aktar profonda; u bdew jgħajtu b’qawwa lil Alla; iva, sewwasew għaddew il‑jum kollu jgħajtu lil Alla tagħhom biex huwa jeħlishom minn tbatijiethom.\n\n15 U issa l‑Mulej dam ma sema’ l‑għajjat tagħhom minħabba ħżunithom; madankollu l‑Mulej sema’ l‑għajjat tagħhom, u beda jrattab qlub il‑Lamaniti fejn huma bdew iħaffu t‑tagħbija tagħhom; madankollu l‑Mulej ma rax li kellu jeħlishom mill‑jasar.\n\n16 U ġara li ftit ftit huma beda jkollkom ir‑risq fil‑pajjiż, u bdew ikabbru l‑qamħ bil‑kotra, u bdew irabbu l‑merħliet u l‑baqar, ħalli ma jbatux il‑ġuħ.\n\n17 Issa kien hemm għadd kbir ta’ nisa, aktar milli kien hemm irġiel; għalhekk is‑sultan Limħi ordna li kull raġel kellu jaqsam ġidu biex jgħin lir‑romol u lil uliedhom, li ma jmorrux imutu bil‑ġuħ; u dan huma għamlu minħabba l‑għadd kbir fosthom li sfaw maqtula.\n\n18 Issa n‑nies ta’ Limħi baqgħu flimkien bħala grupp kemm jista’ jkun, u pproteġew il‑qamħ tagħhom u l‑merħliet tagħhom.\n\n19 U s‑sultan stess ma azzardax li jkun barra l‑ħitan tal‑belt, sakemm ma jieħux miegħu l‑għassiesa, għax beża’ li seta’ b’xi mod jaqa’ f’idejn il‑Lamaniti.\n\n20 U hu ordna biex in‑nies tiegħu jgħassu l‑art kollha tal‑madwar, biex b’xi mod forsi jkunu jistgħu jaqbdu lil dawk il‑qassisin li ħarbu fix‑xagħri, li ħatfu l‑ulied bniet tal‑Lamaniti, u li wasslu biex huma jintlaqtu minn qerda daqstant kbira.\n\n21 Għax huma kellhom ix‑xewqa li jaqbduhom ħalli jkunu jistgħu jikkastigawhom; għax huma daħlu fl‑art ta’ Nefi mal‑lejl, u ġarrew magħhom il‑qamħ tagħhom u ħafna mill‑ħwejjeġ prezzjużi tagħhom; għalhekk baqgħu hemm għassa għalihom.\n\n22 U ġara li ma kienx hemm aktar diżgwid bejn il‑Lamaniti u n‑nies ta’ Limħi, sewwasew saż‑żmien li fih Għammon u ħutu waslu fil‑pajjiż.\n\n23 U s‑sultan li kien jinsab barra l‑bibien tal‑belt flimkien mal‑għassies tiegħu, intebaħ b’Għammon u ħutu; u peress li ħasibhom li kienu l‑qassisin ta’ Noè huwa ordna li jaqbduhom, jorbtuhom, u jixħtuhom fil‑ħabs. U li kieku kienu l‑qassisin ta’ Noè kien lest jordna li jingħataw il‑mewt.\n\n24 Iżda meta sab li ma kinux, iżda li kienu ħutu, u li kienu ġew mill‑art ta’ Żaraħemla, huwa mtela b’ferħ kbir immens.\n\n25 Issa, qabel il‑miġja ta’ Għammon, is‑sultan Limħi bagħat grupp żgħir ta’ rġiel ifittxu l‑art ta’ Żaraħemla; iżda huma ma setgħux isibuha, u spiċċaw biex intilfu fix‑xagħri.\n\n26 Madankollu, huma rnexxielhom isibu art li fiha kienu jgħammru n‑nies; iva, art li kienet miksija għadam niexef; iva, art li kienu jgħammru n‑nies fiha u li kienu ġew meqruda; u huma, għax ħasbu li kienet l‑art ta’ Żaraħemla, reġgħu lura fl‑art ta’ Nefi, fejn waslu fil‑fruntieri tal‑pajjiż ftit jiem biss qabel il‑miġja ta’ Għammon.\n\n27 U huma ġabu magħhom kitba, sewwasew storja tan‑nies li tagħhom kien l‑għadam li huma sabu; u kienet imnaqqxa fuq pjanċi tal‑metall.\n\n28 U issa Limħi reġa’ mtela bil‑ferħ meta sar jaf minn fomm Għammon li s‑sultan Mosija kien ġie mogħti don minn Alla, li permezz tiegħu seta’ jinterpreta dawn l‑inċiżjonijiet; iva, u Għammon ukoll feraħ.\n\n29 Madankollu Għammon u ħutu mtlew bin‑niket peress li bosta minn ħuthom kienu sfaw maqtula;\n\n30 Kif ukoll peress li s‑sultan Noè u l‑qassisin tiegħu kienu wasslu lin‑nies biex iwettqu bosta dnubiet u ħażen kontra Alla; u huma ħassewhom imnikktin ukoll minħabba l‑mewt ta’ Abinadi; kif ukoll minħabba t‑tluq ta’ Alma u n‑nies tiegħu li telqu miegħu, li kienu ffurmaw knisja ta’ Alla permezz tal‑qawwa u l‑ħila ta’ Alla, u permezz tal‑fidi tagħhom fil‑kliem li kien intqal minn Abinadi.\n\n31 Iva, huma ħassewhom imnikktin għax telqu minn ħdejhom, peress li ma kinux jafu ’l fejn kienu ħarbu. Issa huma xtaqu li kieku ngħaqdu magħhom, għax huma stess daħlu f’patt ma’ Alla li jaqduh u jħarsu l‑kmandamenti tiegħu.\n\n32 U issa mill‑miġja ta’ Għammon, anke s‑sultan Limħi daħal f’patt ma’ Alla, kif ukoll ħafna min‑nies tiegħu, li jservuh u jħarsu l‑kmandamenti tiegħu.\n\n33 U ġara li s‑sultan Limħi u ħafna min‑nies tiegħu kellhom ix‑xewqa li jitgħammdu; iżda ma kien hemm ħadd fil‑pajjiż li kellu l‑awtorità minn Alla. U Għammon irrifjuta li jagħmel dan, għax kien iqis lilu nnifsu bħala qaddej indenju.\n\n34 Għalhekk f’dak iż‑żmien huma ma ffurmawx knisja, iżda baqgħu jistennew l‑Ispirtu tal‑Mulej. Issa huma kellhom ix‑xewqa li jsiru sewwasew bħal Alma u ħutu, li ħarbu lejn ix‑xagħri.\n\n35 Huma kellhom ix‑xewqa li jitgħammdu bħala xhieda u testimonjanza li kienu lesti jaqdu lil Alla b’qalbhom kollha; madankollu huma pposponew dan; u rakkont tal‑magħmudija tagħhom se jingħata aktar tard.\n\n36 U issa kull sforz li bdew jagħmlu Għammon u n‑nies tiegħu, u s‑sultan Limħi u n‑nies tiegħu, kien biex huma jeħilsu lilhom infushom minn idejn il‑Lamaniti u mill‑jasar.\n\n", "mosiah 22": "[center][font_size=26]Kapitlu 22[/font_size][/center]\n\n[i]Jiġu fis‑seħħ pjanijiet biex in‑nies jaħarbu mill‑jasar tal‑Lamaniti—Il‑Lamaniti jiġu mogħtija x‑xorb biex jiskru—In‑nies jaħarbu, jerġgħu lura f’Żaraħemla, u joqogħdu għat‑tmexxija tas‑sultan Mosija. Madwar 121–120 Q.K.[/i]\n\n1 U issa ġara li Għammon u s‑sultan Limħi bdew jikkonsultaw man‑nies kif huma setgħu jinħelsu mill‑jasar; u ordnaw biex in‑nies kollha jinġabru flimkien; u huma għamlu dan biex ikunu jistgħu jaraw x’jaħsbu n‑nies dwar din il‑ħaġa.\n\n2 U ġara li huma ma setgħu jsibu l‑ebda mod kif setgħu jinħelsu mill‑jasar, ħlief li jaqbdu lil marthom u lil uliedhom, u l‑merħliet tagħhom, u l‑baqar tagħhom, u t‑tined tagħhom, u jerħulha lejn ix‑xagħri; għax peress li l‑Lamaniti kienu daqstant numerużi, kien impossibbli li n‑nies ta’ Limħi jeħduha magħhom, jekk ħasbu li setgħu jinħelsu mill‑jasar permezz tax‑xabla.\n\n3 Issa ġara li Gidgħon mar quddiem is‑sultan u qallu: Issa, O sultan, inti kemm il‑darba tajt widen għal kliemi meta aħna konna ninsabu f’xi tilwima ma’ ħutna, il‑Lamaniti.\n\n4 U issa, O sultan, jekk inti ma sibtnix li jien qaddej ma jiswa għal xejn, jew jekk sa issa dejjem b’xi mod smajt minn kliemi, u kien ta’ servizz għalik, bl‑istess mod nixtieq li f’dan il‑waqt inti tisma’ dak li se ngħid, u jien inkun il‑qaddej tiegħek u neħles lil dan il‑poplu mill‑jasar.\n\n5 U s‑sultan tah iċ‑ċans li jitkellem. U Gidgħon qallu:\n\n6 Aħseb ftit dwar il‑passaġġ ta’ wara, li tiġi għalih mill‑ħajt ta’ wara, fuq in‑naħa ta’ wara tal‑belt. Il‑Lamaniti, jew aħjar l‑għassiesa tal‑Lamaniti, billejl jiskru; għalhekk ejja noħorġu proklama fejn nitolbu lil dawn in‑nies kollha sabiex jiġbru l‑merħliet u l‑baqar tagħhom, ħalli mal‑lejl ikunu jistgħu jmexxuhom lejn ix‑xagħri.\n\n7 U jiena mmur skont kif tordnali int u nħallas l‑aħħar taxxa permezz tal‑inbid lil‑Lamaniti, u huma jiskru; u aħna ngħaddu mill‑passaġġ sigriet li hemm fuq in‑naħa tax‑xellug tal‑kamp tagħhom meta huma jkunu fis‑sakra u reqdin.\n\n8 B’hekk aħna nkunu nistgħu nitilqu lejn ix‑xagħri bin‑nisa tagħna u b’uliedna, u bil‑merħliet tagħna; u ngħaddu minn mal‑art ta’ Xilom.\n\n9 U ġara li s‑sultan ta widen għal dak li qal Gidgħon.\n\n10 U s‑sultan Limħi talab biex in‑nies tiegħu jiġbru l‑merħliet tagħhom flimkien; u hu bagħat it‑taxxa permezz tal‑inbid lil‑Lamaniti; u bagħatilhom ukoll aktar inbid, bħala rigal; u huma xorbu xarba nbid tajba milli kien bagħatilhom is‑sultan Limħi.\n\n11 U ġara li mal‑lejl in‑nies tas‑sultan Limħi telqu lejn ix‑xagħri bil‑merħliet tagħhom u l‑baqar tagħhom, u huma għaddew minn mal‑art ta’ Xilom ġewwa x‑xagħri, u dawwru triqthom lejn l‑art ta’ Żaraħemla, fejn kienu mmexxijin minn Għammon u minn ħutu.\n\n12 U huma ħadu magħhom id‑deheb kollu tagħhom, u l‑fidda kollha tagħhom, u l‑ħwejjeġ prezzjużi tagħhom, li huma setgħu jġorru, u ħadu magħhom ukoll fix‑xagħri l‑provvisti tagħhom; u komplew bil‑vjaġġ tagħhom.\n\n13 U wara li kienu ilhom bosta jiem fix‑xagħri huma waslu fl‑art ta’ Żaraħemla, u ngħaqdu man‑nies ta’ Mosija, u qagħdu għat‑tmexxija tiegħu.\n\n14 U ġara li Mosija laqagħhom bil‑ferħ; u hu laqa’ għandu wkoll l‑annali tagħhom, kif ukoll l‑annali li kienu nstabu min‑nies ta’ Limħi.\n\n15 U issa ġara li meta l‑Lamaniti ndunaw li n‑nies ta’ Limħi kienu telqu mill‑pajjiż mal‑lejl, huma bagħtu armata fix‑xagħri biex issegwihom;\n\n16 U wara li kienu ilhom isegwuhom jumejn sħaħ, ma setgħux ikomplu jsewgu minn fejn għaddew; għalhekk spiċċaw biex intilfu fix‑xagħri.\n\n", "mosiah 23": "Rakkont ta’ Alma u tal‑poplu tal‑Mulej, li kienu mġiegħla jaħarbu fix‑xagħri min‑nies tas‑Sultan Noè.\n\nJikkonsisti minn kapitlu 23 u 24.\n\n[center][font_size=26]Kapitlu 23[/font_size][/center]\n\n[i]Alma jirrifjuta li jkun sultan—Huwa jservi bħala qassis il‑kbir—Il‑Mulej iwiddeb lill‑poplu tiegħu, u l‑Lamaniti jaħtfu f’idejhom l‑art ta’ Ħelam—Amulon, il‑mexxej tal‑qassisin il‑ħżiena tas‑Sultan Noè, jiggverna taħt is‑saltna tal‑monarka Lamanita. Madwar 145–121 Q.K.[/i]\n\n1 Issa Alma, kien ġie mwissi mill‑Mulej li l‑armati tas‑sultan Noè kienu se jaħbtu għalihom, u huwa għarraf lin‑nies tiegħu b’dan, għalhekk huma ġabru flimkien il‑merħliet tagħhom, u ħadu ftit mill‑qamħ li kellhom, u rħewlha lejn ix‑xagħri qabel ma jfeġġu l‑armati tas‑sultan Noè.\n\n2 U l‑Mulej qawwihom tant li n‑nies tas‑sultan Noè ma setgħux jilħquhom biex jeqirduhom.\n\n3 U huma għaddew tmint ijiem jivvjaġġaw bil‑moħbi fix‑xagħri.\n\n4 U waslu f’art, iva, sewwasew f’art mill‑isbaħ u li tgħaxxaq, art mimlija ilma safi.\n\n5 U huma waqqfu l‑kampijiet tagħhom, u bdew jaħdmu l‑art, u bdew jibnu l‑bini; iva, huma kienu nies ħabrieka, u bdew jaħdmu bil‑kbir.\n\n6 U n‑nies kellhom ix‑xewqa li Alma jkun is‑sultan tagħhom, għax hu kien mill‑aktar maħbub min‑nies.\n\n7 Iżda hu qalilhom: Araw, ma jaqbilx li jkollna sultan; għax dan jgħid il‑Mulej: La tistmax bniedem aktar minn ieħor, jew l‑ebda bniedem m’għandu jaħseb li hu aħjar minn ħaddieħor; għalhekk jiena ngħidilkom li ma jaqbilx li intom ikollkom sultan.\n\n8 Madankollu, jekk hu possibbli li dejjem ikollkom nies ġusti sabiex ikunu s‑slaten tagħkom ikun tajjeb għalikom li jkollkom sultan.\n\n9 Iżda ftakru fil‑ħażen tas‑sultan Noè u l‑qassisin tiegħu; u jiena stess inqbadt f’nassa, u għamilt bosta ħwejjeġ li kienu mistmerra f’għajnejn il‑Mulej, li wassluni għal indiema mill‑aktar severa.\n\n10 Madankollu, wara daqstant taħbit, il‑Mulej sama’ l‑għajjat tiegħi, u wieġeb talbi, u għamilni strument f’idejh biex iwassal lil ħafna u ħafna minnkom lejn l‑għarfien tal‑verità tiegħu.\n\n11 Madankollu, jiena m’iniex se noqgħod niftaħar b’dan, għax jien m’iniex den li niftaħar bija nnifsi.\n\n12 U issa jiena ngħidilkom, intom ġejtu maħqurin mis‑sultan Noè, u kontu qed tinżammu fil‑jasar minnu u mill‑qassisin tiegħu, u lilkom wasslukom biex taqgħu fil‑ħażen; għalhekk intom kontu marbutin bl‑irbit tal‑ħażen.\n\n13 U issa hekk kif intom ġejtu meħlusin minn dan il‑jasar bil‑qawwa ta’ Alla; iva, sewwasew minn idejn is‑sultan Noè u n‑nies tiegħu, kif ukoll mill‑jasar tal‑ħażen, hekk ukoll nixtieq li intom iżżommu sħiħ f’dan il‑ħelsien li permezz tiegħu ġejtu ħielsa, u li ma tafdaw lil ebda bniedem biex isaltan fuqkom.\n\n14 Kif ukoll tafdaw lil ħadd biex ikun l‑għalliem tagħkom jew il‑ministru tagħkom, ħlief lil dak li hu bniedem ta’ Alla, li jimxi fi triqatu u jħares il‑kmandamenti tiegħu.\n\n15 B’dan il‑mod Alma għallem lin‑nies tiegħu, li kull bniedem għandu jħobb lil għajru bħalu nnifsu, li m’għandu jkun hemm l‑ebda tilwim bejniethom.\n\n16 U issa, Alma kien il‑qassis il‑kbir tagħhom, hu li kien il‑fundatur tal‑knisja tagħhom.\n\n17 U ġara li ħliefu ħadd ma kiseb l‑awtorità minn Alla li jxandar jew li jgħallem. Għalhekk huwa kkonsagra lill‑qassisin kollha tagħhom u l‑għalliema kollha tagħhom; u ġew ikkonsagrati biss dawk l‑irġiel li kienu ġusti.\n\n18 Għalhekk huma ħadu ħsieb lin‑nies tagħhom, u sostnewhom b’dak kollu li għandu x’jaqsam mas‑sewwa.\n\n19 U ġara li huma beda jkollhom risq kbir f’dik l‑art; u huma semmewha l‑art Ħelam.\n\n20 U ġara li huma tkattru u beda jkollhom risq kbir fl‑art ta’ Ħelam; u bnew belt, li semmewha l‑belt ta’ Ħelam.\n\n21 Madankollu l‑Mulej ra li kellu jwiddeb lill‑poplu tiegħu; iva, huwa pprova s‑sabar tagħhom u l‑fidi tagħhom.\n\n22 Madankollu—kull min jittama fih għad jintrefa’ ’l fuq fl‑aħħar jum. Iva, u hekk ġara minn dan il‑poplu.\n\n23 Għax araw, jiena se nurikom li huma nġiebu fil‑jasar, u ħadd ma seta’ jeħlishom ħlief il‑Mulej Alla tagħhom, iva, sewwasew l‑Alla ta’ Abraham u Iżakk u ta’ Ġakobb.\n\n24 U ġara li huwa ħelishom, u wriehom il‑qawwa kbira tiegħu, u kbir kien il‑ferħ tagħhom.\n\n25 Għax araw, ġara li waqt li huma kienu fl‑art ta’ Ħelam, iva, fil‑belt ta’ Ħelam, waqt li kienu qed jaħdmu l‑art tal‑madwar, araw kien hemm l‑armata tal‑Lamaniti fil‑fruntieri tal‑pajjiż.\n\n26 Issa ġara li ħut Alma ħarbu mill‑għelieqi tagħhom, u nġabru flimkien fil‑belt ta’ Ħelam; u huma kienu mill‑aktar beżgħana minħabba d‑dehra tal‑Lamaniti.\n\n27 Iżda Alma mar u waqaf fosthom, u ħeġġiġhom sabiex ma jibżgħux, iżda li għandhom jiftakru fil‑Mulej Alla tagħhom u huwa jeħlishom.\n\n28 Għalhekk huma sikktu l‑biżgħat tagħhom, u bdew jgħajtu lill‑Mulej biex huwa jrattab il‑qlub tal‑Lamaniti, ħalli huma jħennu għalihom, u għal marthom, u għal uliedhom.\n\n29 U ġara li l‑Mulej rattab il‑qlub tal‑Lamaniti. U Alma u ħutu marru u taw lilhom infushom f’idejhom; u l‑Lamaniti ħadu f’idejhom l‑art ta’ Ħelam.\n\n30 Issa l‑armati tal‑Lamaniti, li kienu mxew wara n‑nies tas‑sultan Limħi, spiċċaw intilfu fix‑xagħri għal bosta jiem.\n\n31 U araw, huma sabu lil dawk il‑qassisin tas‑sultan Noè, f’post li sejħulu Amulon; u huma bdew jieħdu f’idejhom l‑art ta’ Amulon u bdew jaħdmu r‑raba’.\n\n32 Issa l‑isem tal‑mexxej ta’ dawk il‑qassisin kien Amulon.\n\n33 U ġara li Amulon talab b’ħerqa lil‑Lamaniti; kif ukoll bagħat lin‑nisa tagħhom, li kienu wlied il‑Lamaniti, biex jitolbu b’ħerqa lil ħuthom, biex huma ma joqtlux lil żwieġhom.\n\n34 U l‑Lamaniti ħennew għal Amulon u għal ħutu, u ma qatluhomx, minħabba marthom.\n\n35 U Amulon u ħutu ngħaqdu mal‑Lamaniti, u huma kienu għaddejjin mix‑xagħri biex jaraw isibux l‑art ta’ Nefi meta huma skoprew l‑art ta’ Ħelam, li kienet tinsab f’idejn Alma u ħutu.\n\n36 U ġara li l‑Lamaniti wiegħdu lil Alma u lil ħutu, li jekk huma juruhom it‑triq li kienet twassal għall‑art ta’ Nefi huma kienu lesti jagħtuhom lura ħajjithom u l‑ħelsien tagħhom.\n\n37 Iżda wara li Alma wriehom it‑triq li kienet twassal għall‑art ta’ Nefi l‑Lamaniti ma żammewx il‑wegħda tagħhom; iżda huma poġġew l‑għassiesa madwar l‑art ta’ Ħelam, biex jgħassu lil Alma u lil ħutu.\n\n38 U dawk li kien għad baqa’ fosthom marru fl‑art ta’ Nefi; u wħud minnhom reġgħu lura fl‑art ta’ Ħelam, u magħhom ġabu wkoll lin‑nisa u lit‑tfal tal‑għassiesa li kien għad baqa’ f’dik l‑art.\n\n39 U s‑sultan tal‑Lamaniti ħalla lil Amulon ikun sultan u mexxej fuq in‑nies tiegħu, li kienu fl‑art ta’ Ħelam; madankollu hu ma seta’ jkollu l‑ebda setgħa li jagħmel xi ħaġa li tmur kontra r‑rieda tas‑sultan tal‑Lamaniti.\n\n", "mosiah 24": "[center][font_size=26]Kapitlu 24[/font_size][/center]\n\n[i]Amulon jippersegwita lil Alma u lin‑nies tiegħu—Huma jingħataw il‑mewt jekk huma jitolbu—Il‑Mulej jara li t‑tagħbija tagħhom tidher ħafifa—Hu jeħlishom mill‑jasar, u huma jerġgħu lura f’Żaraħemla. Madwar 145–120 Q.K.[/i]\n\n1 U ġara li Amulon kiseb il‑fiduċja tas‑sultan tal‑Lamaniti; għalhekk, is‑sultan tal‑Lamaniti ra li hu u ħutu kellhom jinħatru għalliema fuq il‑poplu tiegħu, iva, sewwasew fuq in‑nies li kienu fl‑art ta’ Xemlon, u fl‑art ta’ Xilom, u fl‑art ta’ Amulon.\n\n2 Għax il‑Lamaniti kienu ħadu f’idejhom dawn l‑artijiet kollha; għalhekk, is‑sultan tal‑Lamaniti ħatar slaten fuq dawn l‑artijiet kollha.\n\n3 U issa l‑isem tas‑sultan tal‑Lamaniti kien Laman, li kien issemma għal isem missieru; u għalhekk hu kien jissejjaħ is‑sultan Laman. U hu kien sultan fuq għadd kbir ta’ nies.\n\n4 U huwa ħatar għalliema minn fost ħut Amulon f’kull art li kienet tinsab f’idejn niesu; u b’hekk l‑ilsien ta’ Nefi beda jiġi mgħallem fost in‑nies kollha tal‑Lamaniti.\n\n5 U kienu nies mill‑aktar dħulin bejniethom; madankollu lil Alla ma kinux jafuh; u ħut Amulon ma għallmuhom xejn dwar il‑Mulej Alla tagħhom, u lanqas dwar il‑liġi ta’ Mosè; u lanqas ma għallmuhom kliem Abinadi;\n\n6 Iżda huma għallmuhom li kellhom dejjem jiktbu l‑istorja tagħhom, u li jiktbu lil xulxin.\n\n7 U b’dal‑mod il‑Lamaniti bdew jistagħnew, u bdew jinnegozjaw bejniethom u jikbru, u bdew isiru poplu qarrieq u makakk, fejn jidħol l‑għerf ta’ did‑dinja, iva, poplu mill‑aktar qarrieq, li jieħu gost b’kull xorta ta’ ħażen u serq, sakemm dan ma jkunx fost ħuthom stess.\n\n8 U ġara li Amulon beda jħaddem is‑setgħa tiegħu fuq Alma u ħutu, u beda jippersegwitah, u ordna li wliedu kellhom jippersegwitaw lil uliedhom.\n\n9 Għax Amulon kien jaf lil Alma, li hu kien wieħed mill‑qassisin tas‑sultan, u li kien hu li emmen kliem Abinadi u li kien ġie mkeċċi minn quddiem is‑sultan, u għalhekk huwa nkorla għalih; għax minkejja li fuqu kellu lis‑sultan Laman, huwa ħaddem is‑setgħa tiegħu fuqhom, u għabbihom bix‑xogħol, u poġġa fuqhom l‑argużini.\n\n10 U ġara li tant kienet kbira t‑tbatija tagħhom li huma bdew jitolbu b’qawwa lil Alla.\n\n11 U Amulon ordnalhom biex jieqfu mit‑talb tagħhom; u hu poġġa l‑għassiesa fuqhom sabiex jgħassuhom, biex kull min jinstab qiegħed jitlob lil Alla kellu jingħata l‑mewt.\n\n12 U Alma u n‑nies tiegħu ma għollewx leħinhom lejn il‑Mulej Alla tagħhom, iżda fetħu qalbhom miegħu; u hu kien jaf x’kienu l‑ħsibijiet ta’ qalbhom.\n\n13 U ġara li feġġ leħen il‑Mulej qalb it‑tbatija tagħhom, u qalilhom: Erfgħu raskom u agħmlu l‑qalb, għaliex jiena naf bil‑patt li intom għamiltu miegħi; u jiena nagħmel patt mal‑poplu tiegħi u neħilsu mill‑jasar.\n\n14 U jiena nħaffef ukoll it‑tagħbija li tpoġġiet fuq spallejkom, li anke intom stess ma tħossuhiex fuq daharkom, anke waqt li tinsabu fil‑jasar; u dan jien nagħmlu sabiex minn issa ’l quddiem intom tieqfu bħala xhieda għalija, u sabiex tkunu tafu tassew li jiena, il‑Mulej Alla, inżur lill‑poplu tiegħi fit‑tbatija tiegħu.\n\n15 U issa ġara li t‑tagħbija kollha li spiċċaw mgħobbijin biha Alma u ħutu ħfiefet; iva, il‑Mulej qawwihom li setgħu jġorru t‑tagħbija tagħhom b’mod faċli, u huma ssottomettew ruħhom bil‑ferħ u bis‑sabar għar‑rieda kollha tal‑Mulej.\n\n16 U ġara li tant kienet kbira l‑fidi tagħhom u tant kien kbir is‑sabar tagħhom li huma reġgħu semgħu leħen il‑Mulej jgħid: Agħmlu l‑qalb, għax għada jiena se neħliskom mill‑jasar.\n\n17 U huwa qal lil Alma: Mur f’ras dan il‑poplu, u jien niġi miegħek, u neħles lil dan il‑poplu mill‑jasar.\n\n18 Issa ġara li mal‑lejl Alma u n‑nies tiegħu ġabru flimkien il‑merħliet tagħhom, kif ukoll il‑qamħ tagħhom; iva, huma sewwasew għaddew il‑lejl kollu jiġbru flimkien il‑merħliet tagħhom.\n\n19 U kmieni filgħodu l‑Mulej tefa’ nagħsa tqila fuq il‑Lamaniti, iva, u l‑argużini kollha tagħhom spiċċaw f’raqda profonda.\n\n20 U Alma u n‑nies tiegħu rħewlha lejn ix‑xagħri; u wara li kienu ilhom mexjin il‑jum kollu huma waqqfu l‑kampijiet tagħhom f’wied, u l‑wied semmewh Alma, għaliex kien hu li mexxihom ġewwa x‑xagħri.\n\n21 Iva, u fil‑wied ta’ Alma huma raddew ħajr lil Alla talli huwa kien ħanin magħhom, u ħaffef it‑tagħbija tagħhom, u talli ħelishom mill‑jasar; għax huma kienu fil‑jasar, u ħadd aktar ma seta’ jeħlishom ħlief il‑Mulej Alla tagħhom.\n\n22 U huma raddew ħajr lil Alla, iva, l‑irġiel tagħhom kollha u n‑nisa tagħhom kollha u wliedhom kollha li kienu kapaċi jitkellmu għollew leħinhom b’tifħir lil Alla tagħhom.\n\n23 U issa l‑Mulej qal lil Alma: Għaġġel u oħroġ flimkien ma’ niesek ’il barra minn din l‑art, għax il‑Lamaniti qamu mir‑raqda u ġejjin warajkom; għalhekk oħroġ ’il barra minn din l‑art, u jien inwaqqaf lil‑Lamaniti f’dan il‑wied ħalli ma jibqgħux ġejjin wara dan il‑poplu.\n\n24 U ġara li huma telqu ’l barra mill‑wied, u rħewlha lejn ix‑xagħri.\n\n25 U wara li kienu ilhom tnax‑il jum fix‑xagħri huma waslu fl‑art ta’ Żaraħemla; u s‑sultan Mosija laqagħhom ukoll bil‑ferħ.\n\n", "mosiah 25": "[center][font_size=26]Kapitlu 25[/font_size][/center]\n\n[i]Dawk li ġejjin min‑nisel ta’ Mulek f’Żaraħemla jsiru Nefiti—Huma jsiru jafu dwar in‑nies ta’ Alma u ta’ Żeniff—Alma jgħammed lil Limħi u lin‑nies kollha tiegħu—Mosija jawtorizza lil Alma biex jorganizza l‑Knisja ta’ Alla. Madwar 120 Q.K.[/i]\n\n1 U issa s‑sultan Mosija ordna sabiex in‑nies kollha jinġabru flimkien.\n\n2 Issa ma kienx hemm daqstant minn ulied Nefi, jew daqstant minn dawk li kienu ġejjin min‑nisel ta’ Nefi, daqs kemm kien hemm min‑nies ta’ Żaraħemla, li kien ġej min‑nisel ta’ Mulek, u dawk li ġew miegħu fix‑xagħri.\n\n3 U ma kienx hemm daqstant min‑nies ta’ Nefi u min‑nies ta’ Żaraħemla daqs kemm kien hemm mil‑Lamaniti; iva, huma lanqas biss kienu jgħoddu nofshom.\n\n4 U issa n‑nies kollha ta’ Nefi nġabru flimkien, u l‑istess in‑nies kollha ta’ Żaraħemla, u huma nġabru flimkien f’żewġ gruppi.\n\n5 U ġara li Mosija qara, u ordna li jinqraw lill‑poplu tiegħu, l‑annali ta’ Żeniff; iva, huwa qara l‑annali tan‑nies ta’ Żeniff, miż‑żmien li fih huma ħallew l‑art ta’ Żaraħemla sakemm reġgħu lura.\n\n6 U hu qara wkoll ir‑rakkont ta’ Alma u ħutu, u t‑tbatija kollha tagħhom, miż‑żmien li fih ħallew l‑art ta’ Żaraħemla saż‑żmien li huma reġgħu lura.\n\n7 U issa, meta Mosija temm jaqra l‑annali, in‑nies tiegħu li baqgħu f’dik l‑art spiċċaw verament mistagħġba u miblugħa.\n\n8 Għax huma ma kinux jafu x’se jaqbdu jaħsbu; għaliex meta raw lil dawk li kienu ġew meħlusin mill‑jasar huma mtlew b’ferħ kbir immens.\n\n9 Kif ukoll meta ftakru f’ħuthom li kienu nqatlu mil‑Lamaniti huma mtlew bin‑niket, u saħansitra xerrdu bosta dmugħ ta’ niket.\n\n10 Kif ukoll meta ftakru fit‑tjubija immedjata ta’ Alla, u fil‑qawwa tiegħu li permezz tagħha ħeles lil Alma u lil ħutu minn idejn il‑Lamaniti u mill‑jasar, huma għollew leħinhom u raddew ħajr lil Alla.\n\n11 Kif ukoll meta ftakru fil‑Lamaniti, li kienu ħuthom, dwar l‑istat midneb u mniġġes tagħhom, huma mtlew bid‑diqa u bin‑niket għall‑ġid ta’ ruħhom.\n\n12 U ġara li dawk li kienu wlied Amulon u ħutu, li kienu ħadu b’marthom lil ulied bniet tal‑Lamaniti, ma kinux jaqblu mal‑imġieba ta’ missirijiethom, u ma ridux jissejħu aktar b’isem missirijiethom, għalhekk huma ħadu fuqhom infushom l‑isem ta’ Nefi, ħalli jkunu jistgħu jissejħu wlied Nefi u jingħaddu fost dawk li kienu jissejħu Nefiti.\n\n13 U issa n‑nies kollha ta’ Żaraħemla ġew magħduda man‑Nefiti, u dan għaliex is‑saltna għaddiet biss f’idejn dawk li kienu ġejjin min‑nisel ta’ Nefi.\n\n14 U issa ġara li meta Mosija temm ikellem u jaqra lin‑nies, huwa xtaq li anke Alma kellu jkellem lin‑nies.\n\n15 U Alma kellimhom, meta huma kienu jinsabu miġburin flimkien fi gruppi kbar, u hu mar ixandar lin‑nies, grupp wara l‑ieħor, l‑indiema u l‑fidi fil‑Mulej.\n\n16 U huwa ħeġġeġ lin‑nies ta’ Limħi u lil ħutu, lil dawk kollha li ġew meħlusin mill‑jasar, li għandhom jiftakru li kien il‑Mulej li ħelishom.\n\n17 U ġara li wara li Alma għallem lin‑nies bosta ħwejjeġ, u waqaf ikellimhom, is‑sultan Limħi wera x‑xewqa li jitgħammed; u n‑nies kollha tiegħu wrew ix‑xewqa li jitgħammdu wkoll.\n\n18 Għalhekk, Alma mar fl‑ilma u għammidhom; iva, huwa għammidhom bil‑mod li bih għammed lil ħutu fl‑ilmijiet ta’ Mormon; iva, u dawk kollha li huwa għammed saru parti mill‑knisja ta’ Alla; u dan għax huma emmnu kliem Alma.\n\n19 U ġara li s‑sultan Mosija ħalla lil Alma iwaqqaf knejjes madwar l‑art kollha ta’ Żaraħemla; u tah is‑setgħa li jordna qassisin u għalliema fuq kull knisja.\n\n20 Issa dan seħħ għaliex tant kien hemm nies li ma setgħux jiġu mmexxijin kollha minn għalliem wieħed; lanqas ma setgħu jisimgħu kollha l‑kelma ta’ Alla f’laqgħa waħda;\n\n21 Għalhekk huma nġabru flimkien fi gruppi differenti, jissejħu knejjes; b’kull knisja għandha l‑qassisin tagħha u l‑għalliema tagħha, u kull qassis ixandar il‑kelma skont kif ġiet imwassla lilu minn fomm Alma.\n\n22 U b’hekk, minkejja li kien hemm bosta knejjes huma kienu lkoll knisja waħda, iva, sewwasew il‑knisja ta’ Alla; għax xejn ma ġie mxandar f’kull waħda minn dawn il‑knejjes ħlief l‑indiema u l‑fidi f’Alla.\n\n23 U issa fl‑art ta’ Żaraħemla kien hemm seba’ knejjes. U ġara li dawk kollha li kellhom ix‑xewqa li jieħdu fuqhom l‑isem ta’ Kristu, jew ta’ Alla, ingħaqdu mal‑knejjes ta’ Alla;\n\n24 U kienu jissejħu l‑poplu ta’ Alla. U l‑Mulej sawwab l‑Ispirtu tiegħu fuqhom, u huma ġew imberkin, u kellhom ir‑risq fl‑art.\n\n", "mosiah 26": "[center][font_size=26]Kapitlu 26[/font_size][/center]\n\n[i]Bosta membri tal‑Knisja jitmexxew fid‑dnub minn dawk li ma jemmnux—Alma jiġi mwiegħed il‑ħajja eterna—Dawk li jindmu u jitgħammdu jiksbu l‑maħfra—Il‑membri midinbin tal‑Knisja li jindmu u jistqarru dnubiethom ma’ Alma u mal‑Mulej jiġu maħfura; għax inkella, huma ma jingħaddux fost il‑poplu tal‑Knisja. Madwar 120–100 Q.K.[/i]\n\n1 Issa ġara li kien hemm ħafna mill‑ġenerazzjoni li għadha tiela’ li ma setgħux jifhmu kliem is‑sultan Benjamin, peress li kienu għadhom tfal ċkejknin fiż‑żmien li fih huwa kellem lill‑poplu tiegħu; u huma ma kinux jemmnu fit‑tradizzjoni ta’ missirijiethom.\n\n2 Huma ma kinux jemmnu dak li kien intqal dwar il‑qawmien mill‑imwiet tal‑mejtin, lanqas ma kienu jemmnu dwar il‑miġja ta’ Kristu.\n\n3 U issa minħabba n‑nuqqas ta’ fidi tagħhom huma ma setgħux jifhmu l‑kelma ta’ Alla; u qalbhom twebbset.\n\n4 U ma ridux jitgħammdu; lanqas ma riedu jingħaqdu mal‑knisja. U kienu nies maqtugħin għalihom fejn tidħol il‑fidi tagħhom, u baqgħu hekk anke wara, sewwasew fl‑istat karnali u midneb tagħhom; għax ma kinux isejħu lill‑Mulej Alla tagħhom.\n\n5 U issa fir‑renju ta’ Mosija huma lanqas biss kienu jgħoddu daqs nofs il‑poplu ta’ Alla; iżda minħabba n‑nuqqas ta’ qbil li kien hemm bejn l‑aħwa huma kibru aktar fin‑numru.\n\n6 Għax ġara li huma qarrqu b’ħafna nies, li kienu fil‑knisja, bil‑kliem ħelu tagħhom, u wassluhom biex iwettqu bosta dnubiet; għalhekk kien hemm il‑bżonn li dawk li wettqu d‑dnub, li kienu fil‑Knisja, kellhom jiġu mwissija mill‑knisja.\n\n7 U ġara li huma nġiebu quddiem il‑qassisin, u ttieħdu għand il‑qassisin mill‑għalliema; u l‑qassisin ġabuhom quddiem Alma, li kien il‑qassis il‑kbir.\n\n8 Issa s‑sultan Mosija ta lil Alma s‑setgħa fuq il‑knisja.\n\n9 U ġara li Alma ma kien jaf xejn dwarhom; iżda kien hemm bosta xhieda kontrihom; iva, in‑nies waqfu hemm u kienu ħafna li xehdu dwar ħżunithom.\n\n10 Issa ħaġa bħal din qatt ma kienet ġrat qabel fil‑knisja; għalhekk Alma ħass ruħu titħawwad, u ordna li huma jittieħdu quddiem is‑sultan.\n\n11 U hu qal lis‑sultan: Ara, bosta huma dawn li aħna ġibna quddiemek, li qed jiġu mixlija minn ħuthom; iva, u huma nqabdu jwettqu kull tip ta’ ħażen. U huma ma jridux jindmu minn ħżunithom; għalhekk aħna ġibnihom quddiemek, ħalli tkun tista’ tagħmel ħaqq minnhom skont ir‑reati tagħhom.\n\n12 Iżda s‑sultan Mosija qal lil Alma: Ara, jiena mhux se nagħmel ħaqq minnhom; għalhekk jien se nagħtihom f’idejk biex tagħmel ħaqq minnhom.\n\n13 U issa Alma reġa’ għal darb’oħra ħass ruħu titħawwad; u hu mar u staqsa lill‑Mulej x’kellu jagħmel dwar din il‑ħaġa, għax beża’ li jagħmel dak li mhuwiex xieraq f’għajnejn Alla.\n\n14 U ġara li wara li fetaħ qalbu kollha ma’ Alla, huwa sama’ leħen il‑Mulej jgħidlu:\n\n15 Imbierek inti, Alma, u mberkin dawk li ġew mgħammdin fl‑ilmijiet ta’ Mormon. Imbierek inti minħabba l‑fidi kbira tiegħek u dan sempliċiment għax inti smajt il‑kliem tal‑qaddej tiegħi Abinadi.\n\n16 U mberkin dawk li għandhom fidi kbira għax sempliċiment huma semgħu l‑kliem li għidtilhom inti.\n\n17 U mbierek inti għaliex waqqaft knisja fost dan il‑poplu; u huma sejrin jistabbilixxu ruħhom u se jkunu l‑poplu tiegħi.\n\n18 Iva, imbierek hu dan il‑poplu li hu lest jieħu fuqu ismi; għax permezz ta’ ismi huma se jissejħu; u huma tiegħi.\n\n19 U għax lili inti staqsejtni dwar id‑diżubbidjenti, imbierek inti.\n\n20 Inti l‑qaddej tiegħi; u jiena nagħmel patt miegħek li inti se jkollok il‑ħajja eterna; u int se tkun il‑qaddej tiegħi u se tmur f’ismi, u tiġbor flimkien in‑nagħaġ tiegħi.\n\n21 U min se jisma’ leħni se jkun in‑nagħġa tiegħi; u lilu għandek tilqa’ fil‑knisja, u lilu jiena nilqa’ wkoll.\n\n22 Għax ara, din hi l‑knisja tiegħi; kull min jitgħammed għandu jitgħammed għall‑indiema. U dak li lilu inti tilqa’ għandu jemmen f’ismi; u lilu jiena naħfer liberalment.\n\n23 Għax huwa jiena li nieħu fuqi d‑dnubiet tad‑dinja; għax huwa jiena li ħloqthom; u huwa jiena li nrodd lil dak li jibqa’ jemmen sat‑tmiem post fuq il‑lemin tiegħi.\n\n24 Għax ara, huma jissejħu permezz ta’ ismi; u jekk lili jagħrfuni huma jiġu għandi, u jkollhom post għal dejjem fuq il‑lemin tiegħi.\n\n25 U għad jiġri li mbagħad meta ddoqq it‑tieni tromba dawk li qatt ma għarfuni jiġu u jieqfu quddiemi.\n\n26 U mbagħad huma jagħrfu li jiena l‑Mulej Alla tagħhom, li jiena l‑Feddej tagħhom; iżda huma ma jkunux iridu jiksbu l‑fidwa.\n\n27 U mbagħad jiena nistqarr magħhom li jien lilhom ma nafhomx; u huma jmorru fin‑nar ta’ dejjem li tħejja għax‑xitan u għall‑anġli tiegħu.\n\n28 Għalhekk jiena ngħidlek, li dak li ma jismax leħni, m’għandekx tilqgħu fil‑knisja tiegħi, għax lilu jiena m’iniex se nilqgħu fl‑aħħar jum.\n\n29 Għalhekk jiena ngħidlek, Mur; u kull min ikun diżubbidjenti lejja, inti għandek tagħmel ħaqq minnu skont id‑dnubiet li huwa wettaq; u jekk huwa jistqarr dnubietu miegħek u miegħi, u jindem bis‑sinċerità ta’ qalbu, inti lilu għandek taħfer, u jiena naħfirlu wkoll.\n\n30 Iva, u kemm‑il darba n‑nies tiegħi jindmu jiena naħfrilhom ħtijiethom kontrija.\n\n31 U intom ukoll għandkom taħfru lil xulxin ħtijietkom; għax fis‑sewwa ngħidilkom, dak li ma jaħfirx il‑ħtijiet ta’ għajru meta jgħid li nidem, huwa stess ikun waqqa’ l‑kundanna fuqu nnifsu.\n\n32 Issa jiena ngħidlek, Mur; u kull min ma jindimx minn dnubietu dan m’għandux jingħadd mal‑poplu tiegħi; u dan hu dak li għandu jiġi osservat minn issa ’l quddiem.\n\n33 U ġara li meta Alma sema’ dan il‑kliem huwa kitbu ħalli jkun jista’ jippreservah, u jkun jista’ jagħmel ħaqq min‑nies ta’ dik il‑knisja skont il‑kmandamenti ta’ Alla.\n\n34 U ġara li Alma mar u għamel ħaqq minn dawk li kienu nqabdu fil‑ħażen, skont il‑kelma tal‑Mulej.\n\n35 U dawk kollha li nidmu minn dnubiethom u stqarrewhom, lilhom għaddhom man‑nies tal‑knisja;\n\n36 U dawk li ma ridux jistqarru dnubiethom u jindmu minn ħżunithom, dawn ma ġewx magħduda man‑nies tal‑knisja, u isimhom ġie mħassar.\n\n37 U ġara li Alma mexxa dak kollu li kellu x’jaqsam mal‑knisja; u fosthom reġa’ beda jsaltan is‑sliem u verament beda jkollhom ir‑risq f’dak kollu li kellu x’jaqsam mal‑knisja, u huma bdew iġibu ruħhom sewwa quddiem Alla, jilqgħu fosthom lil ħafna, u jgħammdu lil ħafna.\n\n38 U issa Alma u l‑ħaddiema sħabu li kienu qed jieħdu ħsieb il‑knisja għamlu dan kollu, fejn huma bdew jimxu bir‑reqqa kollha, jgħallmu l‑kelma ta’ Alla f’kollox, jesperjenzaw kull tip ta’ tbatija, u jiġu ppersegwitati minn dawk li ma kinux jagħmlu parti mill‑knisja ta’ Alla.\n\n39 U huma wissew lil ħuthom; u huma wkoll ġew imwissija, kull wieħed minnhom permezz tal‑kelma ta’ Alla, skont dnubietu, jew skont id‑dnubiet li huwa wettaq, fejn ġie ordnat lilu minn Alla sabiex jitlob bla heda, u jrodd il‑ħajr f’kollox.\n\n", "mosiah 27": "[center][font_size=26]Kapitlu 27[/font_size][/center]\n\n[i]Mosija jipprojbixxi l‑persekuzzjoni u ħeġġeġ l‑ugwaljanza—Alma ż‑żgħir u l‑erba’ wlied subien ta’ Mosija jippruvaw jeqirdu l‑Knisja—Jidhrilhom anġlu u jordnalhom biex jieqfu jagħmlu l‑ħażin—Alma jintlaqat mill‑inabbiltà li jitkellem—Jeħtieġ li l‑umanità kollha titwieled mill‑ġdid biex tikseb is‑salvazzjoni—Alma u wlied Mosija jwasslu l‑bxara t‑tajba. Madwar 100–92 Q.K.[/i]\n\n1 U ġara li l‑persekuzzjonijiet li l‑knisja esperjenzat minn idejn dawk li ma jemmnux tant kibru li l‑membri tal‑knisja bdew igergru u jilmentaw mal‑mexxejja tagħhom dwar din il‑ħaġa; u huma bdew jilmentaw ma’ Alma. U Alma ħa l‑każ quddiem Mosija, is‑sultan tagħhom. U Mosija kkonsulta mal‑qassisin tiegħu.\n\n2 U ġara li s‑sultan Mosija bagħat proklama madwar il‑pajjiż kollu biex fost dawk li ma jemmnux m’għandu jkun hemm ħadd li jippersegwita lil xi persuna li kienet tagħmel parti mill‑knisja ta’ Alla.\n\n3 U ġie mogħti kmand strett mal‑knejjes kollha li ma kellu jkun hemm l‑ebda persekuzzjonijiet bejniethom, li għandu jkun hemm l‑ugwaljanza bejn il‑bnedmin kollha;\n\n4 Li l‑ebda sens ta’ kburija jew suppervja m’għandu jiddisturba l‑paċi tagħhom; li kull bniedem għandu jistma lil għajru bħalu nnifsu, u jaħdem b’idejh biex imantni lilu nnifsu.\n\n5 Iva, u l‑qassisin u l‑għalliema kollha tagħhom għandhom jaħdmu b’idejhom biex imantnu lilhom infushom, f’kwalunkwe sitwazzjoni ħlief jekk ikunu morda, jew verament fil‑bżonn; u għax huma għamlu dan, il‑grazzja ta’ Alla ġiet mogħtija lilhom bil‑kotra.\n\n6 U beda jkun hemm paċi kbira fl‑art; u n‑nies bdew joktru bil‑kbir, u bdew jinxterdu mal‑wiċċ kollu tal‑art, iva, mat‑tramuntana u man‑nofsinhar, mal‑lvant u mal‑punent, u bdew jibnu bliet kbar u rħula f’kull naħa tal‑pajjiż.\n\n7 U l‑Mulej żarhom u tahom ġid kbir, u huma saru poplu mill‑aktar kbir u għani.\n\n8 Issa l‑ulied subien ta’ Mosija kienu fost dawk li ma jemmnux; u fosthom kien hemm ukoll wieħed mit‑tfal ta’ Alma, u hu kien jismu Alma, għal missieru; madankollu, hu sar bniedem mill‑aktar ħażin u jqim l‑idoli. U hu kien raġel ta’ ħafna kliem, u lin‑nies qalilhom bosta kliem ħelu; għalhekk huwa wassal lil bosta min‑nies biex iwettqu ħafna mill‑istess ħażen li kien iwettaq hu.\n\n9 U hu beda jfixkel bil‑kbir il‑progress tal‑knisja ta’ Alla; huwa beda jirbaħ qlub il‑nies; beda jikkawża bosta tilwim fost il‑poplu; u lill‑għadu ta’ Alla beda jagħtih iċ‑ċans li jeżerċita l‑qawwa tiegħu fuqhom.\n\n10 U ġara li waqt li kien għaddej jeqred il‑knisja ta’ Alla, għax huwa beda jipprova jeqred il‑knisja bil‑moħbi flimkien ma’ wlied Mosija, u jmexxi lill‑poplu tal‑Mulej fit‑triq il‑ħażina, kontra l‑kmandamenti ta’ Alla, kif ukoll tas‑sultan—\n\n11 U kif għidtilkom, hekk kif kienu għaddejjin jeħduha kontra Alla, araw, dehrilhom anġlu tal‑Mulej; u hu niżel bħallikieku kien qiegħed ġewwa sħaba; u tkellem b’leħen iriegħed, li wassal biex l‑art li kienu fuqha titheżżeż;\n\n12 U huma tant stagħġbu, li waqgħu mal‑art, u ma fehmux il‑kliem li huwa qalilhom.\n\n13 Madankollu huwa reġa’ għajjat u qal: Alma, qum u ismagħni, għalfejn qed tippersegwita l‑knisja ta’ Alla? Għax il‑Mulej qal: Din hi l‑knisja tiegħi li jiena se nwaqqaf; u xejn mhu se jġarrafha, ħlief id‑diżubbidjenza tal‑poplu tiegħi.\n\n14 U għal darb’oħra, l‑anġlu qal: Ara, il‑Mulej sema’ t‑talb tal‑poplu tiegħu, kif ukoll it‑talb tal‑qaddej tiegħu, Alma, li hu missierek; għax huwa talab għalik b’fidi kbira biex inti tkun tista’ tagħraf il‑verità; għalhekk, għal dan il‑għan jiena ġejt biex nikkonvinċik dwar il‑qawwa u l‑awtorità ta’ Alla, ħalli t‑talb tal‑qaddejja tiegħu jkun jista’ jinstama’ skont il‑fidi tagħhom.\n\n15 U issa ara, tista’ inti tiddubita l‑qawwa ta’ Alla? Għax ara, leħni ma wassalx biex l‑art titriegħed? U lili mhux qed tarani quddiemek? U jiena mibgħut minn Alla.\n\n16 Issa jiena ngħidlek: Mur, u ftakar fil‑jasar ta’ missirijietek fl‑art ta’ Ħelam, u fl‑art ta’ Nefi; u ftakar kemm huwa għamel għalihom ħwejjeġ kbar; għax huma kienu fil‑jasar, u hu ħelishom. U issa jiena ngħidlek, Alma, mur, u tkomplix aktar teqred il‑knisja, ħalli t‑talb tagħhom ikun jista’ jinstama’, anke jekk inti stess trid li tiġi mwarrab.\n\n17 U issa ġara li dan kien l‑aħħar kliem li l‑anġlu qal lil Alma, u mbagħad telaq.\n\n18 U issa Alma u dawk li kienu miegħu reġgħu nxteħtu mal‑art, tant huma spiċċaw miblugħin bil‑għaġeb; għax b’għajnejhom stess huma raw anġlu tal‑Mulej; u leħnu kien bħar‑ragħad, li riegħed l‑art; u huma kienu jafu li xejn ħlief il‑qawwa ta’ Alla ma seta’ jriegħed l‑art u jwassalha biex titheżżeż bħallikieku trid tinqasam min‑nofs.\n\n19 U issa Alma tant baqa’ mistagħġeb li ma setgħax jitkellem, fejn lanqas biss seta’ jiftaħ fommu; iva, u hu ħassu dgħajjef tant li ma setax iċaqlaq idejh; għalhekk huwa ttieħed minn dawk li kienu miegħu, u ġarrewh bla ma tħarrek, sewwasew sakemm qegħduh quddiem missieru.\n\n20 U lil missieru spjegawlu dak kollu li kienu għaddew minnu; u missieru feraħ, għax kien jaf li kienet il‑qawwa ta’ Alla.\n\n21 U hu ordna biex tingħaqad flimkien il‑miġemgħa ħalli huma jkunu jistgħu jaraw b’għajnejhom x’kien għamel ma’ ibnu l‑Mulej, kif ukoll ma’ dawk li kienu miegħu.\n\n22 U hu ordna biex il‑qassisin jinġabru flimkien; u huma bdew isumu, u jitolbu lill‑Mulej Alla tagħhom biex huwa jiftaħ fomm Alma, ħalli jkun jista’ jitkellem, kif ukoll biex huwa jikseb is‑saħħa f’riġlejh—ħalli għajnejn in‑nies ikunu jistgħu jinfetħu biex jaraw u jagħrfu t‑tjubija u l‑glorja ta’ Alla.\n\n23 U ġara li wara li huma għaddew jumejn u żewġt iljieli jsumu u jitolbu, Alma reġa’ kiseb lura s‑saħħa f’riġlejh, u hu qam bilwieqfa u beda jkellimhom, u jitlobhom biex jagħmlu l‑qalb:\n\n24 Għaliex, huwa qal, jiena ndimt minn dnubieti, u ġejt mifdi mill‑Mulej; araw jiena ġejt imwieled mill‑Ispirtu.\n\n25 U l‑Mulej qalli: Tistagħġibx li l‑bnedmin kollha, iva, irġiel u nisa, ta’ kull ġens, tribù, ilsien, u poplu, jeħtieġ li jitwieldu mill‑ġdid; iva, jitwieldu minn Alla, jinbidlu mill‑istat karnali u mitluf tagħhom, għal stat ta’ tjieba, fejn huma jiġu mifdijin minn Alla, u jsiru wliedu;\n\n26 U b’hekk isiru ħlejjaq ġodda; u jekk ma jagħmlux dan, huma bl‑ebda mod ma jistgħu jirtu s‑saltna ta’ Alla.\n\n27 Jiena ngħidilkom, jekk ma jiġrix hekk, huma jispiċċaw jitwarrbu; u jien naf dan għax kont kważi se niġi nwarrab.\n\n28 Madankollu, wara li kelli ngħaddi minn daqstant tbatija, u fl‑indiema tiegħi sa kważi rajt il‑mewt, il‑Mulej fil‑ħniena tiegħu ħass li kellu jaħtafni minn ġon‑nar dejjem iħeġġeġ, u jiena ġejt imwieled minn Alla.\n\n29 Ruħi ġiet mifdija minn daqstant imrar u mill‑jasar tal‑ħażen. Jiena kont ninsab fl‑aktar abbiss mudlam; iżda issa nista’ nara d‑dawl meraviljuż ta’ Alla. Ruħi kienet qed tiġi ttorturata minn turment bla tmiem; iżda ġejt maħtuf, u ruħi m’għadhiex aktar muġugħa.\n\n30 Jiena warrabt lill‑Feddej tiegħi, u ċħadt dak li qalu missirijietna; iżda issa biex huma jkunu jistgħu jagħrfu minn qabel li hu għandu jiġi, u li hu jiftakar f’kull ħlejqa li huwa ħalaq, huwa se juri lilu nnifsu lil kulħadd.\n\n31 Iva, kull irkoppa tmil, u kull ilsien jistqarr quddiemu. Iva, sewwasew fl‑aħħar jum, meta l‑bnedmin kollha għad jieqfu quddiemu biex huwa jagħmel ħaqq minnhom, imbagħad huma jistqarru, dawk li jgħixu mingħajr Alla fid‑dinja, li l‑kundanna tagħhom, ta’ kastig bla tmiem, hija waħda ġusta; u huma għad jitriegħdu, u jirtogħdu, u jinħbew mill‑ħarsa ta’ għajnu, li tara kollox.\n\n32 U issa ġara li Alma beda minn issa ’l quddiem jgħallem lin‑nies, flimkien ma’ dawk li kienu ma’ Alma meta dehrilhom l‑anġlu, iterrqu madwar il‑pajjiż kollu, ixandru lin‑nies kollha l‑ħwejjeġ li huma semgħu u raw, kif ukoll ixandru l‑kelma ta’ Alla b’tant tbatija, fejn bdew jiġu ppersegwitati bil‑kbir minn dawk li ma kinux jemmnu, u bdew jiġu msawwta minn ħafna minnhom.\n\n33 Iżda minkejja dan kollu, huma kienu ta’ konsolazzjoni kbira għall‑membri tal‑knisja, fejn saħħewlhom il‑fidi tagħhom, u bis‑sabar kollu u b’tant tbatija ħeġġewhom biex iħarsu l‑kmandamenti ta’ Alla.\n\n34 U erba’ minnhom kienu wlied Mosija; u isimhom kien Għammon, u Aron, u Omner, u Ħimni; dawn kienu l‑ismijiet ta’ wlied Mosija.\n\n35 U huma daru l‑art kollha ta’ Żaraħemla, u marru qalb in‑nies kollha li kienu taħt ir‑renju tas‑sultan Mosija, b’ħerqa kbira jippruvaw isewwu l‑ħsara kollha li huma kienu għamlu lill‑knisja, jistqarru dnubiethom kollha, u jxandru dak kollu li huma raw, u jispjegaw il‑profeziji u l‑iskrittura lil dawk kollha li kellhom ix‑xewqa li jisimgħuhom.\n\n36 U b’hekk huma kienu strumenti f’idejn Alla biex iwasslu lil ħafna biex jagħrfu l‑verità, iva, biex jagħrfu lill‑Feddej tagħhom.\n\n37 U henjin huma verament! Għax huma xandru l‑paċi; huma xandru r‑riżq; u huma ħabbru lill‑poplu li l‑Mulej isaltan.\n\n", "mosiah 28": "[center][font_size=26]Kapitlu 28[/font_size][/center]\n\n[i]Ulied Mosija jmorru jxandru fost il‑Lamaniti—Permezz taż‑żewġ ġebliet tal‑veġġent, Mosija jittraduċi l‑pjanċi tal‑Ġarediti. Madwar 92 Q.K.[/i]\n\n1 Issa ġara li wara li wlied Mosija wettqu dan kollu, huma ħadu grupp żgħir magħhom u reġgħu lura għand missierhom, is‑sultan, u xtaquh li huwa jħallihom ikunu jistgħu, flimkien ma’ dawn li huma għażlu, jitilgħu sal‑art ta’ Nefi ħalli jkunu jistgħu jxandru l‑ħwejjeġ li huma semgħu, u biex ikunu jistgħu jaqsmu l‑kelma ta’ Alla ma’ ħuthom, il‑Lamaniti—\n\n2 Biex forsi jkunu jistgħu jwassluhom biex jagħrfu lill‑Mulej Alla tagħhom, u jikkonvinċuhom dwar il‑ħażen ta’ missirijiethom; u biex forsi jkunu jistgħu jfejquhom mill‑mibegħda tagħhom lejn in‑Nefiti, ħalli huma wkoll jitwasslu biex jithennew fil‑Mulej Alla tagħhom, ħalli jkunu jistgħu joffru l‑id tal‑ħbiberija lil xulxin, u ma jkunx hemm aktar tilwim fl‑art li tahom il‑Mulej Alla tagħhom.\n\n3 Issa huma kellhom ix‑xewqa li s‑salvazzjoni tiġi mxandra lil kull ħlejqa, għax ma kinux jifilħu jaraw mqar ruħ waħda tinqered; iva, anke l‑ħsieb biss li xi ruħ se jkollha tgħaddi minn turment bla tmiem wassalhom biex huma jitriegħdu u jirtogħdu.\n\n4 U kien b’dan il‑mod li l‑Ispirtu tal‑Mulej ħadem fuqhom, għax huma kienu l‑aktar ħżiena fost il‑midinbin. U l‑Mulej ħass fil‑ħniena infinita tiegħu li kellu jħenn għalihom; madankollu huma batew daqstant diqa f’qalbhom minħabba ħżunithom, fejn batew ferm għax beżgħu li sejrin jitwarrbu għal dejjem.\n\n5 U ġara li huma għaddew bosta jiem jitolbu b’ħerqa lil missierhom ħalli jkunu jistgħu jitilgħu sal‑art ta’ Nefi.\n\n6 U s‑sultan Mosija mar u staqsa lill‑Mulej jekk għandux iħalli lil uliedu jitilgħu fost il‑Lamaniti biex ixandru l‑kelma.\n\n7 U l‑Mulej qal lil Mosija: Ħallihom jitilgħu, għax bosta sejrin jemmnu fi kliemhom, u se jiksbu l‑ħajja eterna; u jiena sejjer neħles lil uliedek minn idejn il‑Lamaniti.\n\n8 U ġara li Mosija ppermetta li huma jitilgħu u jagħmlu skont ma talbuh.\n\n9 U huma rħewlha lejn ix‑xagħri biex jitilgħu ħalli jxandru l‑kelma fost il‑Lamaniti; u minn issa ’l quddiem jiena sejjer nikteb dwar l‑għemejjel tagħhom.\n\n10 Issa s‑sultan Mosija ma kellu lil ħadd f’idejn min jgħaddi s‑saltna, għax ma kien hemm ħadd fost uliedu li kien lest jaċċetta s‑saltna.\n\n11 Għalhekk huwa ħa l‑annali li kienu mnaqqxin fuq il‑pjanċi tal‑bronż, kif ukoll fuq il‑pjanċi ta’ Nefi, u l‑ħwejjeġ kollha li huwa kien żamm u ppreserva skont il‑kmandamenti ta’ Alla, wara li ttraduċa u ra li jinkitbu l‑annali li kienu fuq il‑pjanċi tad‑deheb li kienu nstabu min‑nies ta’ Limħi, li ġew mgħoddija lilu permezz ta’ id Limħi;\n\n12 U dan huwa għamel minħabba l‑anzjetà kbira tan‑nies tiegħu; għax huma kellhom xewqa kbira ferm li jkunu jafu dwar dawk in‑nies li kienu nqerdu.\n\n13 U issa huwa ttraduċihom permezz ta’ dawk iż‑żewġ ġebliet li kienu marbutin maż‑żewġt itruf ta’ qaws.\n\n14 Issa dawn il‑ħwejjeġ kienu ġew imħejjijin sa mill‑bidu nett, u ġew mgħoddija minn nisel għal nisel, bil‑għan li jinterpretaw l‑ilsna;\n\n15 U huma ġew imħarsa u ppreservati permezz ta’ id il‑Mulej, ħalli hu jkun jista’ jiżvela lil kull ħlejqa li għandha tiret l‑art dwar il‑ħażen u l‑għemejjel mistkerrha tal‑poplu tiegħu;\n\n16 U kull min għandu f’idejh dawn il‑ħwejjeġ jissejjaħ veġġent, skont id‑drawwa tal‑qedem.\n\n17 Issa li Mosija temm jittraduċi dawn l‑annali, araw, huma jitkellmu dwar poplu li kien ġie meqrud, miż‑żmien li fih huma nqerdu u jibqgħu sejrin lura sal‑bini tat‑torri l‑kbir, fiż‑żmien li fih il‑Mulej ħawwad ilsien il‑poplu u huma spiċċaw imxerrdin ma’ wiċċ l‑art kollha, iva, sewwasew minn dak iż‑żmien u jibqgħu sejrin lura sal‑ħolqien ta’ Adam.\n\n18 Issa dan ir‑rakkont wassal lin‑nies ta’ Mosija biex jitnikktu bil‑kbir, iva, huma mtlew bid‑diqa; madankollu dan wassalhom biex jiksbu bosta informazzjoni, li mliethom b’ferħ kbir.\n\n19 U dan ir‑rakkont se jinkiteb aktar tard; għax araw, ikun jaqbel li n‑nies kollha jkunu jafu l‑ħwejjeġ li hemm miktuba f’dan ir‑rakkont.\n\n20 U issa, kif għidtilkom, wara li s‑sultan Mosija wettaq dan kollu, huwa ħa l‑pjanċi tal‑bronż, u kull ħaġa li hu kien ippreserva, u għaddihom lil Alma, li kien iben Alma; iva, l‑annali kollha, kif ukoll l‑interpreti, u tahomlu, u ordnalu biex iħarishom u jippreservahom, kif ukoll biex iżomm storja bil‑mitkub tal‑poplu, ħalli l‑kitba tkun tista’ tgħaddi minn ġenerazzjoni għall‑oħra, l‑istess kif ilha tgħaddi minn ġenerazzjoni għall‑oħra miż‑żmien li fih Leħi ħalla Ġerusalemm.\n\n", "mosiah 29": "[center][font_size=26]Kapitlu 29[/font_size][/center]\n\n[i]Mosija jipproponi li jintgħażlu mħallfin minflok sultan—Slaten ħżiena jwaqqgħu lill‑poplu tagħhom fid‑dnub—Alma ż‑żgħir jintgħażel bħala prim imħallef permezz ta’ leħen il‑poplu—Huwa wkoll il‑qassis il‑kbir fuq il‑Knisja—Alma l‑kbir u Mosija jmutu. Madwar 92–91 Q.K.[/i]\n\n1 Issa meta Mosija għamel dan huwa bagħat proklama mal‑pajjiż kollu, fost in‑nies kollha, fejn xtaq ikun jaf kif jaħsbuha dwar min kellu jkun is‑sultan tagħhom.\n\n2 U ġara li leħen il‑poplu qal: Aħna nixtiequ li ibnek Aron għandu jkun is‑sultan tagħna u l‑mexxej tagħna.\n\n3 Issa Aron kien tela’ fl‑art ta’ Nefi, għalhekk is‑sultan ma setax jgħaddi s‑saltna f’idejh; u Aron lanqas ma kien se jaċċetta li jieħu f’idejh is‑saltna; u ħadd minn fost ulied Mosija ma kien lest li jieħu f’idejh is‑saltna.\n\n4 Għalhekk is‑sultan Mosija reġa’ bagħat proklama fost il‑poplu; iva, sewwasew huwa bagħatha bil‑miktub fost il‑poplu. U dan huwa l‑kliem li huwa kiteb, fejn qal:\n\n5 Araw, ja poplu tiegħi, jew aħjar ħuti, għax jiena nistmakom bħala tali, nixtieq li intom tixtarru ftit dwar dak li ntlabtu tixtarru dwaru—peress hija x‑xewqa tagħkom li jkollhom sultan.\n\n6 Issa jiena nistqarr magħkom li dak li bi dritt is‑saltna għandha tgħaddi f’idejh ma aċċettahiex, u mhux lest jieħu f’idejh is‑saltna.\n\n7 U issa jekk kellu jinħatar xi ħadd ieħor minfloku, araw jiena nibża’ li fostkom iqum it‑tilwim. U jaf jagħti l‑każ li ibni, li tiegħu bi dritt is‑saltna hi, jispiċċa jinkorla u jwassal biex hu jipperswadi lil parti minn dan il‑poplu biex tmur warajh, fejn dan iwassal għal gwerer u tilwim fostkom, li jispiċċa jkun il‑kawża ta’ ħafna tixrid ta’ demm u tgħawwiġ ta’ triq il‑Mulej, iva, u jwassal biex jeqred l‑erwieħ ta’ bosta nies.\n\n8 Issa jien ngħidilkom ejjew inkunu għaqlin u nixtarru ftit dwar dawn il‑ħwejjeġ, għax aħna m’għandna l‑ebda dritt li neqirdu lil ibni, lanqas m’għandu jkollna dritt li neqirdu lil xi ħadd ieħor jekk huwa jinħatar minfloku.\n\n9 U jekk ibni jerġa’ lura għall‑kburija u l‑frugħa huwa jirtira dak li qal, u jieħu tiegħu bid‑dritt is‑saltna, u dan iwassal biex hu kif ukoll dan il‑poplu jaqgħu waħda sew fid‑dnub.\n\n10 U issa ejjew inkunu għaqlin u nirriflettu ftit dwar dawn il‑ħwejjeġ, u nagħmlu dak li jġib il‑paċi fost dan il‑poplu.\n\n11 Għalhekk jiena nkun is‑sultan tagħkom għal kumplament ta’ ħajti; madankollu, ejjew naħtru mħallfin, biex jagħmlu ħaqq minn dan il‑poplu skont il‑liġi tagħna; u nirranġaw mill‑ġdid l‑affarijiet ta’ dan il‑poplu, fejn naħtru nies għaqlin bħala mħallfin, li jagħmlu ħaqq minn dan il‑poplu skont il‑kmandamenti ta’ Alla.\n\n12 Issa ikun aħjar jekk bniedem jagħmel ħaqq minnu Alla milli l‑bniedem, għax il‑ħaqq ta’ Alla huwa dejjem ġust, iżda l‑ħaqq tal‑bniedem mhux dejjem ġust.\n\n13 Għalhekk, jekk kien possibbli li intom ikollkom nies ġusti bħala slaten tagħkom, li jwettqu l‑liġijiet ta’ Alla, u jagħmlu ħaqq minn dan il‑poplu skont il‑kmandamenti tiegħu, iva, jekk jista’ jkollkom nies bħala slaten tagħkom li jagħmlu sewwasew dak li għamel missieri Benjamin għal dan il‑poplu—jien ngħidilkom, jekk dejjem dan ikun il‑każ mela jkun jaqbel li jkollkom dejjem slaten biex imexxukom.\n\n14 U anke jiena ħdimt bil‑qawwa u l‑ħila kollha li għandi, biex ngħallimkom il‑kmandamenti ta’ Alla, u nistabbilixxi l‑paċi mal‑pajjiż kollu, ħalli ma jkun hawn l‑ebda gwerer jew tilwim, l‑ebda serq, jew issakkeġġar, l‑ebda qtil, jew xi tip ta’ ħażen;\n\n15 U kull min wettaq il‑ħażen, lilu jiena kkastigajt skont ir‑reat li huwa wettaq, skont il‑liġi li ġiet mogħtija lilna minn missirijietna.\n\n16 Issa jien ngħidilkom, peress li mhux il‑bnedmin kollha huma ġusti, ma jaqbilx li intom ikollkom sultan jew slaten bħala mexxejja tagħkom.\n\n17 Għax araw, sultan wieħed ħażin iwassal biex jitwettaq tant ħażen, iva, u sseħħ qerda mill‑aktar kbira!\n\n18 Iva, ftakru fis‑sultan Noè, fil‑ħażen tiegħu u l‑għemejjel mistkerrha tiegħu, kif ukoll fil‑ħażen u l‑għemejjel mistkerrha tal‑poplu tiegħu. Araw x’qerda mill‑aktar kbira niżlet fuqhom; kif ukoll minħabba ħżunithom huma nġiebu fil‑jasar.\n\n19 U kieku ma kienx għall‑interpożizzjoni tal‑Ħallieq kollu għerf tagħhom u dan minħabba l‑indiema sinċiera tagħhom, huma inevitabbilment kienu jibqgħu fil‑jasar sa issa.\n\n20 Iżda araw, huwa ħelishom peress li huma umiljaw ruħhom quddiemu; u peress li huma talbuh b’qawwa huwa ħelishom mill‑jasar; u b’dal‑mod il‑Mulej jaħdem bil‑qawwa tiegħu f’kull każ fost ulied il‑bnedmin, fejn joffri d‑driegħ ta’ ħniena tiegħu lil kull min jistkenn fih.\n\n21 U araw, issa jien ngħidilkom, intom ma tistgħux tneħħu mit‑tron sultan inġust ħlief permezz ta’ ħafna tilwim, u tant tixrid ta’ demm.\n\n22 Għax araw, hu għandu sħabu fil‑ħażen, u jżomm l‑għassiesa madwaru; u jeqred għal kollox il‑liġijiet ta’ dawk li saltnu bil‑ġustizzja qablu; u jgħaffeġ taħt riġlejh il‑kmandamenti ta’ Alla;\n\n23 U hu jippromulga liġijiet, u jibgħathom fost il‑poplu tiegħu, iva, liġijiet skont il‑ħażen tiegħu; u kull min ma jobdix il‑liġijiet tiegħu jara li huwa jinqered; u dawk kollha li jeħduha kontrih huwa jibgħat l‑armati tiegħu għall‑gwerra kontrihom, u jekk ikun jista’ jeqridhom; u b’dal‑mod sultan inġust jgħawweġ triqat is‑sewwa kollu.\n\n24 U issa araw jiena ngħidilkom, ma jaqbilx li jiġu fuqkom għemejjel mistkerrha bħal dawn.\n\n25 Għalhekk, agħżlu intom imħallfin, permezz ta’ leħen dan il‑poplu, biex isir ħaqq minnkom skont il‑liġijiet li ngħataw lilkom minn missirijietna, li huma korretti, u li ngħataw lilhom permezz ta’ id il‑Mulej.\n\n26 Issa mhijiex ħaġa komuni li leħen il‑poplu jkun jixtieq xi ħaġa li tmur kontra dak li hu ġust; iżda hi ħaġa komuni li l‑minoranza tal‑poplu tixtieq dak li mhuwiex ġust; għalhekk araw li tibqgħu twettqu dil‑ħaġa u tgħadduha bħala liġi—wettqu xogħolkom permezz ta’ leħen il‑poplu.\n\n27 U jekk jasal żmien meta leħen il‑poplu jagħżel il‑ħażen, dak hu ż‑żmien meta jiġu fuqkom il‑ġudizzji ta’ Alla; iva, dak hu ż‑żmien meta hu jiġi jżurkom f’nofs qerda kbira sewwasew kif ġara meta huwa żar din l‑art qabel.\n\n28 U issa jekk ikollkom imħallfin, u huma ma jagħmlux ħaqq minnkom skont il‑liġi li ngħatat, intom tistgħu taraw li jsir ħaqq minnhom minn imħallef superjuri.\n\n29 Jekk l‑imħallfin superjuri jagħmlu ħaqq li mhux ġust, għandkom taraw li numru żgħir minn fost l‑imħallfin inferjuri jinġabru flimkien, u huma jagħmlu ħaqq mill‑imħallfin superjuri, skont leħen il‑poplu.\n\n30 U jien nordnalkom biex tagħmlu dawn il‑ħwejjeġ fil‑biża’ tal‑Mulej; u nordnalkom biex tagħmlu dawn il‑ħwejjeġ, u ma jkollhom l‑ebda sultan; ħalli jekk dawn in‑nies iwettqu d‑dnubiet u l‑ħażen, ikollhom iwieġbu għalihom huma stess.\n\n31 Għax araw jien ngħidilkom, id‑dnubiet ta’ bosta nies twettqu minħabba l‑ħażen tas‑slaten tagħhom; għalhekk il‑ħażen tagħhom iwieġbu għalih is‑slaten tagħhom.\n\n32 U issa nixtieq li din l‑inugwaljanza ma tibqax aktar f’din l‑art, speċjalment fost dan il‑poplu tiegħi; iżda nixtieq li din l‑art tkun art ta’ ħelsien, u kull bniedem ikun jista’ jgawdi d‑drittijiet u l‑privileġġi tiegħu bl‑istess mod, sakemm il‑Mulej jara li aħna nistgħu ngħixu u nirtu l‑art, iva, sewwasew sakemm fuq wiċċ l‑art ikun għad baqa’ xi ħadd minn nisilna.\n\n33 U s‑sultan Mosija kitbilhom bosta ħwejjeġ oħra, fejn żvelalhom x’kienu l‑isfidi u l‑inkwiet li jgħaddi minnhom sultan ġust, iva, it‑tbatija kollha tar‑ruħ għall‑poplu tagħhom, kif ukoll l‑ilmenti kollha tan‑nies lis‑sultan tagħhom; u hu spjegalhom dan kollu.\n\n34 U qalilhom li dawn il‑ħwejjeġ m’għandhomx isiru; iżda t‑tagħbija għandu jġorrha l‑poplu kollu, fejn kull bniedem għandu jġorr is‑sehem tiegħu.\n\n35 U hu żvelalhom ukoll x’kienu l‑iżvantaġġi kollha li jkollhom jgħaddu minnhom, jekk ikollhom sultan inġust imexxihom;\n\n36 Iva, il‑ħażen u l‑għemejjel mistkerrha kollha tiegħu, u l‑ħafna gwerer, u tilwim, u tixrid ta’ demm, u s‑serq, u l‑issakkeġġar, u l‑għemejjel żienja, u kull xorta ta’ ħażen li ma jistax jingħadd—u qalilhom li dawn il‑ħwejjeġ m’għandhomx isiru, li b’mod espliċitu jmorru kontra l‑kmandamenti ta’ Alla.\n\n37 U issa ġara li wara li s‑sultan Mosija bagħat dawn il‑ħwejjeġ fost il‑poplu huma ħassewhom konvinti dwar il‑verità ta’ kliemu.\n\n38 Għalhekk huma ma xtaqux aktar li jkollhom sultan, u nibtet ħerqa kbira fihom li kull bniedem għandu jkollu opportunità ugwali mal‑pajjiż kollu; iva, u kull bniedem esprima r‑rieda li jwieġeb għad‑dnubiet tiegħu stess.\n\n39 Għalhekk, ġara li huma nġabru flimkien fi gruppi mal‑pajjiż kollu, biex isemmgħu leħinhom dwar min għandhom ikunu l‑imħallfin tagħhom, biex jagħmlu ħaqq minnhom skont il‑liġi li ġiet mogħtija lilhom; u huma ferħu bil‑kbir minħabba l‑ħelsien li ġie mogħti lilhom.\n\n40 U l‑imħabba tagħhom lejn Mosija kibret ferm; iva, huma kienu jistmawh aktar minn kull bniedem ieħor; għax ma kinux iħarsu lejh bħala xi tirann li kien qed jipprova jagħmel xi gwadann, iva, dak il‑profitt li jħassar ir‑ruħ; għax huwa ma talab minnhom l‑ebda ġid materjali, lanqas ma kien jieħu gost bit‑tixrid tad‑demm; iżda huwa stabbilixxa l‑paċi fl‑art, u hu ra li niesu jiġu meħlusa minn kull tip ta’ jasar; huwa għalhekk li huma jistmawh ħafna, iva, huma jistmawh verament.\n\n41 U ġara li huma ħatru mħallfin biex imexxuhom, jew biex jagħmlu ħaqq minnhom skont il‑liġi; u huma għamlu dan madwar il‑pajjiż kollu.\n\n42 U ġara li Alma nħatar biex ikun l‑ewwel prim imħallef, hu li kien ukoll il‑qassis il‑kbir, wara li missieru kien tah din il‑kariga, u għamlu responsabbli minn dak kollu li kellu x’jaqsam mal‑knisja.\n\n43 U issa ġara li Alma mexa fi triqat il‑Mulej, u hu ħares il‑kmandamenti tiegħu, u hu għamel ħaqq skont is‑sewwa; u kien hemm paċi kontinwa mal‑pajjiż kollu.\n\n44 U b’dal‑mod bdiet is‑saltna tal‑imħallfin tul l‑art kollha ta’ Żaraħemla, fost in‑nies kollha li kienu jissejħu Nefiti; u Alma kien l‑ewwel prim imħallef.\n\n45 U issa ġara li missieru, li kellu tnejn u tmenin sena, miet, wara li għex ħajtu jwettaq il‑kmandamenti ta’ Alla.\n\n46 U ġara li Mosija, li kellu tlieta u sittin sena, miet ukoll, fit‑tlieta u tletin sena tas‑saltna tiegħu; u dan kien jagħmel b’kollox ħames mija u disa’ snin minn meta Leħi ħalla Ġerusalemm.\n\n47 U b’hekk ġiet fi tmiemha s‑saltna tas‑slaten fuq il‑poplu ta’ Nefi; u b’hekk ġiet fi tmiemha ħajjet Alma, li kien il‑fundatur tal‑knisja tagħhom.\n\n", "alma 1": "[center][font_size=26]Il‑Ktieb ta’ Alma Bin Alma[/font_size][/center]\n\nRakkont ta’ Alma, li kien bin Alma, l‑ewwel prim imħallef tal‑poplu ta’ Nefi, kif ukoll il‑qassis il‑kbir tal‑Knisja. Rakkont tas‑saltna tal‑imħallfin, u l‑gwerer u t‑tilwim fost il‑poplu. Kif ukoll rakkont ta’ gwerra bejn in‑Nefiti u l‑Lamaniti, skont il‑kitba ta’ Alma, l‑ewwel prim imħallef.\n\n[center][font_size=26]Kapitlu 1[/font_size][/center]\n\n[i]Neħor jgħallem duttrina falza, iwaqqaf knisja, jintroduċi l‑frodi saċerdotali, u joqtol lil Gidgħon—Neħor jingħata l‑mewt minħabba r‑reati tiegħu—Il‑frodi saċerdotali u l‑persekuzzjoni jikbru fost il‑poplu—Il‑qassisin imantnu lilhom infushom, in‑nies jieħdu ħsieb il‑foqra, u l‑Knisja tissaħħaħ. Madwar 91–88 Q.K.[/i]\n\n1 Issa ġara li fl‑ewwel sena tas‑saltna tal‑imħallfin fuq il‑poplu ta’ Nefi, minn issa ’l quddiem, is‑sultan Mosija qabad it‑triq tal‑bnedmin kollha tal‑art, hu li tqabad taqbida tajba, li mexa fis‑sewwa quddiem Alla, li ma ħalla lil ħadd isaltan minfloku; madankollu huwa waqqaf ċerta liġijiet, u dawn ġew aċċettati min‑nies; għalhekk huma kienu obbligati li jobdu l‑liġijiet li huwa għamel.\n\n2 U ġara li fl‑ewwel sena tas‑saltna ta’ Alma fis‑siġġu tat‑tribunal, inġieb quddiemu raġel biex huwa jagħmel ħaqq minnu, raġel ta’ statura kbira, li kien magħruf għas‑saħħa kbira li kellu.\n\n3 U hu kien mar idur fost il‑poplu, ixandrilhom dik li kien jiddeskriviha bħala l‑kelma ta’ Alla, li kienet tmur kontra l‑knisja; jiddikjara lin‑nies li kien hemm bżonn li kull qassis u għalliem ikun popolari; u li huma ma kellhomx jaħdmu b’idejhom, iżda kellu jagħmel tajjeb għalihom il‑poplu.\n\n4 U huwa xehed ukoll mal‑poplu li l‑umanità kollha kienet se ssalva fl‑aħħar jum, u li ma kellhomx għalfejn jibżgħu jew jirtogħdu, iżda huma setgħu jerfgħu rashom u jithennew; għax il‑Mulej ħoloq lill‑bnedmin kollha, u hu feda wkoll lill‑bnedmin kollha; u, maż‑żmien, il‑bnedmin kollha sejrin jiksbu l‑ħajja eterna.\n\n5 U ġara li huwa għallem dawn il‑ħwejjeġ tant li bosta kienu li emmnu fi kliemu, u huma tant kienu li bdew jagħmlu tajjeb għalih u jagħtuh il‑flus.\n\n6 U hu beda jsir arroganti fil‑kburija ta’ qalbu, u beda jilbes ilbies jiswa’ ħafna flus, iva, u saħansitra beda jwaqqaf knisja skont dak li kien jippriedka.\n\n7 U ġara li waqt li kien sejjer biex jippriedka lil dawk li emmnu fi kliemu, huwa ltaqa’ ma’ raġel li kien fil‑knisja ta’ Alla, iva, sewwasew wieħed mill‑għalliema tagħhom; u hu beda jeħodha miegħu b’qawwa, biex forsi jkun jista’ jirbaħ lin‑nies tal‑knisja; iżda r‑raġel waqaflu, u widdbu permezz tal‑kelma ta’ Alla.\n\n8 Issa dan ir‑raġel kien jismu Gidgħon; u kien hu li kien strument f’idejn Alla biex inħelsu n‑nies ta’ Limħi mill‑jasar.\n\n9 Issa, peress li Gidgħon waqaflu permezz tal‑kelma ta’ Alla huwa nkorla bil‑kbir għal Gidgħon, u silet ix‑xabla u beda jagħtih. Issa Gidgħon kien imdaħħal sew fiż‑żmien, għalhekk ma kienx kapaċi jirreżisti d‑daqqiet tiegħu, għalhekk hu ġie maqtul permezz tax‑xabla.\n\n10 U r‑raġel li qatlu ttieħed min‑nies tal‑knisja, u ħaduh quddiem Alma, biex jagħmel ħaqq minnu skont ir‑reati li huwa wettaq.\n\n11 U ġara li hu waqaf quddiem Alma u talbu b’tant qawwa biex iħenn għalih.\n\n12 Iżda Alma qallu: Ara, din hi l‑ewwel darba li l‑frodi saċerdotali ġiet introdotta fost dan il‑poplu. U ara, inti mhux biss ħati ta’ frodi saċerdotali, iżda ppruvajt timplimentaha permezz tax‑xabla; u kieku l‑frodi saċerdotali tiġi implimentata fost dan il‑poplu hi twassal għall‑qerda sħiħa tagħhom.\n\n13 U inti xerridt id‑demm ta’ bniedem ġust, iva, bniedem li wettaq tant ġid fost dan il‑poplu; u li kieku jien kelli neħilsek kieku demmu jiġi fuqna biex jitlob vendetta.\n\n14 Għalhekk inti kkundannat għall‑mewt, skont il‑liġi li ġiet mogħtija lilna minn Mosija, l‑aħħar sultan tagħna; u li ġiet aċċettata minn dan il‑poplu; għalhekk dan il‑poplu jeħtieġ li jobdi l‑liġi.\n\n15 U ġara li huma ħaduh; u ismu kien Neħor; u ġarrewh lejn il‑quċċata tal‑għolja Manti, u hemmhekk huwa ġie mitlub jgħid, jew aħjar jistqarr, bejn is‑sema u l‑art, li dak li kien għallem lin‑nies kien imur kontra l‑kelma ta’ Alla; u hemmhekk huwa sofra mewta umiljanti.\n\n16 Madankollu, dan ma ġabx fi tmiemu t‑tixrid tal‑frodi saċerdotali madwar il‑pajjiż; għax kien hemm ħafna li kienu jħobbu l‑frugħa tad‑dinja, u huma marru jxandru duttrina falza; u huma għamlu dan għall‑imħabba li kellhom lejn ir‑rikkezzi u l‑unuri.\n\n17 Madankollu, huma ma ażżardawx jigdbu, jekk dan kien magħruf, minħabba l‑biża’ tal‑liġi, għax il‑giddibin kienu jiġu kkastigati; għalhekk huma ppretendew li kienu qed jippridkaw skont twemminhom; u issa l‑liġi ma seta’ jkollha l‑ebda setgħa fuq xi ħadd minħabba twemminu.\n\n18 U huma ma ażżardawx jisirqu, għax kienu jibżgħu mil‑liġi, għax min jisraq kien jiġi kkastigat; lanqas ma ażżardaw jieħdu dak li mhux tagħhom, jew joqtlu, għax min joqtol kien jingħata l‑mewt.\n\n19 Iżda ġara li kull min ma kienx jagħmel parti mill‑knisja ta’ Alla beda jippersegwita lil dawk li kienu jagħmlu parti mill‑knisja ta’ Alla, u ħadu fuqhom isem Kristu.\n\n20 Iva, huma ppersegwitawhom, u għaddewhom minn tant imrar bil‑ħafna diskors tagħhom, u dan minħabba l‑umiltà tagħhom; għaliex f’għajnejhom ma kinux imkabbrin, u għaliex huma qasmu l‑kelma ta’ Alla, bejniethom, mingħajr flus u mingħajr ħlas.\n\n21 Issa kien hemm liġi stretta fost il‑poplu tal‑knisja, li l‑ebda bniedem, li kien jagħmel parti mill‑knisja, ma kellu jqum u jippersegwita lil dawk li ma kinux jagħmlu parti mill‑knisja, u ma kellu jkun hemm l‑ebda persekuzzjoni bejniethom.\n\n22 Madankollu, kien hemm bosta fosthom li bdew jitkabbru, u b’saħna bdew jitlewmu mal‑avversarji tagħhom, u saħansitra ġew fl‑idejn; iva, huma spiċċaw jagħtu bil‑ponn bejniethom.\n\n23 Issa dan seħħ fit‑tieni sena tas‑saltna ta’ Alma, u kien il‑kawża għax il‑knisja kellha tgħaddi minn daqstant taħbit; iva, kien il‑kawża għax il‑knisja kellha tgħaddi minn daqstant sfidi.\n\n24 Għax kienu ħafna li qalbhom twebbset, u isimhom ġie mħassar, fejn ħadd ma baqa’ jiftakarhom aktar fost il‑poplu ta’ Alla. U ħafna wkoll spiċċaw biex tbiegħdu minnhom.\n\n25 Issa din kienet sfida mill‑aktar kbira għal dawk li baqgħu sħaħ fil‑fidi; madankollu, huma kienu sodi u immobbli fil‑ħarsien tal‑kmandamenti ta’ Alla, u bis‑sabar kollu qagħdu għall‑persekuzzjoni li waqgħet fuqhom.\n\n26 U meta l‑qassisin telqu xogħolhom biex jaqsmu l‑kelma ta’ Alla man‑nies, in‑nies ukoll telqu xogħolhom biex jisimgħu l‑kelma ta’ Alla. U meta l‑qassis qasam magħhom il‑kelma ta’ Alla huma reġgħu lura lkoll fuq xogħolhom b’ħerqa; u l‑qassis, ma kienx iqis lilu nnifsu aħjar mis‑semmiegħa tiegħu, għax ix‑xandâr ma kienx aħjar mis‑semmiegħ, lanqas l‑għalliem ma kien aħjar minn min qed jitgħallem; u b’hekk kienu lkoll ugwali, u lkoll ħadmu, kull bniedem skont is‑saħħa li kellu.\n\n27 U huma qasmu ġidhom mal‑foqra, ma’ dawk fil‑bżonn, u mal‑morda, u l‑magħkusa, kull bniedem skont dak li kellu; u ma kinux jilbsu lbies jiswa’ l‑flus, madankollu kienu jilbsu pulit u sabiħ.\n\n28 U b’dal‑mod huma organizzaw l‑affarijiet tal‑knisja; u b’hekk beda jkollhom paċi kontinwa għal darb’oħra, minkejja l‑persekuzzjoni tagħhom kollha.\n\n29 U issa, minħabba l‑istabbiltà tal‑knisja huma bdew isiru mill‑aktar għonja, fejn beda jkollhom abbundanza ta’ dak kollu li huma kellhom bżonn—abbundanza ta’ merħliet u baqar, u bhejjem imsemmna ta’ kull għamla, kif ukoll abbundanza ta’ qamħ, u ta’ deheb, u ta’ fidda, u ta’ ħwejjeġ prezzjużi, u abbundanza ta’ ħarir u għażel fin, u kull xorta ta’ drapp durabbli u sempliċi.\n\n30 U b’hekk, fiċ‑ċirkustanzi ta’ ġid tagħhom, ma bagħtu ’l hemm lil ħadd li kien għeri, jew bil‑ġuħ, jew bil‑għatx jew marid jew li kien nieqes minn dak li hu neċessarju; u huma ma rabtux qalbhom mal‑ġid materjali; għalhekk taw lil kulħadd b’id miftuħa, miż‑żgħir sal‑kbir, kemm lill‑ilsir kif ukoll lill‑ħieles, kemm lill‑irġiel kif ukoll lin‑nisa, kemm jekk kienu barra l‑knisja jew fil‑knisja, u ma ħarsu lejn wiċċ ħadd fost dawk li kienu fil‑bżonn.\n\n31 U b’hekk huma kibru fil‑ġid u saru ferm aktar għonja minn dawk li ma kinux parti mill‑knisja tagħhom.\n\n32 Għax dawk li ma kinux jagħmlu parti mill‑knisja tagħhom bdew jagħtuha għas‑seħer, u għall‑idolatrija jew l‑indolenza, u għall‑kliem fieragħ, u għall‑għira u l‑ġlied; jilbsu lbies jiswa’ l‑flus; bdew ikunu arroganti fil‑kburija ta’ għajnejhom; jippersegwitaw, jigdbu, jisirqu, jieħdu dak li mhux tagħhom, jaqgħu fiż‑żína, u joqtlu, u jwettqu kull xorta ta’ ħażen; madankollu, il‑liġi bdiet tiġi nfurzata, kemm jista’ jkun possibbli, fuq dawk kollha li kisruha.\n\n33 U ġara li bil‑mod kif bdiet tiġi eżerċitata l‑liġi fuqhom, fejn kull bniedem beda jħallas għal dak li huwa wettaq, huma saru aktar trankwilli, u ma azzardawx iwettqu xi tip ta’ ħażen, jekk dan kien magħruf; għalhekk, kien hemm paċi kbira fost il‑poplu ta’ Nefi sal‑ħames sena tas‑saltna tal‑imħallfin.\n\n", "alma 2": "[center][font_size=26]Kapitlu 2[/font_size][/center]\n\n[i]Amliċi jipprova jsir sultan u jiġi miċħud permezz ta’ leħen il‑poplu—Is‑segwaċi tiegħu jagħmluh sultan—L‑Amliċiti jagħmlu gwerra man‑Nefiti u jiġu megħluba—Il‑Lamaniti u l‑Amliċiti jingħaqdu flimkien u jiġu megħluba—Alma joqtol lil Amliċi. Madwar 87 Q.K.[/i]\n\n1 U ġara li fil‑bidu tal‑ħames sena tas‑saltna tagħhom beda jkun hemm ċertu tilwim fost il‑poplu; għax kien hemm wieħed raġel, li kien jismu Amliċi, li kien mill‑aktar brikkun, iva, raġel għaref fejn jidħol l‑għerf tad‑dinja, hu li kien jagħmel parti mill‑ordni tar‑raġel li qatel lil Gidgħon permezz tax‑xabla, li ngħata l‑mewt skont il‑liġi—\n\n2 Issa dan Amliċi rnexxielu, permezz tal‑qerq tiegħu, jattira ħafna nies warajh; tant li huma bdew isiru mill‑aktar setgħana; u bdew jaraw kif jagħmlu ħalli jgħinu lil Amliċi jilħaq sultan fuq il‑poplu.\n\n3 Issa din kienet ħaġa allarmanti għan‑nies tal‑knisja, kif ukoll għal dawk kollha li ma kinux ġew attirati mill‑persważjoni ta’ Amliċi; għax huma kienu jafu li skont il‑liġi tagħhom dawn il‑ħwejjeġ kellhom jitwettqu permezz ta’ leħen il‑poplu.\n\n4 Għalhekk, kieku kien possibbli li Amliċi seta’ jirbaħ leħen il‑poplu, hu, li kien raġel ħażin, kien jispiċċa jċaħħadhom mid‑drittijiet u l‑privileġġi tagħhom tal‑knisja; għax kienet l‑intenzjoni tiegħu li jeqred il‑knisja ta’ Alla.\n\n5 U ġara li n‑nies inġabru flimkien madwar il‑pajjiż kollu, fi gruppi separati, kull bniedem skond kif kien jaħsibha, kemm jekk kien favur jew kontra Amliċi, fejn spiċċaw jargumentaw bil‑kbir u jitlewmu b’tant stagħġib bejniethom.\n\n6 U b’hekk huma nġabru flimkien biex isemmgħu leħinhom dwar dil‑ħaġa; u huma ressquh quddiem l‑imħallfin.\n\n7 U ġara li leħen il‑poplu ġie kontra Amliċi, li hu ma jinħatarx sultan fuq il‑poplu.\n\n8 Issa dan ġab ferħ kbir fi qlub dawk li kienu kontrih; iżda Amliċi ħeġġeġ lil dawk li kienu favur tiegħu biex jeħduha kontra dawk li ma kinux favur tiegħu.\n\n9 U ġara li huma nġabru flimkien, u kkonsagraw lil Amliċi biex ikun is‑sultan tagħhom.\n\n10 Issa meta Amliċi nħatar sultan fuqhom huwa ordnalhom li huma kellhom jaqbdu l‑armi kontra ħuthom; u hu għamel dan biex ikun jista’ jġibhom taħt il‑kontroll tiegħu.\n\n11 Issa n‑nies ta’ Amliċi kienu magħrufin bl‑isem ta’ Amliċi, u kienu jissejħu Amliċiti; u l‑bqija kienu jissejħu Nefiti, jew il‑poplu ta’ Alla.\n\n12 Għalhekk in‑nies tan‑Nefiti kienu konxji mill‑intenzjoni tal‑Amliċiti, u għalhekk huma kienu jinsabu lesti li jaffrontawhom; iva, huma ramaw lilhom infushom bix‑xwabel, u bl‑ixmitarri, u bil‑qwas, u bil‑vleġeġ, u bil‑ġebel, u bl‑iżbandoli, u b’kull xorta ta’ armi tal‑gwerra, ta’ kull għamla.\n\n13 U b’dal‑mod huma kienu lesti biex jaffrontaw lill‑Amliċiti meta jiġu ħdejhom. U huma ħatru kmandanti, u kmandanti ogħla, u kap kmandanti, skont in‑numri tagħhom.\n\n14 U ġara li Amliċi rama lin‑nies tiegħu b’kull xorta ta’ armi tal‑gwerra ta’ kull għamla; u huwa wkoll ħatar ħakkiema u mexxejja fuq il‑poplu tiegħu, biex imexxuhom fil‑gwerra kontra ħuthom.\n\n15 U ġara li l‑Amliċiti ġew fuq l‑għolja Amniħu, li kienet fil‑lvant tax‑xmara Sidon, li kienet tgħaddi minn ħdejn l‑art ta’ Żaraħemla, u hemmhekk taw bidu għal gwerra man‑Nefiti.\n\n16 Issa Alma, li kien il‑prim imħallef u l‑gvernatur tal‑poplu ta’ Nefi, b’hekk mar flimkien man‑nies tiegħu, iva, mal‑kmandanti, u l‑kap kmandanti, iva, quddiem l‑armati tiegħu, kontra l‑Amliċiti għall‑battalja.\n\n17 U huma bdew joqtlu lill‑Amliċiti fuq l‑għolja fil‑lvant ta’ Sidon. U l‑Amliċiti tqabdu man‑Nefiti b’qawwa kbira, tant li ħafna min‑Nefiti spiċċaw biex waqgħu quddiem l‑Amliċiti.\n\n18 Madankollu lin‑Nefiti l‑Mulej tahom is‑saħħa f’idejhom, fejn huma spiċċaw immassakraw lil bosta Amliċiti, u dawn bdew jaħarbu minn quddiemhom.\n\n19 U ġara li n‑Nefiti baqgħu isegwu lill‑Amliċiti l‑jum kollu, u huma spiċċaw immassakraw ħafna minnhom, tant li Amliċiti maqtula kien hemm tnax‑il elf, ħames mija, u tnejn u tletin ruħ; u Nefiti maqtula kien hemm sitt elef, ħames mija u tnejn u sittin ruħ.\n\n20 U ġara li meta ma kienx aktar possibbli li Alma jkompli jsegwi lill‑Amliċiti huwa talab lin‑nies tiegħu biex iwaqqfu l‑kampijiet tagħhom fil‑wied ta’ Gidgħon, il‑wied li kien imsemmi għal Gidgħon li nqatel minn Neħor permezz tax‑xabla; u f’dan il‑wied in‑Nefiti waqqfu l‑kampijiet tagħhom għal matul il‑lejl.\n\n21 U Alma bagħat spiji biex imorru wara l‑kumplament tal‑Amliċiti, ħalli hu jsir jaf dwar il‑pjanijiet tagħhom u l‑konfoffi tagħhom, biex b’hekk ikun jista’ jipproteġi lilu nnifsu minnhom, ħalli jkun jista’ jippreserva lin‑nies tiegħu milli jinqerdu.\n\n22 Issa dawk li huwa bagħat biex josservaw il‑kamp tal‑Amliċiti kien jisimhom Żeram, u Amnor, u Manti, u Limħer; dawn kienu dawk li marru bin‑nies tagħhom biex josservaw il‑kamp tal‑Amliċiti.\n\n23 U ġara li l‑għada huma reġgħu lura b’għaġġla kbira lejn il‑kamp tan‑Nefiti, mistagħġbin bil‑kbir, u maħkumin minn biża’ kbira, u bdew jgħidu:\n\n24 Araw, aħna bqajna nsegwu l‑kamp tal‑Amliċiti, u b’għaġeb kbir, fl‑art ta’ Minon, fin‑naħa ta’ fuq tal‑art ta’ Żaraħemla, fit‑triq li tagħti għall‑art ta’ Nefi, aħna rajna għadd kbir ta’ Lamaniti; u araw, l‑Amliċiti ngħaqdu magħhom;\n\n25 U huma qed jattakkaw lil ħutna f’dik l‑art; u dawn qed jaħarbu minn ħdejhom bil‑merħliet tagħhom, flimkien ma’ marthom u wliedhom, lejn il‑belt tagħna; u jekk ma nħaffux huma jispiċċaw jieħdu f’idejhom beltna, u missirijietna, u n‑nisa u t‑tfal tagħna jispiċċaw jinqatlu.\n\n26 U ġara li n‑nies ta’ Nefi qabdu l‑kampijiet tagħhom, u telqu ’l barra mill‑wied ta’ Gidgħon lejn belthom, li kienet il‑belt ta’ Żaraħemla.\n\n27 U araw, hekk kif kienu qed jaqsmu x‑xmara Sidon, il‑Lamaniti u l‑Amliċiti, li kienu numerużi kważi daqs ir‑ramel tal‑baħar, ġew fuqhom biex jeqirduhom.\n\n28 Madankollu, in‑Nefiti li kisbu l‑qawwa permezz ta’ id il‑Mulej, li lilu huma talbu b’qawwa biex jeħlishom minn idejn l‑għedewwa tagħhom, għalhekk il‑Mulej sama’ talbhom, u tahom il‑qawwa, u l‑Lamaniti u l‑Amliċiti spiċċaw biex waqgħu quddiemhom.\n\n29 U ġara li Alma tqabad wiċċ imb wiċċ ma’ Amliċi bix‑xabla; u huma ġġieldu bejniethom b’qawwa.\n\n30 U ġara li Alma, li kien bniedem ta’ Alla, li kien immexxi minn fidi mill‑aktar kbira, għajjat u qal: O Mulej, ikollok ħniena minni u pproteġini, ħalli nkun nista’ nkun strument f’idejk biex dan il‑poplu jiġi salvat u ppreservat.\n\n31 U meta Alma qal dan il‑kliem huwa reġa’ mar jitqabad ma’ Amliċi; u mtela b’qawwa, tant li spiċċa qatel lil Amliċi permezz tax‑xabla.\n\n32 U huwa mar jitqabad ukoll mas‑sultan tal‑Lamaniti; iżda s‑sultan tal‑Lamaniti ħarab minn quddiem Alma u bagħat l‑għassiesa tiegħu biex imorru jiġġieldu ma’ Alma.\n\n33 Iżda Alma, flimkien mal‑għassiesa tiegħu, tqabad mal‑għassiesa tas‑sultan tal‑Lamaniti sakemm qatilhom u gerrixhom lura.\n\n34 U b’dal‑mod huwa naddaf l‑art, jew aħjar ix‑xatt, li kien hemm fil‑punent tax‑xmara Sidon, billi xeħet l‑iġsma tal‑Lamaniti li kienu ġew maqtula fl‑ilmijiet ta’ Sidon, ħalli b’hekk in‑nies tiegħu ikun jista’ jkollhom wisa’ biex jaqsmu u jmorru jitqabdu mal‑Lamaniti u l‑Amliċiti fin‑naħa tal‑punent tax‑xmara Sidon.\n\n35 U ġara li meta huma lkoll qasmu x‑xmara Sidon il‑Lamaniti u l‑Amliċiti bdew jaħarbu minn quddiemhom, minkejja li tant kienu numerużi li wieħed ma setax jgħoddhom.\n\n36 U huma ħarbu minn ħdejn in‑Nefiti lejn ix‑xagħri fin‑naħa tal‑punent u fit‑tramuntana, ’il bogħod lejn in‑naħa l‑oħra tal‑fruntiera tal‑pajjiż; u n‑Nefiti mxew warajhom bil‑qawwa tagħhom kollha, u qatluhom.\n\n37 Iva, huma ġew attakkati minn kull naħa, u spiċċaw maqtula u mġiegħla jirtiraw, sakemm tferrxu mal‑punent, u mat‑tramuntana, sakemm waslu fix‑xagħri, li kien jissejjaħ Ħermawnts; u din kienet il‑parti mix‑xagħri li kienet mimlija bhejjem selvaġġi u mġewwħa.\n\n38 U ġara li kienu ħafna li mietu fix‑xagħri kaġun tal‑ġrieħi li ġarrbu, u huma ġew mittiekla minn dawk il‑bhejjem kif ukoll mill‑isqra tal‑ajru; u nstab għadamhom, u ġie miġbur munzell fl‑art.\n\n", "alma 3": "[center][font_size=26]Kapitlu 3[/font_size][/center]\n\n[i]L‑Amliċiti mmarkaw lilhom infushom skont il‑kelma profetika—Il‑Lamaniti ġew misħutin minħabba r‑ribelljoni tagħhom—Il‑bnedmin iġibu s‑saħta fuqhom infushom—In‑Nefiti jegħlbu armata oħra Lamanita. Madwar 87–86 Q.K.[/i]\n\n1 U ġara li n‑Nefiti li ma nqatlux bl‑armi tal‑gwerra, wara li difnu lil dawk li ġew maqtula—issa n‑numru ta’ dawk li ġew maqtula ma ġiex magħdud, minħabba n‑numru daqstant kbir tagħhom—wara li spiċċaw jidfnu lill‑mejtin tagħhom reġgħu lura lkoll lejn l‑artijiet tagħhom, lejn djarhom, u lejn marthom, u wliedhom.\n\n2 Issa bosta nisa u tfal ġew maqtula bix‑xabla, u l‑istess ħafna mill‑merħliet tagħhom u l‑baqar tagħhom; u ħafna mill‑għelieqi tal‑qamħ tagħhom ġew meqruda, għaliex spiċċaw mgħaffġa mill‑għadd kbir ta’ nies.\n\n3 U issa l‑Lamaniti u l‑Amliċiti kollha li nqatlu max‑xatt tax‑xmara Sidon ġew mitfugħin fl‑ilmijiet ta’ Sidon; u araw għadamhom jinsab f’qiegħ il‑baħar, u l‑għadd tagħhom huwa kbir.\n\n4 U l‑Amliċiti kienu jingħarfu min‑Nefiti, għax huma mmarkaw ġbinhom bl‑aħmar kif għamlu l‑Lamaniti; madankollu huma ma qaxxrux rashom bħal‑Lamaniti.\n\n5 Issa l‑Lamaniti kellhom rashom imqaxxra; u huma kienu għarwenin, ħlief għal ħżiem tal‑ġild li kellhom madwar qaddhom, u l‑armatura tagħhom, li kienet marbuta ma’ qaddhom, u l‑qwas tagħhom, u l‑vleġeġ tagħhom, u l‑ġebel tagħhom, u l‑iżbandoli tagħhom, u aktar.\n\n6 U l‑Lamaniti kellhom ġilda skura, skont il‑marka li tpoġġiet fuq missirijiethom, li kienet saħta fuqhom minħabba d‑diżubbidjenza tagħhom u minħabba li huma qamu kontra ħuthom, illi kienu Nefi, Ġakobb, u Ġużeppi, u Sam, li kienu nies ġusti u qaddisa.\n\n7 U ħuthom raw kif jeqirduhom, għalhekk huma ġew misħutin; u l‑Mulej Alla poġġa fuqhom marka, iva, fuq Laman u Lemwel, kif ukoll fuq is‑subien ta’ Ismagħel, u fuq in‑nisa Ismagħelin.\n\n8 U dan seħħ biex nisilhom ikun jista’ jingħaraf minn nisel ħuthom, biex b’hekk il‑Mulej Alla jkun jista’ jippreserva l‑poplu tiegħu, ħalli huma ma jitħalltux u jispiċċaw jemmnu fi tradizzjonijiet żbaljati li jwassluhom għall‑qerda tagħhom.\n\n9 U ġara li kull min ħallat iż‑żerriegħa tiegħu ma’ dik tal‑Lamaniti ġab l‑istess saħta fuq nislu.\n\n10 Għalhekk, kull min ħalla lilu nnifsu jiġi mqarraq mil‑Lamaniti beda jitqies bħala wieħed minnhom, u fuqu tpoġġiet marka.\n\n11 U ġara li dawk kollha li ma kinux jemmnu fit‑tradizzjoni tal‑Lamaniti, iżda kienu jemmnu f’dawk l‑annali li kienu nġabu mill‑art ta’ Ġerusalemm, kif ukoll fit‑tradizzjoni ta’ missirijiethom, li kienu korrett, u li kienu jemmnu fil‑kmandamenti ta’ Alla u jħarsuhom, minn dak iż‑żmien ’il quddiem bdew jissejħu n‑Nefiti, jew il‑poplu ta’ Nefi—\n\n12 U huma dawn li ppreservaw l‑annali, li huma vera, tan‑nies tagħhom, kif ukoll tan‑nies tal‑Lamaniti.\n\n13 Issa aħna se nerġgħu lura għall‑Amliċiti, għax fuqhom ukoll tpoġġiet marka; iva, huma poġġew il‑marka fuqhom infushom, iva, sewwasew marka ħamra fuq ġbinhom.\n\n14 B’hekk il‑kelma ta’ Alla ġiet fis‑seħħ, għax dan huwa l‑kliem li huwa qal lil Nefi: Ara, jiena bgħatt saħta fuq il‑Lamaniti, u se npoġġi fuqhom marka sabiex huma u nisilhom jinqatgħu minn miegħek u minn nislek, minn issa u għal dejjem, sakemm huma ma jindmux minn ħżunithom u jduru lejja biex forsi jien ikolli ħniena minnhom.\n\n15 U għal darb’oħra: jiena se npoġġi marka fuq dak li jħallat iż‑żerriegħa tiegħu ma’ ta’ ħutek, biex huma wkoll jiġu misħutin.\n\n16 U għal darb’oħra: jiena se npoġġi marka fuq dak li jeħodha kontrik u kontra nislek.\n\n17 U għal darb’oħra, jiena ngħid li dak li jinqata’ minn miegħek ma jibqax jissejjaħ aktar nislek; u jiena se nbierek lilek, u lil kull min se jiġi msejjaħ bħala nislek, minn issa u għal dejjem; u dawn kienu l‑wegħdiet li l‑Mulej għamel lil Nefi u lil nislu.\n\n18 Issa l‑Amliċiti ma kinux jafu li huma kienu qed iġibu fis‑seħħ kliem Alla meta bdew jimmarkaw ġbinhom; madankollu huma ħaduha kontra Alla fil‑beraħ; għalhekk kien hemm bżonn li taqa’ fuqhom is‑saħta.\n\n19 Issa nixtieqkom taraw li huma s‑saħta ġabuha b’idejhom; u l‑istess kull bniedem misħut iġib b’idejh il‑kundanna tiegħu.\n\n20 Issa ġara li ftit jiem biss wara l‑battalja li ġiet miġġielda fl‑art ta’ Żaraħemla, mil‑Lamaniti u l‑Amliċiti, kien hemm armata oħra tal‑Lamaniti li ħabtet għan‑nies ta’ Nefi, fl‑istess post fejn l‑ewwel armata ltaqgħet mal‑Amliċiti.\n\n21 U ġara li ntbagħtet armata biex tkeċċihom ’il barra minn arthom.\n\n22 Issa Alma nnifsu li kien batut minħabba ġerħa li kellu did‑darba ma marx għall‑battalja kontra l‑Lamaniti;\n\n23 Iżda huwa bagħat armata mill‑aktar kbira kontrihom; u huma telgħu u qatlu diversi Lamaniti, u ħarġu lill‑bqija ’l barra mill‑fruntieri ta’ arthom.\n\n24 U mbagħad huma reġgħu lura u bdew jistabbilixxu l‑paċi fl‑art, fejn għal xi żmien ma esperjenzaw l‑ebda taħbit minħabba l‑għedewwa tagħhom.\n\n25 Issa dan kollu seħħ, iva, il‑bidu u t‑tmien ta’ dawn il‑gwerer kollha u dan it‑tilwim kollu seħħ fil‑ħames sena tas‑saltna tal‑imħallfin.\n\n26 U f’sena waħda kienu eluf u għexieren ta’ eluf ta’ nies li ntbagħtu fid‑dinja eterna, ħalli jkunu jistgħu jirċievu l‑premju tagħhom skont ħidmiethom, kemm jekk kienu tajbin u kemm jekk kienu ħżiena, biex igawdu l‑kuntentizza eterna jew il‑miżerja eterna, skont l‑ispirtu li għażlu li jobdu, kemm jekk kien spirtu tajjeb jew wieħed ħażin.\n\n27 Għax kull bniedem jirċievi l‑ħlas mingħand dak li jagħżel li jobdi, u dan skont il‑kliem tal‑ispirtu tal‑profezija; għalhekk ħalli jkun skont il‑verità. U b’hekk intemmet il‑ħames sena tas‑saltna tal‑imħallfin.\n\n", "alma 4": "[center][font_size=26]Kapitlu 4[/font_size][/center]\n\n[i]Alma jgħammed eluf ta’ konvertiti—Il‑Knisja tinħakem mill‑ħażen, u l‑Knisja tinżamm lura milli tkompli miexja ’l quddiem—Nefija jinħatar prim imħallef—Alma, bħala qassis il‑kbir, jiddedika lilu nnifsu għall‑ministeru. Madwar 86–83 Q.K.[/i]\n\n1 Issa ġara li fis‑sitt sena tas‑saltna tal‑imħallfin fuq il‑poplu ta’ Nefi, ma kien hemm l‑ebda tilwim jew gwerer fl‑art ta’ Żaraħemla;\n\n2 Iżda n‑nies batew, iva, batew ferm minħabba t‑telfien ta’ ħuthom, kif ukoll minħabba t‑telfien tal‑merħliet u l‑baqar tagħhom, kif ukoll minħabba t‑telfien tal‑għelieqi tal‑qamħ tagħhom, li spiċċaw mgħaffġa u meqruda mil‑Lamaniti.\n\n3 U tant kienet kbira t‑tbatija tagħhom li kollha kemm huma kellhom għalfejn jitnikktu; u kienu jemmnu li kien il‑ħaqq ta’ Alla mibgħut fuqhom minħabba ħżunithom u l‑għemejjel mistkerrha tagħhom; għalhekk f’moħħom feġġet memorja ta’ dmirhom.\n\n4 U huma bdew iwaqqfu l‑knisja b’mod aktar komplet; iva, u ħafna ġew mgħammdin fl‑ilmijiet ta’ Sidon u ngħaqdu mal‑knisja ta’ Alla; iva, huma ġew mgħammdin permezz ta’ id Alma, li kien ġie kkonsagrat bħala l‑qassis il‑kbir fuq in‑nies tal‑knisja, permezz ta’ id missieru Alma.\n\n5 U ġara fis‑seba’ sena tas‑saltna tal‑imħallfin kien hemm madwar tlett elef u ħames mitt ruħ li ngħaqdu mal‑knisja ta’ Alla u ġew mgħammda. U b’hekk ġiet fi tmiemha s‑seba’ sena tas‑saltna tal‑imħallfin fuq il‑poplu ta’ Nefi; u f’dak iż‑żmien kollu kien hemm paċi kontinwa.\n\n6 U ġara li fit‑tmien sena tas‑saltna tal‑imħallfin, in‑nies tal‑knisja bdew jitkabbru, minħabba l‑għana bla qjies tagħhom, u l‑ħarir fin tagħhom, u l‑għażel fin tagħhom, u minħabba l‑bosta merħliet u baqar tagħhom, u d‑deheb tagħhom u l‑fidda tagħhom, u kull xorta ta’ ħwejjeġ prezzjużi, li huma kisbu permezz ta’ ħidmiethom; u f’dan kollu huma tkabbru fil‑kburija ta’ għajnejhom, għax bdew jilbsu lbies jiswa’ ħafna flus.\n\n7 Issa dan wassal għal tbatija mill‑aktar kbira għal Alma, iva, u għal bosta min‑nies li ġew ikkonsagrati minn Alma biex ikunu għalliema, u qassisin, u presbiteri fuq il‑knisja; iva, bosta minnhom tnikktu bil‑kbir minħabba l‑ħażen li raw li beda jsaltan fost nieshom.\n\n8 Għax huma raw u għarfu b’sogħba kbira li n‑nies tal‑knisja bdew jitkabbru fil‑kburija ta’ għajnejhom, u jorbtu qalbhom mal‑ġid materjali u mal‑frugħa tad‑dinja, fejn bdew jistmerru lil xulxin, u bdew jippersegwitaw lil dawk li ma kinux jemmnu bħalhom u kif jogħġob lilhom.\n\n9 U b’hekk, fit‑tmien sena tas‑saltna tal‑imħallfin, beda jkun hemm tilwim kbir fost il‑poplu tal‑knisja; iva, beda jkun hemm għira, u ġlied, u ħażen, u persekuzzjoni, u sens ta’ kburija, li kienet tiżboq il‑kburija ta’ dawk li ma kinux jagħmlu parti mill‑knisja ta’ Alla.\n\n10 U b’dal‑mod ġiet fi tmiemha t‑tmien sena tas‑saltna tal‑imħallfin; u l‑ħażen tal‑knisja kien ta’ ostaklu mill‑aktar kbir għal dawk li ma kinux jagħmlu parti mill‑knisja; u b’hekk il‑knisja waqfet milli tkompli timxi ’l quddiem.\n\n11 U ġara li fil‑bidu tad‑disa’ sena, Alma ra l‑ħażen tal‑knisja, u hu ra wkoll li l‑eżempju tal‑knisja beda jwassal lil dawk li ma jemmnux biex iwettqu għemil ħażin wara l‑ieħor, u b’hekk iwasslu għall‑qerda tal‑poplu.\n\n12 Iva, huwa ra inugwaljanza kbira fost il‑poplu, fejn xi wħud bdew jgħollu rashom fil‑kburija tagħhom, jistmerru lil ħaddieħor, jagħtu daharhom lil min hu fil‑bżonn u lil min hu għeri u lill‑imġewwħin, u lil dawk li kienu bil‑għatx, u dawk li kienu morda u qed ibatu.\n\n13 Issa dan wassal għall‑biki fost il‑poplu, filwaqt li oħrajn bdew iċekknu lilhom infushom, jgħinu lil dawk li kellhom bżonn l‑għajnuna tagħhom, bħalli jaqsmu ġidhom mal‑foqra u ma’ dawk fil‑bżonn, jitimgħu lill‑imġewwħin, u joqogħdu għal kull xorta ta’ tbatija, f’ġieħ Kristu, li għandu jiġi skont l‑ispirtu tal‑profezija;\n\n14 Bdew iħarsu ’l quddiem għal dak il‑jum, u b’hekk jippreservaw maħfra ta’ dnubiethom; u kienu mimlijin b’ferħ mill‑aktar kbir minħabba l‑qawmien tal‑mejtin, skont ir‑rieda u l‑qawwa u l‑ħelsien ta’ Ġesù Kristu mill‑irbit tal‑mewt.\n\n15 U issa ġara li Alma, li ra b’għajnejh it‑tbatija tad‑dixxipli umli ta’ Alla, u l‑persekuzzjoni li għabbewhom biha l‑kumplament ta’ niesu, u li seta’ jara l‑inugwaljanza tagħhom, beda jitnikket bil‑kbir; madankollu l‑Ispirtu tal‑Mulej ma abbandunahx.\n\n16 U huwa għażel raġel għaref minn fost il‑presbiteri tal‑knisja, u tah is‑setgħa skont leħen il‑poplu, li hu seta’ jkollu s‑setgħa li jippromulga liġijiet skont il‑liġijiet li ngħataw, u jinforzahom skont il‑ħażen u r‑reati tal‑poplu.\n\n17 Issa dan ir‑raġel kien jismu Nefija, u hu ġie maħtur prim imħallef; u poġġa fuq is‑siġġu tat‑tribunal biex jagħmel ħaqq min‑nies u jiggverna fuqhom.\n\n18 Issa lilu Alma ma tahx il‑kariga li jkun qassis il‑kbir fuq il‑knisja, iżda l‑kariga ta’ qassis il‑kbir żammha f’idejh; iżda huwa għadda s‑siġġu tat‑tribunal f’idejn Nefija.\n\n19 U dan għamlu biex huwa stess ikun jista’ jmur fost il‑poplu tiegħu, jew fost il‑poplu ta’ Nefi, ħalli jkun jista’ jxandrilhom il‑kelma ta’ Alla, biex iħeġġiġhom ħalli jiftakru fi dmirhom, u ħalli jkun jista’ jnaqqas, permezz tal‑kelma ta’ Alla, il‑kburija kollha u l‑qerq kollu u t‑tilwim kollu li kien hemm fost il‑poplu tiegħu, għax ma seta’ jara l‑ebda mod ieħor kif seta’ jirriformahom ħlief billi jinforza ix‑xhieda safja kontrihom.\n\n20 U b’hekk fil‑bidu tad‑disa’ sena tas‑saltna tal‑imħallfin fuq il‑poplu ta’ Nefi, Alma għadda s‑siġġu tat‑tribunal f’idejn Nefija, u ddedika lilu nnifsu kompletament għas‑saċerdozju l‑kbir tal‑ordni mqaddsa ta’ Alla, għat‑testimonjanza tal‑kelma, skont l‑ispirtu tar‑rivelazzjoni u l‑profezija.\n\n", "alma 5": "Il‑kliem li Alma, il‑Qassis il‑Kbir skont l‑ordni mqaddsa ta’ Alla, wassal lin‑nies fil‑bliet u l‑irħula tagħhom madwar il‑pajjiż.\n\nMill‑bidu ta’ kapitlu 5.\n\n[center][font_size=26]Kapitlu 5[/font_size][/center]\n\n[i]Biex jiksbu s‑salvazzjoni, il‑bnedmin jeħtieġ li jindmu u jħarsu l‑kmandamenti, jitwieldu mill‑ġdid, inaddfu lbieshom permezz ta’ demm Kristu, ikunu umli u jwarrbu minn fuqhom kull kburija u għira, u jwettqu l‑għemejjel tas‑sewwa—Ir‑Ragħaj it‑Tajjeb isejjaħ lill‑poplu tiegħu—Dawk li jwettqu għemejjel ħżiena huma wlied ix‑xitan—Alma jixhed dwar il‑verità tad‑duttrina tiegħu u jordna lill‑bnedmin sabiex jindmu—L‑ismijiet tal‑ġusti se jinkitbu fil‑ktieb tal‑ħajja. Madwar 83 Q.K.[/i]\n\n1 Issa ġara li Alma beda jwassal il‑kelma ta’ Alla lin‑nies, l‑ewwel fl‑art ta’ Żaraħemla, u minn hemm madwar il‑pajjiż kollu.\n\n2 U dan hu l‑kliem li huwa qal lin‑nies fil‑knisja li ġiet imwaqqfa fil‑belt ta’ Żaraħemla, skont dak li huwa kiteb, fejn qal:\n\n3 Jiena, Alma, ġejt ikkonsagrat minn missieri, Alma, biex inkun qassis il‑kbir fuq il‑knisja ta’ Alla, hu li għandu s‑setgħa u l‑awtorità minn Alla biex iwettaq dawn il‑ħwejjeġ, araw, jien ngħidilkom li huwa beda jwaqqaf knisja fl‑art li kienet fil‑fruntieri ta’ Nefi; iva, l‑art li kienet tissejjaħ l‑art ta’ Mormon; iva, u huwa għammed lil ħutu fl‑ilmijiet ta’ Mormon.\n\n4 U araw, jien ngħidilkom, huma nħelsu minn idejn in‑nies tas‑sultan Noè, bil‑ħniena u l‑qawwa ta’ Alla.\n\n5 U araw, imbagħad huma nġiebu fil‑jasar permezz ta’ idejn il‑Lamaniti fix‑xagħri; iva, jien ngħidilkom, huma kienu fil‑jasar, u għal darb’oħra l‑Mulej ħelishom mill‑jasar bil‑qawwa ta’ kelmtu; u huma nġiebu f’din l‑art, u hawn aħna bdejna nwaqqfu l‑knisja ta’ Alla madwar din l‑art ukoll.\n\n6 U issa araw, jien ngħidilkom, ħuti, intom li tagħmlu parti minn din il‑knisja, bqajtu intom tiftakru biżżejjed il‑jasar ta’ missirijietkom? Iva, u bqajtu tiftakru biżżejjed il‑ħniena u s‑sabar tiegħu lejhom? U barra minn hekk, bqajtu tiftakru biżżejjed li huwa ħelsilhom ruħhom mill‑infern?\n\n7 Araw, huwa bidlilhom qalbhom; iva, hu qajjimhom minn nagħsa tqila, u huma qamu għal Alla. Araw, huma kienu f’nofs dalma; madankollu, ruħhom ġiet imdawwla permezz tad‑dawl tal‑kelma ta’ dejjem; iva, huma kienu jinsabu mdawwrin bl‑irbit tal‑mewt, u bil‑ktajjen tal‑infern, u l‑qerda ta’ dejjem kien hemm tistennihom.\n\n8 U issa jien nistaqsikom, ħuti, huma spiċċaw inqerdu? Araw, jien ngħidilkom, Le, ma nqerdux.\n\n9 U għal darb’oħra nistaqsi, l‑irbit tal‑mewt tkisser, u l‑ktajjen tal‑infern li kienu mdawwrin magħhom inħallu? Jien ngħidilkom, Iva, huma nħallu, u ruħhom kibret, u huma għannew l‑imħabba feddejja. U jiena ngħidilkom li huma ġew salvati.\n\n10 U issa jien nistaqsikom taħt liema kundizzjonijiet ġew salvati? Iva, fuq xiex setgħu jibbażaw it‑tama tagħhom għas‑salvazzjoni? X’wassal biex huma ġew maħlula mill‑irbit tal‑mewt, iva, kif ukoll mill‑ktajjen tal‑infern?\n\n11 Araw, nista’ ngħidilkom—missieri Alma m’emminx fil‑kliem li twassal permezz ta’ fomm Abinadi? U hu ma kienx profeta qaddis? Ma lissinx huwa kliem Alla, u missieri Alma emmen dak li qal?\n\n12 U skont il‑fidi tiegħu seħħet bidla qawwija f’qalbu. Araw jien ngħidilkom li dan kollu minnu.\n\n13 U araw, huwa xandar il‑kelma lil missirijietkom, u bidla qawwija seħħet ukoll f’qalbhom, u huma umiljaw ruħhom, u afdaw f’Alla veru u ħaj. U araw, huma baqgħu fidili sal‑aħħar; għalhekk huma ġew salvati.\n\n14 U issa araw, jien nistaqsikom, ħuti tal‑knisja, ġejtu intom imwielda spiritwalment minn Alla? Irċevejtu intom ix‑xbieha tiegħu fuq wiċċkom? Esperjenzajtu intom din il‑bidla qawwija f’qalbkom?\n\n15 Teżerċitaw intom fidi fil‑fidwa ta’ dak li ħalaqkom? Tħarsu intom ’il quddiem b’għajn ta’ fidi, u dan il‑ġisem mortali tarawh intom imqajjem għall‑immortalità, u dan il‑ġisem li jitħassar imqajjem għal wieħed li ma jitħassarx, biex jieqaf quddiem Alla ħalli jagħmel ħaqq minnu skont l‑għemejjel li twettqu fil‑ġisem mortali?\n\n16 Jien ngħidilkom, tistgħu timmaġinaw lilkom infuskom tisimgħu leħen il‑Mulej jgħidilkom, f’dak il‑jum: Ejjew għandi ja mberkin, għax araw, l‑għemejjel tagħkom kienu l‑għemejjel tas‑sewwa fuq wiċċ l‑art?\n\n17 Jew timmaġinaw li f’dak il‑jum intom tistgħu tigdbu lill‑Mulej, u tgħidu—Mulej, l‑għemejjel tagħna kienu għemejjel tajba fuq wiċċ l‑art—u hu sejjer isalvakom?\n\n18 Jew inkella, tistgħu intom timmaġinaw lilkom infuskom meħuda quddiem it‑tribunal ta’ Alla b’ruħkom mimlija ħtija u rimors, fejn intom tiftakru l‑ħtija kollha tagħkom, iva, tiftakru b’mod perfett il‑ħażen kollu tagħkom, iva, tiftakru li intom injorajtu l‑kmandamenti ta’ Alla?\n\n19 Jien ngħidilkom, tistgħu intom tħarsu ’l fuq lejn Alla f’dak il‑jum b’qalb safja u idejn nodfa? Jien ngħidilkom, tistgħu intom tħarsu ’l fuq, bix‑xbieha ta’ Alla mnaqqxa fuq wiċċkom?\n\n20 Jien ngħidilkom, taħsbu li intom tistgħu tiġu salvati meta ħallejtu lilkom infuskom issiru suġġett għax‑xitan?\n\n21 Jien ngħidilkom, se tkunu tafu intom f’dak il‑jum li ma tistgħux issalvaw; għax l‑ebda bniedem ma jista’ jsalva jekk ilbiesu ma jiġix maħsul abjad; iva, jeħtieġ li lbiesu jiġi mnaddaf sakemm jiġi msoffi minn kull tebgħa, permezz ta’ demm dak li dwaru tkellmu missirijietna, li għandu jiġi biex jifdi lill‑poplu tiegħu minn dnubietu.\n\n22 U issa nistaqsikom, ħuti, kif iħossu kull wieħed u waħda minnkom, jekk intom ikollkom tieqfu quddiem l‑iżbarra ta’ Alla, b’ilbieskom mtebba’ bid‑demm u b’kull xorta ta’ ħmieġ? Araw, x’jixhdu kontrikom dawn il‑ħwejjeġ?\n\n23 Araw ma jixhdux li intom qattiela, iva, kif ukoll li intom ħatja ta’ kull xorta ta’ ħażen?\n\n24 Araw, ħuti, taħsbu intom li xi ħadd hekk jista’ jkollu post biex joqgħod bilqiegħda fis‑saltna ta’ Alla, ma’ Abraham, ma’ Iżakk, u ma’ Ġakobb, kif ukoll mal‑profeti qaddisa kollha, li lbieshom hu mnaddaf u huwa bla tebgħa, safi u abjad?\n\n25 Jien ngħidilkom, Le; sakemm intom ma taslux biex lill‑Ħallieq tagħna tagħmluh jidher bħala xi giddieb sa mill‑bidu, jew temmnu li hu giddieb sa mill‑bidu, ma tistgħux intom taħsbu li xi ħadd hekk jista’ jkollu post fis‑saltna tas‑smewwiet; iżda dawn għad jintremew ’il barra għaliex huma wlied is‑saltna tax‑xitan.\n\n26 U issa, jiena ngħidilkom, ħuti, jekk intom esperjenzajtu bidla f’qalbkom, u jekk ħassejtu li tgħannu l‑għanja tal‑imħabba feddejja, jiena nistaqsikom, tħossukom hekk bħalissa?\n\n27 Imxejtu b’tali mod li żammejtu lilkom infuskom mingħajr ħtija quddiem Alla? Tistgħu intom tgħidu fikom infuskom, jekk tiġu msejħin biex tmutu f’dan il‑mument, li intom kontu umli biżżejjed? Li lbieskom ġie mnaddaf u sar abjad permezz ta’ demm Kristu, li għandu jiġi biex jifdi lill‑poplu tiegħu minn dnubietu?\n\n28 Araw, intom inżajtu minn fuqkom kull kburija? Jien ngħidilkom, jekk le intom m’intomx lesti biex tiltaqgħu ma’ Alla. Araw jeħtieġ li intom titħejjew minnufih; għax is‑saltna tas‑smewwiet tinsab fil‑qrib, u bniedem hekk m’għandux il‑ħajja ta’ dejjem.\n\n29 Araw, jiena ngħid, hawn xi ħadd fostkom li ma neżax minn fuqu kull għira? Jien ngħidilkom li bniedem hekk ma jinsabx lest; u jien nixtieq li huwa jitħejja minnufih, għax is‑siegħa tinsab fil‑qrib, u hu ma jafx meta se jasallu l‑mument; għax bniedem hekk ma jinstabx bla ħtija.\n\n30 U għal darb’oħra ngħidilkom, hemm xi ħadd fostkom li jwaqqa’ lil ħuh għaż‑żufjett, jew jgħabbih bil‑persekuzzjoni?\n\n31 Ħażin ikun għalih bniedem hekk, għax hu ma jinsabx lest, u ż‑żmien qorob fejn huwa jew jindem jew ma jistax isalva!\n\n32 Iva, ħażin għalikom intom kollha li twettqu l‑ħażen; indmu, indmu, għax il‑Mulej Alla qal dan!\n\n33 Araw, huwa jibgħat stedina lill‑bnedmin kollha, għax id‑dirgħajn tal‑ħniena jinsabu lesti biex jilqgħuhom, u huwa jgħid: Indmu, u jiena nilqagħkom.\n\n34 Iva, huwa jgħid: Ejjew għandi u intom tieklu mill‑frott tas‑siġra tal‑ħajja; iva, intom tieklu u tixorbu mill‑ħobż u l‑ilma tal‑ħajja b’xejn;\n\n35 Iva, ejjew għandi u pproduċu opri tajba, u intom ma titqaċċtux u tinxteħtu fin‑nar—\n\n36 Għax araw, iż‑żmien qorob fejn kull min ma jipproduċix frott tajjeb, jew kull min ma jagħmilx opri tajba, huwa għandu għalfejn jibki u jixher.\n\n37 O intom li twettqu l‑ħażen; intom li tinsabu minfuħin bil‑frugħa tad‑dinja, intom li ddikjarajtu li tafu triqat is‑sewwa madankollu ħriġtu mit‑triq, bħal nagħaġ mingħajr ragħaj, minkejja li ragħaj sejħilkom u għadu qed isejħilkom, iżda intom ma tridux tisimgħu minn kliemu!\n\n38 Araw, jien ngħidilkom, li r‑ragħaj it‑tajjeb isejħilkom; iva, u permezz ta’ ismu huwa jsejħilkom, li hu isem Kristu; u jekk intom tinjoraw il‑leħen tar‑ragħaj it‑tajjeb, għall‑isem li bih isejħilkom, araw, intom m’intomx in‑nagħaġ tar‑ragħaj it‑tajjeb.\n\n39 U issa jekk intom m’intomx in‑nagħaġ tar‑ragħaj it‑tajjeb, minn liema merħla tagħmlu? Araw, jien ngħidilkom, li x‑xitan huwa r‑ragħaj tagħkom, u intom parti mill‑merħla tiegħu; u issa, min jista’ jiċħad dan? Araw, jien ngħidilkom, kull min jiċħad dan huwa giddieb u wild ix‑xitan.\n\n40 Għax jien ngħidilkom li dak kollu li hu tajjeb ġej minn Alla, u dak kollu li hu ħażin ġej mix‑xitan.\n\n41 Għalhekk, jekk bniedem jipproduċi opri tajba huwa jisma’ mil‑leħen tar‑ragħaj it‑tajjeb, u huwa jimxu warajh; iżda kull min jipproduċi opri ħżiena, dan isir wild ix‑xitan, għax huwa jisma’ minn leħnu, u jimxi warajh.\n\n42 U kull min jagħmel dan jeħtieġ li jirċievi l‑ħlas tiegħu mingħandu; għalhekk, bħala ħlas huwa jirċievi l‑mewt, f’dak li għandu x’jaqsam mas‑sewwa, għax fejn jidħlu opri tajba huwa jinsab mejjet.\n\n43 U issa, ħuti, nixtieq li intom tisimgħuni, għax jien nitkellem bl‑enerġija kollha ta’ ruħi; għax araw, jien kellimtkom ċar u tond biex ma tifhmunix ħażin, jew tkellimt skont il‑kmandamenti ta’ Alla.\n\n44 Għax jiena ġejt imsejjaħ biex nitkellem b’dan il‑mod, skont l‑ordni mqaddsa ta’ Alla, li tinsab fi Kristu Ġesù; iva, jiena ġejt ordnat sabiex inqum u nixhed ma’ dan il‑poplu dwar il‑ħwejjeġ li tkellmu dwarhom missirijietna dwar ħwejjeġ li sejrin jiġru.\n\n45 U dan mhux kollox. Ma taħsbux intom li jiena stess naf dwar dawn il‑ħwejjeġ? Araw, jiena nixhed magħkom li jien naf li dawn il‑ħwejjeġ li tkellimt dwarhom huma vera. U kif taħsbu li jiena naf li huma vera?\n\n46 Araw, ngħidilkom li ġew żvelati lili permezz tal‑Ispirtu Qaddis ta’ Alla. Araw, jiena somt u tlabt għal bosta jiem sabiex jiena stess inkun naf dawn il‑ħwejjeġ. U issa jiena stess naf li huma vera; għaliex il‑Mulej Alla wrieni dan kollu permezz tal‑Ispirtu Qaddis tiegħu; u dan hu l‑ispirtu tar‑rivelazzjoni li jinsab fija.\n\n47 U barra minn hekk, jien ngħidilkom li b’dan il‑mod ġew żvelati lili, li l‑kliem li qalu missirijietna huwa minnu, u dan huwa skont l‑ispirtu tal‑profezija li jinsab fija, li huwa wkoll skont il‑manifestazzjoni tal‑Ispirtu ta’ Alla.\n\n48 Jien ngħidilkom, li jiena stess naf li dak kollu li jien se ngħidilkom, dwar dak li għandu jiġi, huwa veru; u jien ngħidilkom, li jiena naf li Ġesù Kristu għandu jiġi, iva, l‑Iben, il‑Waħdieni tal‑Missier, mimli grazzja, u ħniena, u verità. U araw, huwa hu li se jiġi biex ineħħi d‑dnubiet tad‑dinja, iva, id‑dnubiet ta’ kull bniedem li jemmen bis‑sħiħ f’ismu.\n\n49 U issa jien ngħidilkom li din hija l‑ordni u skont din l‑ordni jiena ġejt imsejjaħ, iva, biex inxandar lill‑għeżież ħuti, iva, u lil kulmin jgħammar fl‑art; iva, biex inxandar lil kulħadd, kbir jew żgħir, ilsir jew ħieles; iva, jien ngħid lilkom ix‑xjuħ, kif ukoll lilkom ta’ mezza età, u lill‑ġenerazzjoni li għadha tielgħa; iva, biex inwissihom li jeħtieġ li jindmu u jitwieldu mill‑ġdid.\n\n50 Iva, dan jgħid l‑Ispirtu: Indmu, intom kollha li ġejjin minn truf l‑art, għax is‑saltna tas‑smewwiet tinsab fil‑qrib; iva, l‑Iben ta’ Alla għandu jiġi fil‑glorja tiegħu, u fis‑setgħa, fil‑majestà, fil‑qawwa, u fid‑dominju tiegħu. Iva, għeżież ħuti, jien ngħidilkom, li l‑Ispirtu jgħid: Ħarsu lejn il‑glorja tas‑Sultan tal‑art kollha; u s‑Sultan tas‑Smewwiet dalwaqt sejjer ukoll jiddi fost ulied il‑bnedmin.\n\n51 U l‑Ispirtu jgħidli wkoll, iva, isejjaħli b’leħen qawwi u jgħid: Mur u għid lil dan il‑poplu—Indem, għax jekk ma tindimx inti bl‑ebda mod ma tista’ tiret is‑saltna tas‑smewwiet.\n\n52 U għal darb’oħra ngħidilkom, l‑Ispirtu jgħid: Araw, il‑mannara tressqet mal‑għerq tas‑siġra; għalhekk kull siġra li ma jipproduċix frott tajjeb għandha titqaċċat u tinxteħet fin‑nar, iva, nar li ma tistax twaqqfu, sewwasew nar li ma jintefiex. Araw, u ftakru, il‑Qaddis qal dan.\n\n53 U issa għeżież ħuti, jien ngħidilkom, tistgħu intom tiċħdu dawn id‑dikjarazzjonijiet; iva, tistgħu intom twarrbu fil‑ġenb dawn il‑ħwejjeġ, u tgħaffġu lill‑Qaddis taħt saqajkom; iva, tistgħu intom tintefħu fil‑kburija ta’ qalbkom; iva, intom se tkomplu tippersistu u tilbsu lbies jiswa’ l‑flus u torbtu qalbkom mal‑frugħa tad‑dinja, mal‑ġid materjali tagħkom?\n\n54 Iva, se tkomplu intom tippersistu f’li taħsbu li intom aħjar minn ħaddieħor; iva, se tkomplu intom tippersistu fil‑persekuzzjoni ta’ ħutkom, li jumiljaw ruħhom u jimxu skont l‑ordni mqaddsa ta’ Alla, li permezz tagħha huma nġiebu f’din il‑knisja, u ġew mqaddsa permezz tal‑Ispirtu s‑Santu, u huma jipproduċu opri xierqa tal‑indiema—\n\n55 Iva, u se tkomplu intom tippersistu u tagħtu daharkom lill‑foqra, u lil dawk fil‑bżonn, u ma taqsmux ġidkom magħhom?\n\n56 U finalment, intom kollha li tippersistu fil‑ħażen tagħkom, ngħidilkom li dawn huma dawk li sejrin jitqaċċtu u jinxteħtu fin‑nar jekk ma jindmux minnufih.\n\n57 U issa jien ngħidilkom, intom ilkoll li għandkom ix‑xewqa li timxu wara leħen ir‑ragħaj it‑tajjeb, oħorġu minn qalb il‑ħżiena, u nfirdu minnhom, u tmissux il‑ħwejjeġ imniġġsa tagħhom; u araw, isimhom sejjer jitħassar, ħalli l‑ismijiet tal‑ħżiena ma jingħaddux mal‑ismijiet tal‑ġusti, biex il‑kelma ta’ Alla tkun tista’ tiġi fis‑seħħ, li tgħid: L‑ismijiet tal‑ħżiena m’għandhomx jitħalltu mal‑ismijiet tal‑poplu tiegħi;\n\n58 Għax l‑ismijiet tal‑ġusti sejrin jinkitbu fil‑ktieb tal‑ħajja, u jien se nagħtihom wirt fuq il‑lemin tiegħi. U issa, ħuti, x’għandkom xi tgħidu kontra dil‑ħaġa? Jien ngħidilkom, jekk tgħidu xi ħaġa kontriha, kollu ta’ xejn, għax il‑kelma ta’ Alla jeħtieġ li tiġi fis‑seħħ.\n\n59 Għax liema hu dak ir‑ragħaj fostkom li għandu ħafna nagħaġ illi ma joqgħodx għassa tagħhom, biex ma jidħlux l‑ilpup u jieklulu l‑merħla tiegħu? U araw, jekk jidħol lupu qalb il‑merħla tiegħu huwa ma jkeċċihx ’il barra? Iva, u fl‑aħħar, jekk ikun jista’, joqtlu.\n\n60 U issa jiena ngħidilkom li r‑ragħaj it‑tajjeb qed isejħilkom; u jekk intom tisimgħu minn kliemu huwa jġibkom fil‑merħla tiegħu, u intom in‑nagħaġ tiegħu; u hu jordnalkom biex ma tħallu lill‑ebda lupu mġewwaħ jidħol fostkom, ħalli ma tispiċċawx tinqerdu.\n\n61 U issa jien, Alma, nordnalkom bil‑lingwaġġ ta’ dak li tani din l‑ordni, biex intom taraw li twettqu dak li jiena għidtilkom.\n\n62 Kliemi għandu jiġi meqjus bħala kmandament għalikom li tagħmlu parti mill‑knisja; u għal dawk li mhumiex parti mill‑knisja kliemi se jkun kliem ta’ stedina, fejn ngħidilkom: Ejjew u tgħammdu għall‑indiema, ħalli intom ukoll tkunu tistgħu tieklu mill‑frott tas‑siġra tal‑ħajja.\n\n", "alma 6": "[center][font_size=26]Kapitlu 6[/font_size][/center]\n\n[i]Il‑Knisja f’Żaraħemla tiġi msoffija u organizzata—Alma jmur ixandar f’Gidgħon. Madwar 83 Q.K.[/i]\n\n1 U issa ġara li wara li Alma waqaf ikellem lin‑nies tal‑knisja, li ġiet imwaqqfa fil‑belt ta’ Żaraħemla, huwa ordna qassisin u presbiteri, billi poġġa jdejh fuqhom skont l‑ordni ta’ Alla, biex jippresedu u jħarsu l‑knisja.\n\n2 U ġara li dawk kollha li ma kinux jagħmlu parti mill‑knisja li nidmu minn dnubiethom ġew mgħammdin għall‑Indiema, u ġew milqugħin fil‑knisja.\n\n3 U ġara wkoll li dawk kollha li kienu jagħmlu parti mill‑knisja u ma nidmux minn ħżunithom u ma umiljawx irwieħhom quddiem Alla—jiġifieri dawk li kienu minfuħin fil‑kburija ta’ qalbhom—dawn huma dawk li ġew imwarrba, u isimhom ġie mħassar, fejn isimhom ma ġiex magħdud ma’ isem il‑ġusti.\n\n4 U b’dal‑mod huma bdew iwaqqfu l‑ordni tal‑knisja fil‑belt ta’ Żaraħemla.\n\n5 Issa nixtieqkom tifhmu li l‑kelma ta’ Alla kienet disponibbli għal kulħadd, fejn ħadd minnhom ma kien imċaħħad mill‑privileġġ li jinġabru flimkien biex jisimgħu l‑kelma ta’ Alla.\n\n6 Madankollu wlied Alla ġew ordnati biex jinġabru flimkien ta’ spiss, u jingħaqdu fis‑sawm u fit‑talb qawwi għall‑benefiċċju ta’ dawk l‑erwieħ li ma kinux jafu lil Alla.\n\n7 U issa ġara li meta Alma għamel dawn ir‑regolamenti huwa telaq minn ħdejhom, iva, mill‑knisja li kienet fil‑belt ta’ Żaraħemla, u qasam għan‑naħa tal‑lvant tax‑xmara Sidon, fil‑wied ta’ Gidgħon, fejn hemm kienet inbniet belt, li kien jisimha l‑belt ta’ Gidgħon, li kienet tinsab fil‑wied li kien jismu Gidgħon, li kien ġie msemmi għar‑raġel li kien inqatel minn Neħor permezz tax‑xabla.\n\n8 U Alma mar u beda jxandar il‑kelma ta’ Alla lill‑knisja li ġiet imwaqqfa fil‑wied ta’ Gidgħon, skont ir‑rivelazzjoni tal‑verità tal‑kelma li kienu xandru missirijietu, u skont l‑ispirtu tal‑profezija li kien jinsab fih, skont ix‑xhieda ta’ Ġesù Kristu, Bin Alla, li għandu jiġi biex jifdi lill‑poplu tiegħu minn dnubietu, u l‑ordni mqaddsa li biha ġie msejjaħ. U hekk hemm miktub. Ammen.\n\n", "alma 7": "Il‑kliem li Alma wassal lin‑nies f’Gidgħon, skont l‑istess kitba tiegħu.\n\nJikkonsisti minn kapitlu 7.\n\n[center][font_size=26]Kapitlu 7[/font_size][/center]\n\n[i]Kristu se jiġi mwieled minn Marija—Huwa se jħoll l‑irbit tal‑mewt u se jitgħabba bid‑dnubiet tal‑poplu tiegħu—Dawk li jindmu, jitgħammdu, u jħarsu l‑kmandamenti jkollhom il‑ħajja ta’ dejjem—Il‑ħmieġ ma jistax jiret is‑saltna ta’ Alla—Hemm bżonn tal‑umiltà, il‑fidi, it‑tama, u l‑karità. Madwar 83 Q.K.[/i]\n\n1 Araw għeżież ħuti, peress li jien tħallejt niġi fostkom, għalhekk se nipprova nindirizzakom permezz ta’ kliemi; iva, permezz ta’ fommi, peress li hija l‑ewwel darba li qed inkellimkom bi kliem fommi, minħabba li jien kont qed niddedika l‑ħin kollu tiegħi għas‑siġġu tat‑tribunal, fejn tant kelli x’nagħmel li ma stajtx niġi fostkom.\n\n2 U lanqas issa ma kont se niġi kieku mhux għall‑fatt li s‑siġġu tat‑tribunal ingħata lil ħaddieħor, biex isaltan minfloki; u l‑Mulej bi ħniena daqstant kbira ppermetta li jiena niġi fostkom.\n\n3 U araw, jiena ġejt b’tama kbira u b’xewqa kbira li nsib illi intom umiljajtu ruħkom quddiem Alla, u li komplejtu titolbuh għall‑grazzja tiegħu, u li intom kontu tinsabu bla ħtija quddiemu, u li jiena nsib li intom ma kontux tinsabu fid‑dilemma terribbli li kienu fiha ħutna ġewwa Żaraħemla.\n\n4 Iżda jkun imbierek isem Alla, li tani ċ‑ċans li nkun naf, iva, li mlieni b’hena mill‑aktar kbira għax naf li huma jinsabu mill‑ġdid fit‑triq tas‑sewwa tiegħu.\n\n5 U nittama, skont l‑Ispirtu ta’ Alla li jinsab fija, li jiena nista’ nithenna wkoll minħabba fikom; madankollu ma nixtieqx li l‑hena li nħoss minħabba fikom tasal wara t‑tbatija kbira u n‑niket kbir li esperjenzajt għall‑aħwa li jinsabu f’Żaraħemla, għax araw, l‑hena li ħassejt għalihom waslet wara li kelli ngħaddi minn daqstant tbatija u niket.\n\n6 Iżda araw, nittama li intom ma tinsabux daqstant fi stat ta’ nuqqas ta’ fidi li kienu fih ħutkom; nittama li intom m’intomx imkabbrin fil‑kburija ta’ qalbkom; iva, nittama li intom ma rbattux qalbkom mal‑ġid materjali u l‑frugħa tad‑dinja; iva, nittama li intom ma tqimux allat foloz, iżda tqimu lil Alla veru u ħaj, u li intom tħarsu ’l quddiem b’fidi ta’ dejjem għall‑maħfra ta’ dnubietkom, li għad trid isseħħ.\n\n7 Għax araw, jien ngħidilkom li ħafna se jkunu l‑ħwejjeġ li se jseħħu; araw, hemm ħaġa waħda li hi ta’ importanza akbar minnhom kollha—għax araw, iż‑żmien mhux wisq ’il bogħod meta l‑Feddej se jgħammar u jiġi fost il‑poplu tiegħu.\n\n8 Araw, mhux se ngħid li huwa se jiġi fostna fiż‑żmien li fih se jgħammar fit‑tabernaklu mortali tiegħu; għax araw, l‑Ispirtu ma qallix li għandu jkun dan. Issa dwar dil‑ħaġa jiena ma nafx; iżda li naf huwa dan, li l‑Mulej Alla għandu l‑qawwa li jagħmel dak kollu li hu skont kelmtu.\n\n9 Iżda araw, dan hu dak kollu li qalli l‑Ispirtu, fejn qal: Lil dan il‑poplu ħabbarlu u għidlu—Indem, u ħejji t‑triq tal‑Mulej, u imxi fil‑mogħdijiet tiegħu, li huma dritti; għax araw, is‑saltna tas‑smewwiet tinsab fil‑qrib, u Bin Alla sejjer jiġi fuq wiċċ l‑art.\n\n10 U araw, huwa se jiġi mwieled minn Marija, f’Ġerusalemm li hija l‑art ta’ missirijietna, hi se tkun verġni, ġarra prezzjuża u magħżula, li se tiġi mgħottija u sejra titqal bil‑qawwa tal‑Ispirtu s‑Santu, u se jkollha iben, iva, sewwasew l‑Iben ta’ Alla.\n\n11 U hu se jibqa’ għaddej, isofri kull tip ta’ wġigħ, tbatija u tiġrib; u dan sabiex iseħħ dak li hemm miktub li jgħid li hu se jieħu fuqu l‑uġigħ u l‑mard tal‑poplu tiegħu.\n\n12 U hu se jieħu fuqu l‑mewt, biex ikun jista’ jħoll l‑irbit tal‑mewt li jorbot lill‑poplu tiegħu; u huwa se jieħu fuqu d‑dgħufijiet tagħhom, biex il‑ġewwieni tiegħu jkun jista’ jimtela bil‑ħniena, skont il‑ġisem, ħalli jkun jaf skont il‑ġisem kif jista’ jgħin lill‑poplu tiegħu skont id‑dgħufijiet tagħhom.\n\n13 Issa l‑Ispirtu jaf kollox; madankollu l‑Iben ta’ Alla se jbati skont il‑ġisem biex ikun jista’ jieħu fuqu d‑dnubiet tal‑poplu tiegħu, ħalli jkun jista’ jħassar id‑diżubbidjenza tagħhom skont il‑qawwa tal‑ħelsien tiegħu; u issa araw, din hi x‑xhieda li tinsab fija.\n\n14 Issa jien ngħidilkom li jeħtieġ li intom tindmu, u titwieldu mill‑ġdid; għax l‑Ispirtu jgħid li jekk intom ma titwieldux mill‑ġdid ma tistgħux tirtu s‑saltna tas‑smewwiet; għalhekk ejjew u tgħammdu għall‑indiema, biex tkunu tistgħu tiġu maħsula minn dnubietkom, ħalli jkun jista’ jkollkom il‑fidi fil‑Ħaruf ta’ Alla, li jneħħi d‑dnubiet tad‑dinja, li hu qawwi biex isalva u jnaddafkom minn kull ħażen.\n\n15 Iva, jien ngħidilkom ejjew u tibżgħux, u warrbu kull dnub, li malajr ifixkilkom, li jorbotkom għall‑qerda, iva, ejjew u morru u uru lil Alla tagħkom li intom lesti li tindmu minn dnubietkom u tidħlu f’patt miegħu li lesti tħarsu l‑kmandamenti tiegħu, u llum uruh li lesti tagħmlu dan billi tmorru fl‑ilmijiet tal‑magħmudija.\n\n16 U kull min jagħmel dan, u jħares il‑kmandamenti ta’ Alla minn dak il‑ħin ’il quddiem, hu jiftakar li jien se ngħidlu, iva, hu jiftakar li jiena għidtlu, li hu għad jikseb il‑ħajja ta’ dejjem, skont ix‑xhieda tal‑Ispirtu s‑Santu, li jixhed ġewwa fija.\n\n17 U issa għeżież ħuti, temmnu intom dawn il‑ħwejjeġ? Araw, jien ngħidilkom, iva, jien naf li intom temmnuhom; u l‑mod kif jiena naf li intom temmnuhom hu permezz tal‑manifestazzjoni tal‑Ispirtu li jinsab fija. U issa minħabba li l‑fidi tagħkom dwar dawk il‑ħwejjeġ hi b’saħħitha, iva, dwar il‑ħwejjeġ li jiena tkellimt dwarhom, kbira hija l‑hena tiegħi.\n\n18 Għax kif għidtilkom mill‑bidu nett, jien kelli xewqa kbira li intom ma kontux tinsabu fl‑istat ta’ dilemma bħal ħutkom, u b’hekk jiena sibt li x‑xewqat tiegħi ġew fis‑seħħ.\n\n19 Għax jiena nista’ nara li intom tinsabu fit‑triq tas‑sewwa; nista’ nara li intom tinsabu fit‑triq li twassal għas‑saltna ta’ Alla; iva, nista’ nara li intom qed tiddrittaw il‑mogħdijiet tiegħu.\n\n20 Jiena nista’ nara li intom ġejtu mgħarrfin, permezz tax‑xhieda ta’ kelmtu, li huwa ma jistax jimxi f’toroq mgħawwġa; lanqas ma jmur lura minn dak li jkun qal; lanqas m’għandu xi dell ta’ tidwir mil‑lemin għax‑xellug, jew minn dak li hu sewwa għal dak li hu ħażin; għalhekk, ir‑rotta tiegħu hi ċirku wieħed etern.\n\n21 U hu ma jgħammarx f’tempji li mhumiex qaddisa; u l‑ebda ħaġa maħmuġa jew imniġġsa ma tista’ tintlaqa’ fis‑saltna ta’ Alla; għalhekk jien ngħidilkom li ż‑żmien se jasal, iva, u dan se jkun fl‑aħħar jum, fejn dak li hu maħmuġ se jibqa’ fil‑ħmieġ tiegħu.\n\n22 U issa għeżież ħuti, jiena għidtilkom dan kollu biex forsi ngħinkom tagħrfu s‑sens ta’ dmir tagħkom lejn Alla, ħalli tkunu tistgħu timxu bla ħtija quddiemu, biex tkunu tistgħu timxu skont l‑ordni mqaddsa ta’ Alla, li skont hi ġejtu milqugħin.\n\n23 U issa nixtieq li intom tkunu umli, u sottomessi u dħulin; faċli li tavviċinakom; kollkom paċenzja u sabar; li intom tkunu moderati f’kollox; tkunu diliġenti fil‑ħarsien tal‑kmandamenti ta’ Alla f’kull ħin; li intom tistaqsu għal kull ħaġa li jkollkom bżonn, kemm spiritwali u temporali; u dejjem troddu ħajr lil Alla għal kull ħaġa li intom tirċievu.\n\n24 U araw li intom għandkom il‑fidi, it‑tama, u l‑karità, u mbagħad araw illi twettqu dejjem bosta opri tajbin.\n\n25 U jalla l‑Mulej iberikkom, u jżomm ilbieskom bla tebgħa, ħalli fl‑aħħar tkunu tistgħu tittieħdu biex tpoġġu bilqiegħda ma’ Abraham, Iżakk, u Ġakobb, u mal‑profeti qaddisa li kien hawn sa mill‑bidu tad‑dinja, fejn ilbieskom ikun bla tebgħa sewwasew kif inhu bla tebgħa lbieshom, fis‑saltna tas‑smewwiet u qatt ma toħorġu minnha.\n\n26 U issa għeżież ħuti, jiena għidtilkom dan il‑kliem skont l‑Ispirtu li jixhed ġewwa fija; u ruħi tithenna bil‑kbir, minħabba d‑diliġenza kbira u l‑widen li intom tajtu lil kelmti.\n\n27 U issa, jalla l‑paċi ta’ Alla tinżel fuqkom, u fuq djarkom u artijietkom, u fuq il‑merħliet u l‑baqar tagħkom, u fuq il‑ġid kollu tagħkom, u fuq in‑nisa tagħkom u t‑tfal tagħkom, skont il‑fidi u l‑opri tajba tagħkom, minn issa ’l quddiem u għal dejjem. U b’dal‑mod jiena tkellimt. Ammen.\n\n", "alma 8": "[center][font_size=26]Kapitlu 8[/font_size][/center]\n\n[i]Alma jxandar u jgħammed ġewwa Melek—Huwa ma jkunx milqugħ f’Għammoniha u jitlaq—Anġlu jordnalu biex imur lura u jħeġġeġ lin‑nies biex jindmu—Huwa jiġi milqugħ minn Amuleki, u t‑tnejn li huma jxandru f’Għammoniha. Madwar 82 Q.K.[/i]\n\n1 U issa ġara li Alma reġa’ lura mill‑art ta’ Gidgħon, wara li għallem lin‑nies ta’ Gidgħon bosta ħwejjeġ li ma jistgħux jinkitbu, hu li waqqaf l‑ordni tal‑knisja, l‑istess kif kien għamel fl‑art ta’ Żaraħemla, iva, hu reġa’ lura f’daru ġewwa Żaraħemla biex jistrieħ mill‑ħidma li huwa wettaq.\n\n2 U b’hekk ġiet fi tmiemha d‑disa’ sena tas‑saltna tal‑imħallfin fuq il‑poplu ta’ Nefi.\n\n3 U ġara fil‑bidu tal‑għaxar sena tas‑saltna tal‑imħallfin fuq il‑poplu ta’ Nefi, li Alma telaq minn hemm u rħielha lejn l‑art ta’ Melek, fuq in‑naħa tal‑punent tax‑xmara Sidon, fin‑naħa tal‑punent ħdejn il‑fruntier tax‑xagħri.\n\n4 U hu beda jgħallem lin‑nies fl‑art ta’ Melek skont l‑ordni mqaddsa ta’ Alla, li permezz tagħha huwa ġie msejjaħ; u hu beda jgħallem lin‑nies madwar l‑art ta’ Melek.\n\n5 U ġara li n‑nies ġew għandu minn kull naħa tal‑fruntieri tal‑art li kienet ħdejn ix‑xatt tax‑xagħri. U huma ġew mgħammdin f’kull naħa tal‑pajjiż;\n\n6 Għalhekk meta huwa temm il‑ħidma tiegħu f’Melek hu telaq minn hemm, u għamel tlett ijiem jivvjaġġa fin‑naħa tat‑tramuntana tal‑art ta’ Melek; u hu wasal f’belt li kien jisimha Għammoniha.\n\n7 Issa kienet id‑drawwa tal‑poplu ta’ Nefi li jsemmu l‑artijiet tagħhom, u l‑bliet tagħhom, u l‑irħula tagħhom, iva, saħansitra kull raħal żgħir tagħhom, għal dak li ħadhom f’idejh l‑ewwel; u l‑istess ġara bl‑art ta’ Għammoniha.\n\n8 U ġara li meta Alma wasal fil‑belt ta’ Għammoniha huwa beda jxandrilhom il‑kelma ta’ Alla.\n\n9 Issa Satana ħakem bil‑kbir qlub in‑nies tal‑belt ta’ Għammoniha; għalhekk huma ma ridux jagħtu widen għall‑kliem ta’ Alma.\n\n10 Madankollu Alma ħadem bil‑kbir fl‑ispirtu, fejn tqabad ma’ Alla fit‑talb qawwi tiegħu, biex huwa jsawwab l‑Ispirtu tiegħu fuq in‑nies li kienu fil‑belt; ħalli huwa jippermettilu wkoll li jgħammidhom għall‑indiema.\n\n11 Madankollu, huma webbsu qalbhom, u qalulu: Ara, aħna nafu li inti Alma; u nafu li inti qassis il‑kbir fuq il‑knisja li inti waqqaft f’bosta nħawi tal‑pajjiż, skont id‑drawwiet tiegħek; u aħna ma nagħmlux parti mill‑knisja tiegħek, u ma nemmnux fi drawwiet bla sens bħal dawn.\n\n12 U issa nafu li peress li aħna ma nagħmlux parti mill‑knisja tiegħek aħna nafu li int m’għandek l‑ebda setgħa fuqna; u inti għaddejt is‑siġġu tat‑tribunal lil Nefija; għalhekk inti m’intix il‑prim imħallef tagħna.\n\n13 Issa meta n‑nies qalu dan, u opponew dak kollu li huwa qal, u għajjruh, u beżqu fuqu, u raw li huwa jitkeċċa ’l barra minn belthom, huwa telaq minn hemm u rħielha lejn il‑belt li kien jisimha Aron.\n\n14 U ġara li waqt li kien sejjer ’l hemm, mgħobbi bin‑niket, u jesperjenza daqstant tbatija u diqa ta’ qalb, minħabba l‑ħażen tan‑nies li kienu fl‑belt ta’ Għammoniha, ġara li waqt li Alma kien mgħobbi bin‑niket, araw deherlu anġlu tal‑Mulej u qallu:\n\n15 Imbierek inti, Alma; għalhekk, erfa’ rasek ’il fuq u thenna, għax int għandek verament għalxiex tithenna; għax inti kont fidil fil‑ħarsien tal‑kmandamenti ta’ Alla miż‑żmien li fih inti rċevejt l‑ewwel messaġġ mingħandu. Ara, jiena hu dak li wassaltlek dak il‑messaġġ.\n\n16 U ara, jiena ġejt mibgħut għandek biex inti terġa’ lura fil‑belt ta’ Għammoniha, u terġa’ xxandar għal darb’oħra lin‑nies tal‑belt; iva, mur u xandrilhom. Iva, għidilhom li jekk huma ma jindmux il‑Mulej Alla se jeqridhom.\n\n17 Għax ara, bħalissa huma qed jagħmlu minn kollox ħalli jkunu jistgħu jeqirdu l‑libertà tal‑poplu tiegħek, (għax dan jgħid il‑Mulej) u dan imur kontra l‑liġijiet u d‑digrieti, u l‑kmandamenti li huwa ta lill‑poplu tiegħu.\n\n18 Issa ġara li wara li Alma rċieva l‑messaġġ tiegħu mingħand l‑anġlu tal‑Mulej huwa fil‑pront reġa’ lura lejn l‑art ta’ Għammoniha. U hu daħal fil‑belt minn naħa oħra, iva, min‑naħa li tinsab fin‑nofsinhar tal‑belt ta’ Għammoniha.\n\n19 U hekk kif daħal fil‑belt, qabdu l‑ġuħ u qal lil wieħed raġel: Inti lest tagħti lil dan il‑qaddej umli ta’ Alla xi ħaġa x’jiekol?\n\n20 U r‑raġel wieġbu: Jiena Nefita, u naf li inti profeta qaddis ta’ Alla, għax inti r‑raġel li rrefera għalih l‑anġlu meta deherli, fejn qalli: Lilu għandek tilqa’. Għalhekk, ejja miegħi f’dari u jien naqsam l‑ikel tiegħi miegħek; u jien naf li inti se tkun ta’ barka għalija u għal dari.\n\n21 U ġara li r‑raġel laqgħu f’daru; u r‑raġel kien jismu Amuleki; u hu mar ġab il‑ħobż u l‑laħam u poġġihom quddiem Alma.\n\n22 U ġara li Alma kiel il‑ħobż u xaba’; u hu bierek lil Amuleki u lil daru, u radd ħajr lil Alla.\n\n23 U wara li kiel u xaba’ huwa qal lil Amuleki: Jiena Alma, u jien il‑qassis il‑kbir tal‑knisja ta’ Alla mal‑pajjiż kollu.\n\n24 U ara, jiena ġejt imsejjaħ biex inxandar il‑kelma ta’ Alla fost dan il‑poplu kollu, skont l‑ispirtu tar‑rivelazzjoni u l‑profezija; u jien kont ninsab f’din l‑art u huma ma laqgħunix, iżda keċċewni ’l barra u jien kont għoddni se ndur lura u nħalli din l‑art darba għal dejjem.\n\n25 Iżda ara, jiena ġejt ordnat biex nerġa’ lura u nħabbar lil dan il‑poplu, iva, u biex nixhed kontrihom u dwar ħżunithom.\n\n26 U issa, Amuleki, għax inti tmajtni u daħħaltni f’darek, imbierek inti; għax jiena kont bil‑ġuħ, peress li kont ili sajjem għal bosta jiem.\n\n27 U Alma baqa’ ma’ Amuleki għal bosta jiem qabel ma huwa beda jxandar lin‑nies.\n\n28 U ġara li n‑nies kibru aktar u aktar fi ħżunithom.\n\n29 U l‑kelma waslet għand Alma li tgħid: Mur; u għid ukoll lill‑qaddej tiegħi Amuleki, mur u ħabbar lil dan il‑poplu u għidilhom—Indmu, għax dan jgħid il‑Mulej, jekk intom ma tindmux jien se nżur lil dan il‑poplu fl‑għadab tiegħi; iva, u jiena ma nreġġax lura l‑qilla tiegħi.\n\n30 U Alma mar qalb il‑poplu, u l‑istess Amuleki, biex ixandrilhom kliem Alla; u huma mtlew bl‑Ispirtu s‑Santu.\n\n31 U huma ġew mogħtija qawwa, tant li ħadd ma seta’ jaqfilhom f’xi ċella; lanqas ma kien possibbli għal xi bniedem li joqtolhom; madankollu huma ma eżerċitawx il‑qawwa tagħhom ħlief meta huma ntrabtu bil‑ħbula u ġew mixħutin f’ħabs. Issa, dan seħħ biex il‑Mulej ikun jista’ juri l‑qawwa tiegħu permezz tagħhom.\n\n32 U ġara li huma marru u bdew inxandru u jħabbru lill‑poplu, skont l‑ispirtu u l‑qawwa li tahom il‑Mulej.\n\n", "alma 9": "Kliem Alma, kif ukoll kliem Amuleki, li ġie mxandar lin‑nies li kienu fl‑art ta’ Għammoniha. U huma ġew ukoll miftugħin il‑ħabs, u ġew meħlusa bil‑qawwa mirakoluża ta’ Alla li kienet tinsab fihom, skont il‑kitba ta’ Alma.\n\nJikkonsisti minn kapitlu 9 sa 14.\n\n[center][font_size=26]Kapitlu 9[/font_size][/center]\n\n[i]Alma jordna lin‑nies ta’ Għammoniha biex jindmu—Il‑Mulej se jkun ħanin mal‑Lamaniti fl‑aħħar żminijiet—Jekk in‑Nefiti jabbandunaw id‑dawl, huma jispiċċaw jinqerdu mil‑Lamaniti—L‑Iben ta’ Alla se jiġi dalwaqt—Huwa se jifdi lil dawk li jindmu, u jitgħammdu, u jkollhom il‑fidi f’ismu. Madwar 82 Q.K.[/i]\n\n1 U għal darb’oħra, jiena, Alma, li ġejt ordnat minn Alla biex nieħu miegħi lil Amuleki u nerġa’ mmur inxandar lil dan il‑poplu, jew lin‑nies li kienu fil‑belt ta’ Għammoniha, ġara li hekk kif bdejt inxandrilhom, huma bdew jeħduha miegħi u jgħidu:\n\n2 Int min int? Taħseb int li aħna sejrin nemmnu x‑xhieda ta’ bniedem wieħed, anke jekk jasal li jxandrilna li din l‑art taf tgħaddi?\n\n3 Issa huma ma fehmux il‑kliem li huma qalu; għax huma ma kinux jafu li din l‑art għad tgħaddi.\n\n4 U huma qalu wkoll: Aħna m’aħniex se nemmnu kliemek jekk inti se tħabbar li din il‑belt kbira għad tinqered f’jum wieħed.\n\n5 Issa huma ma kinux jafu li Alla seta’ jwettaq għemejjel daqstant tal‑għaġeb, għax huma kienu nies ta’ qalb iebsa u ta’ ras iebsa.\n\n6 U huma qalu: Min hu Alla, li bħala awtorità fost dan il‑poplu jibgħat biss bniedem wieħed, biex iħabbrilhom il‑verità ta’ ħwejjeġ daqstant kbar u tal‑għaġeb?\n\n7 U huma ġew biex jaqbduni taħt idejhom; iżda araw, huma m’għamlux dan. U jien waqaft b’qawwa biex inxandrilhom, iva, jien bdejt nixhed magħhom b’qawwa u ngħid:\n\n8 Araw, O nisel ħażin u mħawwad, kif insejtu d‑drawwiet ta’ missirijietkom; iva, kemm insejtu malajr il‑kmandamenti ta’ Alla.\n\n9 Ma tiftakrux intom li missierna, Leħi, inġieb ’il barra minn Ġerusalemm permezz ta’ id Alla? Ma tiftakrux intom li huma ġew ilkoll immexxijin minnu fid‑deżert?\n\n10 U nsejtu daqshekk malajr intom kemm‑il darba huwa ħeles lil missirijietna minn idejn l‑għedewwa tagħhom, u żammhom milli jinqerdu, sewwasew permezz ta’ idejn ħuthom?\n\n11 Iva, u li kieku ma kienx għall‑qawwa inkomparabbli tiegħu, u l‑ħniena tiegħu, u s‑sabar tiegħu lejna, aħna inevitabbilment konna nispiċċaw ninqerdu minn fuq wiċċ l‑art żmien twil ilu, u probabbilment konna nispiċċaw ngħaddu għal stat ta’ miżerja u għaks bla tmiem.\n\n12 Iżda araw, jien ngħidilkom li hu jordnalkom sabiex tindmu; u jekk ma tindmux, intom bl‑ebda mod ma tistgħu tirtu s‑saltna ta’ Alla. Iżda araw, dan mhux kollox—hu ordnalkom biex tindmu, jew inkella huwa jeqridkom għalkollox minn fuq wiċċ l‑art; iva, huwa jiġi jżurkom fl‑għadab tiegħu, u fil‑qilla tiegħu huwa ma jerġax lura.\n\n13 Araw, ma tiftakrux intom il‑kliem li huwa qal lil Leħi, fejn qallu li: Sakemm tħarsu l‑kmandamenti tiegħi intom se jkollkom ir‑risq fl‑art? U jingħad ukoll li: Jekk ma tħarsux il‑kmandamenti tiegħi intom sejrin tinqatgħu mill‑preżenza tal‑Mulej.\n\n14 Issa nixtieq li intom tiftakru, li għaliex il‑Lamaniti ma ħarsux il‑kmandamenti ta’ Alla, huma spiċċaw inqatgħu mill‑preżenza tal‑Mulej. Issa naraw li dwar dil‑ħaġa l‑kelma tal‑Mulej ġiet ippruvata kemm hija vera, u l‑Lamaniti ilhom li nqatgħu mill‑preżenza tiegħu, mill‑bidu tat‑trasgressjonijiet tagħhom f’din l‑art.\n\n15 Madankollu jien ngħidilkom, li jum il‑ħaqq se jkun eħfef għalihom milli għalikom, jekk intom tibqgħu fi dnubietkom, iva, u se jkun saħansitra eħfef għalihom f’din il‑ħajja milli għalikom, jekk intom ma tindmux.\n\n16 Għax hemm bosta wegħdiet li huma disponibbli għal‑Lamaniti; għax hu minħabba d‑drawwiet ta’ missirijiethom li wassalhom biex huma jibqgħu fl‑istat tagħhom ta’ injoranza; għalhekk il‑Mulej se jkun ħanin magħhom u se jtawwal ħajjithom fuq l‑art.\n\n17 U xi darba huma jitwasslu biex jemmnu fil‑kelma tiegħu, u jkunu jafu dwar l‑inkorrettezza tad‑drawwiet ta’ missirijiethom; u ħafna minnhom se jsalvaw, għax il‑Mulej se jkun ħanin ma’ dawk kollha li jsejħu ismu.\n\n18 Għax araw, jien ngħidilkom li jekk intom tkomplu tippersistu fil‑ħażen tagħkom żmienkom fuq l‑art mhuwiex se jitwal, għax jaħbtu għalikom il‑Lamaniti; u jekk intom ma tindmux huma jiġu fuqkom meta ma tkunux qed tistennewhom, u tispiċċaw tintlaqtu minn qerda sħiħa; u dan iseħħ skont il‑qilla tar‑rabja tal‑Mulej.\n\n19 Għax huwa mhux se jħallikom tgħixu fi ħżunitkom, biex teqirdu lill‑poplu tiegħu. Jien ngħidilkom, Le; hu jippreferi jħalli lil‑Lamaniti jeqirdu lill‑poplu kollu tiegħu li jissejjaħ il‑poplu ta’ Nefi, jekk ikun il‑każ li huma jaqgħu fid‑dnub u t‑trasgressjoni, wara li kellhom daqstant dawl u daqstant għarfien mogħtija lilhom mill‑Mulej Alla tagħhom;\n\n20 Iva, wara li kienu poplu daqstant imbierek bil‑kbir mill‑Mulej; iva, wara li ġew imberkin aktar minn kull ġens, tribù, ilsien, jew poplu ieħor; wara li kollox ġie żvelat lilhom, skont ix‑xewqat tagħhom, u l‑fidi u t‑talb tagħhom, dwar ħwejjeġ li seħħew, u li qed iseħħu, u li għad iridu jseħħu;\n\n21 Wara li ġie jżurhom l‑Ispirtu s‑Santu; wara li tkellmu mal‑anġli, u wara li kellimhom leħen il‑Mulej; u wara li ngħataw l‑ispirtu tal‑profezija, u l‑ispirtu tar‑rivelazzjoni, kif ukoll bosta doni, id‑don li jitkellmu bl‑ilsna, u d‑don tal‑predikazzjoni, u d‑don tal‑Ispirtu s‑Santu, u d‑don tat‑traduzzjoni;\n\n22 Iva, u wara li ġew meħlusa mill‑art ta’ Ġerusalemm minn Alla, permezz ta’ id il‑Mulej; wara li ġew salvati mill‑ġuħ, u minn kull xorta ta’ mard ta’ kull għamla; u wara li kisbu tant qawwa fil‑battalja, biex huma ma jinqerdux; wara li kemm‑il darba nħarġu ’l barra mill‑jasar, u wara li sa issa dejjem ġew imħarsin u ppreservati; u wara li kisbu daqstant ġid fejn spiċċaw għonja f’kull ħaġa—\n\n23 U issa araw jiena ngħidilkom, li jekk dan il‑poplu, li kiseb daqstant barkiet minn id il‑Mulej, jittrasgredixxi kontra d‑dawl u l‑għarfien li huwa għandu, jien ngħidilkom li jekk dan ikun il‑każ, li jekk huma jaqgħu fit‑trasgressjoni, ikun ferm eħfef għal‑Lamaniti milli għalihom.\n\n24 Għax araw, il‑wegħdiet tal‑Mulej huma disponibbli għal‑Lamaniti, iżda mhux għalikom jekk intom taqgħu fit‑trasgressjoni; għax il‑Mulej ma wiegħedx b’mod ċar u ma ddikjarax b’qawwa, li jekk intom teħduha kontrih intom tispiċċaw tinqerdu għalkollox minn fuq wiċċ l‑art?\n\n25 U issa għal dan il‑għan, biex intom ma tinqerdux, il‑Mulej bagħat l‑anġlu tiegħu biex iżur ħafna min‑nies tiegħu, u jxandrilhom li jeħtieġ li huma jmorru u jiddikjaraw b’qawwa lin‑nies u jgħidulhom: Indmu, għax is‑saltna tas‑smewwiet tinsab fil‑qrib;\n\n26 U ma baqax wisq biex Bin Alla jiġi fil‑glorja tiegħu; u l‑glorja tiegħu se tkun il‑glorja tal‑Iben il‑Waħdieni tal‑Missier, mimli grazzja, ġustizzja, u verità, mimli tolleranza, ħniena, u sabar, li malajr jisma’ t‑talb tal‑poplu tiegħu u jwieġeb talbhom.\n\n27 U araw, huwa jiġi biex jifdi lil dawk li jitgħammdu għall‑Indiema, permezz tal‑fidi f’ismu.\n\n28 Għalhekk, ħejju t‑triq għall‑Mulej, għax is‑siegħa waslet fejn il‑bnedmin kollha sejrin jaħsdu l‑premju ta’ ħidmiethom, skont dak li huma kienu—jekk huma kienu twajbin huma jaħsdu s‑salvazzjoni ta’ ruħhom, skont il‑qawwa u l‑ħelsien ta’ Ġesù Kristu; u jekk huma kienu ħżiena huma sejrin jaħsdu d‑dannazzjoni ta’ ruħhom, skont il‑qawwa u l‑jasar tax‑xitan.\n\n29 Issa araw, dan hu leħen l‑anġlu, isejjaħ lill‑poplu.\n\n30 U issa, għeżież ħuti, għax intom ħuti, u intom għandkom tkunu maħbubin, u għandkom tipproduċu opri xierqa tal‑indiema, peress li qalbkom twebbset bil‑kbir kontra l‑kelma ta’ Alla, u peress li intom poplu mitluf u dekadut.\n\n31 Issa ġara li meta jiena, Alma, għidt dan il‑kliem, araw, in‑nies inkurlaw għalija għaliex jien għidtilhom li huma kienu nies ta’ qalb iebsa u ta’ ras iebsa.\n\n32 U għax jien għidtilhom ukoll li huma kienu poplu mitluf u dekadut huma ħaduha kontrija, u ppruvaw jerfgħu idejhom fuqi, ħalli jkunu jistgħu jixħtuni l‑ħabs.\n\n33 Iżda ġara li l‑Mulej ma ppermettix li f’dak il‑waqt huma jaqbduni u jixħtuni l‑ħabs.\n\n34 U ġara li Amuleki mar u waqaf quddiemhom, u beda wkoll ixandrilhom. U issa mhux il‑kliem kollu ta’ Amuleki ġie miktub, madankollu parti minn kliemu tinsab miktuba f’dan il‑ktieb.\n\n", "alma 10": "[center][font_size=26]Kapitlu 10[/font_size][/center]\n\n[i]Leħi ġej min‑nisel ta’ Manassi—Amuleki jitkellem dwar il‑kmand tal‑anġlu biex jieħu ħsieb Alma—It‑talb tat‑twajbin iwassal biex il‑poplu ma jinqeridx—Avukati u mħallfin ħżiena jħejju l‑pedament tal‑qerda tal‑poplu. Madwar 82 Q.K.[/i]\n\n1 Issa dan hu l‑kliem li Amuleki xandar lin‑nies li kienu fl‑art ta’ Għammoniha, fejn qal:\n\n2 Jiena Amuleki; jien iben Giddona, li kien iben Ismagħel, li ġej min‑nisel ta’ Għaminadi; u kien l‑istess Għaminadi li interpreta l‑kitba li kien hemm fuq il‑ħajt tat‑tempju, li ġiet miktuba b’saba’ Alla.\n\n3 U Għaminadi kien ġej min‑nisel ta’ Nefi, li kien bin Leħi, li kien telaq mill‑art ta’ Ġerusalemm, li kien ġej min‑nisel ta’ Manassi, li kien bin Ġużeppi li ġie mibjugħ fl‑Eġittu minn idejn ħutu.\n\n4 U araw, jiena wkoll bniedem li l‑fama tiegħi mhijiex żgħira fost dawk kollha li jafuni; iva, u araw, jien għandi bosta qraba u ħbieb, u jiena ksibt ukoll ġid kbir bis‑saħħa ta’ bżuliti.\n\n5 Madankollu, wara kollox, jiena qatt ma stajt nagħraf ħafna mit‑triqat tal‑Mulej, u l‑misteri u l‑qawwa tal‑għaġeb tiegħu. Jien għidt li jiena qatt ma stajt nagħraf ħafna minn dawn il‑ħwejjeġ; iżda araw, jiena żbaljat, għax jien għaraft bosta mill‑misteri tiegħu u l‑qawwa tal‑għaġeb tiegħu; iva, anke fil‑priżervazzjoni tal‑ħajja ta’ dan il‑poplu.\n\n6 Madankollu, jien webbist qalbi, għax ġejt imsejjaħ bosta drabi u ma ridtx nisma’; għalhekk jiena kont naf dwar dawn il‑ħwejjeġ, madankollu ma għarafthomx; għalhekk jiena komplejt neħodha kontra Alla, fil‑ħżunija ta’ qalbi, sewwasew sar‑raba’ jum ta’ dan is‑seba’ xahar, li huwa fl‑għaxar sena tas‑saltna tal‑imħallfin.\n\n7 Hekk kif kont sejjer biex nara wieħed mill‑eqreb qraba tiegħi, araw deherli anġlu tal‑Mulej u qalli: Amuleki, erġa’ lura lejn darek, għax inti sejjer titma’ profeta tal‑Mulej; iva, raġel qaddis, li hu bniedem magħżul minn Alla; għax huwa għadda bosta jiem isum minħabba d‑dnubiet ta’ dan il‑poplu, u hu jinsab bil‑ġuħ, u inti għandek tilqgħu f’darek u titimgħu, u hu sejjer ibierek lilek u lil darek; u l‑barka tal‑Mulej se tinżel fuqek u fuq darek.\n\n8 U ġara li jiena smajt minn leħen l‑anġlu, u erġajt lura lejn dari. U hekk kif kont fi triqti ltqajt mar‑raġel li rrefera għalih l‑anġlu meta qalli: Int għandek tilqgħu f’darek—u araw dan kien l‑istess raġel li beda jkellem lilkom dwar il‑ħwejjeġ ta’ Alla.\n\n9 U l‑anġlu qalli li hu raġel qaddis; għalhekk jiena naf li hu raġel qaddis għaliex anġlu ta’ Alla qalli dan.\n\n10 U jiena naf ukoll li l‑ħwejjeġ li huwa xehed dwarhom huma vera; għax araw jien ngħidilkom, li daqs kemm hu ħaj il‑Mulej, l‑istess huwa bagħat l‑anġlu tiegħu biex jiżvelali dawn il‑ħwejjeġ; u dan huwa għamel waqt li dan Alma kien qed jgħammar f’dari.\n\n11 Għax araw, huwa bierek dari, hu bierek lili, u lin‑nisa tiegħi, u lil uliedi, u lil missieri u lil qrabati; iva, sewwasew niesi kollha ġew imberkin, u l‑barka tal‑Mulej niżlet fuqna skont il‑kliem li huwa qal.\n\n12 U issa, meta Amuleki qal dan il‑kliem in‑nies bdew jistagħġbu, fejn bdew jaraw li kien hemm aktar minn xhud wieħed li xehed dwar il‑ħwejjeġ li ġew mixlija bihom, kif ukoll dwar il‑ħwejjeġ li għad iridu jseħħu, skont l‑ispirtu tal‑profezija li kien jinsab fihom.\n\n13 Madankollu, kien hemm xi wħud fosthom li ħasbu biex jinterrogawhom, li permezz tal‑komplotti qarrieqa tagħhom forsi setgħu jsibu dwar xiex jixluhom, ħalli jkunu jistgħu jagħtuhom f’idejn l‑imħallfin tagħhom biex huma jkunu jistgħu jagħmlu ħaqq minnhom skont il‑liġi, u ħalli jkunu jistgħu jinqatlu jew jinxteħtu f’ħabs, skont ir‑reat li jagħmluh jidher bħallikieku evidenza biżżejjed li tinkriminahom.\n\n14 Issa dawn kienu l‑irġiel li ppruvaw jeqirduhom, li kienu avukati, li ġew imqabbda jew maħtura min‑nies biex jamministraw il‑liġi meta xi ħadd fosthom ikun se jgħaddi ġuri jew waqt il‑ġuri tar‑reati tan‑nies quddiem l‑imħallfin.\n\n15 Issa dawn l‑avukati kellhom għarfien kbir tal‑qerq u l‑makakkerija tan‑nies; u dan biex ikunu jistgħu jibbrillaw fil‑professjoni tagħhom.\n\n16 U ġara li huma bdew jinterrogaw lil Amuleki, biex forsi jkunu jistgħu jaqbduh f’xi kelma, jew biex forsi jikkontradixxi kliemu.\n\n17 Issa huma ma kinux jafu li Amuleki seta’ jagħraf x’kienu l‑intenzjonijiet tagħhom. Iżda ġara li hekk kif bdew jinterrogawh, hu għaraf x’kienu ħsibijiethom, u qalilhom: O nisel ħażin u mħawwad, intom l‑avukati u l‑ipokriti, intom li qegħdin tħejju l‑pedament tax‑xitan; intom li qed tħejju n‑nases u x‑xbiek biex taqbdu lill‑qaddisin ta’ Alla.\n\n18 Intom li qed tħejju ċerti pjanijiet biex tgħawwġu t‑triqat tal‑ġusti u ġġibu fuqkom il‑korla ta’ Alla, sewwasew sal‑qerda sħiħa ta’ dan il‑poplu.\n\n19 Iva, sew kien qal Mosija, li kien l‑aħħar sultan tagħna, meta kien lest biex iċedi s‑saltna, fejn ma kellu lil ħadd lil min jgħaddiha, u wassal biex dan il‑poplu jiġi mmexxi skont l‑għażla tiegħu—iva, sew kien qal li jekk jasal żmien meta leħen dal‑poplu jagħżel il‑ħażen, jiġifieri, jekk jasal żmien meta dan il‑poplu jaqa’ fit‑trasgressjoni, huma jkunu lesti għall‑qerda.\n\n20 U issa jien ngħidilkom li l‑Mulej se jagħmel ħaqq minn ħżunitkom b’ġustizzja; huwa b’hekk li huwa ddikjara ma’ dan il‑poplu, permezz ta’ leħen l‑anġli tiegħu: Indmu, indmu, għax is‑saltna tas‑smewwiet tinsab fil‑qrib.\n\n21 Iva, sew kien iddikjara, permezz ta’ leħen l‑anġli tiegħu li: jiena se ninżel qalb il‑poplu tiegħi, bis‑sewwa u l‑ġustizzja f’idejja.\n\n22 Iva, u jien ngħidilkom li kieku ma kienx għat‑talb tal‑ġusti, li issa jinsabu f’din l‑art, kieku intom anke issa kontu tintlaqtu minn qerda sħiħa; madankollu dan ma jseħħx permezz tal‑għargħar, kif ġralhom in‑nies ta’ żmien Noè, iżda jseħħ permezz tal‑ġuħ, u tal‑pesta, u tax‑xabla.\n\n23 Iżda minħabba t‑talb tal‑ġusti intom ħlistuha; issa għalhekk, jekk intom tkeċċu lill‑ġusti minn ġo nofskom il‑Mulej ma jkomplix iżomm idu fuqkom; iżda fil‑qilla tar‑rabja tiegħu huwa jeħodha kontrikom; imbagħad intom tintlaqtu mill‑ġuħ, u mill‑pesta, u mix‑xabla; u ż‑żmien jinsab fil‑qrib jekk intom ma tindmux.\n\n24 U issa ġara li l‑poplu nkorla aktar għal Amuleki, u huma għajtu, u qalu: Dan ir‑raġel qed iżeblaħ il‑liġijiet tagħna li huma ġusti, kif ukoll lill‑avukati għorrief tagħna li aħna għażilna.\n\n25 Iżda Amuleki medd idu, u għajjat b’aktar qawwa u qal: O nisel ħażin u mħawwad, għaliex Satana ħakem qalbkom daqstant? Għaliex toffru ruħkom lilu ħalli hu jkun jista’ jkollu daqstant qawwa fuqkom, fejn għajnejkom ma jibqgħux jaraw aktar, ħalli ma tkunux tistgħu tifhmu l‑kliem li jintqal, skont il‑verità ta’ dak il‑kliem?\n\n26 Għax araw, jiena qatt tajt xi xhieda kontra l‑liġi tagħkom? Intom m’intomx tifhmu; intom tgħidu li jien tkellimt kontra l‑liġi tagħkom; imma jien m’għamiltx dan, iżda tkellimt favur il‑liġi tagħkom, li tikkundannakom.\n\n27 U issa araw, jien ngħidilkom, li l‑pedament tal‑qerda ta’ dan il‑poplu beda jitħejja permezz tal‑ħażen tal‑avukati tagħkom u l‑imħallfin tagħkom.\n\n28 U issa ġara li meta Amuleki qal dan il‑kliem in‑nies ħaduha kontrih u qalu: Issa aħna nafu li dan ir‑raġel huwa bin ix‑xitan, għax huwa gideb magħna; għaliex hu tkellem kontra l‑liġi tagħna. U issa qed jgħid li huwa ma tkellimx kontriha.\n\n29 U huwa żeblaħ ukoll lill‑avukat tagħna, u lill‑imħallfin tagħna.\n\n30 U ġara li l‑avukati daħħluha f’moħħhom li kienu se jibqgħu jiftakru dawn il‑ħwejjeġ kontrih.\n\n31 U kien hemm wieħed fosthom li kien jismu Żeżrom. Issa huwa kien l‑ewwel wieħed li beda jakkuża lil Amuleki u lil Alma, hu li kien wieħed mill‑aktar nies kapaċi fosthom, peress li kien jagħmel ħafna negozju fost il‑poplu.\n\n32 Issa l‑għan ta’ dawn l‑avukati kien li jakkwistaw; u huwa akkwistaw skont ħidmiethom.\n\n", "alma 11": "[center][font_size=26]Kapitlu 11[/font_size][/center]\n\n[i]Deskrizzjoni tas‑sistema monetarja tan‑Nefiti—Amuleki jargumenta ma’ Żeżrom—Kristu mhux se jsalva lin‑nies fi dnubiethom—Huma biss dawk li jirtu s‑saltna tas‑smewwiet li se jsalvaw—Il‑bnedmin kollha se jqumu għall‑immortalità—M’hemmx mewt wara l‑Qawmien. Madwar 82 Q.K.[/i]\n\n1 Issa kien hemm fil‑liġi ta’ Mosija li kull raġel li kien imħallef tal‑liġi, jew dawk li ġew maħtura biex ikunu mħallfin, kellhom jirċievu ħlas skont il‑ħin li huma jgħaddu jagħmlu ħaqq minn dawk li jinġiebu quddiemhom biex isir ħaqq minnhom.\n\n2 Issa jekk xi ħadd kellu jagħti lil ħaddieħor, u hu ma jroddx lura dak li kellu jagħti, hu kien jittieħed quddiem l‑imħallef; u l‑imħallef jeżerċita l‑awtorità tiegħu, u kien jibgħat uffiċjali biex dak il‑bniedem ikun jista’ jittieħed quddiemu; u hu kien jagħmel ħaqq minnu skont il‑liġi u l‑evidenzi li kienu jinġabu kontrih, u b’hekk hu kien jiġi mġiegħel irodd lura dak li kellu jagħti, jew jitteħidlu dak li kellu, jew jiġi mkeċċi minn qalb il‑poplu bħala bniedem ħalliel u brigant.\n\n3 U l‑ħlas li l‑imħallef kien jingħata kien ikun skont il‑ħin tiegħu—senina tad‑deheb għal ġurnata, jew senum tal‑fidda, li tiswa daqs senina tad‑deheb; u dan skont il‑liġi li ngħatat.\n\n4 Issa dawn huma l‑ismijiet tal‑biċċiet differenti tad‑deheb tagħhom, u tal‑fidda tagħhom, skont il‑valur tagħhom. U l‑ismijiet ġew mogħtija min‑Nefiti, għax ma kinux jikkalkulaw kif kienu jikkalkulaw il‑Lhud li kienu f’Ġerusalemm; lanqas il‑kejl tagħhom ma kien bħall‑kejl tal‑Lhud; iżda huma bidlu l‑kalkolu tagħhom u l‑kejl tagħhom, skont l‑opinjoni u ċ‑ċirkustanzi tal‑poplu, f’kull ġenerazzjoni, sas‑saltna tal‑imħallfin, wara li dawn ġew stabbiliti mis‑sultan Mosija.\n\n5 Issa l‑kalkolu tagħhom kien hekk—senina tad‑deheb, seon tad‑deheb, xum tad‑deheb, u limna tad‑deheb.\n\n6 Senum tal‑fidda, amnor tal‑fidda, eżrom tal‑fidda, u onti tal‑fidda.\n\n7 Senum tal‑fidda kienet tiswa daqs senina tad‑deheb, u t‑tnejn li huma daqs sea xgħir, kif ukoll daqs sea qamħ ta’ kull għamla.\n\n8 Issa l‑kwantità ta’ seon tad‑deheb kienet id‑doppju tal‑valur ta’ senina.\n\n9 U xum tad‑deheb kienet tiswa d‑doppju ta’ seon.\n\n10 U limna tad‑deheb kienet tiswa daqshom kollha.\n\n11 U amnor tal‑fidda kienet tiswa daqs żewġ senumi.\n\n12 U eżrom tal‑fidda kienet tiswa daqs erba’ senumi.\n\n13 U onti kienet tiswa daqshom kollha.\n\n14 Issa dan hu l‑valur tal‑kejl iżgħar tagħhom—\n\n15 Xiblon hija nofs senum; għalhekk, xiblon għal nofs sea xgħir.\n\n16 U xiblum hija nofs xiblon.\n\n17 U lija hija nofs xiblum.\n\n18 Issa dan hu l‑għadd tagħhom, skont il‑kalkolu tagħhom.\n\n19 Issa antjon tad‑deheb tiswa daqs tliet xibloni.\n\n20 Issa, l‑uniku skop għal dan kollu kien biex jakkwistaw, għaliex huma kienu jingħataw il‑ħlas tagħhom skont xogħolhom, għalhekk, lin‑nies wassluhom biex jirvellaw, u jagħmlu kull tip ta’ storbju u ħażen, biex ikun jista’ jkollhom aktar xogħol, ħalli jkunu jistgħu jakkwistaw aktar flus skont il‑kawżi li kienu jinġiebu quddiemhom; għalhekk huma pprovokaw lin‑nies kontra Alma u Amuleki.\n\n21 U dan Żeżrom beda jinterroga lil Amuleki u jgħidlu: Lest twieġeb għal xi ftit mistoqsijiet li se nagħmillek? Issa Żeżrom kien raġel espert fl‑istrateġiji tax‑xitan, ħalli jkun jista’ jeqred dak li hu tajjeb; għalhekk, huwa qal lil Amuleki: Lest twieġeb il‑mistoqsijiet li se npoġġilek?\n\n22 U Amuleki qallu: Iva, jekk dan iseħħ skont l‑Ispirtu tal‑Mulej, li jinsab fija; għax jien m’jien se ngħid xejn li jmur kontra l‑Ispirtu tal‑Mulej. U Żeżrom qallu: Ara, dawn huma sitt ontijiet tal‑fidda, u dawn kollha jien lest nagħtik jekk inti tiċħad l‑eżistenza ta’ xi Esseru Suprem.\n\n23 Issa Amuleki qal: Ja iben l‑infern, għalfejn qed tipprova ġġarrabni? Ma tafx inti li min hu twajjeb ma jaqax għal dan it‑tip ta’ tiġrib?\n\n24 Temmen inti li m’hemm l‑ebda Alla? Jien ngħidlek, Le, inti taf li hemm Alla, iżda int tħobb il‑profitt aktar minnu.\n\n25 U issa inti gdibt miegħi quddiem Alla. Int lili għidtli—Qed tara dawn is‑sitt ontijiet, li jiswew ħafna, jien lest nagħtihomlok—meta f’qalbek int taf li ma kontx se tagħtihomli; u l‑unika xewqa tiegħek kienet li jiena niċħad lil Alla veru u ħaj, ħalli inti jkollok raġuni biex teqridni. U issa ara, inti għad tħallas għal dan il‑ħażen daqstant kbir.\n\n26 U Żeżrom qallu: Allura inti trid tgħid li hemm Alla veru u ħaj?\n\n27 U Amuleki qal: Iva, hemm Alla veru u ħaj.\n\n28 Issa Żeżrom qal: Hemm aktar minn Alla wieħed?\n\n29 U hu wieġbu, Le.\n\n30 Issa Żeżrom reġa’ qallu: Allura inti kif taf dawn il‑ħwejjeġ?\n\n31 U hu qallu: Anġlu kien li għarrafni bihom.\n\n32 U Żeżrom reġa’ qal: Min hu dak li għandu jiġi? L‑Iben ta’ Alla?\n\n33 U huwa qallu, Iva.\n\n34 U Żeżrom reġa’ qal: Allura hu sejjer isalva lill‑poplu tiegħu fi dnubietu? U Amuleki wieġbu u qallu: Jiena ngħidlek li le, għaliex impossibbli li huwa jmur kontra kelmtu.\n\n35 Issa Żeżrom qal lin‑nies: Araw li intom tiftakru dawn il‑ħwejjeġ; għax hu qal li hemm biss Alla wieħed; madankollu hu qed jgħid li Bin Alla għandu jiġi, iżda mhuwiex se jsalva lill‑poplu tiegħu—bħallikieku hu għandu xi awtorità li jikkmanda lil Alla.\n\n36 Issa Amuleki reġa’ qallu: Ara int qed tgħid gidba, għax inti qed tgħid li jien tkellimt bħallikieku għandi xi awtorità li nikkmanda lil Alla għax għidt li hu mhuwiex se jsalva lill‑poplu tiegħu fi dnubietu.\n\n37 U jien ngħidilkom għal darb’oħra li hu ma jistax jifdihom fi dnubiethom; għax jien ma nistax niċħad kelmtu, u hu qal li l‑ebda ħaġa mniġġsa ma tista’ tiret is‑saltna tas‑smewwiet; għalhekk, intom kif tistgħu ssalvaw, jekk ma tirtux is‑saltna tas‑smewwiet? Għalhekk, intom ma tistgħux tiġu salvati fi dnubietkom.\n\n38 Issa Żeżrom reġa’ qallu: Allura l‑Iben ta’ Alla huwa l‑veru Missier Etern?\n\n39 U Amuleki qallu: Iva, huwa l‑veru Missier Etern tas‑sema u tal‑art, u ta’ dak kollu li hemm fihom; huwa l‑bidu u t‑tmiem, l‑ewwel u l‑aħħar;\n\n40 U hu sejjer jiġi fid‑dinja biex jifdi lill‑poplu tiegħu; u huwa se jieħu fuqu t‑trasgressjonijiet ta’ dawk li jemmnu f’ismu; u dawn huma dawk li se jkollhom il‑ħajja ta’ dejjem, u s‑salvazzjoni ma jiksibha ħadd ħliefhom.\n\n41 Għalhekk il‑ħżiena jibqgħu daqslikieku ma kien hemm l‑ebda fidwa, ħlief għall‑ħelsien mill‑irbit tal‑mewt; għax ara, għad jasal il‑jum meta kulħadd se jqum mill‑mewt u jieqaf quddiem Alla, biex isir ħaqq minnu skont għemilu.\n\n42 Issa, hemm mewt li tissejjaħ mewt temporali; u l‑mewt ta’ Kristu sejra tħoll l‑irbit ta’ din il‑mewt temporali, biex kulħadd ikun jista’ jqum minn din il‑mewt temporali.\n\n43 L‑ispirtu u l‑ġisem sejrin jingħaqdu flimkien mill‑ġdid fil‑forma perfetta tagħhom; kemm ir‑riġel u kemm il‑ġog se jerġa’ lura għall‑istruttura proprja tiegħu, sewwasew kif aħna ninsabu bħalissa; u aħna se nittieħdu sabiex nieqfu quddiem Alla, bl‑istess għarfien li għandna bħalissa, fejn se niftakru ħtijietna kollha b’ċarezza.\n\n44 Issa din ir‑restawrazzjoni se jgawdi minnha kulħadd, kemm ix‑xiħ u kemm iż‑żgħir, kemm l‑ilsir u kemm il‑ħieles, kemm ir‑raġel u kemm il‑mara, kemm il‑ħażin u kemm il‑twajjeb; u saħansitra lanqas xagħra waħda minn rashom m’hi se tintilef; iżda kollox se jerġa’ lura għall‑ġisem naturali tagħhom, kif inhu issa, jew kif inhu fil‑ġisem mortali, u huma se jinġiebu u jitressqu quddiem l‑iżbarra ta’ Kristu, li hu Alla wieħed etern, biex isir ħaqq minnhom skont l‑għemejjel tagħhom, kemm jekk tajbin kif ukoll jekk ħżiena.\n\n45 Issa, ara, jien kellimtek dwar il‑mewt tal‑ġisem mortali, kif ukoll dwar il‑qawmien mill‑imwiet tal‑ġisem mortali. Jiena ngħidlek li dan il‑ġisem mortali jiġi mqajjem għal ġisem immortali, jiġifieri mill‑mewt, sewwasew mill‑ewwel mewt għall‑ħajja, biex huma ma jmutu qatt aktar; l‑ispirti tagħhom jingħaqdu ma’ ġisimhom, u ma jinfirdu qatt aktar; b’hekk il‑ġisem kollu jsir wieħed spiritwali u immortali, li ma jitħassar qatt aktar.\n\n46 Issa, meta Amuleki temm jgħid dan il‑kliem in‑nies reġgħu bdew jistagħġbu, u Żeżrom beda jitriegħed ukoll. U b’hekk kliem Amuleki ġie fi tmiemu, jew aħjar dan hu dak kollu li jiena ktibt.\n\n", "alma 12": "[center][font_size=26]Kapitlu 12[/font_size][/center]\n\n[i]Alma jitkellem ma’ Żeżrom—Il‑misteri ta’ Alla jistgħu jingħataw biss lill‑fidili—Il‑bnedmin se jsir ħaqq minnhom skont ħsibijiethom, twemminhom, kliemhom, u għemilhom—Il‑ħżiena se jesperjenzaw mewt spiritwali—Din il‑ħajja mortali hija stat ta’ prova—Il‑pjan ta’ fidwa jġib fis‑seħħ il‑Qawmien mill‑imwiet u, permezz tal‑fidi, maħfra tad‑dnubiet—Dak li jindem għandu dritt għall‑ħniena permezz tal‑Iben il‑Waħdieni. Madwar 82 Q.K.[/i]\n\n1 Issa Alma, meta ra li Amuleki għalaq ħalq Żeżrom b’dak li qallu, għax huwa nduna li Amuleki kien qabdu jigdeb u jqarraq biex ikun jista’ jeqirdu, u meta ra li hu beda jirtogħdu peress li kien għaraf ħtijietu, hu fetaħ fommu u beda jkellmu, u jikkonferma kliem Amuleki, u beda jispjegalu ħwejjeġ oħra, jew ifissirlu l‑iskrittura b’aktar profondità milli beda jfissirha Amuleki.\n\n2 Issa l‑kliem li Alma qal lil Żeżrom semgħuh in‑nies kollha li kienu madwaru; għax il‑miġemgħa kienet kbira, u hu tkellem b’dan il‑mod:\n\n3 Issa Żeżrom, qed tara inti li int inqbadt tigdeb u tqarraq, għaliex inti mhux biss gdibt lill‑bnedmin iżda inti gdibt lil Alla; għax ara, hu jaf ħsibijietek kollha, u inti tista’ tara li ħsibijietek ġew żvelati lilna permezz tal‑Ispirtu tiegħu;\n\n4 U inti tista’ tara li aħna nafu li l‑pjan tiegħek kien pjan mill‑aktar sottili, skont is‑sottiljezza tax‑xitan, sabiex tigdeb u tqarraq b’dawn in‑nies ħalli tkun tista’ tqanqalhom kontrina, biex iżebilħuna u jkeċċuna ’l barra—\n\n5 Issa dan kien pjan tal‑avversarju tiegħek, u huwa eżerċita l‑qawwa tiegħu fuqek. Issa nixtieqek tiftakar li dak li qed ngħid lilek qed ngħidu lil kulħadd.\n\n6 U ara jiena ngħidilkom ilkoll li din kienet nasba tal‑avversarju, li poġġa biex jaqbad lil dan il‑poplu, ħalli jkun jista’ jaħtafkom taħt idejh, biex ikun jista’ jorbotkom bil‑ktajjen tiegħu, ħalli jkun jista’ jżommkom marbutin għall‑qerda ta’ dejjem, skont il‑qawwa tal‑jasar tiegħu.\n\n7 Issa meta Alma qal dan il‑kliem, Żeżrom beda jitriegħed b’aktar qawwa, għax aktar ma jmur aktar beda jikkonvinċi ruħu dwar il‑qawwa ta’ Alla; u hu kien konvint ukoll li Alma u Amuleki kienu jafuh, għax hu kien konvint li huma kienu konxji tal‑ħsibijiet u l‑intenzjonijiet ta’ qalbu; għax ġiet mogħtija lilhom qawwa li huma setgħu jkunu jafu dwar dawn il‑ħwejjeġ skont l‑ispirtu tal‑profezija.\n\n8 U Żeżrom beda jistaqsihom bir‑reqqa biex forsi jitgħallem aktar dwar is‑saltna ta’ Alla. U huwa qal lil Alma: Xi jfisser dak li qal Amuleki dwar il‑qawmien mill‑imwiet, li kulħadd għad iqum mill‑mewt, sew min hu tajjeb u sew min m’huwiex, u kulħadd se jinġieb ħalli jieqaf quddiem Alla biex isir ħaqq minnu skont għemilu?\n\n9 U issa Alma beda jispjegalu dawn il‑ħwejjeġ, u jgħidlu: Huma ħafna li ngħataw id‑don li jkunu jafu l‑misteri ta’ Alla; madankollu huma ngħataw ordni stretta li huma għandhom jiżvelaw biss skont il‑porzjon ta’ kelmtu li huwa jagħti lil ulied il‑bnedmin, skont il‑widen u d‑diliġenza li huma jagħtuh.\n\n10 U għalhekk, dak li jwebbes qalbu, huwa jirċievi l‑iċken porzjon tal‑kelma; u dak li ma jwebbisx qalbu, lilu jingħata l‑akbar porzjon tal‑kelma, sakemm jingħata lilu li jkun jaf il‑misteri ta’ Alla sakemm isir jafhom kollha.\n\n11 U dawk li jwebbsu qalbhom, lilhom jingħata l‑iċken porzjon tal‑kelma sakemm huma ma jibqgħu jafu xejn dwar il‑misteri tiegħu; u mbagħad huma jittieħdu fil‑jasar mix‑xitan, u jitmexxew lejn il‑qerda skont ir‑rieda tiegħu. Issa din hi t‑tifsira tal‑ktajjen tal‑infern.\n\n12 U Amuleki tkellem ċar u ton dwar il‑mewt, u li aħna niġu mqajmin minn din il‑mortalità għal stat ta’ immortalità, u ninġiebu quddiem l‑iżbarra ta’ Alla, biex isir ħaqq minna skont għemilna.\n\n13 Imbagħad jekk aħna nkunu webbisna qalbna, iva, jekk inkunu webbisna qalbna kontra l‑kelma, hekk li ma baqgħetx tinsab ġewwa fina, mela l‑istat tagħna se jkun wieħed terribbli, għax jekk hu hekk aħna se niġu kkundannati.\n\n14 Għax kliemna jikkundannana, iva l‑għemejjel kollha tagħna jikkundannawna; aħna ma niġux misjuba mingħajr tebgħa; u ħsibijietna wkoll jikkundannawna; u f’dan l‑istat terribbli ma nazzardawx inħarsu ’l fuq lejn Alla; u jkun ta’ solliev għalina jekk lill‑blat u l‑muntanji nkunu nistgħu nordnawlhom biex jaqgħu fuqna ħalli jaħbuna mill‑preżenza tiegħu.\n\n15 Iżda dan ma jistax iseħħ; jeħtieġ li aħna mmorru u nieqfu quddiemu fil‑glorja tiegħu, u fil‑qawwa tiegħu, u fis‑setgħa, fil‑majestà, u fid‑dominju tiegħu, u nammettu, bis‑sentiment tal‑ħtija eterna tagħna, li l‑ħaqq kollu tiegħu huwa ġusti; li huwa ġust fl‑għemejjel kollha tiegħu, u li hu ħanin ma’ wlied il‑bnedmin, u li għandu l‑qawwa kollha li jsalva lil kull bniedem li jemmen f’ismu u li jipproduċi frott li hu xieraq tal‑indiema.\n\n16 U issa araw, jien ngħidilkom li mbagħad tasal il‑mewt, sewwasew it‑tieni mewt, li hija mewta spiritwali; dak ikun żmien li kull min imut fi dnubietu, u hawn qed nirreferi għall‑mewta temporali, se jmut ukoll mewta spiritwali; iva, huwa sejjer imut f’dawk li huma ħwejjeġ relatati mas‑sewwa.\n\n17 Dan ikun iż‑żmien meta t‑turment tagħhom se jkun bħal belliegħa ta’ nar u kubrit, li l‑fjamma tagħha titla’ ’l fuq għal dejjem ta’ dejjem; u dak ikun iż‑żmien meta huma jinżammu marbutin għall‑qerda ta’ dejjem, skont il‑qawwa u l‑jasar ta’ Satana, hu li ħakimhom taħt idejh skont ir‑rieda tiegħu.\n\n18 Għalhekk, jien ngħidilkom, huma jkunu bħallikieku ma seħħet l‑ebda fidwa; għax huma ma jkunux jistgħu jiġu mifdija skont il‑ġustizzja ta’ Alla; u huma ma jkunux jistgħu imutu, peress li ma jkunx hemm aktar taħsir.\n\n19 Issa ġara li meta Alma temm jgħid dan il‑kliem, in‑nies bdew jimtlew aktar bil‑għaġeb;\n\n20 Iżda kien hemm wieħed jismu Antjona, li kien kap ewlieni fosthom, li mar quddiemu u qallu: X’jiġifieri dak li għidt, li l‑bniedem sejjer iqum mill‑mewt u jinbidel minn dan l‑istat mortali għal wieħed immortali, li r‑ruħ ma tista’ tmut qatt?\n\n21 Xi tfisser l‑iskrittura, li tgħid li Alla poġġa kerubini u sejf tan‑nar iżiġġ fin‑naħa tal‑lvant tal‑ġnien tal‑Għeden, ma jmorrux l‑ewwel ġenituri tagħna jidħlu u jieklu mill‑frott tas‑siġra tal‑ħajja, u jgħixu għal dejjem? U b’hekk naraw li ma kellhom l‑ebda ċans possibbli li huma setgħu jgħixu għal dejjem.\n\n22 U Alma qallu: Din hi l‑ħaġa li jiena kont se nispjega. Issa naraw li Adam waqa’ billi kiel mill‑frotta pprojbita, skont il‑kelma ta’ Alla; u b’hekk naraw, li minħabba l‑waqgħa tiegħu, il‑bnedmin kollha saru nies mitlufa u dekaduti.\n\n23 U issa ara, jiena ngħidlek li jekk dak iż‑żmien kien possibbli għal Adam li jiekol mill‑frott tas‑siġra tal‑ħajja, ma kien ikun hawn l‑ebda mewt, u l‑kelma kienet tkun għalxejn, u Alla kien jidher bħallikieku xi giddieb, għax huwa qal: Jekk inti tiekol int tmut żgur.\n\n24 U naraw li l‑mewt tiġi fuq il‑bniedem, iva, il‑mewt li tkellem dwarha Amuleki, li hija l‑mewt temporali; madanakollu l‑bniedem ġie mogħti perjodu ta’ żmien li fih huwa jista’ jindem; għalhekk din il‑ħajja saret stat ta’ prova; żmien biex hu jitħejja ħalli jiltaqa’ ma’ Alla; żmien biex hu jitħejja għal dak l‑istat bla tmiem li aħna tkellimna dwaru, li jiġi wara l‑qawmien mill‑imwiet.\n\n25 Issa, li kienu ma kienx għall‑pjan ta’ fidwa, li ġie mfassal sa mill‑ħolqien tad‑dinja, ma kien ikun hawn l‑ebda qawmien mill‑imwiet; iżda kien hemm pjan imfassal, li sejjer iġib fis‑seħħ il‑qawmien mill‑imwiet, li aħna tkellimna dwaru.\n\n26 U issa ara, li kieku kien possibbli li l‑ewwel ġenituri tagħna tħallew imorru u jieklu mis‑siġra tal‑ħajja huma kienu jkunu miżerabbli għal dejjem, fejn ma kien ikollhom l‑ebda stat preparatorju; u b’hekk il‑pjan ta’ fidwa kien jiġi annullat, u l‑kelma ta’ Alla kienet tkun għal xejn, għax ma kien ikollha l‑ebda effett.\n\n27 Iżda ara, mhux hekk ġara; iżda ġie ddekretat li l‑bnedmin jeħtieġ li jmutu; u wara l‑mewt, jeħtieġ li jinġiebu ħalli jsir ħaqq minnhom, sewwasew l‑istess ħaqq li aħna tkellimna dwaru, li huwa t‑tmiem.\n\n28 U wara li Alla ddekreta li l‑bnedmin se jkollhom jgħaddu minn dawn il‑ħwejjeġ, ara, imbagħad hu ra li jkun jaqbel li l‑bnedmin isiru jafu dwar il‑ħwejjeġ li huwa ddekreta li għandhom jgħaddu minnhom.\n\n29 Għalhekk huwa bagħat anġli biex jitkellmu magħhom, li ordnaw lill‑bnedmin biex iħarsu lejn il‑glorja tiegħu.\n\n30 U minn dak iż‑żmien ’il quddiem huma bdew isejħu ismu; għalhekk Alla tkellem mal‑bnedmin, u żvelalhom il‑pjan tal‑fidwa, li ġie mħejji sa mill‑ħolqien tad‑dinja; u dan huwa żvelalhom skont il‑fidi u l‑indiema tagħhom u l‑opri qaddisa tagħhom.\n\n31 Għalhekk, lill‑bnedmin huwa tahom kmandamenti, wara li huma m’obdewx l‑ewwel kmandamenti fir‑rigward ta’ ħwejjeġ li huma temporali, u huma saru bħall‑allat, jagħrfu t‑tajjeb mill‑ħażin, fejn poġġew lilhom infushom fi stat li jaġixxu, jew tpoġġew fi stat biex jaġixxu skont ir‑rieda u x‑xewqat tagħhom, jekk jagħmlux il‑ħażin jew jagħmlux it‑tajjeb—\n\n32 Għalhekk Alla tahom kmandamenti, wara li żvelalhom il‑pjan tal‑fidwa, fejn huma m’għandhom iwettqu l‑ebda ħażen, fejn il‑penali tiegħu hija t‑tieni mewta, li kienet mewta għal dejjem fir‑rigward ta’ ħwejjeġ relatati mas‑sewwa; għax fuq nies bħal dawn il‑pjan tal‑fidwa ma seta’ jkollu l‑ebda effett, għax skont it‑tjieba suprema ta’ Alla, l‑għemejjel tal‑ġustizzja ma setgħux jiġu fix‑xejn.\n\n33 Iżda Alla sejjaħ lill‑bnedmin, f’isem Ibnu, (dan kien il‑pjan tal‑fidwa li ġie mfassal) u qal: Jekk intom tindmu, u ma twebbsux qalbkom, imbagħad jiena jkolli ħniena minnkom, permezz ta’ Ibni l‑Waħdieni;\n\n34 Għalhekk, kull min jindem, u ma jwebbisx qalbu, huwa għandu dritt għall‑ħniena permezz ta’ Ibni l‑Waħdieni, li twassal għall‑maħfra ta’ dnubietu; u dawn sejrin jiksbu l‑mistrieħ tiegħi.\n\n35 U kull min iwebbes qalbu u jagħmel il‑ħażen, araw, jien naħlef fl‑għadab tiegħi li huwa mhuwiex se jikseb il‑mistrieħ tiegħi.\n\n36 U issa, ħuti, araw jien ngħidilkom, li jekk intom twebbsu qalbkom intom ma tistgħux tiksbu l‑mistrieħ tal‑Mulej; għalhekk il‑ħażen tagħkom jipprovokah biex huwa jibgħat l‑għadab tiegħu fuqkom kif għamel fl‑ewwel provokazzjoni, iva, skont kelmtu fl‑aħħar provokazzjoni kif ukoll fl‑ewwel waħda, u dan iwassal għall‑qerda eterna ta’ ruħkom; għalhekk, dan hu skont kelmtu, sal‑aħħar mewt, kif ukoll għall‑ewwel.\n\n37 U issa, ħuti, peress li aħna nafu dan kollu, u kollox huwa minnu, ejjew nindmu, u ma nwebbsux qalbna, biex ma nipprovokawx lill‑Mulej Alla tagħna u hu jixħet fuqna l‑għadab tiegħu f’dawn it‑tieni kmandamenti li huwa tana; iżda ejjew aħna niksbu l‑mistrieħ ta’ Alla, li ġie mħejji skont kelmtu.\n\n", "alma 13": "[center][font_size=26]Kapitlu 13[/font_size][/center]\n\n[i]L‑irġiel li jissejħu bħala qassisin il‑kbar jissejħu minħabba l‑fidi kbira u l‑opri tajba tagħhom—Huma għandhom jgħallmu l‑kmandamenti—Huma jitqaddsu permezz tal‑sewwa u jiksbu l‑mistrieħ tal‑Mulej—Melkisedek kien wieħed minnhom—L‑anġli jxandru l‑bxara t‑tajba madwar il‑pajjiż—Huma se jxandru l‑vera miġja ta’ Kristu. Madwar 82 Q.K.[/i]\n\n1 U għal darb’oħra, ħuti, jiena se nerġa’ nfakkarkom fi żmien meta l‑Mulej Alla ta dawn il‑kmandamenti lil uliedu; u nixtieqkom tiftakru li l‑Mulej Alla ordna qassisin, skont l‑ordni mqaddsa tiegħu, li hi skont l‑ordni ta’ Ibnu, biex huma jgħallmu dawn il‑ħwejjeġ lill‑poplu.\n\n2 U dawk il‑qassisin ġew ordnati skont l‑ordni ta’ Ibnu, b’tali mod li permezz tagħhom il‑poplu jkun jista’ jsir jaf kif huwa jista’ jħares ’il quddiem lejn Ibnu għall‑fidwa.\n\n3 U dan huwa l‑mod kif huma ġew ordnati—huma ġew imsejħin u mħejjijin sa mill‑ħolqien tad‑dinja skont l‑għarfien minn qabel ta’ Alla, minħabba l‑fidi mill‑aktar kbira u l‑opri tajba tagħhom; għall‑ewwel billi tħallew jagħżlu t‑tajjeb jew il‑ħażin; għalhekk huma għax għażlu t‑tajjeb, u eżerċitaw fidi mill‑aktar kbira, ġew imsejħa permezz ta’ sejħa qaddisa, iva, permezz ta’ dik is‑sejħa qaddisa li ġiet imħejjija flimkien ma’, u skont, fidwa preparatorja għal nies bħalhom.\n\n4 U b’hekk huma ġew imsejħin għal din is‑sejħa qaddisa minħabba l‑fidi tagħhom, filwaqt li oħrajn jagħżlu li jiċħdu l‑Ispirtu ta’ Alla minħabba l‑ebusija ta’ qalbhom u l‑għama ta’ moħħhom, filwaqt, li kieku ma kienx għal dan huma setgħu ikollhom l‑istess privileġġ kbir li għandhom ħuthom.\n\n5 Jew, f’kelma waħda, fil‑bidu huma kienu fuq l‑istess binarju bħal ħuthom; b’hekk din is‑sejħa qaddisa ġiet imħejjija sa mill‑ħolqien tad‑dinja għal dawk kollha li ma jwebbsux qalbhom, u dan minħabba, u permezz ta’, l‑espjazzjoni tal‑Iben il‑Waħdieni, li ġie mħejji—\n\n6 U b’hekk huma ġew imsejħin permezz ta’ din is‑sejħa qaddisa, u ordnati għas‑saċerdozju l‑kbir tal‑ordni mqaddsa ta’ Alla, biex jgħallmu l‑kmandamenti tiegħu lil ulied il‑bnedmin, biex huma wkoll ikunu jistgħu jiksbu l‑mistrieħ tiegħu—\n\n7 Dan is‑saċerdozju l‑kbir huwa skont l‑ordni ta’ Ibnu, liema ordni ilha sa mill‑ħolqien tad‑dinja; jew fi kliem ieħor, la għandha bidu u lanqas tmiem, u ġiet imħejjija mill‑eternità sal‑eternità kollha, skont l‑għarfien tiegħu minn qabel ta’ kull ħaġa—\n\n8 Issa huma ġew ordnati b’dan il‑mod—huma ġew imsejħin b’sejħa qaddisa, u ordnati b’ordinanza qaddisa, u ħadu fuqhom is‑saċerdozju l‑kbir tal‑ordni mqaddsa, liema sejħa, u ordinanza, u saċerdozju l‑kbir, huma mingħajr bidu jew tmiem—\n\n9 B’hekk huma saru qassisin il‑kbar għal dejjem, skont l‑ordni tal‑Iben, l‑Iben il‑Waħdieni tal‑Missier, li la għandu bidu u lanqas tmiem, li hu mimli grazzja, ġustizzja, u verità. U hekk hu. Ammen.\n\n10 Issa, bħalma għidt dwar l‑ordni mqaddsa, jew dwar dan is‑saċerdozju l‑kbir, kienu ħafna li ġew ordnati u saru qassisin il‑kbar ta’ Alla; u dan kien minħabba l‑fidi mill‑aktar kbira tagħhom u l‑indiema tagħhom, u t‑tjieba tagħhom quddiem Alla, għax minflok ma jintilfu huma għażlu li jindmu u jagħmlu t‑tajjeb;\n\n11 Għalhekk huma ġew imsejħa skont din l‑ordni mqaddsa, u ġew ikkonsagrati, u lbieshom ġie maħsul u mbajjad permezz ta’ demm il‑Ħaruf.\n\n12 Issa huma, wara li ġew ikkonsagrati permezz tal‑Ispirtu s‑Santu, għaliex ilbieshom ġie mbajjad, għax kienu safja u bla tebgħa quddiem Alla, huma ma setgħux iħarsu lejn id‑dnub jekk mhux b’sens ta’ stmerrija; u kienu ħafna, verament ħafna, li ġew imsaffija u kisbu l‑mistrieħ tal‑Mulej Alla tagħhom.\n\n13 U issa, ħuti, nixtieq li intom tiċċekknu quddiem Alla, u tipproduċu frott xieraq tal‑indiema, biex intom ukoll tkunu tistgħu tiksbu dak il‑mistrieħ.\n\n14 Iva, iċċekknu kif għamlu n‑nies fi żmien Melkisedek, li kien ukoll qassis il‑kbir skont din l‑istess ordni li tkellimt dwarha, li ħa fuqu wkoll is‑saċerdozju l‑kbir għal dejjem.\n\n15 U huwa l‑istess Melkisedek li lilu Abraham ħallas id‑dieċmi; iva, missierna Abraham sewwasew ħallas dieċmi ta’ għaxra fil‑mija fuq dak kollu li huwa kellu.\n\n16 Issa dawn l‑ordinanzi ġew mogħtija b’dan il‑mod, biex permezz tagħhom in‑nies ikunu jistgħu iħarsu bil‑ħrara lejn Bin Alla, fejn huma rappreżentazzjoni tal‑ordni tiegħu, jew huma l‑istess ordni tiegħu, u dan biex ikunu jistgħu jħarsu bil‑ħrara lejh għall‑maħfra ta’ dnubiethom, biex huma jkunu jistgħu jiksbu l‑mistrieħ tal‑Mulej.\n\n17 Issa dan Melkisedek kien sultan fuq l‑art ta’ Salem; u n‑nies tiegħu aktar ma jmorru aktar bdew iwettqu l‑ħażen u għemejjel mistkerrha; iva, huma lkoll qabdu triq ħażina; kienu mimlija b’kull xorta ta’ ħażen.\n\n18 Iżda Melkisedek li eżerċita fidi mill‑aktar qawwija, u ngħata l‑kariga tas‑saċerdozju l‑kbir skont l‑ordni mqaddsa ta’ Alla, xandar l‑indiema lin‑niesu. U araw, huma nidmu; u f’ħajtu Melkisedek stabbilixxa l‑paċi fil‑pajjiż; għalhekk huwa ġie msejjaħ il‑prinċep tal‑paċi, għax huwa kien is‑sultan ta’ Salem; u huwa saltan taħt missieru.\n\n19 Issa, kien hemm ħafna qablu, u kien hemm ukoll ħafna warajh, iżda ħadd ma kien akbar minnu; għalhekk, l‑aktar li huma kitbu kien partikolarment dwaru.\n\n20 Issa jiena mhux se nibqa’ nitkellem dwar dil‑ħaġa; dak li għidt huwa biżżejjed. Araw, intom għandkom f’idejkom l‑iskrittura; jekk tgħawwġu kliemha dan iwassal għall‑qerda tagħkom.\n\n21 U issa ġara li meta Alma qalilhom dan il‑kliem, huwa medd idu lejhom u għajjat b’leħen qawwi u qal: Issa hu l‑ħin li fih għandkom tindmu, għax jum is‑salvazzjoni qed joqrob;\n\n22 Iva, u leħen il‑Mulej, permezz ta’ fomm l‑anġli, jiddikjara dan lill‑ġnus kollha; iva, jiddikjara dan biex huma jkunu jistgħu jiksbu l‑bxara ta’ hena mill‑akbar; iva, u huwa jħabbar din il‑bxara t‑tajba fost il‑poplu tiegħu kollu, iva, anke fost dawk li jinsabu mxerrdin mad‑dinja, mal‑wiċċ kollu tal‑art; hu għalhekk li ġejna mogħtija din il‑bxara.\n\n23 U dan ġie żvelat lilna b’ċarezza kbira, biex aħna nkunu nistgħu nifhmu, u ma nifhmux ħażin; u dan għaliex aħna poplu vagabond f’art barranija; għalhekk, aħna b’hekk poplu verament imbierek, għax din il‑bxara t‑tajba ġiet imxandra lilna f’kull parti tal‑għalqa tagħna.\n\n24 Għax araw, bħalissa l‑anġli qed ixandruha lil ħafna nies f’artna; u dan huwa bil‑għan li huma jħejju qlub ulied il‑bnedmin biex huma jirċievu l‑kelma tiegħu fil‑mument tal‑miġja tiegħu fil‑glorja kollha tiegħu.\n\n25 U għalissa nibqgħu nistennew biex nisimgħu l‑aħbar ta’ ferħ dwar il‑miġja tiegħu li se tiġi mxandra lilna permezz ta’ fomm l‑anġli; għax is‑siegħa għad tasal, iżda ma nafux kemm hi fil‑qrib. Mhux li kien li dan iseħħ f’ħajti; iżda jekk hijiex fil‑qrib jew fil‑bogħod, permezz tagħha jien nithenna.\n\n26 U dan se jiġi żvelat lil bnedmin ġusti u qaddisa, permezz ta’ fomm l‑anġli, fi żmien il‑miġja tiegħu, biex kliem missirijietna jkun jista’ jiġi fis‑seħħ, skont dak li huma qalu dwaru, li kien skont l‑ispirtu tal‑profezija li kien jinsab fihom.\n\n27 U issa, ħuti, nixtieq minn qiegħ qalbi, iva, b’anzjetà kbira fuqi li kkawżatli tant uġigħ, li intom tagħtu widen għal kliemi, u tabbandunaw dnubietkom u ma toqogħdux tipprokrastinaw il‑jum tal‑indiema tagħkom;\n\n28 Iżda araw li intom iċekknu lilkom infuskom quddiem il‑Mulej, u ssejħu l‑isem imqaddes tiegħu, u araw li tishru u titolbu kontinwament, sabiex intom ma tkunux imġarrbin aktar milli tifilħu, u b’hekk tiġu mmexxijin mill‑Ispirtu s‑Santu, u ssiru nies umli, qalbkom ħelwa, sottomessi, tolleranti, mimlija mħabba u sabar.\n\n29 U araw li jkollkom fidi fil‑Mulej; li jkollkom tama li sejrin tirċievu l‑ħajja ta’ dejjem; li jkollkom l‑imħabba ta’ Alla dejjem f’qalbkom, sabiex fl‑aħħar jum tkunu tistgħu tiġu eżaltati u tiksbu l‑mistrieħ tiegħu.\n\n30 U jalla l‑Mulej isawwab fuqkom l‑indiema, biex intom ma tistednux l‑għadab tiegħu fuqkom, ħalli intom ma tispiċċawx marbutin bil‑ktajjen tal‑infern, ħalli ma jkollkomx tgħaddu mit‑tieni mewta.\n\n31 U l‑kliem li Alma qal lin‑nies kien ferm aktar min dan, liema kliem mhuwiex miktub f’dan il‑ktieb.\n\n", "alma 14": "[center][font_size=26]Kapitlu 14[/font_size][/center]\n\n[i]Alma u Amuleki jinxteħtu l‑ħabs u jiġu msawwta—Il‑fidili u l‑iskrittura mqaddsa tagħhom jinħarqu bin‑nar—Dawn il‑martri jintlaqgħu mill‑Mulej fil‑glorja—Il‑ħitan tal‑ħabs jitfarrku u jaqgħu—Alma u Amuleki jiġu meħlusin, u l‑persekuturi tagħhom jinqatlu. Madwar 82–81 Q.K.[/i]\n\n1 U ġara li wara li huwa waqaf ikellem lin‑nies ħafna minnhom emmnu fi kliemu, u bdew jindmu, u jfittxu fl‑iskrittura.\n\n2 Iżda l‑parti l‑kbira tagħhom kellhom ix‑xewqa li jaraw kif jistgħu jeqirdu lil Alma u lil Amuleki; għax huma mtlew bil‑korla għal Alma, minħabba s‑sempliċità tal‑kliem li qal lil Żeżrom; u huma qalu wkoll li Amuleki gidbilhom, u huwa żeblaħ il‑liġi tagħhom kif ukoll l‑avukati u l‑imħallfin tagħhom.\n\n3 U huma mtlew bil‑korla wkoll għal Alma u Amuleki; u peress li xehdu bla tlaqliq kontra ħżunithom, huma raw kif setgħu jeħilsu minnhom bil‑moħbi.\n\n4 Iżda ġara li huma m’għamlux dan; iżda qabduhom u rabtuhom bi ħbula b’saħħithom, u ħaduhom quddiem il‑prim imħallef tal‑pajjiż.\n\n5 U n‑nies marru u xehdu kontrihom—xehdu li huma żebilħu l‑liġi, u l‑avukati u l‑imħallfin tal‑pajjiż tagħhom, kif ukoll lin‑nies kollha li kienu fil‑pajjiż; u li huma xehdu wkoll li kien hemm biss Alla wieħed, u li hu għandu jibgħat lil Ibnu fost in‑nies, iżda mhuwiex sejjer isalvahom; u ħafna ħwejjeġ bħal dawn in‑nies xehdu kontra Alma u Amuleki. Issa dan seħħ quddiem il‑prim imħallef tal‑pajjiż.\n\n6 U ġara li Żeżrom baqa’ mistagħġeb bil‑kliem li ntqal; u hu kien konxju wkoll mill‑għama ta’ moħħ in‑nies li hu stess kien jaħti għaliha minħabba l‑gideb li kien qal; u hu beda jitturmenta ruħu għax beda jħossu konxju mill‑ħtija tiegħu; iva, hu beda jħossu qed jinħakem mill‑uġigħ tal‑infern.\n\n7 U ġara li hu beda jxandar lin‑nies u jgħidilhom: Araw, il‑ħtija tiegħi, u dawn l‑irġiel huma bla tebgħa quddiem Alla. U minn dakinhar hu beda jiddefendihom; iżda huma bdew jgħajjruh u jgħidu: Anke inti ġejt maħkum mix‑xitan? U huma beżqu fuqu, u keċċewh ’il barra minn fosthom, u l‑istess għamlu lil dawk kollha li emmnu fil‑kliem li ntqal minn Alma u Amuleki; u huma keċċewhom ’il barra, u bagħtu xi rġiel biex iħaġġruhom.\n\n8 U huma ġabru lil marthom u lil uliehom flimkien, u taw ordni biex dawk kollha li emmnu jew ġew mgħallmin biex jemmnu fil‑kelma ta’ Alla kellhom jinxteħtu fin‑nar; u huma ġabu wkoll l‑annali tagħhom li kien fihom l‑iskrittura mqaddsa, u xeħtuhom fin‑nar ukoll, ħalli jkunu jistgħu jinħarqu u jinqerdu permezz tan‑nar.\n\n9 U ġara li huma qabdu lil Alma u lil Amuleki, u ħaduhom sal‑post tal‑martirju, biex huma jkunu jistgħu jaraw b’għajnejhom il‑qerda ta’ dawk li kienu qegħdin jinħarqu bin‑nar.\n\n10 U meta Amuleki beda jara l‑uġigħ li bdew iħossu n‑nisa u t‑tfal li kienu qed jinħarqu fin‑nar, huwa wkoll ħassu tturmentat; u hu qal lil Alma: Kif jista’ jkun nibqgħu nħarsu lejn din ix‑xena orribbli? Għalhekk ejja mmeddu jdejna, u neżerċitaw il‑qawwa ta’ Alla li tinsab fina, u nsalvawhom mill‑ilsna tan‑nar.\n\n11 Iżda Alma qallu: L‑Ispirtu jżommni milli mmedd idi; għax ara l‑Mulej jilqagħhom għandu, fil‑glorja; u hu jippermetti li huma jagħmlu hekk, jew aħjar li n‑nies jagħmlulhom hekk, skont l‑ebusija ta’ qalbhom, ħalli l‑ħaqq li huwa se jagħmel minnhom fl‑għadab tiegħu jkun wieħed ġust; u d‑demm tal‑innoċenti għad ikun ta’ xhieda kontrihom, iva, u għad jgħajjat bil‑qawwa kontrihom fl‑aħħar jum.\n\n12 Issa Amuleki qal lil Alma: Ara, hemm ċans li jaħarqu lilna wkoll.\n\n13 U Alma qallu: Iseħħ skont ir‑rieda tal‑Mulej. Iżda, ara, il‑ħidma tagħna għadha ma ntemmitx; għalhekk mhumiex se jaħarquna.\n\n14 Issa ġara li meta l‑iġsma ta’ dawk li ġew mixħutin fin‑nar spiċċaw inqerdu, u l‑istess l‑annali li ġew mixħutin magħhom, il‑prim imħallef tal‑pajjiż ġie u waqaf quddiem Alma u Amuleki, waqt li kienu marbutin; u xejrilhom daqqa ta’ ħarta, u qalilhom: Wara dak kollu li rajtu b’għajnejkom, intom sejrin terġgħu xxandru lil dawn in‑nies, li huma għad jinxteħtu f’belliegħa ta’ nar u kubrit?\n\n15 Qed taraw li intom ma kellkom l‑ebda qawwa biex issalvaw lil dawk li nxteħtu fin‑nar; lanqas Alla ma salvahom għaliex kienu tal‑istess twemmin tagħkom. U l‑imħallef reġa’ xejrilhom daqqa ta’ ħarta, u staqsiehom: Xi tgħidu għalikom infuskom?\n\n16 Issa dan l‑imħallef kien tal‑istess ordni u twemmin ta’ Neħor, li qatel lil Gidgħon.\n\n17 U ġara li Alma u Amuleki ma weġbuh xejn; u hu reġa’ xejrilhom daqqa ta’ ħarta, u għaddihom f’idejn l‑uffiċjali biex jixħtuhom fil‑ħabs.\n\n18 U wara li kienu ilhom tlett ijiem li nxteħtu l‑ħabs, ġew ħdejhom bosta avukati, u mħallfin, u qassisin, u għalliema, li kienu tal‑istess twemmin ta’ Neħor; u daħlu fil‑ħabs biex jarawhom, u huma interrogawhom dwar ħafna minn kliemhom; iżda ħallewhom bla tweġiba.\n\n19 U ġara li l‑imħallef waqaf quddiemhom, u qal: Għalfejn ma tridux twieġbu għall‑kliem ta’ dawn in‑nies? Ma tafux li jien għandi s‑setgħa li nibgħatkom ġo l‑ilsna tan‑nar? U hu ordnalhom biex jitkellmu; iżda ħallewh bla tweġiba.\n\n20 U ġara li huma telqu minn hemm; iżda l‑għada reġgħu ġew lura; u l‑imħallef reġa’ xejrilhom daqqa ta’ ħarta. U ġew ukoll bosta oħrajn, u tawhom bil‑ħarta u qalulhom: Intom se terġgħu tieqfu u tiġġudikaw lil dan il‑poplu, u tikkundannaw il‑liġi tagħna? Jekk għandkom daqstant qawwa għalfejn ma teħilsux lilkom infuskom?\n\n21 U huma qalulhom bosta ħwejjeġ bħal dawn, u bdew jgħażżu snienhom lejhom, u jobżqu fuqhom, u jgħidu: Kif se nkunu nidhru wara li niġu kkundannati?\n\n22 U ħafna ħwejjeġ bħal dawn, iva, kull xorta ta’ ħwejjeġ bħal dawn bdew jgħidulhom; u b’dal‑mod baqgħu jiddieħku bihom għal bosta jiem. U huma ħallewhom mingħajr ikel biex forsi jaqbadhom il‑ġuħ, u mingħajr ilma biex forsi jaqbadhom l‑għatx; u ħadulhom ukoll ilbieshom fejn spiċċaw għerja; u mbagħad rabtuhom bi ħbula b’saħħithom u xeħtuhom f’ħabs.\n\n23 U ġara li wara li kienu ilhom isofru hemmhekk għal bosta jiem, (u kien it‑tnax‑il jum, fl‑għaxar xahar, fl‑għaxar sena tas‑saltna tal‑imħallfin fuq il‑poplu ta’ Nefi) il‑prim imħallef fuq l‑art ta’ Għammoniha u bosta mill‑għalliema u mill‑avukati tagħhom marru ġewwa l‑ħabs fejn kien hemm Alma u Amuleki marbutin bil‑ħbula.\n\n24 U l‑prim imħallef waqaf quddiemhom, u reġa’ tahom daqqa ta’ ħarta u qalilhom: Jekk għandkom il‑qawwa ta’ Alla eħilsu lilkom infuskom minn dan l‑irbit, u mbagħad naslu biex nemmnu li l‑Mulej sejjer jeqred lil dan il‑poplu skont kliemkom.\n\n25 U ġara li huma marru lkoll u bdew jagħtuhom bil‑ħarta, u jgħidulhom l‑istess kliem, sal‑aħħar wieħed fosthom; u kif kellimhom l‑aħħar wieħed il‑qawwa ta’ Alla niżlet fuq Alma u Amuleki, u huma qamu u waqfu fuq riġlejhom.\n\n26 U Alma għajjat u qal: Kemm se ndumu nissaportu din it‑tbatija kollha, O Mulej? O Mulej, agħtina l‑qawwa skont il‑fidi tagħna li tinsab fik, biex aħna niksbu l‑ħelsien. U huma qattgħu l‑ħbula li bihom kienu marbutin; u meta n‑nies raw dan, bdew jaħarbu, għax beżgħu li kienu se jinqerdu.\n\n27 U ġara li huma tant bdew jibżgħu li waqgħu mal‑art, u ma laħqux waslu sal‑bieb ta’ barra tal‑ħabs; u l‑art theżhżet b’qawwa, u l‑ħitan tal‑ħabs inqasmu fi tnejn u kkrollaw; u l‑prim imħallef, u l‑avukati, u l‑qassisin, u l‑għalliema, li bdew jagħtu bil‑ħarta lil Alma u Amuleki spiċċaw mietu mirduma taħt il‑bini li waqa’.\n\n28 U Alma u Amuleki ħarġu ’l barra mill‑ħabs, qawwijin u sħaħ; għax il‑Mulej tahom il‑qawwa, skont il‑fidi tagħhom li kienet fi Kristu. U huma ħarġu malajr mill‑ħabs; ħielsa mill‑irbit tal‑ħbula; u l‑bini tal‑ħabs ikkrolla, u kull min kien jinsab bejn il‑ħitan tiegħu, ħlief għal Alma u Amuleki, spiċċa nqatel; u huma waslu malajr fil‑belt.\n\n29 Issa n‑nies peress li semgħu ħoss kbir spiċċaw jiġru lkoll f’miġemgħa ħalli jsiru jafu x’kien ġara; u meta huma raw lil Alma u Amuleki ħerġin mill‑ħabs, u raw li l‑ħitan tiegħu kkrollaw, inħakmu minn biża’ kbira, u ħarbu minn ħdejn Alma u Amuleki kif mogħża taħrab bil‑frieħ tagħha minn quddiem żewġt iljuni; u b’dal‑mod huma ħarbu minn ħdejn Alma u Amuleki.\n\n", "alma 15": "[center][font_size=26]Kapitlu 15[/font_size][/center]\n\n[i]Alma u Amuleki jmorru Sidom u jwaqqfu knisja—Alma jfejjaq lil Żeżrom, li jingħaqad mal‑Knisja—Ħafna jitgħammdu, u l‑Knisja tissaħħaħ—Alma u Amuleki jmorru Żaraħemla. Madwar 81 Q.K.[/i]\n\n1 U ġara li Alma u Amuleki ġew ordnati jitilqu ’l barra minn dik il‑belt; u huma telqu, u ħarġu sewwasew fl‑art ta’ Sidom; u araw, hemm huma sabu lin‑nies kollha li kienu telqu ’l barra mill‑art ta’ Għammonija, li kienu ġew imkeċċija u mħaġġra, għaliex emmnu fi kliem Alma.\n\n2 U huma rrakkontawlhom dwar dak kollu li kien ġara lil marthom u lil uliedhom, kif ukoll dwarhom infushom, u dwar il‑qawwa tal‑ħelsien tagħhom.\n\n3 U ġara wkoll li Żeżrom kien fis‑sodda b’deni qawwi, ġo Sidom, kaġun tat‑tbatija mentali li kien qed jesperjenza minħabba ħżunitu; għax beda jissoponi li Alma u Amuleki kienu mietu; u beda jissoponi li huma kienu nqatlu minħabba ħżunitu. U dan id‑dnub kbir, u l‑ħafna dnubiet oħra tiegħu, ittormentawlu moħħu tant li spiċċa nħakem minn diqa kbira, u ma seta’ jsib l‑ebda serħan; għalhekk beda jħoss fawra kbira ma’ ġismu kollu.\n\n4 Issa, meta hu sema’ li Alma u Amuleki kienu fl‑art ta’ Sidom, huwa beda jagħmel il‑qalb; u minnufih bagħatilhom messaġġ, fejn xtaqhom jiġu għandu.\n\n5 U ġara li huma marru minnufih, fejn obdew il‑messaġġ li kien bagħatilhom; u huma marru fid‑dar ta’ Żeżrom; u sabuh marid bla saħħa fuq is‑sodda, b’deni qawwi fuqu; u moħħu kien maħkum ukoll minn diqa kbira minħabba ħżunitu; u meta rahom hu medd idu, u talabhom ifejquh.\n\n6 U ġara li Alma qabadlu idu u qallu: Temmen inti fil‑qawwa ta’ Kristu għas‑salvazzjoni?\n\n7 U hu wieġeb u qal: Iva, jien nemmen il‑kliem kollu li għallimt int.\n\n8 U Alma qallu: Jekk int temmen fil‑fidwa ta’ Kristu int tista’ tiġi mfejjaq.\n\n9 U hu qal: Iva, jien nemmen skont kliemek.\n\n10 Imbagħad Alma sejjaħ lill‑Mulej u qallu: O Mulej Alla tagħna, ikollok ħniena minn dan ir‑raġel; fejqu skont il‑fidi tiegħu li tinsab fi Kristu.\n\n11 U meta Alma qal dan il‑kliem, Żeżrom qam fuq riġlejh, u beda jimxi; u kif in‑nies kollha raw dan huma baqgħu miblugħin bil‑għaġeb; u l‑kelma ġriet mal‑art kollha ta’ Sidom.\n\n12 U Alma għammed lil Żeżrom għall‑Mulej; u minn dak iż‑żmien ’il quddiem hu beda jxandar fost il‑poplu.\n\n13 U Alma waqqaf knisja fl‑art ta’ Sidom, u kkonsagra qassisin u għalliema fil‑pajjiż, biex jgħammdu għall‑Mulej lil kull min kellu x‑xewqa li jitgħammed.\n\n14 U ġara li dawn kienu ħafna; għax il‑folol bdew ġejjin mir‑reġjun kollu li kien hemm madwar Sidom, u huma tgħammdu.\n\n15 Iżda fejn jidħlu n‑nies li kienu fl‑art ta’ Għammonija, huma baqgħu nies ta’ qalb iebsa u ta’ ras iebsa; u baqgħu ma nidmux minn dnubiethom, fejn bdew jattribwixxu l‑qawwa kollha ta’ Alma u Amuleki għax‑xitan; għax huma kienu tal‑istess twemmin ta’ Neħor, u ma kinux jemmnu fl‑indiema ta’ dnubiethom.\n\n16 U ġara li Alma u Amuleki, minħabba li Amuleki, għall‑kelma ta’ Alla, kien ħalla warajh id‑deheb kollu tiegħu u l‑fidda kollha tiegħu, u l‑ħwejjeġ prezzjużi tiegħu, li kienu fl‑art ta’ Għammonija, għax kien ġie mwarrab minn dawk li darba kienu sħabu kif ukoll minn missieru u minn qrabatu;\n\n17 Għalhekk, wara li Alma kien waqqaf il‑knisja ġewwa Sidom, huwa ra bidla mill‑aktar kbira, iva, fejn ra li n‑nies ma baqgħux aktar imkabbra f’qalbhom, u bdew jumiljaw ruħhom quddiem Alla, u bdew jinġabru flimkien fis‑santwarji tagħhom biex iqimu lil Alla quddiem l‑artal, u bdew jishru u jitolbu bla heda, ħalli jkunu jistgħu jiġu meħlusa minn Satana, u mill‑mewt, u mill‑qerda—\n\n18 Issa kif għidt, Alma wara li ra dan kollu, għalhekk huwa ħa miegħu lil Amuleki u huma rħewlha lejn l‑art ta’ Żaraħemla, u huwa ħadu fid‑dar tiegħu, u dar bih fil‑hemm tiegħu, u saħħu fil‑Mulej.\n\n19 U b’hekk ġiet fi tmiemha l‑għaxar sena tas‑saltna tal‑imħallfin fuq il‑poplu ta’ Nefi.\n\n", "alma 16": "[center][font_size=26]Kapitlu 16[/font_size][/center]\n\n[i]Il‑Lamaniti jeqirdu lin‑nies ta’ Għammonija—Żoram imexxi lin‑Nefiti għal rebħa fuq il‑Lamaniti—Alma u Amuleki u ħafna oħrajn ixandru l‑kelma—Huma jgħallmu li wara l‑Qawmien tiegħu Kristu se jidher lin‑Nefiti. Madwar 81–77 Q.K.[/i]\n\n1 U ġara fil‑ħdax‑il sena tas‑saltna tal‑imħallfin fuq il‑poplu ta’ Nefi, fil‑ħames jum tat‑tieni xahar, wara li kienet ilha ssaltan paċi kbira fl‑art ta’ Żaraħemla, fejn għal numru ta’ snin ma kien hemm la gwerer u lanqas tilwim, sewwasew sal‑ħames jum tat‑tieni xahar fil‑ħdax‑il sena, bdiet tiġri l‑aħbar ta’ gwerra mal‑pajjiż kollu.\n\n2 Għax araw, l‑armati tal‑Lamaniti daħlu min‑naħa tax‑xagħri, fil‑fruntieri tal‑pajjiż, sewwasew ġol‑belt ta’ Għammonija, u bdew joqtlu lin‑nies u jeqirdu l‑belt.\n\n3 U issa ġara li qabel man‑Nefiti setgħu jiġbru flimkien armata kbira biżżejjed biex joħorġuhom ’il barra mill‑pajjiż, huma laħqu qerdu lin‑nies li kienu fil‑belt ta’ Għammonija, kif ukoll lil xi wħud li kienu fil‑fruntieri ta’ Noè, u ħadu oħrajn magħhom bħala lsira fix‑xagħri.\n\n4 Issa ġara li n‑Nefiti kellhom ix‑xewqa li jieħdu lura lil dawk li ttieħdu bħala lsira fix‑xagħri.\n\n5 Għalhekk, dak li kien inħatar bħala fizzjal fuq l‑armati tan‑Nefiti, (li kien jismu Żoram, u kellu żewġ subien, Leħi u Aħa)—issa dan Żoram u ż‑żewġ uliedu, għax kienu jafu li Alma kien il‑qassis il‑kbir fuq il‑knisja, u għax semgħu li hu kellu l‑ispirtu tal‑profezija, għalhekk huma marru għandu u xtaqu jkunu jafu mingħandu jekk il‑Mulej riedhomx imorru fix‑xagħri ifittxu lil ħuthom, li kienu ttieħdu fil‑jasar mil‑Lamaniti.\n\n6 U ġara li Alma staqsa lill‑Mulej dwar dan. U Alma reġa’ lura u qalilhom: Araw, il‑Lamaniti sejrin jaqsmu x‑xmara Sidon fin‑naħa t’isfel tax‑xagħri, ’il fuq lejn il‑fruntieri tal‑art ta’ Manti. U araw għandkom tiltaqgħu magħhom hemmhekk, fin‑naħa tal‑lvant tax‑xmara Sidon, u hemm il‑Mulej se jagħtikom lura lil ħutkom li ttieħdu fil‑jasar mil‑Lamaniti.\n\n7 U ġara li Żoram u wliedu qasmu għan‑naħa l‑oħra tax‑xmara Sidon, mal‑armati tagħhom, u għaddew minn mal‑fruntieri ta’ Manti għan‑naħa t’isfel tax‑xagħri, li kienet fil‑lvant tax‑xmara Sidon.\n\n8 U huma fetħu attakk fuq l‑armati tal‑Lamaniti, u l‑Lamaniti spiċċaw inxterrdu u ġew mġiegħla jaħarbu lejn ix‑xagħri; u huma ħadu magħhom lil ħuthom li kienu ttieħdu fil‑jasar mil‑Lamaniti, u lanqas ruħ waħda ma kienet intilfet minn fost dawk li kienu ttieħdu fil‑jasar. U huma nġiebu lura minn ħuthom ħalli jkunu jistgħu jabitaw f’arthom.\n\n9 U b’dal‑mod ġiet fi tmiemha l‑ħdax‑il sena tal‑imħallfin, fejn il‑Lamaniti ġew imkeċċija ’l barra mill‑pajjiż, u n‑nies ta’ Għammonija spiċċaw meqruda; iva, kull ħlejqa ħajja minn fost l‑Għammonijajiti spiċċat meqruda, u l‑istess il‑belt kbira tagħhom, li huma kienu qalu li Alla qatt ma seta’ jeqridha, minħabba l‑kobor tagħha.\n\n10 Iżda araw, f’jum wieħed spiċċat ħerba; u l‑katavri spiċċaw imtertqa biċċiet mill‑klieb u l‑bhejjem selvaġġi tax‑xagħri.\n\n11 Madankollu, wara bosta jiem l‑iġsma bla ħajja tagħhom spiċċaw munzell fl‑art u ġew mirduma taħt it‑trab. U issa tant kienet qawwija r‑riħa tagħhom li għal numru ta’ snin ħadd ma mar biex jieħu f’idu l‑art ta’ Għammonija. U kienet tissejjaħ il‑Ħerba tal‑Poplu ta’ Neħor; għax huma kienu tal‑istess twemmin ta’ Neħor, li kienu ġew maqtula; u artijiethom baqgħu ħerba.\n\n12 U l‑Lamaniti ma reġgħux ġew biex jiġġieldu kontra n‑Nefiti sal‑erbatax‑il sena tas‑saltna tal‑imħallfin fuq il‑poplu ta’ Nefi. U b’hekk għal tliet snin sħaħ il‑poplu ta’ Nefi esperjenza paċi kontinwa mal‑pajjiż kollu.\n\n13 U Alma u Amuleki telqu jxandru l‑indiema fost il‑poplu fit‑tempji tagħhom, u fis‑santwarji tagħhom, kif ukoll fis‑sinagogi tagħhom, li kienu ġew mibnija kif kienu jibnu l‑Lhud.\n\n14 U dawk kollha li kienu lesti jisimgħu kliemhom, magħhom huma qasmu l‑kelma ta’ Alla bla waqfien, mingħajr ma jħarsu lejn wiċċ ħadd.\n\n15 U Alma u Amuleki komplew għaddejjin b’dal‑mod, u l‑istess ħafna oħrajn li ġew magħżula għall‑ħidma, biex ixandru l‑kelma madwar il‑pajjiż kollu. U l‑knisja bdiet tiġi mwaqqfa mal‑pajjiż kollu, fir‑reġjuni kollha tal‑madwar, fost il‑poplu kollu tan‑Nefiti.\n\n16 U ma kien hemm l‑ebda inugwaljanza bejniethom; il‑Mulej sawwab l‑Ispirtu tiegħu fuq wiċċ l‑art biex iħejji l‑imħuħ ta’ wlied il‑bnedmin, jew biex iħejji qlubhom ħalli jirċievu l‑kelma li għandha tiġi mgħallma fosthom fi żmien il‑miġja tiegħu—\n\n17 Ħalli huma ma jirreżistux il‑kelma, u ma jkunux nies ta’ bla fidi, u jispiċċaw jinqerdu, iżda biex huma jkunu jistgħu jilqgħu l‑kelma bil‑ferħ, u bħal fergħa jiġu mlaqqma fid‑dielja vera, ħalli jkunu jistgħu jiksbu l‑mistrieħ tal‑Mulej Alla tagħhom.\n\n18 Issa dawk il‑qassisin li marru fost il‑poplu bdew ixandru kontra kull gideb, u qerq, u għira, u ġlied, u malizzja, u tkasbir, u serq, ingannar, issakkeġġar, qtil, atti ta’ adulterju, u kull xorta ta’ żina, u bdew jiddikjaraw li dawn il‑ħwejjeġ m’għandhomx isiru—\n\n19 U bdew ixandru dwar ħwejjeġ li se jiġu fis‑seħħ dalwaqt; iva, huma bdew ixandru dwar il‑miġja tal‑Iben t’Alla, dwar it‑tbatija u l‑mewt tiegħu, kif ukoll dwar il‑qawmien tal‑mejtin.\n\n20 U ħafna min‑nies xtaqu jkunu jafu dwar il‑post fejn għandu jiġi Bin Alla; u huma ġew mgħallma li huwa kien se jidhrilhom wara l‑qawmien tiegħu; u n‑nies laqgħu dan b’ferħ kbir u hena liema bħalha.\n\n21 U issa wara li l‑knisja ġiet imwaqqfa madwar il‑pajjiż kollu—wara li kisbet ir‑rebħa fuq ix‑xitan, u l‑kelma ta’ Alla ġiet imxandra fil‑purità tagħha fl‑art kollha, u l‑Mulej sawwab il‑barkiet tiegħu fuq il‑poplu—b’hekk ġiet fi tmiemha l‑erbatax il‑sena tas‑saltna tal‑imħallfin fuq il‑poplu ta’ Nefi.\n\n", "alma 17": "Rakkont tal‑ulied subien ta’ Mosija, li għall‑kelma ta’ Alla rrinunzjaw id‑drittijiet tagħhom għas‑saltna, u li telgħu fl‑art ta’ Nefi biex ixandru fost il‑Lamaniti; it‑tbatija u l‑ħelsien tagħhom—skont il‑kitba ta’ Alma.\n\nJikkonsisti minn kapitlu 17 sa 27.\n\n[center][font_size=26]Kapitlu 17[/font_size][/center]\n\n[i]Ulied Mosija għandhom l‑ispirtu tal‑profezija u tar‑rivelazzjoni—Kull wieħed minnhom jerħilha f’direzzjoni differenti biex ixandar il‑kelma lil‑Lamaniti—Għammon jerħilha lejn l‑art ta’ Ismagħel u jsir il‑qaddej tas‑Sultan Lamoni—Għammon isalva l‑merħliet tas‑sultan u joqtol lill‑għedewwa tiegħu fl‑ilma ta’ Sebu. Versi 1–3, madwar 77 Q.K.; vers 4, madwar 91–77 Q.K.; u versi 5–39, madwar 91 Q.K.[/i]\n\n1 U issa ġara li hekk kif Alma kien fi triqtu lejn l‑art ta’ Manti mill‑art ta’ Gidgħon fin‑nofsinhar tal‑pajjiż, araw, hu baqa’ mistagħġeb hekk kif ġie wiċċ imb wiċċ ma’ wlied Mosija li kienu jinsabu fi triqthom lejn l‑art ta’ Żaraħemla.\n\n2 Issa dawn ulied Mosija kienu ma’ Alma meta deherlu l‑anġlu l‑ewwel darba; għalhekk Alma feraħ ferm li kien qed jara lil ħutu; u hu feraħ l‑aktar għaliex huma kienu għadhom ħutu fil‑Mulej; iva, u huma kienu ssaħħu fl‑għarfien tal‑verità; għaliex kienu nies ta’ fehma soda, u kienu fittxew l‑iskrittura bil‑ħrara, biex isiru jafu l‑kelma ta’ Alla.\n\n3 Iżda dan mhux kollox; huma qattgħu ħafna minn ħinhom jitolbu, u jsumu; għalhekk huma kellhom l‑ispirtu tal‑profezija, u l‑ispirtu tar‑rivelazzjoni, u meta għallmu, huma għallmu bil‑qawwa u l‑awtorità ta’ Alla.\n\n4 U huma għaddew erbatax‑il sena jgħallmu l‑kelma ta’ Alla fost il‑Lamaniti, fejn verament irnexxielhom iwasslu lil ħafna għall‑għarfien tal‑verità; iva, bil‑qawwa ta’ kliemhom kienu ħafna li nġiebu quddiem l‑artal ta’ Alla, biex isejħu ismu u jistqarru dnubiethom quddiemu.\n\n5 Issa dawn huma ċ‑ċirkustanzi li ltaqgħu magħhom fil‑vjaġġi tagħhom, għax huma għaddew minn ħafna tbatija; u sofrew ferm, kemm fil‑ġisem u kemm fil‑moħħ, bħall‑ġuħ, l‑għatx u l‑għeja, u huma tqabdu ħafna wkoll fl‑ispirtu.\n\n6 Issa dawn kienu l‑vjaġġi tagħhom: Wara li sellmu lil missierhom, Mosija, fl‑ewwel sena tal‑imħallfin; wara li rrifjutaw is‑saltna li missierhom kien jixtieq jagħtihom, ħaġa li kienet ukoll il‑fehma tan‑nies;\n\n7 Madankollu huma telqu ’l barra mill‑art ta’ Żaraħemla, u ħadu magħhom ix‑xwabel tagħhom, u l‑lanez tagħhom, u l‑qwies tagħhom, u l‑vleġeġ tagħhom, u l‑iżbandoli tagħhom; u huma għamlu dan ħalli jkunu jistgħu jipprovdu l‑ikel għalihom infushom waqt li jkunu fix‑xagħri.\n\n8 U b’hekk huma rħewlha lejn ix‑xagħri flimkien ma’ oħrajn li huma għażlu, biex jitilgħu fl‑art ta’ Nefi, ħalli jxandru l‑kelma ta’ Alla lil‑Lamaniti.\n\n9 U ġara li huma għaddew bosta jiem jivvjaġġaw fix‑xagħri, u qattgħu ħin twil isumu u jitolbu ħalli l‑Mulej jagħtihom ftit mill‑Ispirtu tiegħu biex ikun is‑sieħeb tagħhom, u jgħammar magħhom, ħalli jkunu jistgħu ikunu strument f’idejn Alla biex iwasslu, jekk kien possibbli, lil ħuthom, il‑Lamaniti, għall‑għarfien tal‑verità, biex huma jagħrfu d‑dekadenza ta’ drawwiet missirijiethom, li ma kinux korretti.\n\n10 U ġara li l‑Mulej żarhom permezz tal‑Ispirtu tiegħu, u qalilhom: Qawwu qalbkom. U huma għamlu l‑qalb.\n\n11 U l‑Mulej qalilhom ukoll: Morru fost ħutkom, il‑Lamaniti, u stabbilixxu kelmti; madankollu araw li żżommu l‑paċenzja fis‑sabar u t‑tbatija, ħalli tkunu tistgħu tagħtuhom eżempji tajba permezz tiegħi, u jiena nagħmilkom strument f’idejja għas‑salvazzjoni ta’ bosta erwieħ.\n\n12 U ġara li wlied Mosija, kif ukoll dawk li kienu magħhom, qawwew qalbhom biex imorru fost il‑Lamaniti ħalli jxandrulhom il‑kelma ta’ Alla.\n\n13 U ġara li meta waslu fil‑fruntieri tal‑art tal‑Lamaniti, huma nfirdu u kull wieħed minnhom irħielha għal triqtu, jittamaw fil‑Mulej li jerġgħu jiltaqgħu għal darb’oħra fi tmiem il‑ħsad tagħhom; għax huma kienu jemmnu li l‑ħidma li kienu daħlu għaliha kienet waħda kbira.\n\n14 U bla dubju li kienet waħda kbira, għax huma kienu kkommettew ruħhom li jxandru l‑kelma ta’ Alla lil nies slavaġ u ta’ qalb iebsa u feroċi; nies li kienu jieħdu gost joqtlu lin‑Nefiti, u jisirquhom u jeħdulhom dak li għandhom; u qalbhom kienet marbuta mal‑għana, jew mad‑deheb u l‑fidda, u l‑ħaġar prezzjuż; madankollu huma ppruvaw jiksbu dawn il‑ħwejjeġ billi joqtlu u jisirqu, ħalli ma jaħdmux għalihom permezz ta’ jdejhom.\n\n15 Għalhekk huma kienu nies vera għażżenin, u ħafna minnhom kienu jqimu allat foloz, u kienet waqgħet fuqhom is‑saħta ta’ Alla minħabba d‑drawwiet ta’ missirijiethom; madanakollu l‑wegħdiet tal‑Mulej kienu disponibbli għalihom bil‑kundizzjoni li huma jindmu.\n\n16 Għalhekk, kien minħabba f’hekk li wlied Mosija daħlu għall‑ħidma, biex forsi jkunu jistgħu jwassluhom għall‑indiema; biex forsi jkunu jistgħu jwassluhom ħalli jsiru jafu dwar il‑pjan tal‑fidwa.\n\n17 Għalhekk huma nfirdu minn xulxin, u marru fosthom, kull wieħed telaq għal rasu, skont il‑kelma u l‑qawwa ta’ Alla li ġiet mogħtija lilu.\n\n18 Issa Għammon kien il‑mexxej tagħhom, jew aħjar dak li ħa ħsieb ħtiġijiethom, u huwa telaq minn ħdejhom, wara li berikom skont id‑diversi sejħiet tagħhom, wara li qasam magħhom il‑kelma ta’ Alla, jew wara li ħa ħsieb ħtiġijiethom qabel ma huwa telaq; u b’hekk kull wieħed minnhom irħielha lejn direzzjoni differenti madwar il‑pajjiż.\n\n19 U Għammon mar fl‑art ta’ Ismagħel, l‑art li kienet imsemmija għal ulied Ismagħel, li kienu saru wkoll Lamaniti.\n\n20 U hekk kif Għammon daħal fl‑art ta’ Ismagħel, il‑Lamaniti qabduh u rabtuh, kif kienet id‑drawwa tagħhom li jorbtu lin‑Nefiti kollha li kienu jispiċċaw f’idejhom, u joħduhom quddiem is‑sultan; u b’hekk kienu jħallu f’idejn is‑sultan jekk joqtolhomx, jew iżommhomx bħala lsira, jew jitfagħhomx il‑ħabs, jew ikeċċihomx ’il barra minn artu, skont ir‑rieda u x‑xewqa tiegħu.\n\n21 U b’hekk Għammon ittieħed quddiem is‑sultan li kien isaltan fuq l‑art ta’ Ismagħel; u ismu kien Lamoni; u hu kien ġejt min‑nisel ta’ Ismagħel.\n\n22 U s‑sultan staqsa lil Għammon jekk kellux ix‑xewqa li jgħammar fil‑pajjiż fost il‑Lamaniti, jew fost il‑poplu tiegħu.\n\n23 U Għammon qallu: Iva, nixtieq li għal xi żmien ngħammar fost il‑poplu tiegħek; iva, u possibilment sakemm immut.\n\n24 U ġara li s‑sultan Lamoni kien ferħan ħafna b’Għammon, u ordna li huwa jinħall mill‑ħbula li kien marbut bihom; u ried li Għammon jieħu lil waħda mill‑bniet tiegħu bħala martu.\n\n25 Iżda Għammon qallu: Le, iżda jiena lest inkun il‑qaddej tiegħek. Għalhekk Għammon sar il‑qaddej tas‑sultan Lamoni. U ġara li hu ntalab biex flimkien ma’ qaddejja oħra joqgħod għassa mal‑merħliet ta’ Lamoni, skont id‑drawwa tal‑Lamaniti.\n\n26 U wara li kien ilu tlett ijiem għas‑servizz tas‑sultan, hekk kif kien qiegħed mal‑qaddejja Lamaniti mexjin b’merħliethom lejn il‑post bl‑ilma, li kien jissejjaħ l‑ilma ta’ Sebu, u l‑Lamaniti kollha kienu jġibu l‑merħliet tagħhom hawn, ħalli jkunu jistgħu jixorbu—\n\n27 Għalhekk, hekk kif Għammon u l‑qaddejja tas‑sultan kienu sejrin b’merħliethom lejn dan il‑post bl‑ilma, araw, numru ta’ Lamaniti, li kienu marru biex jisqu l‑merħliet tagħhom, waqfu u xerrdu l‑merħliet ta’ Għammon u tal‑qaddejja tas‑sultan, u tant xerrduhom li spiċċaw ħarbu f’direzzjonijiet differenti.\n\n28 Issa l‑qaddejja tas‑sultan bdew igergru u jgħidu: Issa s‑sultan se joqtolna, kif għamel lil ħutna għax il‑merħliet tagħhom spiċċaw imxerrdin minħabba l‑ħażen ta’ dawn in‑nies. U huma bdew jibku biki kbir, u jgħidu: Araw, merħlietna diġà spiċċaw imxerrdin ma’ kullimkien.\n\n29 Issa huma bdew jibku għax beżgħu li jinqatlu. Issa meta Għammon ra dan qalbu mtliet b’hena mill‑aktar kbira; għax, hu qal, jiena sejjer nuri l‑qawwa tiegħi, jew il‑qawwa li tinsab fija, lil dawn il‑qaddejja sħabi, billi nirrestawra lura għand is‑sultan dawn il‑merħliet, ħalli nkun nista’ nikseb il‑fiduċja ta’ dawn il‑qaddejja sħabi, ħalli nkun nista’ nwassalhom biex jemmnu fi kliemi.\n\n30 U issa, dan hu dak li kien għaddej minn moħħ Għammon, meta beda jara s‑sofferenza ta’ dawk li sejħilhom ħutu.\n\n31 U ġara li huwa beda jgħidilhom ħafna kliem ħelu u qalilhom: Ħuti, agħmlu l‑qalb u ejja mmorru nfittxu l‑merħliet, u niġbruhom flimkien u nġibuhom lura fil‑post bl‑ilma; u b’hekk nippreservaw il‑merħliet għas‑sultan u huwa ma joqtolniex.\n\n32 U ġara li huma marru jfittxu l‑merħliet, u mxew wara Għammon, u għamlu dan b’ħeffa liema bħalha u rnexxielhom idawwru r‑rotta tal‑merħliet tas‑sultan, u għal darb’oħra ġabruhom flimkien ħdejn il‑post bl‑ilma.\n\n33 U dawk l‑irġiel reġgħu marru biex ixerrdu l‑merħliet tagħhom; iżda Għammon qal lil ħutu: Dawwru l‑merħliet dawramejt ħalli ma jaħarbux; u jien immur neħodha ma’ dawn l‑irġiel li xerrdu l‑merħliet tagħna.\n\n34 Għalhekk, huma għamlu kif ordnalhom Għammon, u huwa mar u lesta ruħu biex jeħodha ma’ dawk li kienu jinsabu ħdejn l‑ilmijiet ta’ Sebu; u l‑għadd tagħhom ma kienx wieħed żgħir.\n\n35 Għalhekk huma ma beżgħux minn Għammon, għax ħasbu li wieħed minnhom seta’ joqtlu kif xtaqu huma, għaliex ma kinux jafu li l‑Mulej kien wiegħed lil Mosija li kien sejjer jeħles lil uliedu minn idejhom; u huma lanqas ma kienu jaf dwar il‑Mulej; għalhekk kienu jieħu gost bil‑qerda ta’ ħuthom; u kien għalhekk li huma marru jxerrdu l‑merħliet tas‑sultan.\n\n36 Iżda Għammon mar u beda jitfgħalhom il‑ġebel bl‑iżbandola li kellu; iva, huwa beda jwaddbilhom il‑ġebel tal‑iżbandola b’qawwa kbira; u b’dal‑mod huwa qatel lil xi wħud minnhom tant illi huma bdew jistagħġbu bil‑qawwa tiegħu; madankollu huma mtlew bil‑korla minħabba ħuthom li ġew maqtula, u qatgħuha li jpattuhielu; għalhekk, meta raw li ma setgħux jolqtuh bil‑ġebel tagħhom, qabdu l‑lembubi u marru biex joqtluh.\n\n37 Iżda araw, Għammon spiċċa biex permezz tax‑xabla tiegħu qata’ dirgħajn l‑irġiel kollha li għollew il‑lembuba biex jidorbuh; għax huwa rreżista d‑daqqiet tagħhom billi beda jagħtihom fuq dirgħajhom b’xifer ix‑xabla tiegħu, hekk li huma bdew jistagħġbu, u bdew jaħarbu minn quddiemu; iva, u l‑għadd tagħhom ma kienx żgħir; u hu ġegħelhom jaħarbu bill‑qawwa ta’ driegħu.\n\n38 Issa sitta minnhom spiċċaw midruba permezz tal‑iżbandola, iżda bix‑xabla lil ħadd ma qatel ħlief lill‑mexxej tagħhom; u hu qata’ dirgħajn dawk kollha li għollewha kontrih, u huma ma kinux ftit.\n\n39 U meta huwa ra li kien begħedhom waħda sew, hu reġa’ lura u huma sqew merħliethom u ħaduhom lura fil‑mergħa tas‑sultan, u mbagħad daħlu għand is‑sultan, iġorru d‑dirgħajn ta’ dawk li ppruvaw joqtlu lil Għammon, li ġew maqtugħa permezz tax‑xabla tiegħu; u huma ttieħdu quddiem is‑sultan bħala xhieda ta’ dak li kienu għamlu.\n\n", "alma 18": "[center][font_size=26]Kapitlu 18[/font_size][/center]\n\n[i]Is‑Sultan Lamoni jaħseb li Għammon huwa l‑Ispirtu l‑Kbir—Għammon jgħallem lis‑sultan dwar il‑Ħolqien, l‑interazzjoni ta’ Alla mal‑bnedmin, u l‑fidwa li tinkiseb permezz ta’ Kristu—Lamoni jemmen u jaqa’ mal‑art bħallikieku mejjet. Madwar 90 Q.K.[/i]\n\n1 U ġara li s‑sultan Lamoni ordna biex il‑qaddejja tiegħu jmorru quddiemu u jixhdu dwar dak kollu li huma kienu raw relatat ma’ dil‑ħaġa.\n\n2 U meta huma xehdu lkoll dwar il‑ħwejjeġ li huma raw, u hu sar jaf dwar il‑fedeltà ta’ Għammon biex jippreserva l‑merħliet tiegħu, kif ukoll dwar il‑qawwa kbira tiegħu hekk kif ħadha ma’ dawk li ppruvaw joqtluh, huwa baqa’ verament mistagħġeb, u qal: M’hemmx dubju li dan hu aktar minn sempliċiment bniedem. Araw, mhuwiex dan l‑Ispirtu l‑Kbir li jibgħat kastigi daqstant kbar fuq dawn in‑nies, minħabba l‑qtil li huma jwettqu?\n\n3 U huma wieġbu lis‑sultan u qalulu: Jekk huwiex l‑Ispirtu l‑Kbir jew jekk huwiex bniedem, aħna ma nafux; iżda li nafu hu li l‑għedewwa tas‑sultan ma setgħux joqtluh; lanqas ma setgħu ixerrdu l‑merħliet tas‑sultan meta huwa kien magħna, minħabba l‑ħila u l‑qawwa kbira tiegħu; għalhekk, aħna nafu li huwa ħabib tas‑sultan. U issa, O sultan, aħna ma naħsbux li bniedem għandu qawwa daqstant kbira, għax nafu li lilu ħadd ma jista’ joqtlu.\n\n4 U issa, meta s‑sultan sema’ dan il‑kliem, hu qalilhom: Issa jiena naf li huwa l‑Ispirtu l‑Kbir; u li hu niżel hawn bħalissa biex jiena nippreserva ħajjitkom, ħalli ma noqtolkomx kif għamilt lil ħutkom. Issa dan hu l‑Ispirtu l‑Kbir li tkellmu dwaru missirijietna.\n\n5 Issa dan kien it‑twemmin ta’ Lamoni, li kien wiret mingħand missieru, illi kien hemm Spirtu Kbir. Minkejja li kienu jemmnu fi Spirtu Kbir, kienu jaħsbu li dak kollu li huma għamlu kien ġust; madankollu, Lamoni beda jibża’ bil‑kbir, jibża’ li kien għamel ħażin li kien qatel lill‑qaddejja tiegħu;\n\n6 Għax huwa kien qatel ħafna minnhom minħabba li ħuthom kienu xerrdulhom merħliethom fil‑post bl‑ilma; u b’hekk, huma nqatlu għax il‑merħliet tagħhom kienu ġew imxerrda.\n\n7 Issa kienet id‑drawwa ta’ dawn il‑Lamaniti li jieqfu ħdejn l‑ilmijiet ta’ Sebu biex ixerrdu l‑merħliet tan‑nies, biex b’hekk ikunu jistgħu jidderieġu ħafna milli jkunu ġew imxerrda lejn arthom, għax kienet id‑drawwa tagħhom li jissakkeġġjaw.\n\n8 U ġara li s‑sultan Lamoni staqsa lill‑qaddejja tiegħu u qalilhom: Fejn hu dan ir‑raġel li għandu daqstant qawwa kbira?\n\n9 U huma qalulu: ara, huwa jinsab jitma’ ż‑żwiemel tiegħek. Issa s‑sultan kien ordna lill‑qaddejja tiegħu, qabel ma marru jisqu l‑merħliet tagħhom, li għandhom iħejju ż‑żwiemel u l‑karrijiet tiegħu, u joħduh sal‑art ta’ Nefi; għax missier Lamoni, li kien sultan fuq il‑pajjiż kollu kien ordna li ssir festa kbira fl‑art ta’ Nefi.\n\n10 Issa meta s‑sultan Lamoni sema’ li Għammon kien qed iħejji ż‑żwiemel tiegħu u l‑karrijiet tiegħu huwa aktar stagħġeb, minħabba l‑fedeltà ta’ Għammon, u qal: Bla dubju ma kien hawn l‑ebda qaddej ieħor fost il‑qaddejja kollha tiegħi li kien daqstant fidil daqs dar‑raġel; għax hu saħansitra jiftakar il‑kmandamenti kollha tiegħi u jara li jwettaqhom.\n\n11 Issa jiena naf mingħajr ebda dubju li dan hu l‑Ispirtu l‑Kbir, u nixtieq nitolbu jiġi ħdejja, iżda ma nazzardax nagħmel dan.\n\n12 U ġara li meta Għammon lesta ż‑żwiemel u l‑karrijiet għas‑sultan u l‑qaddejja tiegħu, huwa daħal ħdejn is‑sultan, u ra wiċċ is‑sultan jinbidel; għalhekk kien għodu se jdur u jitlaq mill‑preżenza tiegħu.\n\n13 U wieħed mill‑qaddejja tas‑sultan qallu, Rabbana, li tfisser, sultan setgħan jew kbir, peress li kienu jħarsu lejn is‑slaten tagħhom bħala nies setgħana; u b’hekk huwa qallu: Rabbana, is‑sultan jixtieqek tibqa’ hawn.\n\n14 Għalhekk Għammon dar lejn is‑sultan u qallu: Xi tridni nagħmel għalik, O sultan? U għal siegħa sħiħa, skont il‑ħin tagħhom, is‑sultan baqa’ ma wieġbu xejn, għax ma kienx jaf x’se jaqbad jgħidlu.\n\n15 U ġara li Għammon reġa’ qallu: X’tixtieq minni? Iżda s‑sultan ma wieġbu xejn.\n\n16 U ġara li Għammon, peress li kien mimli bl‑Ispirtu ta’ Alla, seta’ jagħraf il‑ħsibijiet tas‑sultan. U huwa qallu: Għax smajt li jiena ddefendejt lill‑qaddejja tiegħek u l‑merħliet tiegħek, u qtilt sebgħa minn ħuthom permezz tal‑iżbandola u x‑xabla, u oħrajn qtajtilhom dirgħajhom, biex niddefendi l‑merħliet tiegħek u l‑qaddejja tiegħek, dan hu li qed jikkawża l‑istagħġib tiegħek?\n\n17 Jiena nistaqsik, x’inhu li qed jikkawża fik daqstant stagħġib? Ara, jiena bniedem, u jiena l‑qaddej tiegħek; għalhekk, dak kollu li inti tixtieq li huwa sewwa, dan jien lest li nagħmel.\n\n18 Issa meta s‑sultan sema’ dan il‑kliem, huwa reġa’ beda jistagħġeb, għax ra li Għammon seta’ jagħraf ħsibijietu; iżda minkejja dan, is‑sultan Lamoni fetaħ fommu u qallu: Int min int? Inti dak l‑Ispirtu l‑Kbir, li għandu għarfien ta’ kollox?\n\n19 Għammon wieġbu u qallu: Le minix.\n\n20 U s‑sultan qal: Int kif taf il‑ħsibijiet ta’ qalbi? Tista’ titkellem bla tlaqliq, u tgħidli dwar dawn il‑ħwejjeġ; u tgħidli wkoll b’liema qawwa inti qtilt u qtajt dirgħajn ħuti li xerrdu merħlieti—\n\n21 U issa, jekk inti tgħidli dwar dawn il‑ħwejjeġ, dak kollu li tixtieq jien nagħtihulek; u jekk ikun hemm il‑ħtieġa, jiena nħarsek permezz tal‑armati tiegħi; iżda jien naf li inti għandek aktar qawwa minnhom kollha; madankollu, dak kollu li tixtieq minni jien nagħtihulek.\n\n22 Issa Għammon, li moħħu kien jilħaqlu, madankollu ma kellu l‑ebda ħażen, qal lil Lamoni: Int lest li tisma’ kliemi, jekk ngħidlek b’liema qawwa nwettaq dawn il‑ħwejjeġ? U dan hu dak li nixtieq mingħandek.\n\n23 U s‑sultan wieġbu u qal: Iva, jiena lest nemmen dak kollu li inti tgħid. U b’hekk huwa nqabad b’daqsxejn ta’ makakkerija.\n\n24 U Għammon beda jkellmu bla biża’ u qallu: Temmen inti li hemm Alla?\n\n25 U hu wieġeb u qallu: Ma nafx xi jfisser dan.\n\n26 U Għammon qal: Temmen inti li hemm Spirtu Kbir?\n\n27 U huwa qal, Iva.\n\n28 U Għammon qallu: Dan hu Alla. U Għammon reġa’ qallu: Temmen inti li dan l‑Ispirtu l‑Kbir, li hu Alla, ħoloq kull ħaġa li hawn fis‑smewwiet u fl‑art?\n\n29 U huwa qal: Iva, jien nemmen li hu ħoloq kull ħaġa li hawn fuq l‑art; iżda ma nafx dwar is‑smewwiet.\n\n30 U Għammon qallu: Is‑smewwiet huwa post li fih jgħammar Alla u l‑anġli mqaddsa tiegħu.\n\n31 U s‑sultan Lamoni qal: Jinsab ’il fuq mill‑art?\n\n32 U Għammon qal: Iva, u hu jinsab iħares ’l isfel lejn ulied il‑bnedmin; u hu jaf il‑ħsibijiet u l‑intenzjonijiet kollha tal‑qalb; għax permezz ta’ jdejh huma ġew maħluqa lkoll sa mill‑bidu.\n\n33 U s‑sultan Lamoni qal: Jien nemmen dan kollu li inti għidt. Allura inti mibgħut minn Alla?\n\n34 Għammon qallu: Jiena bniedem; u l‑bniedem fil‑bidu kien maħluq fi xbieha ta’ Alla, u jiena ġejt imsejjaħ mill‑Ispirtu Qaddis tiegħu biex ngħallem dawn il‑ħwejjeġ lil dan il‑poplu, ħalli huma jkunu jistgħu jinġiebu għal għarfien ta’ dak li hu ġust u veru;\n\n35 U sehem minn dak l‑Ispirtu jgħammar fija, li jagħtini l‑għarfien kif ukoll il‑qawwa skont il‑fidi u x‑xewqat tiegħi li huma f’Alla.\n\n36 Issa meta Għammon qal dan il‑kliem, hu beda bil‑ħolqien tad‑dinja, kif ukoll il‑ħolqien ta’ Adam, u qallu dak kollu relatat mal‑waqgħa tal‑bniedem, u rrakkontalu u għarfu dwar l‑annali u l‑iskrittura mqaddsa tal‑poplu, li tkellmu dwarhom il‑profeti, sewwasew minn żmien li missierhom, Leħi, ħalla Ġerusalemm.\n\n37 U huwa rrakkontalhom (għax kien qed jagħmel dan lis‑sultan u l‑qaddejja tiegħu) dwar il‑vjaġġi ta’ missirijiethom fid‑deżert, u t‑tbatija kollha li għaddew minnha minħabba l‑ġuħ u l‑għatx, u t‑taħbit, u aktar.\n\n38 U hu rrakkontalhom ukoll dwar l‑irvellijiet ta’ Laman u Lemwel u wlied Ismagħel, iva, irrakkontalhom dwar l‑irvellijiet kollha tagħhom; u hu fissrilhom l‑annali u l‑iskrittura kollha minn meta Leħi ħalla Ġerusalemm sa dan iż‑żmien.\n\n39 Iżda dan mhux kollox; għax hu fissrilhom il‑pjan tal‑fidwa, li ġie mħejji sa mill‑ħolqien tad‑dinja; u hu għarrafhom ukoll dwar il‑miġja ta’ Kristu, u dwar l‑għemejjel kollha tal‑Mulej għarrafhom.\n\n40 U ġara li wara li huwa qal dawn il‑ħwejjeġ kollha, u fissirhom lis‑sultan, is‑sultan wasal biex emmen dak kollu li qal.\n\n41 U hu beda jgħajjat lill‑Mulej u jgħid: O Mulej, ikollok ħniena; skont il‑ħniena bil‑kotra li inti kellek fuq il‑poplu ta’ Nefi, ikollok ħniena minni, u mill‑poplu tiegħi.\n\n42 U issa, meta huwa qal dan, hu waqa’ mal‑art, bħallikieku mejjet.\n\n43 U ġara li l‑qaddejja tiegħu ħaduh u ġarrewh għand martu, u meddewh fuq sodda; u hu mtedd bħallikieku kien mejjet għal jumejn u żewġt iljieli; u martu, u wliedu, is‑subien u anke l‑bniet, bkew fuqu, skont id‑drawwa tal‑Lamaniti, fejn bdew jibku bil‑kbir it‑telfa tiegħu.\n\n", "alma 19": "[center][font_size=26]Kapitlu 19[/font_size][/center]\n\n[i]Lamoni jirċievi d‑dawl tal‑ħajja ta’ dejjem u jara lill‑Feddej—In‑nies ta’ daru jidħlu f’estasi, u ħafna jaraw l‑anġli—Għammon jiġi ppreservat b’mod mirakoluż—Huwa jgħammed lil ħafna u jwaqqaf knisja fosthom. Madwar 90 Q.K.[/i]\n\n1 U ġara li wara jumejn u żewġt iljieli huma kienu se jieħdu l‑ġisem tiegħu u jqegħduh f’qabar, li kienu għamlu biex fih jidfnu lill‑mejtin tagħhom.\n\n2 Issa s‑sultana, peress li semgħet bil‑fama ta’ Għammon, bagħtet għalih u xtaqitu jiġi ħdejha.\n\n3 U ġara li Għammon għamel kif ordnatlu, u daħal ħdejn is‑sultana, u xtaq ikun jaf x’riditu jagħmel.\n\n4 U hija qaltlu: Il‑qaddejja ta’ żewġi għarrfuni li inti profeta ta’ Alla mqaddes, u li int għandek qawwa li twettaq bosta għeġubijiet kbar f’ismu;\n\n5 Għalhekk, jekk huwa hekk, nixtieq li inti tidħol ġewwa u tara lil żewġi, għaliex ilu mimdud f’soddtu jumejn u żewġt iljieli; u xi wħud qed jgħidu li mhuwiex mejjet, iżda oħrajn qed jgħidu li mejjet, u li beda jrejjaħ, u jeħtieġ li jitqiegħed fil‑qabar; iżda ngħid għalija, ma naħsibx li qed irejjaħ.\n\n6 Issa, din kienet ix‑xewqa ta’ Għammon, għax hu kien jaf li s‑sultan Lamoni kien jinsab taħt il‑qawwa ta’ Alla; kien jaf li l‑velu skur tan‑nuqqas ta’ fidi kien qiegħed jitneħħa minn moħħu, u d‑dawl li dawwallu moħħu, li kien id‑dawl tal‑glorja ta’ Alla, kien dawl meraviljuż ta’ tjubitu—iva, dan id‑dawl imlielu ruħu b’hena tant kbira, li s‑sħab iswed spiċċa biex għeb, u d‑dawl tal‑ħajja ta’ dejjem dawwallu ruħu, iva, u hu kien jaf li dan wasal biex għeleb il‑ġisem naturali tiegħu, u li huwa kien inġarr f’Alla—\n\n7 Għalhekk, dak li xtaqet minnu s‑sultana kienet l‑unika xewqa tiegħu. Għalhekk, huwa daħal biex jara lis‑sultan skont dak li xtaqet minnu s‑sultana; u hu ħares lejn is‑sultan, u kien jaf li ma kienx mejjet.\n\n8 U hu qal lis‑sultana: Mhuwiex mejjet, iżda huwa jinsab rieqed f’Alla, u għada se jerġa’ jqum; għalhekk tidfnuhx.\n\n9 U Għammon qalilha: Temmnu int dan? U hija qaltlu: Ma kelli l‑ebda xhieda oħra ħlief il‑kelma tiegħek, u l‑kelma tal‑qaddejja tagħna; madankollu jien nemmen li kollox se jseħħ kif għidt.\n\n10 U Għammon qalilha: Imbierka inti minħabba l‑fidi kbira tiegħek; jiena ngħidlek, mara, ħadd minn fost il‑poplu kollu tan‑Nefiti ma għandu fidi kbira bħal din.\n\n11 U ġara li hi baqgħet għassa mas‑sodda ta’ żewġha, minn dak il‑mument sal‑għada, sal‑ħin li fih Għammon qal li hu kellu jqum.\n\n12 U ġara li huwa qam, skont il‑kliem ta’ Għammon; u hekk kif qam, huwa medd idu lejn il‑mara u qal: Ikun imbierek isem Alla, u mbierka inti.\n\n13 Għax daqs kemm naf li inti ħajja, daqshekk ieħor naf li jiena rajt lill‑Feddej tiegħi; u hu għandu jiġi, u jitwieled minn mara, u hu sejjer jifdi lill‑bnedmin kollha li jemmnu f’ismu. Issa, meta qal dan il‑kliem, ħass qalbu titqanqal ġewwa fih, u reġa’ waqa’ mal‑art bil‑ferħ; u s‑sultana waqgħet mal‑art ukoll, għax inħakmet mill‑Ispirtu.\n\n14 Issa Għammon meta ra l‑Ispirtu tal‑Mulej jissawwab, skont talbu, fuq ħutu l‑Lamaniti, li kienu l‑kawża ta’ daqstant niket fost in‑Nefiti, jew fost il‑poplu kollu ta’ Alla, minħabba ħżunithom u drawwiethom, huwa niżel għarkupptejh, u beda joffri ruħu fit‑talb u r‑radd il‑ħajr quddiem Alla għal dak li kien għamel għal ħutu; u huwa wkoll ħassu jinħakem mill‑ferħ; u b’hekk it‑tlieta li huma spiċċaw waqgħu mal‑art.\n\n15 Issa, meta l‑qaddejja tas‑sultan raw li kienu waqgħu mal‑art, huma wkoll bdew isejħu lil Alla, għax spiċċaw inħakmu wkoll mill‑biża’ tal‑Mulej, għax kienu huma li kienu marru quddiem is‑sultan u xehdu miegħu dwar il‑qawwa kbira ta’ Għammon.\n\n16 U ġara li huma bdew isejħu isem il‑Mulej, bil‑qawwa tagħhom kollha, sewwasew sakemm huma lkoll waqgħu mal‑art, ħlief waħda min‑nisa Lamaniti, li kien jisimha Abix, li kienet ilha snin li kkonvertiet għall‑Mulej, minħabba dehra meraviljuża li kellu missierha—\n\n17 B’hekk, minħabba li kienet ikkonvertiet għall‑Mulej, u qatt ma wriet lil ħadd, għalhekk, meta rat li l‑qaddejja kollha ta’ Lamoni kienu waqgħu mal‑art, u anke sidtha, is‑sultana, u s‑sultan, u Għammon kienu mixħutin minn tulhom fl‑art, hija kienet taf li kienet il‑qawwa ta’ Alla; u għax ħasbet li din l‑opportunità, li tgħarraf lin‑nies b’dak li kien seħħ fosthom, li jaraw b’għajnejhom din ix‑xena, seta’ jwassalhom biex jemmnu fil‑qawwa ta’ Alla, għalhekk hija bdiet tiġri minn dar għal dar, tgħarraf lin‑nies b’dan.\n\n18 U huma bdew jinġabru flimkien fid‑dar tas‑sultan. U ġew għadd kbir ta’ nies, u huma stagħġbu meta raw lis‑sultan, u lis‑sultana, u lill‑qaddejja tagħhom mixħutin minn tulhom fl‑art, u kollha kemm huma kienu mindudin hemm bħallikieku mejtin; u huma raw ukoll lil Għammon, u raw li kien Nefita.\n\n19 U issa n‑nies bdew igergru bejniethom; u xi wħud bdew jgħidu li kien niżel fuqhom ħażen kbir, jew aħjar fuq is‑sultan u n‑nies ta’ daru, għaliex huwa kien ħalla lin‑Nefita jibqa fil‑pajjiż.\n\n20 Iżda oħrajn bdew iċanfruhom u jgħidu: Is‑sultan ġab dan il‑ħażen fuq daru, minħabba li huwa qatel lill‑qaddejja tiegħu li merħliethom kienu ġew imxerrda fl‑ilmijiet ta’ Sebu.\n\n21 U huma qalgħu ċanfira wkoll minn dawk l‑irġiel li kienu jinsabu weqfin ħdejn l‑ilmijiet ta’ Sebu u li kienu xerrdu l‑merħliet tas‑sultan, għaliex huma mtlew bil‑korla għal Għammon minħabba l‑għadd ta’ ħuthom li huwa kien qatel ħdejn l‑ilmijiet ta’ Sebu, waqt li kien qed jiddefendi l‑merħliet tas‑sultan.\n\n22 Issa, wieħed minnhom, li ħuh kien inqatel permezz tax‑xabla ta’ Għammon, li kien jinsab inkurlat bil‑kbir għal Għammon, silet ix‑xabla u resaq ’il quddiem biex iħalliha tinżel fuq Għammon, ħalli joqtlu; u hekk kif għolla x‑xabla biex jidorbu, araw, huwa waqa’ mal‑art mejjet.\n\n23 Issa qed naraw li ħadd ma seta’ joqtol lil Għammon, għax il‑Mulej qal lil missieru, Mosija: Jiena se nipproteġih, u se jsir minnu skont il‑fidi tiegħek—għalhekk, Mosija fdah f’idejn il‑Mulej.\n\n24 U ġara li meta l‑miġemgħa rat li r‑raġel, li għolla x‑xabla biex joqtol lil Għammon, waqa’ u miet, huma nħakmu lkoll mill‑biża’, u m’ażżardawx imeddu jdejhom biex imissuh jew imissu lil dawk li kienu waqgħu fl‑art; u huma reġgħu bdew jistagħġbu bejniethom x’setgħet kienet il‑kawża ta’ din il‑qawwa kbira, jew x’kienet it‑tifsira wara dan kollu.\n\n25 U ġara li kien hemm ħafna fosthom li qalu li Għammon kien l‑Ispirtu l‑Kbir, u xi oħrajn qalu li huwa kien mibgħut mill‑Ispirtu l‑Kbir.\n\n26 Iżda kien hemm oħrajn li bdew iċanfruhom ilkoll u jgħidu li huwa kien mostru, li kien mibgħut min‑Nefiti biex jitturmenthom.\n\n27 U kien hemm xi wħud li qalu li Għammon kien mibgħut mill‑Ispirtu l‑Kbir biex jgħakkishom minħabba ħżunithom; u li kien l‑Ispirtu l‑Kbir li dejjem ħares lin‑Nefiti, li dejjem ħelishom minn idejhom; u huma qalu li kien l‑Ispirtu l‑Kbir li kien qered daqstant minn ħuthom, il‑Lamaniti.\n\n28 U b’hekk it‑tilwim ta’ bejniethom aktar ma jmur aktar beda jiħrax. U waqt li kienu għadhom jitlewmu, il‑qaddejja li kienet talbet lill‑miġemgħa biex tinġabar flimkien ġiet, u meta rat it‑tilwim li kien hemm bejn il‑folla hija tnikktet bil‑kbir, tant li nfaqgħet tibki.\n\n29 U ġara li hija marret u qabdet lis‑sultana minn idejha, biex forsi tkun tista’ tqajjimha mill‑art; u hekk kif missitilha idha hija qamet u waqfet fuq riġlejha, u bdiet tgħajjat b’leħen għoli u tgħid: Imbierek int O Ġesù li salvajtni minn infern tal‑biżà! O imbierek Alla, ikollok ħniena minn dan il‑poplu!\n\n30 U meta qalet dan, hi għafset idejha ma’ xulxin, ferħana se ttir, u bdiet tgħid ħafna kliem li ħadd ma seta’ jifhmu; u hekk kif għamlet dan, qabdet lis‑sultan Lamoni minn idu, u araw huwa qam u waqaf fuq riġlejh.\n\n31 U hekk kif ra lin‑nies jitlewwmu bejniethom, huwa mar quddiemhom u beda jċanfarhom, u beda jgħallimhom il‑kliem li kien sema’ minn fomm Għammon; u dawk kollha li semgħu kliemu emmnu, u kkonvertew għall‑Mulej.\n\n32 Iżda kien hemm ħafna fosthom li ma ridux jisimgħu kliemu; għalhekk qabdu u telqu.\n\n33 U ġara li meta Għammon qam fuq saqajh huwa beda jdur bihom, u l‑istess għamlu l‑qaddejja ta’ Lamoni; u huma lkoll xandru lin‑nies l‑istess ħaġa—li kienet seħħet bidla f’qalbhom; li huma ma kellhomx aktar xewqa li jagħmlu l‑ħażen.\n\n34 U araw, bosta kienu li bdew ixandru lill‑poplu u jgħidu li kienu raw l‑anġli u tkellmu magħhom; u b’hekk huma qalulhom dwar il‑ħwejjeġ ta’ Alla, u dwar il‑ġustizzja tiegħu.\n\n35 U ġara li kien hemm ħafna li emmnu fi kliemhom; u dawk kollha li emmnu ġew mgħammda; u saru poplu ġust, u huma waqqfu knisja fosthom.\n\n36 U b’dal‑mod bdiet il‑ħidma tal‑Mulej fost il‑Lamaniti; għalhekk il‑Mulej sawwab l‑Ispirtu tiegħu fuqhom; u b’hekk naraw li hu qed jestendi driegħu lil dawk kollha li jindmu u jemmnu f’ismu.\n\n", "alma 20": "[center][font_size=26]Kapitlu 20[/font_size][/center]\n\n[i]Il‑Mulej jibgħat lil Għammon ġewwa Middoni biex jeħles lil ħutu li ġew mitfugħa l‑ħabs—Għammon u Lamoni jiltaqgħu ma’ missier Lamoni, li hu sultan fuq il‑pajjiż kollu—Għammon iġiegħel lis‑sultan ix‑xiħ japprova l‑ħelsien ta’ ħutu. Madwar 90 Q.K.[/i]\n\n1 U ġara li meta huma waqqfu knisja f’dik l‑art, is‑sultan Lamoni xtaq li Għammon imur miegħu sal‑art ta’ Nefi, biex ikun jista’ jlaqqgħu ma’ missieru.\n\n2 U hu sema’ leħen il‑Mulej jgħid: La titlax fl‑art ta’ Nefi, għax ara, is‑sultan jipprova joqtlok; iżda għandek tmur sal‑art ta’ Middoni; għax ara, ħuk Aron, kif ukoll Muloki u Amma jinsabu l‑ħabs.\n\n3 Issa ġara li meta Għammon sema’ dan, huwa qal lil Lamoni: Ara, ħija u ħuti jinsabu f’ħabs ġo Middoni, u jiena se mmur biex forsi neħlishom.\n\n4 Issa Lamoni qal lil Għammon: Jiena naf, li permezz tal‑qawwa tal‑Mulej tista’ tagħmel kollox. Iżda ara, jiena se niġi miegħek sal‑art ta’ Middoni; għax is‑sultan tal‑art ta’ Middoni, li jismu Antjomno, huwa ħabib tiegħi; għalhekk jiena mmur fl‑art ta’ Middoni, ħalli nipperswadi lis‑sultan tal‑pajjiż biex joħroġ lil ħutek mill‑ħabs. Issa Lamoni qallu: Min qallek li ħutek jinsabu l‑ħabs?\n\n5 U Għammon qallu: Ma qalli ħadd ħlief Alla; u huwa qalli—Mur u eħles lil ħutek, għax huma jinsabu f’ħabs fl‑art ta’ Middoni.\n\n6 Issa meta Lamoni sema’ dan huwa ordna biex il‑qaddejja tiegħu jlestu ż‑żwiemel u l‑karrijiet tiegħu.\n\n7 U hu qal lil Għammon: Ejja, jiena ġej miegħek lejn l‑art ta’ Middoni, u hemm jiena se nitlob bil‑ħerqa lis‑sultan biex joħroġ lil ħutek mill‑ħabs.\n\n8 U ġara li hekk kif Għammon u Lamoni kienu fi triqthom ’l hemm, huma ltaqgħu ma’ missier Lamoni, li kien sultan fuq il‑pajjiż kollu.\n\n9 U araw, missier Lamoni qallu: Għalfejn ma ġejtx għall‑festa f’dak il‑jum il‑kbir meta jien għamilt festa għal uliedi s‑subien, u għall‑poplu tiegħi?\n\n10 U huwa qal ukoll: Inti fejn sejjer ma’ dan in‑Nefita, li huwa wieħed mit‑tfal ta’ bniedem giddieb?\n\n11 U ġara li Lamoni spjegalu fejn kien sejjer, għax beda jibża’ li joffendih.\n\n12 U qallu wkoll għalfejn kien dam daqshekk biex ħalla s‑saltna tiegħu, għalfejn ma kienx mar għand missieru għall‑festa li huwa kien ħejja.\n\n13 U issa meta Lamoni rrakkontalu dan kollu, araw, hu baqa’ mistagħġeb hekk kif missieru nkorla għalih u qallu: Lamoni, inti sejjer teħles lil dawn in‑Nefiti, li huma ulied bniedem giddieb. Ara, huwa seraq lil missirijietna; u issa wliedu ġew ukoll fostna ħalli jkunu jistgħu, permezz tal‑qerq u l‑gideb tagħhom, iqarrqu bina, biex għal darb’oħra jkunu jistgħu jisirqulna ġidna.\n\n14 Issa missier Lamoni ordnalu biex huwa joqtol lil Għammon permezz tax‑xabla. U hu ordnalu wkoll biex ma jmurx fl‑art ta’ Middoni, iżda li kellu jerġa’ lura miegħu fl‑art ta’ Ismagħel.\n\n15 Iżda Lamoni qallu: Jien m’iniex se noqtol lil Għammon, lanqas ma jien se nerġa’ lura fl‑art ta’ Ismagħel, iżda jien ħa mmur fl‑art ta’ Middoni ħalli nkun nista’ neħles lil ħut Għammon, għax jiena naf li huma nies ġusti u profeti qaddisa tal‑veru Alla.\n\n16 Issa meta missieru sema’ dan il‑kliem, huwa nkorla għalih, u silet ix‑xabla biex jagħtih daqqa u jixħtu fl‑art.\n\n17 Iżda Għammon mar quddiemu u qallu: Ara, la toqtolx lil ibnek; madankollu, ikun aħjar jekk jinqatel hu milli int, għax ara, huwa nidem minn dnubietu; iżda jekk inti jkollok tmut bħalissa, fil‑korla tiegħek, ruħek ma tistax issalva.\n\n18 U għal darb’oħra, ikun jaqbel li trażżan lilek innifsek; għax jekk inti toqtol lil ibnek, li hu bniedem innoċenti, demmu jispiċċa jgħajjat mill‑art lill‑Mulej Alla tiegħu, biex tiġi fuqek il‑vendetta; u possibilment tispiċċa biex titlef ruħek.\n\n19 Issa meta Għammon qallu dan il‑kliem, huwa wieġbu u qal: Jiena naf li jekk noqtol lil ibni, inkun qed inxerred demm innoċenti; għax huwa int li ppruvajt teqirdu.\n\n20 U hu medd idu biex joqtol lil Għammon. Iżda Għammon irreżista d‑daqqiet tiegħu, u saħansitra darbu fi driegħu ħalli ma jkunx jista’ jużaha.\n\n21 Issa meta s‑sultan ra li Għammon seta’ joqtlu, hu beda jitlob lil Għammon biex iħenn għalih.\n\n22 Iżda Għammon għolla x‑xabla, u qallu: Ara, jekk inti ma tismax minni u ma toħroġx lil ħuti mill‑ħabs jiena nidorbok.\n\n23 Issa s‑sultan, li beda jibża’ li jista’ jitlef ħajtu, qal: Jekk inti jkollok ħniena minni jiena nagħtik dak kollu li titlobni, imqar nofs is‑saltna tiegħi.\n\n24 Issa meta Għammon ra li lis‑sultan ix‑xiħ kien ġabu fejn ried hu, huwa qallu: Jekk inti lest li tħalli lil ħuti jinħarġu mill‑ħabs, kif ukoll tħalli lil Lamoni jibqa’ jżomm is‑saltna tiegħu, u ma teħodhiex kontrih, iżda tħallih jagħmel dak kollu li għandu f’moħħu xkont ix‑xewqat tiegħu, jekk lest tagħmel dan jiena nuri ħniena miegħek; inkella nagħtik daqqa u nixħtek mal‑art.\n\n25 Issa meta Għammon qal dan il‑kliem, is‑sultan beda jifraħ għal ħajtu.\n\n26 U meta ra li Għammon ma kellu l‑ebda xewqa li jeqirdu, u meta ra wkoll l‑imħabba kbira li kellu għal ibnu Lamoni, huwa stagħġeb bil‑kbir u qal: Peress li dan hu kulma inti tixtieq, li jien neħles lil ħutek, u nħalli lil ibni Lamoni jżomm is‑saltna tiegħu, ara, jiena se nagħtik il‑kelma tiegħi li ibni jista’ jżomm is‑saltna tiegħu minn issa u għal dejjem; u hu mhux se jkun aktar taħt it‑tmexxija tiegħi—\n\n27 U se nagħtik il‑kelma tiegħi ukoll li ħutek jistgħu jinħarġu mill‑ħabs, u li int u ħutek tistgħu tiġu tiltaqgħu miegħi, fis‑saltna tiegħi; għax nixtieq ħafna niltaqa’ magħkom. Għax is‑sultan baqa’ mistagħġeb bil‑kbir bil‑kliem li huwa kien qal, kif ukoll bil‑kliem li kien qal ibnu Lamoni, għalhekk kellu xewqa kbira li jitgħallem dwar dak li qalu.\n\n28 U ġara li Għammon u Lamoni komplew sejrin bil‑vjaġġ tagħhom lejn l‑art ta’ Middoni. U Lamoni sab grazzja quddiem is‑sultan tal‑pajjiż; għalhekk ħut Għammon ġew meħlusa mill‑ħabs.\n\n29 U meta Għammon iltaqa’ magħhom huwa sewwed qalbu ferm, għax ra li kienu għerja, u ġisimhom kien misluħ waħda sew minħabba li kienu marbutin bi ħbula mill‑aktar b’saħħithom. U huma batew ukoll il‑ġuħ, u l‑għatx, u kull xorta ta’ tbatija; madankollu huma stabru fil‑hemm tagħhom.\n\n30 U ġara li d‑destin tagħhom kien li huma spiċċaw f’idejn nies ta’ qalb u ras ferm aktar iebsa; għalhekk huma ma ridux jisimgħu minn kliemhom, u keċċewhom ’il barra, u darbuhom, u minħabba fihom spiċċaw jiġġerrew minn dar għall‑oħra, u minn post għall‑ieħor, sakemm huma waslu fl‑art ta’ Middoni; u hemm huma ttieħdu u nxteħtu f’ħabs, u ġew marbuta bi ħbula b’saħħithom, u nżammu fil‑ħabs għal bosta jiem, u ġew meħlusa minn Lamoni u Għammon.\n\n", "alma 21": "Rakkont tal‑predikazzjoni ta’ Aron, u ta’ Muloki, u ta’ ħuthom fost il‑Lamaniti.\n\nJikkonsisti minn kapitlu 21 sa 25.\n\n[center][font_size=26]Kapitlu 21[/font_size][/center]\n\n[i]Aron jgħallem lill‑Għamalekin dwar Kristu u l‑Espjazzjoni tiegħu—Aron u ħutu jintefgħu l‑ħabs f’Middoni—Wara l‑ħelsien tagħhom, huma jgħallmu fis‑sinagogi u jikkonvertu lil ħafna—Lamoni jagħti l‑libertà reliġjuża lin‑nies fl‑art ta’ Ismagħel. Madwar 90–77 Q.K.[/i]\n\n1 Issa meta Għammon u ħutu nfirdu minn xulxin fil‑fruntieri tal‑art tal‑Lamaniti, araw Aron irħielha lejn l‑art li l‑Lamaniti semmewha, Ġerusalemm, li semmewha għal art twelid missirijiethom; u kienet ’il bogħod mal‑fruntiera ta’ Mormon.\n\n2 Issa l‑Lamaniti u l‑Għamalekin u l‑poplu ta’ Amulon kienu bnew belt kbira, li semmewha Ġerusalemm.\n\n3 Issa l‑Lamaniti nfushom kienu nies rashom iebsa mhux ħażin, iżda l‑Għamalekin u l‑Amuloniti kienu ta’ ras iebsa aktar minnhom; għalhekk huma wasslu lil‑Lamaniti biex iwebbsu qalbhom, biex jikbru sew fil‑ħażen u fl‑għemejjel mistkerrha tagħhom.\n\n4 U ġara li Aron wasal fil‑belt ta’ Ġerusalemm, fejn għall‑ewwel beda jxandar lill‑Għamalekin. U hu beda jxandar lil dawk li kienu fis‑sinagogi, għax huma kienu bnew sinagogi skont l‑ordni tal‑poplu ta’ Neħor; għax ħafna mill‑Għamalekin u l‑Amuloniti kienu skont l‑ordni tal‑poplu ta’ Neħor.\n\n5 Għalhekk, hekk kif Aron daħal f’waħda mis‑sinagogi tagħhom biex ixandar lin‑nies, u hekk kif kien qed ikellimhom, araw qam wieħed Għamalekita u beda jeħodha miegħu u jgħid: Inti dwar xiex bdejt tixhed? Inti rajt xi anġlu? Għalfejn lilna ma jidhrulniex l‑anġli? Jaqaw dan il‑poplu mhuwiex tajjeb daqs il‑poplu tiegħek?\n\n6 Inti tgħid ukoll, jekk aħna ma nindmux aħna sejrin ninqerdu. Inti kif taf x’inhuma l‑ħsibijiet u l‑intenzjoni ta’ qalbna? Inti kif taf li aħna għandna għalfejn nindmu? Inti kif taf li aħna m’aħniex poplu ġust? Ara, aħna bnejna santwarji, u aħna ninġabru flimkien biex inqimu ’l Alla. Aħna nemmnu li Alla se jsalva lill‑bnedmin kollha.\n\n7 Issa Aron qallu: Temmnu intom li Bin Alla għandu jiġi biex jifdi lill‑bnedmin minn dnubiethom?\n\n8 U r‑raġel wieġbu: Aħna ma nemmnux li inti taf ħwejjeġ bħal dawn. Aħna ma nemmnux f’dawn id‑drawwiet bla sens. Aħna ma nemmnux li inti taf dwar ħwejjeġ li għad iridu jseħħu, lanqas ma nemmnu li missirijietek kif ukoll missirijietna kienu jafu dwar il‑ħwejjeġ li tkellmu dwarhom, dwar dak li għad irid iseħħ.\n\n9 Issa Aron qabad ifehemhom l‑iskrittura dwar il‑miġja ta’ Kristu, kif ukoll dwar il‑qawmien tal‑mejtin, u li ma seta’ jkun hemm l‑ebda fidwa għall‑umanità jekk mhux permezz tal‑mewt u t‑tbatija ta’ Kristu, u l‑espjazzjoni ta’ demmu.\n\n10 U ġara li hekk kif beda jispjegalhom dawn il‑ħwejjeġ huma ħaduha kontrih, u bdew iwaqqgħuh għaċ‑ċajt; u ma ridux jisimgħu dak li beda jgħid.\n\n11 Għalhekk meta ra li huma ma ridux jisimgħu kliemu, huwa ħareġ ’il barra mis‑sinagoga tagħhom, u rħielha lejn raħal li kien jismu Ani‑Anti, u hemm sab lil Muloki jxandrilhom il‑kelma; u kien hemm ukoll Amma u ħutu. U kienu ħafna li magħhom iddiskutew il‑kelma.\n\n12 U ġara li huma raw li n‑nies bdew iwebbsu qalbhom, għalhekk huma telqu minn hemm u rħewlha lejn l‑art ta’ Middoni. U huma xandru l‑kelma lil ħafna nies, u ftit kienu li emmnu l‑kliem li huma għallmu.\n\n13 Madankollu, Aron u xi wħud minn ħutu ttieħdu u nxteħtu f’ħabs, u l‑bqija ħarbu ’l barra mill‑art ta’ Middoni lejn l‑inħawi tal‑madwar.\n\n14 U dawk li ġew mixħutin il‑ħabs għaddew minn ħafna tbatija, u ġew meħlusa minn Lamoni u Għammon, li temgħuhom u libbsuhom.\n\n15 U huma reġgħu marru biex ixandru l‑kelma, u hekk huma ġew meħlusa għall‑ewwel darba mill‑ħabs; u hekk huma batew.\n\n16 U huma marru kulfejn ġew immexxija mill‑Ispirtu tal‑Mulej, ixandru l‑kelma ta’ Alla f’kull sinagoga tal‑Għamalekin, jew f’kull laqgħa tal‑Lamaniti li fiha tħallew jidħlu.\n\n17 U ġara li l‑Mulej beda jberikhom, tant li wasslu lil bosta għall‑għarfien tal‑verità; iva, huma kkonvinċew lil ħafna dwar dnubiethom, u dwar id‑drawwiet ta’ missirijiethom, li ma kinux korretti.\n\n18 U ġara li Għammon u Lamoni reġgħu lura mill‑art ta’ Middoni lejn l‑art ta’ Ismagħel, li kienet l‑art ta’ wirthom.\n\n19 U s‑sultan Lamoni ma riedx li Għammon ikun dak li jaqdih, jew il‑qaddej tiegħu.\n\n20 Iżda huwa ordna li kellhom jinbnew sinagogi fl‑art ta’ Ismagħel; u ordna li n‑nies tiegħu, jew in‑nies li kienu taħt is‑saltna tiegħu, kellhom jinġabru flimkien.\n\n21 U huwa feraħ ħafna minħabba fihom, u għallimhom bosta ħwejjeġ. U bla tlaqliq huwa ħabbrilhom li bħala nies huma kienu taħt is‑setgħa tiegħu, u li huma kienu poplu ħieles, li kienu ħielsa mill‑oppressjoni tas‑sultan, missieru; għax missieru tah id‑dritt li hu seta’ jsaltan fuq in‑nies li kienu fl‑art ta’ Ismagħel, u fl‑art kollha tal‑madwar.\n\n22 U hu ħabbrilhom ukoll li huma seta’ jkollhom il‑libertà li jqimu lill‑Mulej Alla tagħhom skont xewqathom, f’kull post li kienu fih, jekk kien jinsab fl‑art li kienet taħt is‑saltna tas‑sultan Lamoni.\n\n23 U Għammon xandar lin‑nies tas‑sultan Lamoni; u ġara li hu għallimhom kull ħaġa li għandha x’taqsam mas‑sewwa. U kuljum lilhom ħeġġeġ b’ħerqa kbira; u huma taw widen għal kliemu, u kienu jħarsu l‑kmandamenti ta’ Alla b’ħeġġa kbira.\n\n", "alma 22": "[center][font_size=26]Kapitlu 22[/font_size][/center]\n\n[i]Aron jgħallem lil missier Lamoni dwar il‑Ħolqien, il‑ Waqgħa ta’ Adam, u l‑pjan tal‑fidwa permezz ta’ Kristu—Is‑sultan u n‑nies kollha ta’ daru jikkonvertu—Spjegat kif ġiet imqassma l‑art bejn in‑Nefiti u l‑Lamaniti. Madwar 90–77 Q.K.[/i]\n\n1 Issa, hekk kif Għammon kien għaddej bla heda jgħallem lin‑nies ta’ Lamoni, aħna se nerġgħu lura għar‑rakkont ta’ Aron u ħutu; għax wara li telaq mill‑art ta’ Middoni huwa ġie mmexxi permezz tal‑Ispirtu lejn l‑art ta’ Nefi, sewwasew lejn id‑dar tas‑sultan li kien isaltan fuq l‑art kollha ħlief għall‑art ta’ Ismagħel; u hu kien missier Lamoni.\n\n2 U ġara li hu daħal fil‑palazz tas‑sultan u mar quddiemu, flimkien ma’ ħutu, u miel quddiem is‑sultan u qallu: Ara, O sultan, aħna ħut Għammon, li inti ħlist mill‑ħabs.\n\n3 U issa, O sultan, jekk inti tħallina ngħixu, aħna nkunu l‑qaddejja tiegħek. U s‑sultan qalilhom: Qumu, għax jien lest inħallikom tgħixu, u m’iniex se nħallikom tkunu l‑qaddejja tiegħi; iżda se ninsisti li intom tkunu ta’ għajnuna għalija; għaliex moħħi jinsab xi ftit imħawwad minħabba l‑ġenerożità u l‑kobor ta’ kliem ħukom, Għammon; u jien nixtieq inkun naf ir‑raġuni għalfejn huwa ma telgħax minn Middoni magħkom.\n\n4 U Aron qal lis‑sultan: Ara, l‑Ispirtu tal‑Mulej sejjaħlu biex jaqbad triq oħra; huwa mar fl‑art ta’ Ismagħel, biex jgħallem lin‑nies ta’ Lamoni.\n\n5 Issa s‑sultan qalilhom: X’ifisser dak li intom għidtu dwar l‑Ispirtu tal‑Mulej? Araw, din hija l‑ħaġa li qed tħawwadni.\n\n6 Kif ukoll, x’ifisser dak li qal Għammon—Jekk inti tindem inti ssalva, u jekk ma tindimx, inti tiġi mwarrab fl‑aħħar jum?\n\n7 U Aron wieġbu u qallu: Temmen inti li hemm Alla? U s‑sultan qal: Jiena naf li l‑Għamalekin jgħidu li hemm Alla, u jiena lilhom ħallejthom jibnu s‑santwarji, ħalli huma jkunu jistgħu jinġabru flimkien biex iqimuh. U jekk issa intom tgħidu li hemm Alla, araw jiena nemmen.\n\n8 U issa meta Aron sema’ dan, beda jħoss qalbu tithenna, u qal: Ara, fiż‑żgur daqs kemm inti ħaj int, O sultan, hemm Alla.\n\n9 U s‑sultan qal: Allura Alla huwa dak l‑Ispirtu l‑Kbir li ħareġ lil missirijietna ’l barra mill‑art ta’ Ġerusalemm?\n\n10 U Aron qallu: Iva, hu sewwasew dak l‑Ispirtu l‑Kbir, u huwa ħoloq kull ħaġa kemm fis‑sema u kemm fl‑art. Temmnu inti dan?\n\n11 U huwa qal: Iva, jien nemmen li l‑Ispirtu l‑Kbir ħoloq kull ħaġa, u nixtieq li inti tgħidli dwar dan kollu, u jiena nemmen kliemek.\n\n12 U ġara li meta Aron ra li s‑sultan kien lest jemmen kliemu, huwa beda mill‑ħolqien ta’ Adam, jaqra l‑iskrittura lis‑sultan—kif Alla ħoloq lill‑bniedem fi xbieha tiegħu, u li Alla tah kmandamenti u li minħabba t‑trasgressjoni, il‑bniedem waqa’.\n\n13 U Aron beda jfissirlu l‑iskrittura mill‑ħolqien ta’ Adam, fejn beda jispjegalu dwar il‑waqgħa tal‑bniedem, u dwar l‑istat karnali tagħhom, kif ukoll dwar il‑pjan tal‑fidwa, li kien ġie mħejji sa mill‑ħolqien tad‑dinja, permezz ta’ Kristu, għal dawk kollha li jemmnu f’ismu.\n\n14 U peress li l‑bniedem waqa’, bil‑mertu tiegħu ma kien jimmeritah xejn; iżda t‑tbatija u l‑mewt ta’ Kristu jpattu għal dnubiethom, permezz tal‑fidi u l‑indiema, u aktar; u li huwa kisser il‑ktajjen tal‑mewt, u li l‑qabar mhu se jikseb l‑ebda rebħa, u li n‑niggieża tal‑mewt sejra tinbela fit‑tamiet tal‑glorja; u Aron fisser dan kollu lis‑sultan.\n\n15 U ġara li wara li Aron fissirlu dan kollu, is‑sultan qal: X’għandi nagħmel biex inkun nista’ nikseb din il‑ħajja ta’ dejjem li inti tkellimt dwarha? Iva, x’għandi nagħmel biex inkun nista’ niġi mwieled minn Alla, u biex dan l‑ispirtu ħażin jinqala’ mill‑għeruq ta’ qalbi, u jiena nirċievi l‑Ispirtu tiegħu, ħalli nkun nista’ nimtela bil‑hena, biex ma niġix imwarrab fl‑aħħar jum? U hu qal, ara, jiena lest nerħi minn idejja dak kollu li għandi, iva, lest nabbanduna s‑saltna tiegħi, biex inkun nista’ nikseb din l‑hena daqstant kbira.\n\n16 Iżda Aron qallu: Jekk din hija x‑xewqa tiegħek, jekk inti tmil quddiem Alla, iva, jekk inti tindem mid‑dnubiet kollha tiegħek, u tmil quddiem Alla, u ssejjaħ ismu b’fidi, u temmen li inti se tirċievi, imbagħad inti tikseb it‑tama li tant tixtieq.\n\n17 U ġara li meta Aron qal dan il‑kliem, is‑sultan inxteħet għarkupptejh quddiem il‑Mulej; iva huwa saħansitra nxteħet minn tulu mal‑art, u beda jgħajjat b’leħen qawwi u jgħid:\n\n18 O Alla, Aron qalli li hemm Alla; u jekk hemm Alla, u jekk inti Alla, lest inti turini lilek innifsek, u jiena nabbanduna dnubieti kollha biex insir nafek, u nkun nista’ niġi mqajjem mill‑imwiet, u nikseb is‑salvazzjoni fl‑aħħar jum. U issa meta s‑sultan qal dan il‑kliem, huwa ntlaqat bħallikieku miet.\n\n19 U ġara li l‑qaddejja tiegħu telqu b’ġirja biex jgħidu lis‑sultana b’dak kollu li kien ġara lis‑sultan. U hi daħlet ħdejn is‑sultan; u meta ratu mindud mal‑art bħallikieku mejjet, u meta rat ukoll lil Aron u lil ħutu weqfin ħdejh bħallikieku kienu huma l‑kawża tal‑waqgħa tiegħu, hija nkorlat għalihom, u ordnat lill‑qaddejja tagħha, jew lill‑qaddejja tas‑sultan, li kellhom jaqbduhom u joqtluhom.\n\n20 Issa l‑qaddejja kienu raw x’kien wassal għall‑waqgħa tas‑sultan, għalhekk huma m’ażżardawx jerfgħu idejhom fuq Aron u fuq ħutu; u huma talbu b’ħerqa lis‑sultana u qalulha: Għalfejn qed tordnalna biex noqtlu lil dawn l‑irġiel, meta wieħed minnhom huwa aqwa minnha lkoll? Għalhekk aħna nispiċċaw naqgħu quddiemhom.\n\n21 Issa meta s‑sultana rat il‑biża’ li kellhom il‑qaddejja hija wkoll bdiet tibża’ bil‑kbir, li ma tmurx tintlaħaq minn xi ħsara. U hi ordat lill‑qaddejja tagħha biex imorru u jsejħu lin‑nies, ħalli huma joqtlu lil Aron u lil ħutu.\n\n22 Issa meta Aron ra d‑determinazzjon tas‑sultana, hu, li kien jaf ukoll dwar l‑ebusija ta’ qalb il‑nies, beża’ li kienet se tinġabar xi folla nies, u li kien se jqum bosta tilwim u storbju bejniethom; għalhekk huwa medd idu u qajjem lis‑sultan mill‑art, u qallu: Qum. U hu qam fuq riġlejh, hekk kif ħa saħtu lura.\n\n23 Issa dan kollu seħħ fil‑preżenza tas‑sultana, u ta’ bosta mill‑qaddejja. U meta huma raw dan huma stagħġbu bil‑kbir, u bdew jibżgħu. U s‑sultan mar quddiemhom u beda jgħallimhom il‑kelma. U hu għallimhom tant li n‑nies kollha ta’ daru spiċċaw biex ikkonvertew għall‑Mulej.\n\n24 Issa nġabret folla kbira flimkien minħabba l‑ordni tas‑sultana, u beda jqum ħafna tgergir bejniethom minħabba Aron u ħutu.\n\n25 Iżda s‑sultan waqaf f’nofshom u beda jdur bihom. U huma warrbu kull sentiment ta’ rabja li kellhom lejn Aron u lejn dawk li kienu miegħu.\n\n26 U ġara li meta s‑sultan ra li n‑nies warrbu kull sentiment ta’ rabja, huwa ordna lil Aron u lil ħutu biex jieqfu f’nofs il‑miġemgħa, u jxandrulhom il‑kelma.\n\n27 U ġara li s‑sultan bagħat proklama madwar il‑pajjiż kollu, fost il‑nies tiegħu kollha li kienu jinsabu mal‑pajjiż kollu, li kienu fl‑inħawi kollha tal‑madwar, li kien imiss saħansitra mal‑baħar, fin‑naħa tal‑lvant u fin‑naħa tal‑punent, u li kien mifrud mill‑art ta’ Żaraħemla permezz ta’ strixxa dejqa ta’ art xagħrija, li kienet tibda mill‑baħar tal‑lvant u tasal sewwasew sal‑baħar tal‑punent, u madwar il‑fruntieri ta’ xatt il‑baħar, u l‑fruntieri tax‑xagħri li kien hemm fin‑naħa tat‑tramuntana ħdejn l‑art ta’ Żaraħemla, mal‑fruntieri ta’ Manti, ħdejn ras ix‑xmara Sidon, li kienet tibda mil‑lvant u tasal sal‑punent—u kien b’dal‑mod li l‑Lamaniti u n‑Nefiti kienu mifrudin minn xulxin.\n\n28 Issa, l‑aktar nies għażżenin fost il‑Lamaniti kienu jgħixu fix‑xagħri, u kienu jgħammru fit‑tined; u kienu mifruxin madwar ix‑xagħri fin‑naħa tal‑punent, fl‑art ta’ Nefi; iva, kif ukoll fin‑naħa tal‑punent tal‑art ta’ Żaraħemla, fil‑fruntieri ta’ ħdejn xatt il‑baħar, u fin‑naħa tal‑punent fl‑art ta’ Nefi, fil‑post tal‑ewwel wirt ta’ missirijiethom, u b’hekk kienu jiffurmaw fruntiera ma’ xatt il‑baħar.\n\n29 U kien hemm ukoll bosta Lamaniti fin‑naħa tal‑lvant ħdejn xatt il‑baħar, in‑naħa fejn kienu xerrduhom in‑Nefiti. U b’hekk in‑Nefiti kienu kważi spiċċaw mdawrin mil‑Lamaniti; madankollu in‑Nefiti kienu ħadu f’idejhom il‑partijiet ta’ fuq kollha tal‑art li kien hemm mal‑fruntiera tax‑xagħri, f’ras ix‑xmara Sidon, mil‑lvant sal‑punent, mad‑dawra kollha tax‑xagħri; fin‑naħa tat‑tramuntana, sewwasew sakemm huma waslu fl‑art li semmewha Kotra.\n\n30 U din kienet mal‑fruntiera tal‑art li semmewha Ħerba, li tant kienet ’il fuq li kienet tasal sal‑art li fiha kienu jgħammru n‑nies li kienu nqerdu, li konna tkellimna dwar għadamhom, li kien instab min‑nies ta’ Żaraħemla, għax kien l‑ewwel post li huma niżlu fih.\n\n31 U minn hemm huma telgħu fin‑naħa t’isfel tax‑xagħri. Għalhekk l‑art fin‑naħa tat‑tramuntana kien jisimha Ħerba, u l‑art fin‑naħa tan‑nofsinhar kien jisimha Kotra, u kienet ix‑xagħri li kien mimli b’kull xorta ta’ annimali selvaġġi ta’ kull għamla, li wħud minnhom kienu ġew għall‑ikel min‑naħa tat‑tramuntana.\n\n32 U issa, dan kien vjaġġ li lil wieħed Nefita kien jeħodlu biss jum u nofs, rotta li kienet tgħaddi mill‑fruntiera ta’ bejn Kotra u l‑art ta’ Ħerba, mill‑baħar tal‑lvant sal‑baħar tal‑punent; u għalhekk l‑art ta’ Nefi u l‑art ta’ Żaraħemla kienu kważi mdawrin bl‑ilma, u kien hemm strixxa dejqa ta’ art bejn l‑art fit‑tramuntana u l‑art fin‑nofsinhar.\n\n33 U ġara li n‑Nefiti bdew jgħammru fl‑art ta’ Kotra, sewwasew mill‑baħar tal‑lvant sal‑baħar tal‑punent, u b’hekk in‑Nefiti fl‑għerf tagħhom, permezz tal‑għassiesa tagħhom u l‑armati tagħhom, spiċċaw dawru lil‑Lamaniti min‑naħa tan‑nofsinhar, ħalli ma jkunux jistgħu jieħdu aktar art fin‑naħa ta’ fuq, li ma jmorrux jinvadu l‑art tat‑tramuntana.\n\n34 B’hekk il‑Lamaniti ma jkunx jista’ jkollhom aktar territorju ’il barra mill‑art ta’ Nefi, u x‑xagħri tal‑madwar. Din kienet mossa għaqlija min‑naħa tan‑Nefiti—peress li l‑Lamaniti kienu għedewwa tagħhom, ma kinux se jħalluhom jattakawhom minn kull naħa, u barra minn hekk ikun jista’ jkollhom art ’il fejn jaħarbu, skont xewqathom.\n\n35 U issa jiena, wara li għidt dan kollu, se nerġa’ lura għar‑rakkont ta’ Għammon u Aron, Omner u Ħimni, u ħuthom.\n\n", "alma 23": "[center][font_size=26]Kapitlu 23[/font_size][/center]\n\n[i]Titħabbar il‑libertà reliġjuża—Il‑Lamaniti f’seba’ artijiet u bliet jikkonvertu—Huma jsejħu lilhom infushom Anti‑Nefi‑Leħiti u jeħilsuha mis‑saħta—L‑Għamalekin u l‑Amuloniti jirriffjutaw il‑verità. Madwar 90–77 Q.K.[/i]\n\n1 Araw, issa ġara li s‑sultan tal‑Lamaniti bagħat proklama fost il‑poplu tiegħu kollu, li huma m’għandhomx jerfgħu idejhom fuq Għammon, jew Aron, jew Omner, jew Ħimni, jew fuq dawk ħuthom li jmorru jxandru l‑kelma ta’ Alla, ikunu fejn ikunu, f’kwalunkwe naħa ta’ pajjiżhom.\n\n2 Iva, huwa bagħat digriet fosthom, li huma ma kellhomx jerfgħu idejhom fuqhom biex jorbtuhom, jew biex jixħtuhom il‑ħabs; lanqas ma kellhom jibżqu fuqhom, jew isawtuhom, jew ikeċċuhom ’il barra mis‑sinagogi tagħhom, jew jikkastigawhom; lanqas ma kellhom iħaġġruhom, iżda huma għandhom ikollhom aċċess ħieles għal djarhom, kif ukoll għat‑tempji tagħhom, u s‑santwarji tagħhom.\n\n3 U b’hekk huma jkunu jistgħu jmorru jxandru l‑kelma skont xewqathom, għaliex is‑sultan kien ikkonverta għall‑Mulej, u l‑istess in‑nies kollha ta’ daru; għalhekk huwa bagħat proklama lin‑niesu madwar il‑pajjiż kollu, li l‑kelma ta’ Alla ma kellha tiltaqa’ mal‑ebda ostaklu, iżda kellha tiġi mxandra mal‑pajjiż kollu, ħalli niesu jkunu jistgħu jikkonvinċu ruħhom dwar id‑drawwiet ħżiena ta’ missirijiethom, u ħalli huma jkunu jistgħu jikkonvinċu ruħhom li huma kienu lkoll aħwa, u li ma kellhomx joqtlu, jew jissakkeġġjaw, jew jisirqu, jew ikunu ħatja ta’ adulterju, jew ħatja ta’ xi forma ta’ ħażen.\n\n4 U issa ġara li meta s‑sultan bagħat din il‑proklama, Aron u ħutu marru minn belt għal belt, u minn dar ta’ qima għall‑oħra, iwaqqfu knejjes, u jikkonsagraw qassisin u għalliema madwar il‑pajjiż fost il‑Lamaniti, biex huma jxandru u jgħallmu l‑kelma ta’ Alla fosthom; u b’hekk beda jkollhom suċċess kbir.\n\n5 U kienu eluf li twasslu għall‑għarfien tal‑Mulej, iva, kienu eluf li twasslu biex jemmnu fid‑drawwiet tan‑Nefiti; u huma ġew mgħallma dwar l‑annali u l‑profeziji li baqgħu jgħaddu minn ġenerazzjoni għall‑oħra sewwasew sa dan iż‑żmien.\n\n6 U daqs kemm jien ċert li hu ħaj il‑Mulej, ċert li dawk kollha li emmnu, jew dawk kollha li twasslu għall‑għarfien tal‑verità, permezz tal‑predikazzjoni ta’ Għammon u ħutu, skont l‑ispirtu tar‑rivelazzjoni u tal‑profezija, u l‑qawwa ta’ Alla li twettaq il‑mirakli permezz tagħhom—iva, jien ngħidilkom, daqs kemm hu ħaj il‑Mulej, dawk il‑Lamaniti kollha li emmnu fil‑predikazzjoni tagħhom, u kkonvertew għall‑Mulej, qatt ma qabdu triq ħażina.\n\n7 Għax huma saru poplu ġust; huma abbandunaw l‑armi tar‑ribelljoni tagħhom, u b’hekk ma ħaduhiex aktar kontra Alla, lanqas kontra xi ħadd minn ħuthom.\n\n8 Issa, dawn huma dawk li ġew ikkonvertiti għall‑Mulej:\n\n9 Il‑poplu tal‑Lamaniti li kien fl‑art ta’ Ismagħel;\n\n10 Kif ukoll il‑poplu tal‑Lamaniti li kien fl‑art ta’ Middoni;\n\n11 Kif ukoll il‑poplu tal‑Lamaniti li kien fil‑belt ta’ Nefi;\n\n12 Kif ukoll il‑poplu tal‑Lamaniti li kien fl‑art ta’ Xilom, u li kien fl‑art ta’ Xemlon, u fil‑belt ta’ Lemwel, u fil‑belt ta’ Ximnilom.\n\n13 U dawn huma l‑ismijiet tal‑bliet tal‑Lamaniti li ġew ikkonvertiti għall‑Mulej; u dawn huma dawk li abbandunaw l‑armi tar‑ribelljoni tagħhom, iva, l‑armi tal‑gwerra kollha tagħhom; u huma kienu lkoll Lamaniti.\n\n14 U ħadd mill‑Għamalekin ma kkonverta ħlief wieħed; u minn fost l‑Amuloniti l‑ebda wieħed ma kkonverta; iżda huma webbsu qalbhom, kif ukoll qalb il‑Lamaniti fin‑naħa tal‑pajjiż ta’ kull fejn kienu jgħammru, iva, u fl‑irħula kollha tagħhom u fl‑ibliet kollha tagħhom.\n\n15 Għalhekk, aħna semmejna l‑bliet kollha tal‑Lamaniti li fihom huma nidmu u waslu għall‑għarfien tal‑verità, u kkonvertew.\n\n16 U issa ġara li s‑sultan u dawk li kienu kkonvertew kellhom xewqa li jiksbu isem, li permezz tiegħu jkunu jistgħu jiddistingwu ruħhom minn ħuthom; għalhekk is‑sultan ħa parir mingħand Aron u mingħand ħafna mill‑qassisin tagħhom, dwar l‑isem li għandhom jieħdu fuqhom, ħalli huma jkunu jistgħu jiddistingwu ruħhom.\n\n17 U ġara li huma sejħu lilhom infushom Anti‑Nefi‑Leħiti; u huma bdew jissejħu b’dan l‑isem u ma bdewx jissejħu aktar Lamaniti.\n\n18 U huma bdew isiru nies mill‑aktar ħabrieka; iva, u bdew juru ħbiberija man‑Nefiti; għalhekk, huma taw bidu għal relazzjoni tajba magħhom, u s‑saħta ta’ Alla ma kenitx fuqhom aktar.\n\n", "alma 24": "[center][font_size=26]Kapitlu 24[/font_size][/center]\n\n[i]Il‑Lamaniti jqumu kontra l‑poplu ta’ Alla—L‑Anti‑Nefi‑Leħiti jithennew fi Kristu u jżuruhom l‑anġli—Huma jippreferu li jġarrbu l‑mewt milli jiddefendu lilhom infushom—Aktar Lamaniti jikkonvertu. Madwar 90–77 Q.K.[/i]\n\n1 U ġara li l‑Għamalekin u l‑Amuloniti u l‑Lamaniti li kienu fl‑art ta’ Amulon, kif ukoll fl‑art ta’ Ħelam, u li kienu fl‑art ta’ Ġerusalemm, fi ftit kliem, fl‑art kollha tal‑madwar, li ma kenux ikkonvertew u li ma kenux ħadu fuqhom l‑isem ta’ Anti‑Nefi‑Leħi, ġew imxewxa mill‑Għamalekin u mill‑Amuloniti biex jeħduha kontra ħuthom.\n\n2 U l‑mibegħda li kellhom lejhom aktar ma tmur aktar bdiet tikber, tant li huma bdew jeħduha kontra s‑sultan tagħhom, tant li ma riduhx ikun is‑sultan tagħhom; għalhekk, huma armaw lilhom infushom kontra n‑nies ta’ Anti‑Nefi‑Leħi.\n\n3 Issa s‑sultan għadda s‑saltna f’idejn ibnu, u semmieh Anti‑Nefi‑Leħi.\n\n4 U s‑sultan miet f’dik l‑istess sena li fiha l‑Lamaniti bdew iħejju biex imorru għall‑gwerra kontra l‑poplu ta’ Alla.\n\n5 Issa meta Għammon u ħutu u dawk kollha li ġew miegħu raw it‑tħejjijiet tal‑Lamaniti biex jeqirdu lil ħuthom, huma baqgħu sejrin sal‑art ta’ Midjan, u hemmhekk Għammon iltaqa’ ma’ ħutu kollha; u minn hemm huma waslu fl‑art ta’ Ismagħel ħalli jkunu jistgħu jagħmlu laqgħa ma’ Lamoni kif ukoll ma’ ħuh Anti‑Nefi‑Leħi, dwar x’kellhom jagħmlu biex jiddefendu lilhom infushom kontra l‑Lamaniti.\n\n6 Issa ma kienx hemm ruħ waħda minn fost in‑nies kollha li ġew ikkonvertiti għall‑Mulej li kienet lesta tarma lilha nnifisha kontra ħuthom; le, huma lanqas biss riedu li b’xi mod iħejju lilhom infushom għall‑gwerra; iva, u s‑sultan tagħhom ordnalhom ukoll biex ma jagħmlux dan.\n\n7 Issa, dan huwa l‑kliem li huwa qal lin‑nies dwar din il‑ħaġa: Niżżi ħajr lil Alla tiegħi, għażiż poplu tiegħi, li l‑kbir Alla tagħna, fit‑tjubija tiegħu, bagħat fostna lil dawn ħutna, in‑Nefiti, biex ixandrulna, u jikkonvinċuna dwar id‑drawwiet ta’ missirijietna l‑ħżiena.\n\n8 U araw, jiena niżżi ħajr lill‑kbir Alla tiegħi li tana sehem mill‑Ispirtu tiegħu biex irattab qlubna, fejn aħna tajna bidu għal relazzjoni tajba ma’ dawn ħutna, in‑Nefiti.\n\n9 U araw, niżżi ħajr lil Alla tiegħi ukoll li minħabba li tajna bidu għal din ir‑relazzjoni tajba aħna sirna konvinti minn dnubietna, u mill‑ħafna qtil li aħna wettaqna.\n\n10 U niżżi ħajr lil Alla tiegħi ukoll, iva, lill‑kbir Alla tiegħi, li huwa tana ċ‑ċans li nkunu nistgħu nindmu minn dawn il‑ħwejjeġ, u li huwa wkoll ħafrilna minn dawk il‑ħafna dnubiet tagħna u l‑qtil li wettaqna, u neħħa minn ġo qalbna l‑ħtija, permezz tal‑merti ta’ Ibnu.\n\n11 U issa araw, ħuti, peress li dan kien kulma aħna stajna nagħmlu (għax konna l‑aktar nies mitlufa fost il‑bnedmin kollha) biex nindmu mid‑dnubiet kollha tagħna u mill‑ħafna qtil li wettaqna, u biex nipperswadu ’l Alla biex ineħħihom minn ġo qalbna, għax dan kien kulma aħna stajna nagħmlu biex nindmu biżżejjed quddiem Alla li huwa jkun jista’ jneħħi minn fuqna t‑tebgħa tagħna—\n\n12 Issa, ħuti l‑aktar għeżież, peress li Alla neħħa minn fuqna t‑tebgħa tagħna, u x‑xwabel tagħna ġew ileqqu, mela ejja ma ntebbgħux aktar ix‑xwabel tagħna b’demm ħutna.\n\n13 Araw, jien ngħidilkom, Le, ejja naraw li x‑xwabel tagħna ma jittebbgħux b’demm ħutna; għax jista’ jkun, jekk aħna nerġgħu ntebbgħu x‑xwabel tagħna huma ma jkunux jistgħu jiġu maħsula aktar u jiġu jleqqu permezz ta’ demm Iben il‑kbir Alla tagħna, li għandu jixxerred bħala espjazzjoni għal dnubietna.\n\n14 U l‑kbir Alla kellu ħniena minna, u żvelalna dawn il‑ħwejjeġ ħalli ma ninqerdux; iva, u hu żvelalna dawn il‑ħwejjeġ minn qabel għaliex huwa jħobb lil ruħna kif iħobb ukoll lil uliedna; għalhekk, fil‑ħniena tiegħu huwa jżurna permezz tal‑anġli tiegħu, ħalli l‑pjan tas‑salvazzjoni jkun jista’ jiġi żvelat lilna kif ukoll lil ulied uliedna.\n\n15 O, kemm hu ħanin Alla tagħna! U issa araw, peress li dan kien dak kollu li stajna nagħmlu biex jitneħħew minn fuqna t‑tbajja tagħna, u biex ix‑xwabel tagħna jiġu jleqqu, ejja naħbuhom ħalli jkunu jistgħu jibqgħu jleqqu, bħala xhieda lil Alla tagħna fl‑aħħar jum, jew fil‑jum li fih sejrin ninġiebu sabiex nieqfu quddiemu biex jagħmel ħaqq minna, biex ma nkunux tebbajna x‑xwabel tagħna b’demm ħutna mill‑jum li fih huwa żvelalna l‑kelma tiegħu u b’hekk naddafna.\n\n16 U issa, ħuti, jekk ħutna jippruvaw jeqirduna, araw, aħna naħbu x‑xwabel tagħna, iva, naħbuhom sewwasew fil‑fond fl‑art, ħalli huma jkunu jistgħu jibqgħu jleqqu, bħala xhieda, fl‑aħħar jum, li aħna qatt ma għamilna użu minnhom, u jekk ħutna jeqirduna, araw, aħna għad immorru quddiem Alla tagħna u nsalvaw.\n\n17 U issa ġara li meta s‑sultan temm jgħid dan id‑diskors, u n‑nies kollha kienu miġburin flimkien, huma qabdu x‑xwabel tagħhom, u l‑armi kollha tagħhom li kienu ntużaw biex jinxtered demm il‑bniedem, u huma difnuhom fil‑fond fl‑art.\n\n18 U huma għamlu dan, għax għalihom din kienet xhieda quddiem Alla, kif ukoll quddiem il‑bnedmin, li huma qatt ma kienu se jerġgħu jużaw l‑armi biex ixerrdu demm il‑bniedem; u huma għamlu dan, u taw il‑kelma tagħhom lil Alla u għamlu patt miegħu, li kienu jippreferu jagħtu ħajjithom milli jxerrdu demm ħuthom; u kienu jippreferu jagħtu lil ħuhom milli jeħdulu dak li hu tiegħu; u kienu jippreferu li jaħdmu b’idejhom bla heda milli jgħaddu ħajjithom fil‑għażż.\n\n19 U b’hekk naraw li, meta dawn il‑Lamaniti wasslu biex emmnu u saru jafu l‑verità, huma saru nies sodi, u kienu jippreferu jġarrbu saħansitra l‑mewt milli jaqgħu fid‑dnub; u b’hekk naraw li huma difnu l‑armi tagħhom tal‑paċi, jew aħjar difnu l‑armi tal‑gwerra, għall‑paċi.\n\n20 U ġara li ħuthom, il‑Lamaniti, bdew iħejju għall‑gwerra, u telgħu fl‑art ta’ Nefi bil‑għan li jeqirdu lis‑sultan, u jpoġġu ieħor minfloku, u jeqirdu wkoll lin‑nies ta’ Anti‑Nefi‑Leħi li hemm fil‑pajjiż.\n\n21 Issa meta n‑nies raw li huma kienu se jaħbtu għalihom huma ħarġu biex jiltaqgħu magħhom, u nxteħtu quddiemhom mal‑art, u bdew isejħu isem il‑Mulej; u huma kienu sewwasew f’din il‑qagħda meta l‑Lamaniti bdew jinxteħtu fuqhom, u bdew joqtluhom bix‑xabla.\n\n22 U b’hekk mingħajr ma ffaċċjaw ebda reżistenza, huma qatlu elf u ħamsa; u nafu li huma mberkin, għax huma marru jgħammru ma’ Alla tagħhom.\n\n23 Issa meta l‑Lamaniti raw li ħuthom ma kenux lesti jaħarbu mix‑xabla, lanqas ma kienu lesti li jilwu lejn ix‑xellug jew lejn il‑lemin, iżda għażlu li jimteddu mal‑art u jmutu, u bdew ifaħħru lil Alla sewwasew fil‑mument li bdew jinqatlu permezz tax‑xabla—\n\n24 Issa meta l‑Lamaniti raw dan huma ma komplewx joqtluhom; u kien hemm ħafna li ħassew qalbhom titqanqal għal dawk fost ħuthom li kienu waqgħu mejta permezz tax‑xabla, għax huma nidmu minn dak li kienu għamlu.\n\n25 U ġara li huma rmew l‑armi tagħhom tal‑gwerra mal‑art, u ma ridux jaqbduhom b’idejhom aktar, għaliex ħassewhom itturmentati għall‑qtil li huma wettqu; u huma nxteħtu mal‑art l‑istess kif għamlu ħuthom, jiddependu mill‑ħniena ta’ dawk li dirgħajhom kienet tinsab mgħollija biex joqtluhom.\n\n26 U ġara li mal‑poplu ta’ Alla dakinhar ingħaqdu aktar minn dawk li kienu nqatlu; u dawk li kienu nqatlu kienu nies ġusti, għalhekk m’għandniex għalfejn niddubitaw li huma ġew salvati.\n\n27 U fost dawk li nqatlu ma kienx hemm raġel wieħed ħażin; iżda kien hemm aktar min elf li twasslu għall‑għarfien tal‑verità; b’hekk naraw li l‑Mulej jaħdem b’ħafna modi għas‑salvazzjoni tal‑poplu tiegħu.\n\n28 Issa l‑akbar għadd fost il‑Lamaniti minn dawk li qatlu daqstant minn ħuthom kienu Għamalekin u Amuloniti, fejn l‑akbar għadd fosthom kienu skont l‑ordni tal‑poplu ta’ Neħor.\n\n29 Issa, fost dawk li ngħaqdu mal‑poplu tal‑Mulej, ma kien hemm ħadd li kienu Għamalekin jew Amulonita, jew li kien skont l‑ordni ta’ Neħor, iżda huma kienu ġejjin direttament min‑nisel ta’ Laman u Lemwel.\n\n30 U b’hekk nistgħu nagħrfu b’mod ċar, li wara li poplu li kien ġie mdawwal bl‑Ispirtu ta’ Alla, u kellu għarfien daqstant kbir ta’ ħwejjeġ li għandhom x’jaqsmu mas‑sewwa, u mbagħad huma jaqgħu fid‑dnub u t‑trasgressjoni, huma jispiċċaw iwebbsu aktar rashom, u b’hekk l‑istat tagħhom isir agħar milli kieku qatt ma kellhom għarfien ta’ dawn il‑ħwejjeġ.\n\n", "alma 25": "[center][font_size=26]Kapitlu 25[/font_size][/center]\n\n[i]Tinfirex l‑aggressjoni tal‑Lamaniti—Jinqered nisel il‑qassisin ta’ Noè kif ħabbar Abinadi—Bosta Lamaniti jikkonvertu u jingħaqdu man‑nies ta’ Anti‑Nefi‑Leħi—Huma jemmnu fi Kristu u jħarsu l‑liġi ta’ Mosè. Madwar 90–77 Q.K.[/i]\n\n1 U araw, issa ġara li dawk il‑Lamaniti mtlew aktar bil‑għadab għaliex kienu qatlu lil ħuthom; għalhekk huma ħalfu li jagħmlu vendetta min‑Nefiti; u f’dak il‑waqt ma ppruvawx aktar joqtlu lin‑nies ta’ Anti‑Nefi‑Leħi.\n\n2 Iżda huma qabdu l‑armati tagħhom u qasmu lejn il‑fruntieri tal‑art ta’ Żaraħemla, u ħabtu għan‑nies li kienu fl‑art ta’ Għammoniha u qerduhom.\n\n3 U wara li għamlu dan, huma spiċċaw f’bosta battalji man‑Nefiti, li fihom ġew mġiegħla jaħarbu kif ukoll ġew maqtula.\n\n4 U l‑Lamaniti li nqatlu kienu kważi kollha min‑nisel ta’ Amulon u ħutu, li kienu l‑qassisin ta’ Noè, u huma nqatlu min‑Nefiti;\n\n5 U l‑bqija, wara li ħarbu fil‑xagħri tal‑lvant, u wara li usurpaw is‑setgħa u l‑awtorità fuq il‑Lamaniti, ordnaw li ħafna mil‑Lamaniti kellhom jinqerdu permezz tan‑nar minħabba twemminhom—\n\n6 Għax ħafna minnhom, wara li ġarrbu bosta telfien u daqstant tbatija, bdew jitqanqlu ġewwa fihom biex jiftakru l‑kliem li xandrulhom Aron u ħutu f’pajjiżhom; għalhekk huma ma baqgħux jemmnu d‑drawwiet ta’ missirijiethom, u bdew jemmnu fil‑Mulej, u li hu ta qawwa kbira lin‑Nefiti; u b’hekk kien hemm ħafna minnhom li kkonvertew ġewwa x‑xagħri.\n\n7 U ġara li dawk il‑mexxejja li kienu l‑fdal ta’ wlied Amulon ordnaw li huma kellhom jingħataw il‑mewt, iva, dawk kollha li kienu jemmnu f’dawn il‑ħwejjeġ.\n\n8 Issa dan il‑martirju wassal biex ħafna minn ħuthom spiċċaw imtlew bil‑korla; u beda jqum it‑tilwim fix‑xagħri; u l‑Lamaniti bdew ifittxu biex jaqbdu lil dawk li kienu ġejjin min‑nisel ta’ Amulon u ħutu u bdew joqtluhom; u huma ħarbu lejn ix‑xagħri tal‑lvant.\n\n9 U araw bħalissa qed jiġu mfittxija mil‑Lamaniti. B’hekk il‑kliem li Abinadi qal dwar nisel il‑qassisin, li ordnaw li huwa kellu jingħata l‑mewt permezz tan‑nar, ġie fis‑seħħ.\n\n10 Għax huwa qalilhom: Dak li se tagħmlu lili se jkun raffigurazzjoni ta’ ħwejjeġ li għad iridu jseħħu.\n\n11 U issa Abinadi kien l‑ewwel wieħed li ngħata l‑mewt permezz tan‑nar minħabba t‑twemmin tiegħu f’Alla; issa dan hu li huwa ried ifisser, li ħafna kellhom jingħataw il‑mewt permezz tan‑nar, l‑istess kif ingħata hu.\n\n12 U huwa qal lill‑qassisin ta’ Noè li nisilhom għandu jwassal biex ħafna jingħataw il‑mewt, bl‑istess mod kif ingħata hu, u li huma għandhom jinxterdu u jinqatlu, sewwasew kif nagħġa mingħajr ragħaj tiġi mġiegħla taħrab u tinqatel mill‑bhejjem selvaġġi; u issa araw, dan il‑kliem ġie kkonfermat, għaliex huma ġew mġiegħla jirtiraw mil‑Lamaniti, u huma ġew segwiti u sfaw imsawta.\n\n13 U ġara li meta l‑Lamaniti raw li huma ma setgħux jegħlbu lin‑Nefiti huma reġgħu lura għal darb’oħra f’arthom; u ħafna minnhom ġew biex jgħammru fl‑art ta’ Ismagħel u fl‑art ta’ Nefi, u ngħaqdu mal‑poplu ta’ Alla, li kienu n‑nies ta’ Anti‑Nefi‑Leħi.\n\n14 U huma wkoll difnu l‑armi tal‑gwerra tagħhom, l‑istess kif għamlu ħuthom, u bdew isiru poplu ġust; u huma mxew fi triqat il‑Mulej, u bdew jaraw li jħarsu l‑kmandamenti tiegħu u l‑preċetti tiegħu.\n\n15 Iva, u huma ħarsu l‑liġi ta’ Mosè; għax kien hemm bżonn li għalissa jibqgħu jħarsu l‑liġi ta’ Mosè, għax kienet għadha ma ġietx fis‑seħħ fil‑milja tagħha. Iżda minkejja l‑liġi ta’ Mosè, huma bdew iħarsu ’l quddiem għall‑miġja ta’ Kristu, għax huma kienu jħarsu lejn il‑liġi ta’ Mosè bħala raffigurazzjoni tal‑miġja tiegħu, u kienu jemmnu li kien meħtieġ li huma jkomplu jħarsu dawk ir‑riti li jidhru fil‑għajn saż‑żmien li fih huwa juri lilu nnifsu lilhom.\n\n16 Issa huma ma kenux jemmnu li s‑salvazzjoni tinkiseb permezz tal‑liġi ta’ Mosè; iżda l‑liġi ta’ Mosè għenithom isaħħu l‑fidi tagħhom fi Kristu; u b’hekk permezz tal‑fidi, żammew fihom it‑tama għas‑salvazzjoni ta’ dejjem, u baqgħu jafdaw fl‑ispirtu tal‑profezija, li jitkellem dwar dawk il‑ħwejjeġ li għad iridu jseħħu.\n\n17 U issa araw, Għammon, u Aron, u Omner, u Ħimni, u ħuthom thennew bil‑kbir, minħabba s‑suċċess li huma kellhom fost il‑Lamaniti, fejn raw li huma ngħataw mill‑Mulej skont talbhom, u li hu kkonfermalhom kelmtu f’kull dettall.\n\n", "alma 26": "[center][font_size=26]Kapitlu 26[/font_size][/center]\n\n[i]Għammon jeżulta fil‑Mulej—Il‑fidili jissaħħu permezz tal‑Mulej u jingħataw l‑għarfien—Permezz tal‑fidi l‑bnedmin jistgħu jwasslu eluf ta’ erwieħ għall‑indiema—Alla għandu kull qawwa u jifhem kull ħaġa. Madwar 90–77 Q.K.[/i]\n\n1 U issa, dan hu l‑kliem li Għammon qal lil ħutu, fejn qalilhom: Ħuti u ħuti fil‑fidi, araw jien ngħidilkom, kemm għandna għalfejn nithennew; għax fejn qatt bsarna meta tlaqna mill‑art ta’ Żaraħemla li Alla kien se jsawwab fuqna barkiet daqstant kbar?\n\n2 U issa, jien nistaqsi, x’barkiet kbar huwa sawwab fuqna? Tafu tgħiduli?\n\n3 Araw, se nwieġeb għalikom; għax ħutna, il‑Lamaniti, kienu fid‑dlam, iva, kienu sewwasew fl‑aktar abbiss mudlam, iżda araw, kemm fosthom twasslu biex jaraw id‑dawl tal‑għaġeb ta’ Alla! U din hija l‑barka li aħna rċevejna, li aħna ġejna maħtura bħala strument f’idejn Alla biex tiġi fis‑seħħ din il‑ħidma kbira.\n\n4 Araw, hemm eluf minnhom li qed jithennew, u li twasslu fil‑merħla ta’ Alla.\n\n5 Araw, l‑għalqa kienet lesta għall‑ħsad, u mberkin intom, għaliex xejjirtu l‑minġel, u bdejtu taħsdu bil‑qawwa tagħkom kollha, iva, għaddejtu l‑jum kollu taħdmu; u araw l‑għadd ta’ qatet tagħkom! U dawn sejrin jinġabru lkoll fl‑imħażen, biex ma jinħlewx.\n\n6 Iva, it‑tempesta mhijiex se ġġarrafhom fl‑aħħar jum; iva, lanqas mhuma se jixxerdu ’l hemm u ’l hawn permezz tal‑irwiefen; iżda meta tqum it‑tempesta huma se jinġabru flimkien f’posthom, biex it‑tempesta ma tkunx tista’ tilħaqhom; iva, u lanqas mhuma se jispiċċaw jittajru permezz tal‑irjieħ qawwija kull fejn jagħżel li jġorrhom l‑għadu.\n\n7 Iżda araw, huma jinsabu f’idejn Sid il‑ħsad, u huma tiegħu; u lilhom huwa jqajjem fl‑aħħar jum.\n\n8 Ikun imbierek isem Alla tagħna; ejjew lilu ngħannu b’tifħir, iva, ejjew inroddu ħajr lill‑isem qaddis tiegħu, għax huwa jwettaq il‑ġustizzja għal dejjem.\n\n9 Għax li kieku aħna ma tlaqniex mill‑art ta’ Żaraħemla, dawn ħutna mill‑aktar għeżież, li ħabbewna b’tant għożża, kieku għadhom mimlijin mibegħda lejna, iva, u kieku għadhom ma għarfux lil Alla.\n\n10 U ġara li meta Għammon qal dan il‑kliem, ħuh Aron beda jċanfru u jgħidlu: Għammon, qed inħoss li l‑hena li inti qed tħoss qed twasslek biex tiftaħar bik innifsek.\n\n11 Iżda Għammon qallu: jien ma niftaħarx bil‑qawwa tiegħi, lanqas bl‑għerf tiegħi; iżda ara, jien inħossni mimli hena, iva, qalbi qed tfur bil‑hena, u jiena nithenna f’Alla tiegħi.\n\n12 Iva, jiena naf li m’jien xejn; għax minn saħħti jiena dgħajjef; għalhekk jien ma niftaħarx bija nnifsi, iżda niftaħar b’Alla tiegħi, għaliex bil‑qawwa tiegħu nista’ nagħmel kollox; iva, ara, aħna wettaqna ħafna mirakli tal‑għaġeb f’din l‑art, li għalihom infaħħru ismu għal dejjem.\n\n13 Ara, kemm eluf u eluf minn ħutna huwa ħeles mit‑turment tal‑infern; u huma twasslu biex jgħannu l‑imħabba feddejja, u dan minħabba l‑qawwa ta’ kelmtu li tinsab fina, għalhekk m’għandniex aħna verament għalfejn nithennew?\n\n14 Iva, għandna għalfejn infaħħruh għal dejjem, għax hu Alla l‑Għoli, u huwa ħeles lil ħutna mill‑ktajjen tal‑infern.\n\n15 Iva, huma kienu jinsabu mdawwrin bid‑dalma u l‑qerda ta’ dejjem; iżda ara, huwa wassalhom għad‑dawl ta’ dejjem tiegħu; iva, għas‑salvazzjoni ta’ dejjem; u huma jinsabu mdawrin bl‑abbundanza inkomparabbli ta’ mħabbtu; iva, u aħna konna strumenti f’idejh fit‑twettieq ta’ din il‑ħidma kbira u tal‑għaġeb.\n\n16 Għalhekk, ejjew neżultaw, iva, neżultaw fil‑Mulej; iva, nithennew, għax mimlijin bil‑hena; iva, aħna nfaħħru lil Alla tagħna għal dejjem. Ara, min qatt jixba’ jeżulta fil‑Mulej? Ara, min qatt jixba’ jitkellem dwar il‑qawwa kbira tiegħu, u dwar il‑ħniena tiegħu, u dwar is‑sabar tiegħu lejn ulied il‑bnedmin? Ara, jiena ngħidlek, m’għandix kliem biex niddeskrivi imqar farka minn dak li qed inħoss.\n\n17 Min qatt kien jaħseb li Alla tagħna kien se jkun daqstant ħanin li wasal biex ħatafna mill‑istat terribbli, midneb, u mniġġes tagħna?\n\n18 Ara, bil‑qilla u b’ħafna theddid aħna morna biex neqirdu l‑knisja tiegħu.\n\n19 Mela allura, għalfejn huwa ma wassalniex għal qerda terribbli, iva, għalfejn ma ħalliex ix‑xabla tal‑ġustizzja tiegħu taqa’ fuqna, u tikkundannana għad‑disprament ta’ dejjem?\n\n20 O, din ruħi kienet għoddha se tgħib ma’ dan il‑ħsieb. Ara, huwa ma eżerċitax il‑ġustizzja tiegħu fuqna, iżda fil‑ħniena kbira tiegħu għaddiena minn fuq dak l‑abiss etern tal‑mewt u l‑miżerja, u wassalna sewwasew għas‑salvazzjoni ta’ ruħna.\n\n21 U issa araw, ħuti, hawn xi bniedem naturali li jaf dawn il‑ħwejjeġ? Jien ngħidilkom, ħadd ma jaf dawn il‑ħwejjeġ, ħlief il‑bniedem penitenti.\n\n22 Iva, dak illi jindem u jeżerċita l‑fidi, u jipproduċi opri tajba, u jitlob bla heda—bħal dawn jingħatalhom l‑għarfien tal‑misteri ta’ Alla; iva, bħal dawn se jiġu żvelati lilhom ħwejjeġ li qatt ma ġew żvelati; iva, u bħal dawn se jingħatalhom li jwasslu eluf ta’ erwieħ għall‑indiema, l‑istess kif ingħata lilna biex nwasslu lil dawn ħutna għall‑indiema.\n\n23 Issa tiftakru, ħuti, li aħna għidna lil ħutna fl‑art ta’ Żaraħemla, li se mmorru sal‑art ta’ Nefi, biex inxandru lil ħutna, il‑Lamaniti, u huma bdew jiddieħku bina?\n\n24 Għax huma qalulna: Taħsbu intom li lil‑Lamaniti tistgħu twassluhom għall‑għarfien tal‑verità? Taħsbu intom li lil‑Lamaniti tistgħu tikkonvinċuhom dwar l‑inkorrettezza ta’ drawwiet missirijiethom, nies ta’ ras iebsa bħalhom; fejn qalbhom tieħu gost bit‑tixrid tad‑demm; u li ħajjithom għaddewha f’ħażen mill‑aktar kbir; u li triqathom kienu t‑triqat ta’ wieħed trasgressur sa mill‑bidu? Issa ħuti, intom tiftakru li hekk kien diskorshom.\n\n25 U huma qalu wkoll: Ejja naqbdu l‑armi kontrihom, ħalli neqirdu lilhom u lil ħżunithom minn din l‑art, ma jmorrux jegħlbuna u jeqirduna.\n\n26 Issa araw, għeżież ħuti, aħna ġejna fix‑xagħri mhux bl‑intenzjoni li neqirdu lil ħutna, iżda bl‑intenzjoni li forsi nkunu nistgħu nsalvaw ir‑ruħ ta’ xi wħud minnhom.\n\n27 Issa mela kellna qalbna mimlija diqa, u konna se nerġgħu nduru lura, araw, il‑Mulej farraġna u qalilna: Morru fost ħutkom, il‑Lamaniti, u ġarrbu bis‑sabar l‑hemm tagħkom, u jiena nara li intom tirnexxu.\n\n28 U issa araw, aħna ġejna u bdejna nduru fosthom; u ġarrejna b’sabar it‑tbatija tagħna, u ċċaħħadna minn bosta ħwejjeġ; iva, aħna bdejna nduru minn dar għal dar, niddependu mill‑ħniena tad‑dinja—u mhux biss mill‑ħniena tad‑dinja iżda wkoll mill‑ħniena ta’ Alla.\n\n29 U aħna dħalna fi djarhom u għallimnihom, u għallimnihom fi triqathom; iva, u għallimnihom fuq għoljiethom; u dħalna wkoll fit‑tempji tagħhom u fis‑sinagogi tagħhom u għallimnihom; u ġejna mkeċċijin, u mżebilħin, u fuqna beżqu, u tawna bil‑ħarta; u ġejna mħaġġra, u qabduna u rabtuna permezz ta’ ħbula b’saħħithom, u tefgħuna f’ħabs; u permezz tal‑qawwa u l‑għerf ta’ Alla erġajna ġejna meħlusin.\n\n30 U ġarrabna kull tip ta’ taħbit, u dan kollu biex forsi permezz tagħna jiġu salvati xi erwieħ; u konna nemmnu li stajna nimtlew bil‑hena jekk permezz tagħna setgħu jiġu salvati xi wħud.\n\n31 Issa araw, aħna nistgħu nħarsu u naraw frott ħidmietna; u huwa ftit? Jiena ngħidilkom, Le, huwa ħafna; iva, u aħna nistgħu nixhdu dwar is‑sinċerità tagħhom, minħabba l‑imħabba tagħhom lejn ħuthom kif ukoll lejna.\n\n32 Għax araw, huma kienu jippreferu jissagrifikaw ħajjithom milli jneħħu sewwasew il‑ħajja tal‑għadu tagħhom; u huma difnu l‑armi tal‑gwerra tagħhom fl‑art, minħabba l‑imħabba tagħhom għal ħuthom.\n\n33 U issa araw jiena ngħidilkom, qatt kien hawn imħabba daqshekk kbira fil‑pajjiż kollu? Araw, jiena ngħidilkom, Le, ma kienx hawn, lanqas fost in‑Nefiti.\n\n34 Għax araw, huma kienu lesti jaqbdu l‑armi kontra ħuthom; ma kenux lesti li jħallu lilhom infushom jinqatlu. Iżda araw kemm kien hemm fost dawn li taw ħajjithom; u nafu li huma marru għand Alla tagħhom, minħabba l‑imħabba tagħhom u l‑mibegħda tagħhom għad‑dnub.\n\n35 Issa m’għadniex aħna għalfejn nithennew? Iva, jien ngħidilkom, sa mill‑bidu tad‑dinja qatt ma kien hawn nies li kellhom raġuni aktar għalfejn jithennew minna; iva, l‑hena tiegħi qed twassalni biex niftaħar f’Alla tiegħi; għax huwa għandu kull qawwa, kull għerf, u kull għarfien; huwa jifhem kollox, u huwa Esseru ħanin, li jwassal għas‑salvazzjoni lil dawk li jindmu u jemmnu f’ismu.\n\n36 Issa jekk dan huwa ftaħir, mela ħalluni niftaħar; għax din hija l‑ħajja tiegħi u d‑dawl tiegħi, l‑hena tiegħi u s‑salvazzjoni tiegħi, u l‑fidwa tiegħi mill‑miżerja ta’ dejjem. Iva, ikun imbierek isem Alla tiegħi, li ftakar f’dan il‑poplu, li huwa fergħa mis‑siġra ta’ Iżrael, li kien intilef miz‑zokk tagħha f’art barranija; iva, jiena ngħid, ikun imbierek isem Alla tiegħi, li ftakar fina, aħna li aħna poplu vagabond f’art barranija.\n\n37 Issa ħuti, qed naraw li Alla jiftakar f’kull poplu, jinsab f’liema art jinsab; iva, hu jgħodd lill‑poplu tiegħu, u huwa mimli ħniena lejn id‑dinja kollha. Issa din hija l‑hena tiegħi, u r‑radd il‑ħajr kbir tiegħi; u jiena nrodd ħajr lil Alla tiegħi għal dejjem. Ammen.\n\n", "alma 27": "[center][font_size=26]Kapitlu 27[/font_size][/center]\n\n[i]Il‑Mulej jordna lil Għammon biex imexxi lill‑poplu ta’ Anti‑Nefi‑Leħi ’l bogħod mill‑periklu—Hekk kif Għammon ltaqa’ ma’ Alma, ħass ġismu jiddgħajjef bil‑hena—In‑Nefiti jagħtu l‑art ta’ Ġerson lill‑Anti‑Nefi‑Leħiti—Huma jissejħu l‑poplu ta’ Għammon. Madwar 90–77 Q.K.[/i]\n\n1 Issa ġara li meta dawk il‑Lamaniti li marru għall‑gwerra kontra n‑Nefiti sabu, wara li huma kienu tqabdu tant biex jeqirduhom, li kien kollu ta’ xejn li jippruvaw jeqirduhom, huma reġgħu lura fl‑art ta’ Nefi.\n\n2 U ġara li l‑Għamalekin, minħabba t‑telfien li ġarrbu, kienu nkurlati bil‑kbir. U meta raw li ma setgħux ipattuha lin‑Nefiti, b’għadab fuqhom bdew jipprovokaw lin‑nies biex jeħduha kontra ħuthom, in‑nies ta’ Anti‑Nefi‑Leħi; għalhekk huma reġgħu bdew jaraw kif setgħu jeqirduhom.\n\n3 Issa dawn in‑nies għal darb’oħra rrifjutaw li jaqbdu l‑armi, u huma ħallew lilhom infushom jinqatlu skont dak li xtaqu l‑għedewwa tagħhom.\n\n4 Issa meta Għammon u ħutu raw dawn l‑għemejjel ta’ qerda fost dawk li huma ħabbew b’tant għożża, u fost dawk li lilhom ħabbewhom b’tant għożża—għax huma ġew trattati bħallikieku kienu xi anġli mibgħuta minn Alla biex isalvawhom mill‑qerda ta’ dejjem—għalhekk, meta Għammon u ħutu raw dawn l‑għemejjel kbar ta’ qerda, huma ħassew fihom kompassjoni kbira u qalu lis‑sultan:\n\n5 Ejja niġbru flimkien lil dan il‑poplu tal‑Mulej, u ejja ninżlu sal‑art ta’ Żaraħemla ħdejn ħutna n‑Nefiti, u naħarbu minn idejn l‑għedewwa tagħna, sabiex ma ninqerdux.\n\n6 Iżda s‑sultan qalilhom: Araw, in‑Nefiti jispiċċaw jeqirduna, minħabba l‑ħafna qtil u d‑dnubiet li wettaqna kontrihom.\n\n7 U Għammon qal: Jiena se mmur u nistaqsi lill‑Mulej, u jekk jgħidilna ninżlu fejn hemm ħutna, lesti biex tmorru?\n\n8 U s‑sultan qallu: Iva, jekk il‑Mulej jgħidilna morru, aħna ninżlu ħdejn ħutna, u nagħmluha ta’ lsiera tagħhom sakemm inkunu pattejna għall‑ħafna qtil u dnubiet li wettaqna kontrihom.\n\n9 Iżda Għammon qallu: Huwa kontra l‑liġi ta’ ħutna, li twaqqfet minn missieri, li fosthom ikunu hemm xi lsiera; għalhekk ejja ninżlu ħdejhom u nafdaw fil‑ħniena ta’ ħutna.\n\n10 Iżda s‑sultan qallu, Mur staqsi lill‑Mulej, u jekk jgħidilna morru, aħna mmorru; altrimenti nispiċċaw ninqerdu f’dik l‑art.\n\n11 U ġara li Għammon mar u staqsa lill‑Mulej, u l‑Mulej qallu:\n\n12 Oħroġ lil dan il‑poplu ’l barra minn din l‑art, sabiex ma jinqerdux; għax Satana ħakem bil‑kbir qalb l‑Għamalekin, li kollhom għadab bdew jipprovokaw lil‑Lamaniti biex jeħduha kontra ħuthom sabiex joqtluhom; għalhekk oħorġu ’l barra minn din l‑art; u mberkin in‑nies ta’ dan in‑nisel, għax lilhom jiena nħares.\n\n13 U issa ġara li Għammon mar u nforma lis‑sultan b’dak kollu li kien qallu l‑Mulej.\n\n14 U huma ġabru flimkien lin‑nies kollha tagħhom, iva, lill‑poplu kollu tal‑Mulej, u ġabru flimkien il‑merħliet u l‑baqar tagħhom, u telqu ’l barra mill‑pajjiż, u waslu fix‑xagħri li kien jissepara l‑art ta’ Nefi mill‑art ta’ Żaraħemla, u qasmu lejn il‑fruntieri tal‑pajjiż.\n\n15 U ġara li Għammon qalilhom: Araw, jien u ħuti se nitilqu lejn l‑art ta’ Żaraħemla, u intom jeħtieġ li tibqgħu hawn sakemm nerġgħu lura; u se nippruvaw naraw x’hemm f’qalb ħutna, jekk humiex lesti jħallukom tiġu f’arthom.\n\n16 U ġara li hekk kif Għammon kien sejjer lejn dik l‑art, hu u ħutu ltaqgħu ma’ Alma, lejn in‑naħa tal‑post li tkellimna dwaru; u araw, din kienet laqgħa li ġabitilhom hena kbira.\n\n17 Issa Għammon ħassu mimli b’hena mill‑aktar kbira; iva, huwa ħassu jinħakem mill‑hena ta’ Alla tiegħu, tant li ħass ġismu jiddgħajjef; u reġa’ waqa’ mal‑art.\n\n18 Issa ma kenitx din hena mill‑aktar kbira? Araw, hena bħal din ħadd ma jiksibha għajr dak li jindem verament u li b’umlità jfittex il‑kuntentizza.\n\n19 Issa l‑hena li Alma ħass meta ltaqa’ ma’ ħutu kienet kbira tabilħaqq, u l‑istess kienet l‑hena ta’ Aron, ta’ Omner, u Ħimni; iżda l‑hena tagħhom ma wasslitx biex ġisimhom jiddgħajjef.\n\n20 U issa ġara li Alma mexxa lil ħutu lura lejn l‑art ta’ Żaraħemla; sewwasew lejn daru. U huma marru u qalu lill‑prim imħallef b’dak kollu li kien ġralhom fl‑art ta’ Nefi, fost ħuthom, il‑Lamaniti.\n\n21 U ġara li l‑prim imħallef bagħat proklama madwar il‑pajjiż kollu, fejn xtaq jaf permezz ta’ leħen il‑poplu jekk kellhomx idaħħlu lil ħuthom, li kienu n‑nies ta’ Anti‑Nefi‑Leħi.\n\n22 U ġara li leħen il‑poplu kien jgħid: Ara, aħna lesti nċedu l‑art ta’ Ġerson, li tinsab fin‑naħa tal‑lvant ħdejn il‑baħar, li tmiss mal‑art ta’ Kotra, li tinsab fin‑nofsinhar tal‑art ta’ Kotra; u din l‑art ta’ Ġerson hija l‑art li lesti nagħtu b’wirt lil ħutna.\n\n23 U ara, aħna se npoġġu l‑armati tagħna bejn l‑art ta’ Ġerson u l‑art ta’ Nefi, ħalli nkunu nistgħu nipproteġu lil ħutna fl‑art ta’ Ġerson; u dan qed nagħmluh għal ħutna, minħabba l‑biża’ tagħhom li jaqbdu l‑armi kontra ħuthom ma jmorrux jaqgħu fid‑dnub; u din hi l‑biża’ kbira li huma għandhom minħabba l‑indiema ta’ swiet il‑qalb li esperjenzaw, minħabba l‑ħafna qtil tagħhom u l‑ħażen orribbli tagħhom.\n\n24 U issa ara, aħna lesti nagħmlu dan għal ħutna, sabiex huma jkunu jistgħu jirtu l‑art ta’ Ġerson; u aħna lesti nħarsuhom mill‑għedewwa tagħhom permezz tal‑armati tagħna, bil‑kundizzjoni li huma jagħtuna sehem minn ġidhom biex jgħinuna nsostnu l‑armati tagħna.\n\n25 Issa, ġara li meta Għammon sema’ dan, huwa reġa’ lura flimkien ma’ Alma ħdejn in‑nies ta’ Anti‑Nefi‑Leħi, ġewwa x‑xagħri, fejn huma waqqfu l‑kampijiet tagħhom, u għarrafhom b’dan kollu. U Alma rrakkontalhom ukoll il‑konverżjoni tiegħu, flimkien ma’ Għammon u Aron, u ħutu.\n\n26 U ġara li dan ġabilhom hena mill‑aktar kbira. U huma niżlu fl‑art ta’ Ġerson, u ħadu f’idejhom l‑art ta’ Ġerson; u n‑Nefiti bdew isejħulhom il‑poplu ta’ Għammon; għalhekk minn dak inhar ’il quddiem huma kienu magħrufin b’dak l‑isem.\n\n27 U huma kienu jagħmlu parti mill‑poplu ta’ Nefi, u ġew ukoll magħduda mal‑poplu li kien parti mill‑knisja ta’ Alla. U huma kienu magħrufin ukoll għall‑ħeġġa kbira tagħhom lejn Alla, kif ukoll lejn il‑bnedmin; għaliex kienu mill‑aktar onesti u ġusti f’kollox; u kienu sodi fil‑fidi fi Kristu sal‑aħħar.\n\n28 U huma kienu jħarsu lejn it‑tixrid ta’ demm ħuthom bl‑akbar stmerrija; u ħadd ma seta’ jipperswadihom biex jaqbdu l‑armi kontra ħuthom; u qatt ma ħarsu lejn il‑mewt bl‑iċken ħjiel ta’ biża’, minħabba t‑tama tagħhom u l‑għarfien tagħhom ta’ Kristu u l‑qawmien mill‑imwiet; għalhekk, għalihom il‑mewt kienet inbelgħet mir‑rebħa ta’ Kristu fuqha.\n\n29 Għalhekk, huma kienu jippreferu jġarrbu l‑mewt bl‑aktar mod aggravanti u distressanti li setgħu jikkawżawlhom ħuthom, milli jaqbdu b’idejhom ix‑xabla jew ix‑xmitarra u jidorbuhom.\n\n30 U b’hekk huma kienu nies mimlijin ħeġġa u mill‑aktar maħbuba, poplu li kien imbierek bil‑kbir mill‑Mulej.\n\n", "alma 28": "[center][font_size=26]Kapitlu 28[/font_size][/center]\n\n[i]Il‑Lamaniti jiġu megħluba f’battalja mill‑aktar kbira—Għexieren ta’ eluf jisfgħu maqtula—Il‑ħżiena ġew mgħoddija għal stat ta’ gwaj bla tmiem; il‑ġusti jiksbu ferħ bla tmiem. Madwar 77–76 Q.K.[/i]\n\n1 U issa ġara li wara li n‑nies ta’ Għammon issetiljaw fl‑art ta’ Ġerson, fejn ġiet ukoll imwaqqfa knisja fl‑art ta’ Ġerson, u l‑armati tan‑Nefiti tpoġġew madwar l‑art ta’ Ġerson, iva, fil‑fruntieri kollha madwar l‑art ta’ Żaraħemla; araw l‑armati tal‑Lamaniti baqgħu jsegwu lil ħuthom fix‑xagħri.\n\n2 U b’hekk faqqgħet battalja mill‑aktar kbira; iva, li bħalha fil‑fatt ħadd qatt ma kien ra fost il‑poplu kollu tal‑pajjiż minn meta Leħi ħalla Ġerusalemm; iva, u għexieren ta’ eluf ta’ Lamaniti sfaw maqtula u mxerrdin.\n\n3 Iva, u seħħ ukoll massakru mill‑aktar kbir fost il‑poplu ta’ Nefi; madankollu, il‑Lamaniti spiċċaw mkeċċijin u mxerrdin; u l‑poplu ta’ Nefi reġa’ lura għal darb’oħra f’artu.\n\n4 U issa dan kien żmien li fih instema’ ħafna biki u tnehid madwar il‑pajjiż kollu, fost il‑poplu kollu ta’ Nefi—\n\n5 Iva, l‑għajta tar‑romol jibku lil żwieġhom, kif ukoll tal‑missirijiet jibku lis‑subien tagħhom, u l‑bniet jibku lil ħuhom, iva, u l‑aħwa subien lill‑missier; u b’hekk l‑għajjat ta’ biki nstema’ kull fejn huma kienu, biki li huma bkew għal qrabathom li sfaw maqtula.\n\n6 U issa bla dubju dan kien jum mill‑aktar ta’ niket; iva, żmien ta’ solennità, u żmien ta’ ħafna sawm u talb.\n\n7 U b’hekk ġiet fi tmiemha l‑ħmistax‑il sena tas‑saltna tal‑imħallfin fuq il‑poplu ta’ Nefi;\n\n8 U dan hu r‑rakkont ta’ Għammon u ħutu, il‑vjaġġi tagħhom fl‑art ta’ Nefi, it‑tbatija tagħhom fil‑pajjiż, in‑niket tagħhom, u l‑hemm tagħhom, u l‑hena inkomprensibbli tagħhom, u l‑merħba u s‑sigurtà ta’ dawn l‑aħwa fl‑art ta’ Ġerson. U issa jalla l‑Mulej, il‑Feddej ta’ kull bniedem, ibierek ruħhom għal dejjem.\n\n9 U dan hu r‑rakkont tal‑gwerer u t‑tilwim fost in‑Nefiti, kif ukoll tal‑gwerer bejn in‑Nefiti u l‑Lamaniti; u l‑ħmistax‑il sena tas‑saltna tal‑imħallfin ġiet fi tmiemha.\n\n10 U mill‑ewwel sena sal‑ħmistax‑il sena kien żmien li wassal għall‑qerda ta’ bosta eluf ta’ ħajjiet; iva, wassal għal xena orribbli ta’ tixrid ta’ demm.\n\n11 U l‑iġsma ta’ bosta eluf jinsabu midfuna fl‑art, filwaqt li l‑iġsma ta’ bosta eluf jinsabu jitmermru fuq xulxin fuq wiċċ l‑art; iva, u bosta eluf jinsabu jibku t‑telfien ta’ qrabathom, għax għandhom verament għalfejn jibżgħu, skont il‑wegħdiet tal‑Mulej, li huma ġew mgħoddija għal stat ta’ gwaj bla tmiem.\n\n12 Filwaqt li ħafna eluf ta’ oħrajn minkejja li bkew verament it‑telfien ta’ qrabathom, madankollu huma thennew u ferħu bil‑kbir fit‑tama, u anke fl‑għarfien, skont il‑wegħdiet tal‑Mulej, li huma ġew imqajmin biex jgħammru fuq il‑lemin ta’ Alla, fi stat ta’ ferħ bla tmiem.\n\n13 U hekk naraw kemm hi kbira l‑inugwaljanza tal‑bniedem minħabba d‑dnub u t‑trasgressjoni, u l‑qawwa tax‑xitan, li tiġi permezz tal‑pjanijiet qarrieqa li huwa fassal biex jaqbad f’nasba qlub il‑bnedmin.\n\n14 U hekk naraw is‑sejħa kbira lill‑bnedmin biex jaħdmu fl‑għelieqi tal‑Mulej; u naraw ir‑raġuni kbira tan‑niket, kif ukoll tal‑hena—niket minħabba l‑mewt u l‑qerda fost il‑bnedmin, u l‑hena minħabba d‑dawl ta’ Kristu li jwassal għall‑ħajja.\n\n", "alma 29": "[center][font_size=26]Kapitlu 29[/font_size][/center]\n\n[i]Alma jixtieq ixandar l‑indiema b’ħeġġa tal‑anġli—Il‑Mulej jagħti għalliema lill‑ġnus kollha—Alma jeżulta fil‑ħidma tal‑Mulej u fis‑suċċess ta’ Għammon u ħutu. Madwar 76 Q.K.[/i]\n\n1 O li kieku jiena kont anġlu, u nkun nista’ naqta’ x‑xewqa ta’ qalbi, li mmur u nitkellem bit‑tromba ta’ Alla, b’leħen li jriegħed lid‑dinja, u nxandar l‑indiema lill‑popli kollha!\n\n2 Iva, inxandar lil kull ruħ, b’leħen iriegħed, l‑indiema u l‑pjan tal‑fidwa, li huma għandhom jindmu u jersqu lejn Alla tagħna, ħalli ma jkunx hawn aktar niket fuq wiċċ l‑art kollha.\n\n3 Iżda araw, jiena bniedem, u f’xewqti jiena nidneb; għax jien għandi nkun kuntent bil‑ħwejjeġ li l‑Mulej tani.\n\n4 M’għandix jiena fix‑xewqat tiegħi nfixkel id‑digriet finali ta’ Alla ġust, għax naf li huwa jagħti lill‑bnedmin skont xewqathom, kemm jekk iwasslu għall‑mewt u kemm jekk għall‑ħajja; iva, jiena naf li huwa jagħti lill‑bnedmin, iva, ixandrilhom digrieti li ma jinbidlux, skont ir‑rieda tagħhom, kemm jekk twassal għas‑salvazzjoni u kemm jekk għall‑qerda.\n\n5 Iva, u naf li t‑tajjeb u l‑ħażin huma disponibbli għall‑bnedmin kollha; dak li ma jagħrafx it‑tajjeb mill‑ħażin huwa bla ħtija; iżda dak li jagħraf it‑tajjeb mill‑ħażin, jingħatalu skont xewqatu, jekk jixtieqx it‑tajjeb jew il‑ħażin, il‑ħajja jew il‑mewt, l‑hena jew ir‑rimors tal‑kuxjenza.\n\n6 Issa, jien li naf dawn il‑ħwejjeġ, għalfejn għandi nixtieq xi ħaġa aktar milli jiena nwettaq il‑ħidma li għaliha ġejt imsejjaħ?\n\n7 Għalfejn għandi nixtieq li kont anġlu, li nista’ nitkellem mat‑truf kollha tal‑art?\n\n8 Għax araw, il‑Mulej jippermetti lill‑ġnus kollha, permezz ta’ ġenshom u permezz ta’ lsienhom, li jgħallmu kelmtu b’għaqal, iva, dak kollu li jara li huma għandu jkollhom; għalhekk naraw li l‑Mulej imexxihom b’għaqal, skont dak li hu ġusti u veru.\n\n9 Jiena naf x’ordnali l‑Mulej, u jien niftaħar b’dan. Jien ma niftaħarx bija nnifsi, iżda niftaħar b’dak li l‑Mulej ordnali; iva, u din hija l‑foħrija tiegħi, li forsi nkun nista’ nkun strument f’idejn Alla biex inwassal lil xi ruħ għall‑indiema; u din hija l‑hena tiegħi.\n\n10 U araw, meta jien nara lil ħafna minn ħuti jindmu verament, u jersqu lejn il‑Mulej Alla tagħhom, hemmhekk ruħi timtela bil‑hena; hemmhekk jiena niftakar f’dak li l‑Mulej għamel miegħi, iva, sewwasew li huwa sema’ talbi; iva, hemmhekk niftakar fid‑driegħ tal‑ħniena tiegħu li huwa estenda lejja.\n\n11 Iva, u niftakar ukoll fil‑jasar ta’ missirijieti; għax naf mingħajr l‑iċken dubju li lilhom il‑Mulej ħeles mill‑jasar, u b’dal‑mod huwa waqqaf il‑knisja tiegħu; iva, il‑Mulej Alla, l‑Alla ta’ Abraham, l‑Alla ta’ Iżakk, u l‑Alla ta’ Ġakobb, lilhom ħeles mill‑jasar.\n\n12 Iva, jiena dejjem ftakart fil‑jasar ta’ missirijieti; u dak l‑istess Alla li ħelishom minn idejn l‑Eġizzjani ħelishom mill‑jasar.\n\n13 Iva, u dak l‑istess Alla waqqaf fosthom il‑knisja tiegħu; iva, u dak l‑istess Alla sejjaħli permezz ta’ sejħa qaddisa, biex inxandar il‑kelma lil dan il‑poplu, u wassalni biex ikolli ħafna suċċess, u dan lili mlieni b’hena kbira.\n\n14 Iżda l‑hena tiegħi mhijiex biss minħabba s‑suċċess tiegħi, iżda l‑aktar li qed inħossni mimli hena huwa minħabba s‑suċċess ta’ ħuti, li telgħu fl‑art ta’ Nefi.\n\n15 Araw, huma ħadmu bla heda, u pproduċew ħafna frott; u kemm se jkun kbir ħlashom!\n\n16 Issa, meta jiena naħseb dwar is‑suċċess ta’ dawn ħuti, inħoss ruħi bħallikieku qed tinġarr, sakemm hija tinfired minn ġismi, daqshekk hi kbira l‑hena tiegħi.\n\n17 U issa jalla Alla jippermetti li dawn, ħuti, ikunu jistgħu jpoġġu bilqiegħda fis‑saltna ta’ Alla; iva, u l‑istess dawk kollha li huma l‑frott ta’ ħidmiethom u li huma qatt ma joħorġu minnha, iżda jibqgħu jfaħħru lilu għal dejjem. U jalla Alla jippermetti li jseħħ skont kliemi, sewwasew kif iddikjarajt jiena. Ammen.\n\n", "alma 30": "[center][font_size=26]Kapitlu 30[/font_size][/center]\n\n[i]Koriħor, l‑anti‑Krist, iwaqqa’ għaċ‑ċajt lil Kristu, l‑Espjazzjoni, u l‑ispirtu tal‑profezija—Huwa jgħallem li m’hemm l‑ebda Alla, l‑ebda waqgħa tal‑bniedem, l‑ebda penali għad‑dnub, u l‑ebda Kristu—Alma jixhed li Kristu għandu jiġi u li kull ħaġa tindika li hemm Alla—Koriħor jitlob li jara sinjal u jintlaqat mill‑inabbiltà li jitkellem—Koriħor deherlu x‑xitan forma ta’ anġlu u għallmu x’għandu jgħid—Koriħor jispiċċa mgħaffeġ u mejjet. Madwar 76–74 Q.K.[/i]\n\n1 Araw, issa ġara li wara li n‑nies ta’ Għammon issetiljaw fl‑art ta’ Ġerson, iva, kif ukoll wara li l‑Lamaniti ġew imkeċċijin mill‑pajjiż, u l‑mejtin tagħhom ġew midfuna min‑nies tal‑pajjiż—\n\n2 Issa l‑mejtin tagħhom ma ġewx magħduda minħabba l‑għadd kbir tagħhom; lanqas il‑mejtin fost in‑Nefiti ma ġew magħduda—iżda ġara li wara li huma difnu lill‑mejtin tagħhom, kif ukoll wara l‑jiem ta’ sawm, u swied il‑qalb, u talb, (u dan kien fis‑sena sittax tas‑saltna tal‑imħallfin fuq il‑poplu ta’ Nefi) beda jkun hemm paċi kontinwa madwar il‑pajjiż kollu.\n\n3 Iva, u n‑nies kienu jaraw li jħarsu l‑kmandamenti tal‑Mulej; u huma kienu jħarsu b’strettezza l‑ordinanzi ta’ Alla, skont il‑liġi ta’ Mosè; għax kienu mgħallmin li huma kellhom iħarsu l‑liġi ta’ Mosè sakemm hi tiġi fis‑seħħ.\n\n4 U b’hekk il‑poplu ma esperjenza l‑ebda tfixkil tul is‑sena sittax tas‑saltna tal‑imħallfin fuq il‑poplu ta’ Nefi.\n\n5 U ġara li fil‑bidu tas‑sena sbatax tas‑saltna tal‑imħallfin, kien hemm paċi kontinwa.\n\n6 Iżda ġara li għall‑aħħar tas‑sena sbatax, fl‑art ta’ Żaraħemla ġie wieħed raġel, u dan kien Anti‑Krist, għax hu beda jxandar lin‑nies kontra l‑profeziji li kienu tkellmu dwarhom il‑profeti, dwar il‑miġja ta’ Kristu.\n\n7 Issa ma kien hemm l‑ebda liġi kontra t‑twemmin ta’ dak li jkun; għaliex li jkun hemm liġi li twassal biex il‑bnedmin ma jiġux ittrattati lkoll indaqs kien imur għal kollox kontra l‑kmand ta’ Alla.\n\n8 Għax dan tgħid l‑iskrittura: Agħżlu llum lil min tridu taqdu.\n\n9 Issa jekk bniedem xtaq jaqdi lil Alla, dak kien privileġġ għalih; jew aħjar, jekk huwa kien jemmen f’Alla kien privileġġ għalih li jaqdih; iżda jekk ma kienx jemmen fih ma kien hemm l‑ebda liġi li tikkastigah.\n\n10 Iżda jekk joqtol huwa jingħata l‑mewt; u jekk jisraq huwa kien jiġi kkastigat ukoll; u jekk jieħu dak li mhuwiex tiegħu huwa wkoll kien jiġi kkastigat; u jekk jagħmel adulterju huwa kien jiġi kkastigat ukoll; iva, għal dan il‑ħażen kollu huma kienu jiġu kkastigati.\n\n11 Għax kien hemm liġi li tgħid li l‑bnedmin għandu jsir ħaqq minnhom skont ir‑reati tagħhom. Madankollu, ma kien hemm l‑ebda liġi kontra t‑twemmin ta’ dak li jkun; għalhekk, bniedem seta’ jiġi kkastigat biss għar‑reati li hu jkun wettaq; għalhekk il‑bnedmin kollha kienu jiġu ttrattati ndaqs.\n\n12 U dan l‑Anti‑Krist, li kien jismu Koriħor, (u l‑liġi ma kellha l‑ebda kontroll fuqu) beda jxandar lin‑nies li ma kellu jkun hemm l‑ebda Kristu. U hu beda jxandar b’dan il‑mod u jgħid:\n\n13 O intom li qed tirristrinġu lilkom infuskom minħabba tama fiergħa u bla sens, għalfejn qed torbtu lilkom infuskom ma’ ħwejjeġ daqstant bla sens? Għalfejn qed tistennew il‑miġja ta’ xi Kristu? Għax l‑ebda bniedem ma jista’ jkun jaf dwar xi ħaġa li għad trid isseħħ.\n\n14 Araw, dawn il‑ħwejjeġ li intom issejħulhom profeziji, li tgħidu li għaddew għandkom minn profeti qaddisa, araw, m’huma xejn ħlief drawwiet bla sens ta’ missirijietkom.\n\n15 Kif tafu li huma vera? Araw, intom ma tistgħux tkunu tafu dwar ħwejjeġ li ma tistgħux taraw; għalhekk ma tistgħux tkunu tafu li se jkun hawn xi Kristu.\n\n16 Intom qed tħarsu ’l quddiem u tgħidu li qed taraw dnubietkom jinħafru. Iżda araw, dan hu l‑effett tat‑taħwid li għandkom f’moħħkom; u dan it‑tfixkil tal‑moħħ huwa minħabba drawwiet missirijietkom, li jwasslukom biex temmnu fi ħwejjeġ li mhumiex vera.\n\n17 U hu qalilhom ħafna ħwejjeġ oħra bħal dawn, fejn qalilhom li ma setgħet isseħħ l‑ebda espjazzjoni għal dnubiet il‑bnedmin, iżda f’din il‑ħajja kull bniedem isir minnu skont dak li huwa jagħmel; għalhekk kull bniedem jirnexxi skont il‑kapaċità tiegħu, u kull bniedem jittrijonfa skont il‑qawwa tiegħu; u l‑ebda ħaġa li bniedem iwettaq ma kienet reat.\n\n18 U hu beda jxandrilhom b’dal‑mod, fejn beda jqarraq bil‑qlub ta’ bosta, u wassalhom biex huma jħossuhom kburin bi ħżunithom, iva, u wassal lil ħafna nisa, kif ukoll irġiel, biex jaqgħu fiż‑żína—u qalilhom li meta bniedem imut, dak ikun it‑tmiem tiegħu.\n\n19 Issa dan ir‑raġel mar ukoll fl‑art ta’ Ġerson, biex ixandar dawn il‑ħwejjeġ fost in‑nies ta’ Għammon, li darba kienu nies Lamaniti.\n\n20 Iżda araw huma kienu aktar għaqlin minn ħafna min‑Nefiti; għaliex huma qabduh, u rabtuh, u ħaduh quddiem Għammon, li kien il‑qassis il‑kbir fuq dak il‑poplu.\n\n21 U ġara li huwa ordna li hu kellu jittieħed ’il barra mill‑pajjiż. U hu rħielha lejn l‑art ta’ Gidgħon, u beda jxandar fosthom ukoll; u hawnhekk ma tantx kellu suċċess, għaliex qabduh u rabtuh u ħaduh quddiem il‑qassis il‑kbir, kif ukoll quddiem dak li kien il‑prim imħallef fuq il‑pajjiż.\n\n22 U ġara li l‑qassis il‑kbir qallu: Għalfejn qed tipprova tgħawweġ triqat il‑Mulej? Għalfejn qed tgħallem lil dawn in‑nies li mhu se jkun hawn l‑ebda Kristu, biex tinterrompi l‑hena tagħhom? Għalfejn titkellem kontra l‑profeziji kollha tal‑profeti qaddisa?\n\n23 Issa isem il‑qassis il‑kbir kien Giddona. U Koriħor qallu: Għax jiena ma ngħallimx id‑drawwiet bla sens ta’ missirijietkom, u għax jiena ma ngħallimx lil dawn in‑nies li għandhom jirristrinġu lilhom infushom lura minħabba ordinanzi u ċerimonji bla sens li ġew imwaqqfa minn qassisin ta’ żmien ilu, biex jusurpaw ċerta setgħa u awtorità fuqhom, biex iżommuhom fl‑injoranza, ħalli ma jerfgħux rashom ’il fuq, iżda huma jumiljaw ruħhom skont kliemek.\n\n24 Intom tgħidu li dan il‑poplu huwa poplu ħieles. Araw, jiena ngħid li huma jinsabu fil‑jasar. Intom tgħidu li dawk il‑profeziji ta’ żmien ilu huma vera. Araw, jien ngħid li intom ma tafux jekk humiex vera.\n\n25 Intom tgħidu li dan il‑poplu huwa poplu mgħobbi bil‑ħtija u li waqa’ minħabba t‑trasgressjoni ta’ xi ġenitur. Araw, jien ngħid li t‑tfal mhumiex ħatja minħabba l‑ġenituri tagħhom.\n\n26 U intom tgħidu wkoll li għandu jiġi Kristu. Iżda araw, jiena ngħid li intom ma tafux li se jkun hawn xi Kristu. U intom tgħidu wkoll li huwa sejjer jinqatel għad‑dnubiet tad‑dinja—\n\n27 U b’dal‑mod intom tmexxu lil dawn in‑nies skont id‑drawwiet bla sens ta’ missirijietkom, u skont dak li tixtiequ; u żżomuhom ’l isfel, sewwasew daqslikieku kienu fil‑jasar, ħalli tkunu tistgħu tistgħanu bis‑saħħa tal‑ħidma ta’ jdejhom, ma jmorrux iħarsu ’l fuq bla biża’, u ma jmorrux igawdu d‑drittijiet u l‑privileġġi tagħhom.\n\n28 Iva, ma jmorrux jagħmlu użu minn dak li hu tagħhom biex ma jmorrux joffendu lill‑qassisin tagħhom, li jagħmluhom skjavi tagħhom skont xewqathom, u wassluhom biex jemmnu, permezz ta’ drawwiethom, u l‑ħolm tagħhom u l‑ideat tagħhom u l‑viżjonijiet tagħhom u l‑allegati misteri tagħhom, li jekk ma jagħmlux skont kliemhom, huma kienu sejrin joffendu lil xi ħadd mhux magħruf, li jgħidu li hu Alla—xi ħadd li ħadd qatt ma rah u ħadd ma jaf dwaru, li qatt ma kien u qatt mhu se jkun.\n\n29 Issa meta l‑qassis il‑kbir u l‑prim imħallef raw l‑ebusija ta’ qalbu, iva, meta raw li hu kien saħansitra lest iżeblah lil Alla, baqgħu ma tawh l‑ebda tweġiba għal dak li qal; iżda ordnaw li kellhom jorbtuh; u li kellhom jagħtuh f’idejn l‑uffiċjali, u jibagħtuh fl‑art ta’ Żaraħemla, ħalli jkun jista’ jittieħed quddiem Alma, u quddiem il‑prim imħallef li kien il‑gvernatur tal‑art kollha.\n\n30 U ġara li meta huwa nġieb quddiem Alma u quddiem il‑prim imħallef, huwa reġa’ kompla fejn ħalla fl‑art ta’ Gidgħon; iva, hu reġa’ kompla jkasbar lil Alla.\n\n31 U hu qam bilwieqfa jitkellem bosta kliem fieragħ quddiem Alma, u beda jżeblaħ lill‑qassisin u l‑għalliema, jakkużahom li kienu qed imexxu lin‑nies skont id‑drawwiet bla sens ta’ missirijiethom, sabiex ikunu jistgħu jistagħnu bis‑saħħa tal‑ħidma tal‑poplu.\n\n32 Issa Alma qallu: Inti taf li aħna ma nipprofittawx ruħna mill‑ħidma ta’ dan il‑poplu; għax ara jien ili naħdem permezz ta’ jdejja mill‑bidu nett tas‑saltna tal‑imħallfin s’issa, biex immanti lili nnifsi, minkejja l‑ħafna ġiri tiegħi madwar il‑pajjiż sabiex inxandar il‑kelma ta’ Alla lill‑poplu tiegħi.\n\n33 U minkejja l‑ħafna xogħol li jiena wettaqt fil‑knisja, jien ma rċevejt lanqas senina waħda għal ħidmieti; u l‑istess kull wieħed minn ħuti, għajr għal meta konna fis‑siġġu tat‑tribunal; u għal ħina rċevejna biss skont kemm tippermetti l‑liġi.\n\n34 U issa, jekk aħna ma nirċievu xejn għal ħidmietna fil‑knisja, x’jiswielna li aħna naħdmu fil‑knisja għajr li nxandru l‑verità, ħalli nkunu nistgħu nithennew fil‑hena ta’ ħutna?\n\n35 Mela għalfejn qed tgħid li aħna nxandru lil dan il‑poplu biex nakkwistaw, meta inti stess taf li aħna ma nirċievu l‑ebda profitt? U issa, temmen inti li aħna nqarqu b’dan il‑poplu, u dan iwassal għal daqstant hena f’qalbhom?\n\n36 U Koriħor wieġbu, Iva.\n\n37 U mbagħad Alma qallu: Temmen inti li hemm Alla?\n\n38 U hu wieġeb, Le.\n\n39 Issa Alma qallu: Inti se tiċħad għal darb’oħra li hemm Alla, u se tiċħad ukoll il‑Kristu? Għax ara, jiena ngħidlek, jiena naf li hemm Alla, u naf ukoll li Kristu għandu jiġi.\n\n40 U issa xi prova għandek li m’hawn l‑ebda Alla, jew li Kristu mhux se jiġi? Jien ngħidlek li inti m’għandek l‑ebda prova, għajr dak li qed tgħid int.\n\n41 Iżda, ara, jien għandi kull ħaġa bħala xhieda li dawn il‑ħwejjeġ huma vera; u inti wkoll għandek kull ħaġa bħala xhieda li huma vera; u inti se tiċħadha? Temmen inti li dawn il‑ħwejjeġ huma vera?\n\n42 Ara, jiena naf li inti temmen, iżda int tinsab maħkum minn spirtu ta’ gideb, u int neħħejt minn ġo fik l‑Ispirtu ta’ Alla biex ma jibqgħax jgħammar aktar fik; iżda x‑xitan għandu qawwa fuqek, u hu jmexxik kif irid, fejn juża l‑istrateġiji tiegħu ħalli jkun jista’ jeqred lill‑ulied Alla.\n\n43 U issa Koriħor qal lil Alma: Jekk int turini xi sinjal, biex inkun nista’ nikkonvinċi ruħi li hemm Alla, iva, turini li hu għandu l‑qawwa, imbagħad jiena nkun nista’ nikkonvinċi ruħi dwar il‑verità ta’ kliemek.\n\n44 Iżda Alma qallu: Inti ngħatajt biżżejjed sinjali; inti lest li ġġarrab lil Alla tiegħek? Lest li tgħid, urini sinjal, meta għandek ix‑xhieda ta’ dawn ħutek kollha, kif ukoll tal‑profeti qaddisa kollha? Quddiemek għandek l‑iskrittura, iva, u kollox jindika li hemm Alla; iva, anke l‑art, u kull ħaġa li hawn fuq wiċċ l‑art, iva, u l‑moviment tagħha, iva, kif ukoll il‑pjaneti kollha li jiċċaqalqu mal‑moviment regolari tagħhom jixhdu li hemm Ħallieq Suprem.\n\n45 U madankollu int lest tibqa’ ddur ma’ kullimkien, tqarraq b’qalb dan il‑poplu, tiddikjara magħhom li m’hemm l‑ebda Alla? U madankollu inti lest tkompli tiċħad minkejja dawn ix‑xhieda kollha? U huwa qal: Iva, jiena niċħad, sakemm ma turinix xi sinjal.\n\n46 U issa ġara li Alma qallu: Ara, Inħossni nitnikket minħabba l‑ebusija ta’ qalbek, iva, li inti tibqa’ tirreżisti l‑ispirtu tal‑verità, fejn ruħek se tispiċċa biex tinqered.\n\n47 Iżda ara, ikun aħjar li ruħek tintilef milli tkun il‑kaġun għalfejn bosta erwieħ jitwasslu biex jinqerdu, permezz tal‑gideb tiegħek u tal‑kliem ħelu tiegħek; għalhekk jekk inti terġa’ tiċħad, ara Alla għad jilħqek, tant li inti ma tkunx tista’ titkellem aktar, fejn qatt aktar ma tkun tista’ tiftaħ fommok, biex ma tkunx tista’ tqarraq aktar b’dan il‑poplu.\n\n48 Issa Koriħor qallu: Jien ma niċħadx l‑eżistenza li hemm xi Alla, iżda ma nemminx li hemm Alla; u jien ngħid ukoll, li inti ma tafx li hemm xi Alla; u jekk ma turinix xi sinjal, jiena mhux se nemmen.\n\n49 Issa Alma qallu: Bħala sinjal se nagħtik dan, li inti se tintlaqat mill‑inabbiltà li titkellem, skont kliemi; u jien ngħid li f’isem Alla, inti se tintlaqat mill‑inabbiltà li titkellem, li l‑ebda kliem m’inti se tkun tista’ tlissen aktar.\n\n50 Issa meta Alma qal dan il‑kliem, Koriħor intlaqat mill‑inabbiltà li jitkellem, fejn ma seta’ jlissen l‑ebda kelma, kif kien qal Alma.\n\n51 U issa meta l‑prim imħallef ra da, huwa medd idu u permezz tal‑kitba qal lil Koriħor: Inti konvint mill‑qawwa ta’ Alla? Dak li lil Alma xtaqtu jurik sinjal tiegħu? Inti trid li biex jurik sinjal huwa jikkawża t‑tbatija fuq ħaddieħor? Ara, huwa lilek urik sinjal; u issa xorta se tibqa’ tiddubita?\n\n52 U Koriħor medd idu u permezz tal‑kitba qallu: Jien naf li ma nistax nitkellem, għax ma nista’ nlissen l‑ebda kelma; u naf li xejn għajr il‑qawwa ta’ Alla ma seta’ jwassal biex jien nintlaqat minn dil‑ħaġa; iva, u minn dejjem kont naf li kien hemm Alla.\n\n53 Iżda ara, ix‑xitan qarraq bija; għax huwa deherli fi xbieha ta’ anġlu, u qalli: Mur u ġib lura lil dan il‑poplu, għax huma lkoll spiċċaw mitlufin wara Alla mhux magħruf. U huwa qalli: M’hemm l‑ebda Alla; iva, u hu għallimni x’kelli ngħid. U jien għallimt kliemu; u għallimtu għaliex kien jogħġob lill‑moħħ karnali; u dan jien għallimt, sakemm beda jkolli suċċess kbir, tant li jien verament spiċċajt nemmen li kien veru; u huwa minħabba f’hekk li jien bqajt nirreżisti l‑verità, sakemm wasalt biex ġibt fuqi din is‑saħta daqstant kbira.\n\n54 Issa meta huwa qal dan, hu talab bil‑ħerqa lil Alma sabiex jitlob lil Alla, ħalli jkun jista’ jneħħi minn fuqu din is‑saħta.\n\n55 Iżda Alma qallu: Jekk titneħħa minn fuqek din is‑saħta inti terġa’ għal darb’oħra tibda tqarraq b’qalb dan il‑poplu; għalhekk, isir minnek skont ir‑rieda tal‑Mulej.\n\n56 U ġara li din is‑saħta ma tneħħietx minn fuq Koriħor; iżda hu spiċċa mwarrab, idur minn dar għal dar jittallab għall‑ikel.\n\n57 Issa l‑aħbar ta’ dak li għadda minnu Koriħor ġiet imxandra minnufih mal‑pajjiż kollu; iva, il‑proklama ġiet mibgħuta mill‑prim imħallef lin‑nies kollha fil‑pajjiż, li kienet tgħarraf lil dawk li kienu emmnu fi kliem Koriħor li kien jeħtieġ li huma jindmu minnufih, ħalli ma jispiċċawx jintlaqtu mill‑istess kastigi.\n\n58 U ġara li huma lkoll waslu biex ikkonvinċew irwieħhom dwar il‑ħażen ta’ Koriħor; għalhekk spiċċaw biex ikkonvertew ilkoll għall‑Mulej; u dan ġab fi tmiemu l‑ħażen li ġab miegħu Koriħor. U Koriħor spiċċa jdur minn dar għal dar, jittallab għall‑ikel biex imantni lilu nnifsu.\n\n59 U ġara li hekk kif beda jdur fost in‑nies, iva, fost nies li kienu nfirdu minn man‑Nefiti u bdew isejħu lilhom infushom Żoramiti, li kienu mmexxija minn raġel jismu Żoram—u hekk kif huwa beda jdur fosthom, araw, hu spiċċa mgħaffeġ taħt is‑saqajn, sakemm miet.\n\n60 U b’hekk naraw it‑tmiem ta’ dak li għawweġ triqat il‑Mulej; u għalhekk b’hekk naraw li x‑xitan ma jsostnix lil uliedu fl‑aħħar jum, iżda hu jfittex li jkaxkarhom ’l isfel lejn l‑infern.\n\n", "alma 31": "[center][font_size=26]Kapitlu 31[/font_size][/center]\n\n[i]Alma jmexxi missjoni biex jirriforma liż‑Żoramiti li kienu waqgħu f’apostasija—Iż‑Żoramiti jiċħdu lil Kristu, jemmnu f’kunċett falz ta’ għażla, u jqimu permezz ta’ talb imħejji minn qabel—Il‑missjunarji huma mimlija bl‑Ispirtu s‑Santu—Hemmhom jinbela’ fil‑hena ta’ Kristu. Madwar 74 Q.K.[/i]\n\n1 Issa ġara li wara li ġiet fi tmiemha l‑ħajja ta’ Koriħor, Alma, li rċieva l‑aħbar li ż‑Żoramiti kienu qegħdin jgħawwġu triqat il‑Mulej, u li Żoram, li kien il‑mexxejja tagħhom, kien qed iwassal lil qlub in‑nies biex huma jmilu quddiem idoli li ma jitkellmux, reġa’ beda jħoss qalbu tuġgħu minħabba l‑ħażen tal‑poplu.\n\n2 U kienet ħaġa verament ta’ niket għal Alma li sar jaf dwar il‑ħażen fost il‑poplu tiegħu; għalhekk huwa ħass fih niket mill‑aktar kbir minħabba l‑firda taż‑Żoramiti minn man‑Nefiti.\n\n3 Issa ż‑Żoramiti nġabru flimkien f’art li sejħulha Antjonu, li kienet fil‑lvant tal‑art ta’ Żaraħemla, li kienet tinsab mal‑fruntiera ta’ xatt il‑baħar, u li kienet fin‑nofsinhar tal‑art ta’ Ġerson, li kienet tinsab ukoll mal‑fruntiera tan‑naħa t’isfel tax‑xagħri, liema xagħri kien mimli bil‑Lamaniti.\n\n4 Issa n‑Nefiti beżgħu ferm li ż‑Żoramiti jidħlu f’xi ftehim mal‑Lamaniti, u li dan iwassal għat‑telfien ta’ bosta ħajjiet min‑naħa tan‑Nefiti.\n\n5 U issa, peress li x‑xandir tal‑kelma kellu tendenza kbira li jwassal lin‑nies biex jagħmlu dak li hu ġust—iva, li ħalla effett aktar qawwi fuq moħħ il‑bniedem mix‑xabla, jew minn xi ħaġa oħra, li huma esperjenzaw—għalhekk Alma ħaseb li kien jaqbel li huma jippruvaw il‑virtù tal‑kelma ta’ Alla.\n\n6 Għalhekk hu ħa miegħu lil Għammon, u lil Aron, u lil Omner; u lil Ħimni ħallieh fil‑knisja ġewwa Żaraħemla; iżda l‑ewwel tlieta ħadhom miegħu, kif ukoll lil Amuleki u lil Żeżrom, li kienu ġewwa Melek; u ħa miegħu wkoll lil tnejn minn uliedu s‑subien.\n\n7 Issa lit‑tifel il‑kbir tiegħu ma ħadux miegħu, u dan kien jismu Ħelaman; iżda l‑ismijiet ta’ dawk li ħa miegħu kienu Xiblon u Kurjantun; u dawn huma l‑ismijiet ta’ dawk li marru miegħu fost iż‑Żoramiti, biex ixandrulhom il‑kelma.\n\n8 Issa ż‑Żoramiti kienu dissidenti min‑Nefiti; għalhekk il‑kelma ta’ Alla kienet ġiet imxandra lilhom.\n\n9 Iżda huma kienu ħatja ta’ nuqqasijiet kbar, għax ma ridux jaraw li jħarsu l‑kmandamenti ta’ Alla, u l‑preċetti tiegħu, skont il‑liġi ta’ Mosè.\n\n10 Lanqas ma riedu josservaw ir‑riti tal‑knisja, li jkomplu jitolbu lil Alla u jsejħu ismu kuljum, biex ma jidħlux fit‑tiġrib.\n\n11 Iva, fi ftit kliem, huma spiċċaw jgħawwġu triqat il‑Mulej f’bosta ħwejjeġ; għaldaqstant, minħabba f’hekk, Alma u ħutu marru f’dik l‑art biex ixandrulhom il‑kelma.\n\n12 Issa, meta waslu f’din l‑art, araw, huma baqgħu mistagħġbin hekk kif sabu li ż‑Żoramiti kienu bdew sinagogi, u li darba fil‑ġimgħa kienu jinġabru flimkien, fil‑jum li kienu sejħulu jum il‑Mulej; u huma bdew iqimu b’mod li Alma u ħutu qatt ma kienu raw bħalu;\n\n13 Għax huma kienu bnew pjattaforma f’nofs is‑sinagoga tagħhom, biex joqogħdu bilwieqfa fuqha, li kienet għolja aktar minn ras dak li jkun; u fuqha setgħet toqgħod biss persuna waħda.\n\n14 Għalhekk, kull min xtaq jagħti qima kellu jmur u jieqaf fuqha, u jgħolli jdejh lejn is‑smewwiet, u jgħajjat b’leħen għoli u jgħid:\n\n15 Qaddis, qaddis Alla; aħna nemmnu li inti Alla, u nemmnu li int qaddis, u li inti kont spirtu, u li inti issa spirtu, u li inti se tibqa’ spirtu għal dejjem.\n\n16 Qaddis Alla, aħna nemmnu li lilna inti fridtna minn ħutna; u aħna ma nemmnux fid‑drawwa ta’ ħutna, li għaddiet għandhom permezz tal‑immaturità ta’ missirijiethom; iżda aħna nemmnu li lilna inti għażiltna biex inkunu l‑ulied qaddisa tiegħek; u inti wrejtna li m’għandu jkun hawn l‑ebda Kristu.\n\n17 Iżda inti l‑istess, fl‑imgħoddi, issa, u għal dejjem; u int lilna għażiltna biex inkunu nistgħu nsalvaw, filwaqt li lil dawk kollha ta’ madwarna int għażilthom, sforz l‑għadab tiegħek, biex jinxteħtu fl‑infern; u għal din il‑qdusija, O Alla, aħna nroddulek ħajr; u nroddulek ħajr ukoll li lilna għażiltna ħalli ma niġux immexxija skont id‑drawwiet bla sens ta’ ħutna, li jirristrinġuhom għal twemmin fi Kristu, u li dan iwassal biex qalbhom titbiegħed minnek, O Alla tagħna.\n\n18 U għal darb’oħra nroddulek ħajr, O Alla, talli aħna poplu magħżul u qaddis. Ammen.\n\n19 Issa ġara li wara li Alma u ħutu u wliedu semgħu dan it‑talb, huma stagħġbu bil‑kbir.\n\n20 Għax araw, kull wieħed minnhom mar u offra dan l‑istess talb.\n\n21 Issa dan il‑post huma semmewh Ramemptomju, li tfisser, podju sagru.\n\n22 Issa, minn dan il‑podju kull wieħed minnhom offra lil Alla l‑istess talba, fejn bdew iroddu ħajr lil Alla li kienu magħżulin minnu, u li hu ma qarraqx bihom u wassalhom biex jemmnu fid‑drawwa ta’ ħuthom, u li qalbhom ma twasslitx biex temmen fi ħwejjeġ li għad iridu jseħħu, li ma kienu jafu xejn dwarhom.\n\n23 Issa, wara li n‑nies kollha offrew ir‑radd il‑ħajr b’dan il‑mod, huma reġgħu lura fi djarhom, u ma tkellmux aktar dwar Alla tagħhom sakemm huma reġgħu nġabru flimkien għal darb’oħra ħdejn il‑podju sagru, biex joffru r‑radd il‑ħajr skont id‑drawwa tagħhom.\n\n24 Issa meta Alma ra dan huwa ħass qalbu titnikket; għax hu ra li huma kienu nies ħżiena u mill‑agħar; iva, hu ra li qalbhom kienet marbuta mad‑deheb, u mal‑fidda, u ma’ kull xorta ta’ oġġetti fini.\n\n25 Iva, u hu ra wkoll li huma tant kienu arroganti li bdew jiftaħru bil‑kbir, fil‑kburija tagħhom.\n\n26 U hu għolla leħnu lejn is‑smewwiet, għajjat u qal: O, Mulej, kemm se ddum tħalli l‑qaddejja tiegħek jgħammru hawn fuq l‑art fil‑ġisem, u jaraw daqstant ħażen kbir fost ulied il‑bnedmin?\n\n27 Ara, O Alla, huma jsejħu lilek, madankollu huma għandhom qalbhom mimlija kburija. Ara, O Alla, huma jsejħulek permezz ta’ fommhom, waqt li huma minfuħin bihom infushom, tant li jħossu li huma xi ħaġa kbira, minħabba l‑frugħa tad‑dinja.\n\n28 Ara, O Alla tiegħi, l‑ilbies tagħhom li jiswa’ l‑flus, u ċ‑ċrieket tagħhom, u l‑brazzuletti tagħhom, u t‑tiżjin bid‑deheb tagħhom, u kull ħaġa prezzjuża li jinsabu mżejnin biha; u ara, qalbhom tinsab marbuta magħhom, u madankollu huma jsejħulek u jgħidu—Inroddulek ħajr, O Alla, għax għalik aħna poplu magħżul, waqt li oħrajn sejrin jinqerdu.\n\n29 Iva, u jgħidu li inti għarrafthom li mhu se jkun hawn l‑ebda Kristu.\n\n30 O Mulej Alla, kemm se ddum tħalli daqstant ħażen u infedeltà fost dan il‑poplu? O Mulej, agħtini l‑qawwa li nkun nista’ nistabar fid‑dgħufijiet tiegħi. Għax jiena dgħajjef, u dan il‑ħażen kollu fost dan il‑poplu verament inikkitli ruħi.\n\n31 O Mulej, qalbi mnikkta bil‑kbir; nitolbok tfarraġ ruħi fi Kristu. O Mulej, nitolbok tagħtini l‑qawwa, ħalli b’sabar inkun nista’ ngħaddi minn dan it‑taħbit li se jiġi fuqi, minħabba l‑ħażen ta’ dan il‑poplu.\n\n32 O Mulej, nitolbok tfarraġ ruħi, u tgħini nirnexxi, u l‑istess lill‑istess il‑ħaddiema sħabi li jinsabu miegħi—iva, Għammon, u Aron, u Omner, kif ukoll Amuleki u Żeżrom, u anke liż‑żewġ uliedi—iva, nitolbok tfarraġ ukoll lil dawn kollha, O Mulej. Iva, nitolbok tfarraġ ruħhom fi Kristu.\n\n33 Nitolbok tagħtihom il‑qawwa, li jkunu jistgħu jġarrbu b’sabar l‑hemm li se jiġi fuqhom, minħabba l‑ħażen ta’ dan il‑poplu.\n\n34 O Mulej, nitolbok tgħinna nirnexxu fejn nerġgħu nġibuhom lura għandek fi Kristu.\n\n35 Ara, O Mulej, ruħhom hija prezzjuża, u ħafna minnhom huma ħutna; għalhekk, agħtina, O Mulej, il‑qawwa u l‑għerf biex inkunu nistgħu nġibu lura għandek lil dawn ħutna.\n\n36 Issa ġara li meta Alma qal dan il‑kliem, huwa poġġa jdejh fuq dawk kollha li kienu miegħu. U araw, hekk kif huwa poġġa jdejh fuqhom, huma mtlew bl‑Ispirtu s‑Santu.\n\n37 U wara li għamel dan huma nfirdu minn xulxin, bla ma qagħdu jaħsbu dwar x’kienu se jieklu jew x’kienu se jixorbu, jew x’kellhom ixiddu fuqhom.\n\n38 U l‑Mulej ipprovdielhom biex huma ma jbatux il‑ġuħ, u lanqas l‑għatx; iva, u tahom ukoll il‑qawwa, li ma jgħaddu minn l‑ebda tip ta’ taħbit li ma jinbelax fil‑hena ta’ Kristu. Issa kollox seħħ skont it‑talba ta’ Alma; u dan minħabba li huwa talab bil‑fidi.\n\n", "alma 32": "[center][font_size=26]Kapitlu 32[/font_size][/center]\n\n[i]Alma jgħallem lill‑foqra li umiljaw ruħhom minħabba hemmhom—Il‑fidi hi tama f’dak li ma jidhirx u li hu veru—Alma jixhed li l‑anġli jaqdu lill‑irġiel, lin‑nisa, u lit‑tfal—Alma jqabbel il‑kelma ma’ żerriegħa—Jeħtieġ li niżirgħuha u nmantnuha—Imbagħad hija tikber u ssir siġra li minnha naqtgħu l‑frott tal‑ħajja ta’ dejjem. Madwar 74 Q.K.[/i]\n\n1 U ġara li huma marru u bdew ixandru l‑kelma ta’ Alla lin‑nies, jidħlu fis‑sinagogi tagħhom, u fi djarhom; iva, u huma xandru wkoll il‑kelma fit‑triqat tagħhom.\n\n2 U ġara li wara li ħadmu fosthom bla heda, huma beda jkollhom suċċess fost il‑klassi l‑fqira tal‑poplu; għax araw, huma ġew imkeċċijin ’il barra mis‑sinagogi minħabba l‑faqar ta’ lbieshom.\n\n3 Għalhekk huma ma tħallewx jidħlu fis‑sinagogi tagħhom biex iqimu ’l Alla, għax kienu jitqiesu bħala nies maħmuġin; għalhekk huma kienu nies foqra; iva, ħuthom kienu jqisuhom bħala rmixk; għalhekk huma kienu foqra fejn jidħlu ħwejjeġ tad‑dinja; u kienu wkoll foqra f’qalbhom.\n\n4 Issa, hekk kif Alma kien qed jgħallem u jkellem lin‑nies fuq l‑għolja Onida, ġew ħdejh għadd kbir ta’ nies, li kienu dawk li konna qed nitkellmu dwarhom, li kienu foqra f’qalbhom, minħabba l‑faqar tagħhom fejn jidħlu l‑ħwejjeġ tad‑dinja.\n\n5 U huma ġew għand Alma; u dak li kien ewlieni fosthom qallu: Ara, x’għandhom jagħmlu dawn ħuti, għax huma mistmerra minn kulħadd minħabba l‑faqar tagħhom, iva, b’mod speċjali mill‑qassisin tagħna; għax huma keċċewna ’l barra mis‑sinagogi tagħna li tant ħdimna bla heda biex nibnuhom b’idejna stess; u huma keċċewna ’l barra minħabba l‑faqar kbir tagħna; u aħna m’għandniex fejn inqimu ’l Alla tagħna; u ara, x’għandna nagħmlu?\n\n6 U issa meta Alma sema’ dan, huwa dar wiċċu lejhom, u ħares dritt lejh, b’ħarsa mimlija hena; għax hu seta’ jara li t‑taħbit tagħhom kien wassalhom biex verament jumiljaw ruħhom, u huma kienu lesti biex jisimgħu l‑kelma.\n\n7 Għalhekk lill‑miġemgħa l‑oħra ma qalilhom xejn aktar; iżda huwa medd idu, u għajjat lil dawk li kien hemm quddiemu, li kienu nidmu verament, u qalilhom:\n\n8 Qed nara li intom ta’ qalb umli; u jekk hu hekk, imberkin intom.\n\n9 Araw ħukom qal, X’nistgħu nagħmlu?—għax aħna ġejna mkeċċijin ’il barra mis‑sinagogi tagħna, u ma nistgħux inqimu ’l Alla tagħna.\n\n10 Araw jien ngħidilkom, taħsbu intom li lil Alla tistgħu tqimuh biss fis‑sinagogi tagħkom?\n\n11 U barra minn hekk, nistaqsikom, taħsbu intom li lil Alla jeħtieġ li tqimuh biss darba f’ġimgħa?\n\n12 Jien ngħidilkom, tajjeb għalikom li intom ġejtu mkeċċijin ’il barra mis‑sinagogi tagħkom, ħalli tkunu tistgħu tumiljaw ruħkom u tiksbu l‑għerf; għax hu meħtieġ li intom titgħallmu l‑għerf; għax huwa minħabba li ġejtu mkeċċijin, li ħutkom jistmerrukom minħabba l‑faqar kbir tagħkom, u dan wassalkom biex intom tkunu ta’ qalb umli; għax kienet in‑neċessità li wasslitkom biex issiru umli.\n\n13 U issa, minħabba li intom ġejtu mġiegħla tkunu umli mberkin intom; għax xi kultant il‑bniedem, jekk ikun imġiegħel ikun umli, ifittex l‑indiema; u issa bla dubju li kull min jindem se jsib il‑ħniena; u dak li jsib il‑ħniena u jibqa’ sħiħ sal‑aħħar jikseb is‑salvazzjoni.\n\n14 U issa, kif għidtilkom, li intom ġejtu mberkin għaliex ġejtu mġiegħla tkunu umli, ma taħsbux li huma aktar imberkin dawk li jumiljaw ruħhom minħabba l‑kelma?\n\n15 Tabilħaqq, dak li verament jumlija ruħu, u jindem minn dnubietu, u jibqa’ sħiħ sal‑aħħar, huwa se jkun imbierek—iva, ikun imbierek ferm aktar minn dawk li jiġu mġiegħla jkunu umli minħabba l‑faqar kbir tagħhom.\n\n16 Għalhekk, imberkin dawk li jumiljaw ruħhom mingħajr ma jiġu mġiegħla jkunu umli; jew, fi kliem ieħor, imberkin dawk li jemmnu fil‑kelma ta’ Alla, u jitgħammdu mingħajr ebusija tal‑qalb, iva, mingħajr ma jiġu mġiegħla jitgħallmu l‑kelma, jew saħansitra mġiegħla jkunu jafu, qabel ma jemmnu.\n\n17 Iva, huma ħafna li jgħidu: Jekk turina sinjal mis‑smewwiet, hemm inkunu nafu fiż‑żgur; hemm aħna nemmnu.\n\n18 Issa jiena nistaqsi, din issejħulha fidi? Araw, jien ngħidilkom, Le; għax jekk bniedem jaf xi ħaġa m’għandux għalfejn jemminha, għax jafha.\n\n19 U issa, kemm hu misħut aktar dak li jaf ir‑rieda ta’ Alla u ma jwettaqhiex, minn dak li sempliċiment jemmen, jew għandu għalxiex jemmen, u jaqa’ fit‑trasgressjoni?\n\n20 Issa dwar dan għandkom tiġġudikaw. Araw, jien ngħidilkom, hu fuq naħa bħalma hu fuq in‑naħa l‑oħra; u se jseħħ minn kull bniedem skont ħidmietu.\n\n21 U issa kif jien għidt dwar il‑fidi—il‑fidi mhijiex li jkollkom għarfien perfett tal‑affarijiet; għalhekk jekk għandkom il‑fidi intom tittamaw għal affarijiet li ma jidhrux, li huma vera.\n\n22 U issa, araw, jien ngħidilkom, u nixtieqkom tiftakru, li Alla hu ħanin ma’ dawk kollha li jemmnu f’ismu; għalhekk hu, fuq kollox, jixtieq li intom temmnu, iva, sewwasew fil‑kelma tiegħu.\n\n23 U issa, huwa jiżvela l‑kelma tiegħu lill‑bnedmin permezz tal‑anġli, iva, mhux biss lill‑irġiel iżda wkoll lin‑nisa. Issa dan mhux kollox; it‑tfal ċkejknin ħafna drabi jiġi mogħti lilhom kliem li jħawwad lill‑għorrief u l‑istudjużi.\n\n24 U issa, għeżież ħuti, hekk kif intom tixtiequ tkunu tafu mingħandi x’għandkom tagħmlu minħabba li qed tbatu u qed tiġu mwarrbin—issa ma nixtieqx li intom taħsbu li jien irrid nagħmel ħaqq minnkom ħlief skont dak li hu veru—\n\n25 Għax jien mhux qed nimplika li intom ilkoll ġejtu mġiegħla tkunu umli; għax fis‑sewwa nemmen li hemm xi wħud fostkom li lesti jumiljaw ruħhom, ikunu xi jkunu ċ‑ċirkustanzi li jistgħu jkunu fihom.\n\n26 Issa, kif għidt dwar il‑fidi—li mhijiex għarfien perfett—hekk ukoll kliemi. Għall‑ewwel ma tistgħux tkunu tafu b’mod perfett il‑verità tiegħu, daqs kemm ma tistgħux tkunu tafu li l‑fidi hija għarfien perfett.\n\n27 Iżda araw, jekk intom tistenbħu u tqanqlu l‑fakultajiet tagħkom, li taslu li tesperimentaw bi kliemi, u teżerċitaw farka fidi, iva, anke jekk kull ma għandkom hija biss xewqa li temmnu, ħallu din ix‑xewqa taħdem fikom, sewwasew sakemm intom temmnu b’tali mod li tagħtu lok għal ftit minn kliemi.\n\n28 Issa, ejjew inqabblu l‑kelma ma’ żerriegħa. Issa, jekk tagħtu lok, li żerriegħa tinżera’ ġewwa qalbkom, araw, jekk hi tkun żerriegħa vera, jew żerriegħa tajba, jekk ma tarmuhiex ’il barra permezz tan‑nuqqas ta’ fidi tagħkom, jekk ma tirreżistux l‑Ispirtu tal‑Mulej, araw, hi tibda tespandi ġewwa fikom; u meta tħossuha tespandi fikom, intom tibdew tgħidu lilkom infuskom—Bilfors li din żerriegħa tajba, jew li l‑kelma hija tajba, għaliex bdiet tkabbar ruħi; iva, bdiet iddawwal l‑għarfien tiegħi, iva, bdiet tkun delizzjuża għalija.\n\n29 Issa araw, ma jwassalkomx dan biex tkabbru l‑fidi tagħkom? Jiena ngħidilkom, Iva; madankollu hija ma saritx għarfien perfett.\n\n30 Iżda araw, hekk kif iż‑żerriegħa tespandi, u tinbet, u tibda tikber, bilfors taslu biex tgħidu li ż‑żerriegħa hija tajba; għax araw, hija tespandi, u tinbet, u tibda tikber. U issa, araw, ma jwassalkomx dan biex issaħħu l‑fidi tagħkom? Iva, dan isaħħaħ il‑fidi tagħkom: għax intom tgħidu jien naf li din hija żerriegħa tajba; għax araw hija tinbet u tibda tikber.\n\n31 U issa, araw, intom ċerti li din hija żerriegħa tajba? Jien ngħidilkom, Iva; għax kull żerriegħa tipproduċi skont l‑għamla tagħha.\n\n32 Għalhekk, jekk żerriegħa tikber hija tajba, iżda jekk ma tikbirx, araw mhijiex tajba, għalhekk tiġi mwarrba.\n\n33 Għax issa, araw, peress li intom ippruvajtu l‑esperiment, u żrajtu ż‑żerriegħa, u hija tibda tespandi u tinbet, u tibda tikber, intom bilfors issiru tafu li ż‑żerriegħa hija tajba.\n\n34 U issa, araw, l‑għarfien tagħkom huwa wieħed perfett? Iva, l‑għarfien tagħkom hu perfett f’dik il‑ħaġa, u l‑fidi tagħkom tinsab rieqda; u dan għaliex intom tafu, għax tafu li l‑kelma bdiet tespandi ruħkom, u tafu wkoll li hi bdiet tinbet, li l‑għarfien tagħkom beda jiddawwal, u moħħkom beda jespandi.\n\n35 Allura, dan mhuwiex veru? Jien ngħidilkom, Iva, għax huwa dawl; u dak kollu li huwa dawl, huwa tajjeb, għaliex huwa dixxernibbli, għalhekk bilfors tafu li huwa tajjeb; u issa araw, wara li intom doqtu dan id‑dawl l‑għarfien tagħkom hu wieħed perfett?\n\n36 Araw, jiena ngħidilkom, Le; lanqas m’għandkom tabbandunaw il‑fidi tagħkom, għax intom sempliċiment eżerċitajtu l‑fidi tagħkom biex tiżirgħu ż‑żerriegħa ħalli tkunu tistgħu tippruvaw l‑esperiment biex tkunu tafu jekk iż‑żerriegħa kenitx tajba.\n\n37 U araw, hekk kif is‑siġra tibda tikber, intom tgħidu: Ejjew inmantnuha b’reqqa kbira, biex hija trabbi l‑għeruq, ħalli tkun tista’ tikber, u tagħtina l‑frott. U issa araw, jekk intom tmantnuha b’reqqa kbir hija trabbi l‑għeruq, u tikber, tipproduċi l‑frott.\n\n38 Iżda jekk ma teħdux ħsieb is‑siġra, u ma tarawx li tmantnuha, araw hija ma trabbi l‑ebda għeruq; u meta tiġi s‑sħana tax‑xemx u taħraqha, peress li m’għandha l‑ebda għeruq hija tidbiel, u intom taqilgħuha u tarmuha.\n\n39 Issa, dan ma jseħħx għax iż‑żerriegħa ma kenitx tajba, lanqas għax frottha ma kienx se jkunu ta’ min jixiequ; iżda dan iseħħ għax l‑art tagħkom hi ħawlija, u intom ma ħadtux ħsieb is‑siġra, għalhekk minnha ma jistax ikollkom frott.\n\n40 U b’hekk, jekk intom ma teħdux ħsieb il‑kelma, u ma tistennewx frottha b’għajn ta’ fidi, intom qatt ma tkunu tistgħu taqtgħu mill‑frott tas‑siġra tal‑ħajja.\n\n41 Iżda jekk intom tieħdu ħsieb il‑kelma, iva, tieħdu ħsieb is‑siġra hekk kif tibda tikber, permezz tal‑fidi tagħkom b’tant diliġenza u sabar, u tistennew frottha bil‑ħerqa, hija tinbet; u araw hija ssir siġra li tibqa’ tikber u twassal għall‑ħajja ta’ dejjem.\n\n42 U minħabba d‑diliġenza tagħkom u l‑fidi tagħkom u s‑sabar li intom urejtu lejn il‑kelma intom u tieħdu ħsiebha, biex jinbtu fikom għeruqha, araw, f’qasir żmien intom tkunu tistgħu taqtgħu frottha, li hu l‑aktar prezzjuż, aktar ħelu minn kull ħaġa ħelwa, u aktar abjad minn kull ħaġa bajda, iva u aktar safi minn kull ħaġa safja; u jekk intom tmantnu lilkom infuskom b’dan il‑frott sewwasew sakemm tħossukom mimlija, u ma jkollkomx aktar ġuħ, u lanqas għatx.\n\n43 Imbagħad, ħuti, intom tgawdu l‑barkiet tal‑fidi tagħkom, u tad‑diliġenza, tal‑paċenzja, u tas‑sabar tagħkom, fejn bqajtu tistennew sakemm is‑siġra tagħtikom il‑frott.\n\n", "alma 33": "[center][font_size=26]Kapitlu 33[/font_size][/center]\n\n[i]Żenos għallem li l‑bnedmin għandhom jitolbu u jqimu f’kull post, u li minħabba l‑iben ikun evitat il‑ħaqq—Żenok għallem li l‑ħniena tissawwab minħabba l‑Iben—Fid‑deżert Mosè għolla ’l fuq raffigurazzjoni ta’ Iben Alla. Madwar 74 Q.K.[/i]\n\n1 Issa wara li Alma qal dan il‑kliem, huma bagħtu jgħidulu li xtaqu jkunu jafu jekk kellhomx jemmnu f’Alla wieħed, biex ikunu jistgħu jiksbu dan il‑frott li dwaru huwa tkellem, jew kif setgħu jiżirgħu ż‑żerriegħa, jew il‑kelma li dwarha huwa tkellem, fejn qal li jeħtieġ tinżera’ f’qalbhom; jew b’liema mod għandhom jibdew jeżerċitaw il‑fidi tagħhom.\n\n2 U Alma qalilhom: Araw, intom għidtu li ma stajtux tqimu ’l Alla tagħkom minħabba li ġejtu imkeċċijin ’il barra mis‑sinagogi tagħkom. Iżda ara, jien ngħidilkom, jekk intom taħsbu li ma tistgħux tqimu ’l Alla, sejrin żball għall‑aħħar, u jeħtieġ li intom tiflu l‑iskrittura bir‑reqqa; jekk intom taħsbu li huma għallmukom dan, intom ma fhimtuhomx.\n\n3 Tiftakru li qrajtu x’qal Żenos, il‑profeta tal‑imgħoddi, dwar it‑talb jew il‑qima?\n\n4 Għax hu qal: Ħanin inti, O Alla, għax inti smajt talbi, anke meta jiena kont fix‑xagħri; iva, inti kont ħanin meta tlabtek dwar dawk li kienu l‑għedewwa tiegħi, u inti dawwarthom lejja.\n\n5 Iva, O Alla, u inti kont ħanin miegħi meta jiena sejjaħtlek fl‑għalqa tiegħi; meta jiena sejjaħtlek f’talbi, u inti smajtni.\n\n6 U anke meta jiena mort lura f’dari, O Alla, f’talbi inti smajtni.\n\n7 U meta mort f’kamarti, O Mulej, u jiena tlabtek, inti smajtni.\n\n8 Iva, ħanin inti ma’ wliedek meta huma jsejħulek, sabiex tkun inti li tismagħhom u mhux il‑bnedmin, u lilhom inti tisma’.\n\n9 Iva, O Alla, ħanin miegħi inti kont, u smajt talbi f’nofs il‑ġemgħat.\n\n10 Iva, u lili inti wkoll smajtni meta jien ġejt imwarrab u mistmerr mill‑għedewwa tiegħi; iva, inti smajt talbi, u wrejt l‑għadab tiegħek mal‑għedewwa tiegħi, u fl‑għadab tiegħek ġibt fuqhom il‑qerda f’qasir żmien.\n\n11 U lili inti smajtni minħabba hemmi u s‑sinċerità tiegħi; u hu minħabba ibnek li inti kont daqstant ħanin miegħi, għalhekk jiena nsejjaħlek f’hemmi, għax fik insib il‑hena tiegħi; għaliex minħabba ibnek int evitajt li jsir ħaqq minni.\n\n12 U issa Alma qalilhom: Temmnu intom dik l‑iskrittura li nkitbet minn dawk tal‑imgħoddi?\n\n13 Araw, jekk iva, m’hemmx dubju li intom temmnu dak li qal Żenos; għax, araw huwa qal: Minħabba ibnek evitajt li jsir il‑ħaqq.\n\n14 Issa araw, ħuti, nistaqsikom jekk intom qrajtux l‑iskrittura? Jekk iva, kif tistgħu ma temmnux f’Iben Alla?\n\n15 Mhemmx miktub li mhuwiex biss Żenos li tkellem dwar dawn il‑ħwejjeġ, iżda anke Żenok tkellem dwar dawn il‑ħwejjeġ—\n\n16 Għax araw, huwa qal: Inti, O Mulej, ħadtha kontra dal‑poplu, għax huma ma jridux jifhmu l‑ħniena tiegħek li inti sawwabt fuqhom minħabba ibnek.\n\n17 U issa, ħuti, qed taraw li profeta ieħor tal‑imgħoddi xehed dwar Iben Alla, u għax in‑nies ma ridux jifhmu kliemu huma ħaġġruh għall‑mewt.\n\n18 Iżda araw, dan mhux kollox; mhumiex dawn biss li tkellmu dwar l‑Iben ta’ Alla.\n\n19 Araw, huwa tkellem dwar Mosè; iva, u araw, fid‑deżert hu għolla ’l fuq raffigurazzjoni ta’ Iben Alla, biex kull min iħares lejha jkun jista’ jikseb il‑ħajja. U kienu ħafna li ħarsu lejha u għexu.\n\n20 Iżda ftit kienu li fehemu t‑tifsira ta’ dawk il‑ħwejjeġ, u dan minħabba l‑ebusija ta’ qalbhom. Iżda kien hemm ħafna li tant webbsu qalbhom li ma ridux iħarsu lejha, għalhekk spiċċaw biex inqerdu. Issa r‑raġuni li ma ridux iħarsu lejha hi għax ma kenux jemmnu li kienet se tfejjaqhom.\n\n21 O ħuti, kieku tkunu tistgħu tfiequ billi sempliċiment tħarsu b’għajnejkom ħalli tkunu tistgħu tfiequ, ma taqbdux u tagħmlu dan fil‑pront, jew tippreferu li twebbsu qalbkom u tibqgħu ma temmnux, u taqgħu fl‑għażż, fejn ma tħarsux b’għajnejkom, u tispiċċaw tinqerdu?\n\n22 Jekk huwa hekk, intom se tintlaqtu minn gwaj; iżda jekk le, mela ħarsu b’għajnejkom u ibdew emmnu fl‑Iben ta’ Alla, li hu għandu jiġi biex jifdi lill‑poplu tiegħu, u li se jbati u jmut biex ipatti għal dnubiethom; u li huwa se jerġa’ jqum mill‑imwiet, u dan se jġib fis‑seħħ il‑qawmien, fejn il‑bnedmin kollha sejrin jieqfu quddiemu, biex f’jum il‑ħaqq finali jsir ħaqq minnhom skont għemilhom.\n\n23 U issa, ħuti, nixtieq li intom tiżirgħu din il‑kelma f’qalbkom, u hekk kif tibda tespandi bl‑istess mod araw li tmantnuha permezz tal‑fidi tagħkom. U araw, hija ssir siġra, u tibqa’ tikber fikom sal‑ħajja ta’ dejjem. U mbagħad jalla Alla jħaffef it‑tagħbija tagħkom, permezz tal‑hena ta’ Ibnu. U jekk tridu intom tistgħu sewwasew tagħmlu dan kollu. Ammen.\n\n", "alma 34": "[center][font_size=26]Kapitlu 34[/font_size][/center]\n\n[i]Amuleki jixhed li l‑kelma tinsab fi Kristu għas‑salvazzjoni—Jekk ma jkunx hemm espjazzjoni, l‑umanità kollha tispiċċa tinqered—Il‑liġi kollha ta’ Mosè tidderiġina lejn is‑sagrifiċċju tal‑Iben ta’ Alla—Il‑pjan etern tal‑fidwa hu bbażat fuq il‑fidi u l‑indiema—Itolbu għal barkiet temporali u spiritwali—Dil‑ħajja hija ż‑żmien li fih il‑bnedmin għandhom jitħejjew biex jiltaqgħu ma’ Alla—Ħabirku għas‑salvazzjoni tagħkom bil‑biża’ quddiem Alla. Madwar 74 Q.K.[/i]\n\n1 U issa ġara li wara li Alma qalilhom dan il‑kliem huwa poġġa bilqiegħda mal‑art, u Amuleki qam u beda jgħallimhom u jgħid:\n\n2 Ħuti, naħseb li ma jistax ikun li intom ikollkom nuqqas ta’ għarfien dwar il‑ħwejjeġ li ntqalu dwar il‑miġja ta’ Kristu, li għallimniekom li huwa l‑Iben ta’ Alla; iva, jiena naf li dawn il‑ħwejjeġ ġew mgħallmin lilkom b’mod abbundanti qabel ma intom inqtajtu minn magħna.\n\n3 U hekk kif intom urejtu x‑xewqa li l‑għażiż ħija jgħarrafkom x’għandkom tagħmlu, minħabba l‑hemm tagħkom; u hu kellimkom xi ftit sabiex tħejju moħħkom; iva, u hu ħeġġiġkom biex ikollkom il‑fidi u s‑sabar—\n\n4 Iva, sewwasew anke jekk intom imqar ikollkom fidi li sempliċiment tiżirgħu l‑kelma f’qalbkom, ħalli tkunu tistgħu tippruvaw l‑esperiment tat‑tjubija tagħha.\n\n5 U aħna rajna li l‑mistoqsija kbira li għandkom f’moħħkom hi jekk il‑kelma tinsabx fl‑Iben ta’ Alla, jew jekk hux se jkun hawn Kristu.\n\n6 U intom rajtu wkoll li ħija wriekom, bosta drabi, li l‑kelma tinsab fi Kristu għas‑salvazzjoni.\n\n7 Ħija rrefera għal kliem Żenos, li l‑fidwa tiġi permezz tal‑Iben ta’ Alla, kif ukoll għal kliem Żenok; u huwa wkoll irrefera għal Mosè, biex jurikom li dawn il‑ħwejjeġ huma vera.\n\n8 U issa, araw, jien nixhdilkom minn jeddi li dawn il‑ħwejjeġ huma vera. Araw, jien ngħidilkom, li jien naf li Kristu sejjer jiġi fost ulied il‑bnedmin, biex jieħu fuqu t‑trasgressjonijiet tal‑poplu tiegħu, u li hu sejjer ipatti għad‑dnubiet tad‑dinja; għax il‑Mulej Alla qal dan.\n\n9 Għax hemm bżonn li tiġi fis‑seħħ espjazzjoni; għax skont il‑pjan il‑kbir ta’ Alla l‑Etern jeħtieġ li sseħħ espjazzjoni, għax inkella l‑umanità kollha tispiċċa biex inevitabbilment tintilef; iva, kulħadd jagħmel ta’ rasu; iva, kulħadd waqa’ u jinsab mitluf, u jispiċċa jintilef li kieku mhux għall‑espjazzjoni li hemm bżonn titwettaq.\n\n10 Għax hemm bżonn li jkun hemm sagrifiċċju kbir u finali; iva, mhux sagrifiċċju ta’ bniedem, lanqas ta’ bhima, lanqas ta’ xi tip ta’ tajra; għax dan mhux se jkun xi sagrifiċċju uman; iżda jeħtieġ li jkun sagrifiċċju infinit u etern.\n\n11 Issa m’hawn l‑ebda bniedem li jista’ jissagrifika demmu biex ipatti għad‑dnubiet ta’ ħaddieħor. Issa, jekk bniedem joqtol, araw, il‑liġi tagħna, li hi ġusta, tgħidilna biex inneħħu l‑ħajja ta’ ħuh? Jiena ngħidilkom, Le.\n\n12 Iżda l‑liġi titlob il‑ħajja ta’ dak li qatel; għalhekk ma jista’ jkun hawn xejn għajr espjazzjoni infinita li jista’ jpatti għad‑dnubiet tad‑dinja.\n\n13 Għalhekk, hemm bżonn li jkun hemm sagrifiċċju kbir u finali, u mbagħad għandu jkun hemm, jew hemm bżonn li jkun hemm, waqfien mit‑tixrid tad‑demm; imbagħad il‑liġi ta’ Mosè tkun tista’ tiġi fis‑seħħ; iva, tiġi fis‑seħħ kollha kemm hi, kull ittra u tikka tagħha, u xejn mhu se jintilef.\n\n14 U araw, din hi t‑tifsira sħiħa tal‑liġi, kollha kemm hi tidderiġina lejn is‑sagrifiċċju kbir u finali; u dak is‑sagrifiċċju kbir u finali se jkun l‑Iben ta’ Alla, iva, infinit u etern.\n\n15 U b’dal‑mod huwa se jġib is‑salvazzjoni lil dawk kollha li jemmnu f’ismu; dan hu l‑għan ta’ dan l‑aħħar sagrifiċċju, li l‑ħniena kbira tkun eżerċitata, u tegħleb il‑ġustizzja, u ġġib fis‑seħħ mezz kif il‑bnedmin ikun jista’ jkollhom fidi li twassal għall‑indiema.\n\n16 U b’hekk il‑ħniena tista’ tissodisfa t‑talbiet tal‑ġustizzja, u ddawwarhom f’dirgħajn is‑sigurtà, filwaqt li dak li ma jeżerċita ebda fidi li twassal għall‑indiema jiġi espost għal‑liġi sħiħa tat‑talbiet tal‑ġustizzja; għalhekk il‑pjan kbir u etern tal‑fidwa jiġi fis‑seħħ biss għal dak li għandu fidi li twassal għall‑indiema.\n\n17 Għalhekk, ħuti, jalla Alla jgħinkom biex intom tkunu tistgħu tibdew teżerċitaw il‑fidi tagħkom li twassal għall‑indiema, biex intom tibdew issejħu l‑isem qaddis tiegħu, ħalli hu jkun jista’ jkollu ħniena minnkom;\n\n18 Iva, sejħulu biex jurikom ħniena; għax hu għandu l‑qawwa li jsalva.\n\n19 Iva, kunu umli, u ibqgħu itolbu lilu.\n\n20 Sejħulu meta tkunu fl‑għelieqi tagħkom, iva, għall‑merħliet kollha tagħkom.\n\n21 Sejħulu fi djarkom, iva, għan‑nies kollha ta’ darkom, kemm filgħodu, kemm f’nofsihnar, u kemm filgħaxija.\n\n22 Iva, sejħulu kontra l‑qawwa tal‑għedewwa tagħkom.\n\n23 Iva, sejħulu kontra x‑xitan, li hu għadu ta’ kull ma hu sewwa.\n\n24 Sejħulu għall‑ħsad tal‑għelieqi tagħkom, biex jagħtukom ħafna frott.\n\n25 Sejħulu għall‑merħliet tal‑għelieqi tagħkom, biex huma joktru.\n\n26 Iżda dan mhux kollox; jeħtieġ li tiftħu qalbkom f’kamartkom, u fil‑moħbiet tagħkom, u fix‑xagħri tagħkom.\n\n27 Iva, u meta ma tkunux qed issejħu lil Mulej, araw li qalbkom tkun mimlija radd il‑ħajr lilu bħala talba kontinwa għall‑ġid tagħkom, kif ukoll għall‑ġid ta’ dawk ta’ madwarkom.\n\n28 U issa araw, għeżież ħuti, jien ngħidilkom, taħsbux li dan hu kollox; għax wara li tkunu għamiltu dan kollu, jekk twarrbu lil min hu fil‑bżonn, u lill‑għeri, u ma żżurux lill‑marid u lil min qed ibati, u ma taqsmux ġidkom, jekk għandkom, ma’ dawk li li jinsabu fil‑bżonn—jien ngħidilkom, jekk ma tagħmlu xejn minn dawn, araw, talbkom ikun għalxejn, u ma jiswiekom xejn, u tkunu bħall‑ipokriti li jiċħdu l‑fidi.\n\n29 Għalhekk, jekk tinsew turu l‑karità, ma tkunu xejn ħlief rmixk (li ma jiswa għal xejn), li jintrema barra minn dak li jsaffi, u jintrifes min‑nies.\n\n30 U issa, ħuti, nixtieq li wara li rċevejtu daqstant xhieda, għax l‑iskrittura mqaddsa tixhed dwar dawn il‑ħwejjeġ, intom tmorru u tagħmlu l‑frott għall‑indiema.\n\n31 Iva, nixtieq li tmorru u ma twebbsux aktar qalbkom; għax araw, issa hu ż‑żmien u l‑jum tas‑salvazzjoni tagħkom; u għalhekk, jekk intom tindmu u ma twebbsux qalbkom, il‑pjan kbir ta’ fidwa jibda jaħdem għalikom b’mod immedjat.\n\n32 Għax araw, dil‑ħajja hija ż‑żmien li fih il‑bnedmin iħejju biex jiltaqgħu ma’ Alla; iva, araw iż‑żmien ta’ dil‑ħajja huwa ż‑żmien li fih il‑bnedmin iwettqu ħidmiethom.\n\n33 U issa, kif għidtilkom qabel, peress li kellkom daqstant xhieda, għalhekk, nitlobkom biex ma tibqgħux tipposponu l‑jum tal‑indiema tagħkom sal‑aħħar; għax wara daż‑żmien tal‑ħajja, li ngħata lilna biex inħejju għall‑ħajja ta’ dejjem, araw, jekk aħna ma nużawx ħina aħjar, imbagħad jasal il‑lejl tad‑dlam li fih ma tista’ titwettaq l‑ebda ħidma.\n\n34 Intom ma tkunux tistgħu tgħidu, wara li tkunu spiċċajtu f’dik il‑kriżi terribbli, li jiena se nindem, li jiena se mmur lura għand Alla tiegħi. Le, ma tistgħux tgħidu dan; għax dak l‑istess spirtu li jippossedi ġisimkom fil‑mument li intom tħallu din il‑ħajja, dak l‑istess spirtu jkollu qawwa li jippossedi ġisimkom f’dik id‑dinja eterna.\n\n35 Għax araw, jekk intom bqajtu tipposponu l‑jum tal‑indiema tagħkom sewwasew sal‑mewt, araw, intom spiċċajtu taħt il‑ħakma tal‑ispirtu tax‑xitan, u huwa jagħmilkom tiegħu; għalhekk, l‑Ispirtu tal‑Mulej m’għadux aktar magħkom, u m’għadux jgħammar fikom, u x‑xitan għandu kull setgħa fuqkom; u dan huwa l‑istat finali tal‑ħżiena.\n\n36 U jiena naf dan, peress li l‑Mulej qal li hu ma jgħammarx f’tempji mhux qaddisa, iżda jgħammar fi qlub il‑ġusti; iva, u huwa qal ukoll li l‑ġusti sejrin ipoġġu fis‑saltna tiegħu, u ma jitilqu qatt minnha; iżda jeħtieġ li lbieshom jiġi mbajjad permezz ta’ demm il‑Ħaruf.\n\n37 U issa, għeżież ħuti, nixtieq li intom tibqgħu tiftakru dawn il‑ħwejjeġ, u tħabirku għas‑salvazzjoni tagħkom bil‑biża’ quddiem Alla, u ma tiċħdux aktar il‑miġja ta’ Kristu;\n\n38 Li ma teħduhiex kontra l‑Ispirtu s‑Santu, iżda tirċevuh, u tieħdu fuqkom isem Kristu; u tibqgħu umli sat‑trab, u tqimu ’l Alla, f’kull post li tistgħu tkunu fih, fi spirtu u verità; u li intom tgħixu kuljum f’radd il‑ħajr għall‑ħniena kbira u l‑bosta barkiet li huwa jsawwab fuqkom.\n\n39 Iva, u jiena nħeġġiġkom, ħuti, biex tibqgħu titolbu bla heda ħalli ma tispiċċawx tinħakmu mit‑tiġrib tax‑xitan, ħalli huwa ma jkunx jista’ jkollu qawwa fuqkom, u ma tispiċċawx taħt il‑ħakma tiegħu fl‑aħħar jum; għax araw, huwa ma jippremjakom bl‑ebda ħaġa tajba.\n\n40 U issa għeżież ħuti, nitlobkom biex tibqgħu tistabru, ħalli b’sabar tkunu tistgħu tgħaddu minn kull tip ta’ taħbit; u ma żżebilħux lil dawk li jkeċċukom ’il barra minħabba l‑faqar kbir tagħkom, ma tmorrux intom tispiċċaw midinbin bħalhom;\n\n41 Iżda araw li jkollkom is‑sabar, u ġġarrbu dak it‑taħbit, b’tama ferma li xi darba intom għad tistrieħu minn kull taħbit.\n\n", "alma 35": "[center][font_size=26]Kapitlu 35[/font_size][/center]\n\n[i]Ix‑xandir tal‑kelma jġib fix‑xejn l‑għemejjel qarrieqa taż‑Żoramiti—Huma jkeċċu lil dawk li kkonvertew, li mbagħad jingħaqdu man‑nies ta’ Għammon ġewwa Ġerson—Alma jitnikket minħabba l‑ħażen tal‑poplu. Madwar 74 Q.K.[/i]\n\n1 Issa ġara li wara li Amuleki temm jgħid dan il‑kliem, huma telqu minn ħdejn il‑miġemgħa u qasmu lejn l‑art ta’ Ġerson.\n\n2 Iva, u l‑aħwa li kien għad baqa’, wara li huma xandru l‑kelma liż‑Żoramiti, qasmu wkoll lejn l‑art ta’ Ġerson.\n\n3 U ġara li wara li ż‑Żoramiti l‑aktar influwenti kkonsultaw bejniethom dwar il‑kliem li ġie mxandar lilhom, huma mtlew bil‑korla minħabba l‑kelma, għaliex spiċċat ġabet fix‑xejn l‑għemejjel qarrieqa tagħhom; għalhekk huma ma tawx widen għall‑kliem li semgħu.\n\n4 U huma bagħtu għan‑nies minn madwar il‑pajjiż kollu u ġabruhom flimkien, u kkonsultaw magħhom dwar il‑kliem li kien ntqal.\n\n5 Issa l‑mexxejja tagħhom u l‑qassisin tagħhom u l‑għalliema tagħhom ma wrewx lin‑nies x’kienu x‑xewqat tagħhom; għalhekk huma bdew jitkixxfu kif kienu jaħsbuha n‑nies kollha.\n\n6 U ġara li wara li huma sabu kif kienu jaħsbuha n‑nies kollha, dawk li kienu favur il‑kliem li ntqal minn Alma u ħutu ġew imkeċċija ’l barra mill‑pajjiż; u dawn kienu ħafna; u dawn ukoll qasmu lejn l‑art ta’ Ġerson.\n\n7 U ġara li Alma u ħutu ħadu ħsiebhom.\n\n8 Issa n‑nies li kienu Żoramiti ħaduha kontra n‑nies ta’ Għammon li kienu jinsabu ġewwa Ġerson, u l‑kap taż‑Żoramiti, li kien raġel mill‑agħar, bagħat jgħid lin‑nies ta’ Għammon li hu xtaqhom ikeċċu ’l barra minn arthom lil dawk kollha fosthom li ġew f’arthom.\n\n9 U hu lissen bosta theddid kontrihom. U issa n‑nies ta’ Għammon ma beżgħux minn kliemhom; għalhekk huma ma keċċewhomx ’il barra, iżda laqgħu fosthom liż‑Żoramiti foqra li marru għandhom; u huma ħadu ħsiebhom, u libbsuhom, u tawhom artijiet biex jgħammru fihom; u huma daru bihom skont ħtiġijiethom.\n\n10 Issa dan ipprovoka liż‑Żoramiti tant li huma mtlew bil‑korla għan‑nies ta’ Għammon, u bdew jitħalltu mal‑Lamaniti biex jipprovokawhom ħalli huma wkoll jimtlew bil‑korla għalihom.\n\n11 U b’hekk iż‑Żoramiti u l‑Lamaniti bdew iħejju għal gwerra kontra n‑nies ta’ Għammon, kif ukoll kontra n‑Nefiti.\n\n12 U b’hekk ġiet fi tmiemha s‑sbatax‑il sena tas‑saltna tal‑imħallfin fuq il‑poplu ta’ Nefi.\n\n13 U n‑nies ta’ Għammon telqu mill‑art ta’ Ġerson, u ġew fl‑art ta’ Melek, u għamlu wisa’ fl‑art ta’ Ġerson għall‑armati tan‑Nefiti, biex ikunu jistgħu jiġġieldu mal‑armati tal‑Lamaniti u l‑armati taż‑Żoramiti; u b’dal‑mod ingħata bidu għal gwerra bejn il‑Lamaniti u n‑Nefiti, fit‑tmintax‑il sena tas‑saltna tal‑imħallfin; u rakkont tal‑gwerer tagħhom se jingħata aktar tard.\n\n14 U Alma, u Għammon, u ħuthom, kif ukoll iż‑żewġ ulied ta’ Alma reġgħu lura fl‑art ta’ Żaraħemla, wara li huma kienu strument f’idejn Alla li wasslu lil bosta Żoramiti għall‑indiema; u dawk kollha li twasslu għall‑indiema spiċċaw imkeċċijin minn arthom; iżda huma għandhom artijiet fejn jistgħu jgħammru fl‑art ta’ Ġerson, u huma qabdu f’idejhom l‑armi biex jiddefendu lilhom infushom, u lil marthom, u lil uliedhom, u l‑artijiet tagħhom.\n\n15 Issa Alma, li kien imnikket għall‑aħħar minħabba l‑ħażen tal‑poplu tiegħu, iva minħabba l‑gwerer, u t‑tixrid tad‑demm, u l‑ġlied li kien hemm fosthom; u peress li kien mar ixandar il‑kelma, jew aħjar intbagħat biex ixandar il‑kelma, fost in‑nies kollha li kien hemm f’kull belt; u peress li ra li n‑nies bdew iwebbsu qalbhom, u li bdew joffendu ruħhom minħabba r‑rigorożità tal‑kelma, sewwed qalbu bil‑kbir.\n\n16 Għalhekk, huwa ordna biex uliedu jinġabru flimkien, ħalli jkun jista’ jagħti ċerti struzzjonijiet lil kull wieħed minnhom, wieħed, wieħed, dwar il‑ħwejjeġ relatati mas‑sewwa. U aħna għandna rakkont tal‑kmandamenti li huwa tahom skont l‑istess annali tiegħu.\n\n", "alma 36": "Il‑kmandamenti ta’ Alma lil ibnu Ħelaman.\n\nJikkonsisti minn kapitlu 36 u 37.\n\n[center][font_size=26]Kapitlu 36[/font_size][/center]\n\n[i]Alma jixhed ma’ Ħelaman dwar il‑konverżjoni tiegħu wara li huwa ra anġlu—Hu esperjenza t‑tbatija ta’ ruħ indannata; hu sejjaħ isem Ġesù, u wara ġie mwieled minn Alla—Ruħu mtliet b’hena mill‑aktar ħelwa—Huwa ra qtajja’ ta’ anġli jfaħħru ’l Alla—Bosta konvertiti daqu dak li daq hu u raw dak li ra hu. Madwar 74 Q.K.[/i]\n\n1 Ibni, agħti widen għal kliemi; għax naħliflek, li diment li int tibqa’ tħares il‑kmandamenti ta’ Alla inti jkollok ir‑risq fl‑art.\n\n2 Nixtieqek tagħmel kif għamilt jien, li tiftakar fil‑jasar ta’ missirijietna; għax huma kienu fil‑jasar, u ħadd ma seta’ jeħlishom ħlief l‑Alla ta’ Abraham, u l‑Alla ta’ Iżakk, u l‑Alla ta’ Ġakobb; u bla dubju huwa ħelishom fil‑hemm tagħhom.\n\n3 U issa, O ibni Ħelaman, ara, int għadek f’żogħżitek, u għalhekk, nitolbok biex tisma’ kliemi u titgħallem minni; għax jiena naf li dawk kollha li jafdaw f’Alla jiġu sostnuti fl‑isfidi tagħhom, u fl‑inkwiet tagħhom, u fil‑hemm tagħhom, u se jiġu mgħollija ’l fuq fl‑aħħar jum.\n\n4 U ma rridekx taħseb li jien naf dan minħabba l‑għarfien tiegħi—naf dan mhux permezz ta’ dak li hu temporali iżda li hu spiritwali, mhux permezz tal‑moħħ karnali iżda permezz ta’ Alla.\n\n5 Issa, ara, jiena ngħidlek, li kieku ma ġejtx imwieled minn Alla ma kontx inkun naf dawn il‑ħwejjeġ; iżda Alla, permezz ta’ fomm l‑anġli mqaddsa tiegħu, żvela miegħi dawn il‑ħwejjeġ, u mhux għax kien jistħoqqli.\n\n6 Għax jien mort flimkien ma’ wlied Mosija, nipprova neqred il‑knisja ta’ Alla; għax ara, Alla bagħat l‑anġli mqaddsa tiegħu biex iwaqqfuna fi triqitna.\n\n7 U ara, huwa kellimna b’leħen iriegħed, u bdiet titheżżeż l‑art kollha taħt riġlejna; u aħna waqajna mal‑art, għax inħkimna mill‑biża’ tal‑Mulej.\n\n8 U ara, ġie leħen jgħidli: Qum. U jiena qomt u waqaft fuq riġlejja, u rajt quddiemi anġlu.\n\n9 U huwa qalli: Anke jekk inti trid li tinqered, tippruvax tkompli teqred il‑knisja ta’ Alla.\n\n10 U ġara li jien waqajt mal‑art; u għal tlett ijiem u tlett iljieli sħaħ ma stajtx niftaħ ħalqi, u lanqas ma stajt nuża riġlejja.\n\n11 U l‑anġlu qalli bosta ħwejjeġ oħra, li ħuti semgħuhom iżda jien ma smajthomx; għax meta jiena smajt il‑kliem—Anke jekk trid li inti tinqered, tippruvax tkompli teqred il‑knisja ta’ Alla—jiena tant inħkimt minn biża’ kbira u bqajt mistgħaġeb li kont se nispiċċa ninqered, li waqajt mal‑art u ma smajt xejn aktar.\n\n12 Iżda bdejt inħossni niġi ttorturat minn turment bla tmiem, għax ruħi ħassejtha tiġi tturmentata bl‑akbar qawwa minħabba d‑dnubiet kollha tiegħi.\n\n13 Iva, jiena ftakart dnubieti kollha u ħżuniti, li minħabba fihom kont qed niġi tturmentat permezz tal‑uġigħ tal‑infern; iva, jiena rajt li kont ħadtha kontra Alla, u li ma ħaristx il‑kmandamenti mqaddsa tiegħu.\n\n14 Iva, u jiena qtilt ħafna minn uliedu, jew inkella wassalthom għall‑qerda; iva, u f’kelma waħda kbir wisq kien il‑ħażen tiegħi, li l‑ħsieb biss li kelli mmur quddiem il‑preżenza ta’ Alla wassal biex ruħi ġiet itturmentata minn biża’ tant kbira u indeskrivibbli.\n\n15 Għax għidt bejni u bejn ruħi, mhux li kien kieku stajt niġi eżiljat u estint kemm fir‑ruħ u kemm fil‑ġisem, ħalli ma jkollix nittieħed biex nieqaf quddiem il‑preżenza ta’ Alla, biex jagħmel ħaqq minn għemili.\n\n16 U issa, għal tlett ijiem u tlett iljieli jiena kont itturmentat sewwasew bl‑uġigħ ta’ ruħ indannata.\n\n17 U ġara li hekk kif kont maħkum minn daqstant turment, hekk kif kont qed niġi tturmentat mill‑memorja tal‑ħafna dnubiet tiegħi, ara, ftakart ukoll li jien kont smajt lil missieri jħabbar lill‑poplu dwar il‑miġja ta’ wieħed jismu Ġesù Kristu, Iben Alla, biex ipatti għad‑dnubiet tad‑dinja.\n\n18 Issa, moħħi ggranfa ma’ dan il‑ħsieb, jiena tlabt f’qalbi: O Ġesù, Inti Bin Alla, ikollok ħniena minni, għax ninsab għaddej minn daqstant imrar, u ninsab imdawwar bil‑ktajjen eterni tal‑mewt.\n\n19 U issa, ara, meta f’moħħi feġġ dan il‑ħsieb, ma bqajtx niftakar aktar l‑uġigħ tiegħi; iva, ma bqajtx niġi ttormentat aktar bil‑memorja ta’ dnubieti.\n\n20 O, dik hena! u x’dawl tal‑għaġeb jiena rajt quddiemi; iva, ruħi mtliet b’hena li tisboq l‑uġigħ li ħassejt!\n\n21 Iva, jien ngħidlek, ibni, li ma jista’ jkun hawn xejn aktar skwiżit u aktar morr mill‑uġigħ tiegħi. Iva, u għal darb’oħra jiena ngħidlek, ibni, li mill‑banda l‑oħra, ma jista’ jkun hawn xejn aktar skwiżit u ħelu mill‑hena li ħassejt.\n\n22 Iva, għax jien niftakar li kont rajt, kif kien ra missierna Leħi, lil Alla bilqiegħda fuq it‑tron tiegħu, imdawwar bi qtajja’ bla għadd ta’ anġli, u huma bdew jgħannu u jfaħħru lil Alla tagħhom; iva, u ruħi xtaqet tkun fosthom.\n\n23 Iżda ara, riġlejja reġgħu kisbu saħħithom lura, u jien waqaft fuq saqajja, u għarraft lin‑nies li kont ġejt imwieled minn Alla.\n\n24 Iva, u minn dak iż‑żmien sal‑ġurnata tal‑lum, jiena ħdimt bla heda, biex inkun nista’ nwassal l‑erwieħ lejn l‑indiema; biex inkun nista’ nwassalhom ħalli jduqu l‑hena mill‑aktar kbira li minnha jiena doqt; biex ikunu jistgħu wkoll jiġu mwielda minn Alla, u jimtlew bl‑Ispirtu s‑Santu.\n\n25 Iva, u issa ara, O ibni, il‑Mulej verament jagħtini hena mill‑aktar kbira fil‑frott ta’ ħidmieti;\n\n26 Għax ara, grazzi għall‑kelma li huwa żvelali, ħafna kienu li ġew imwielda minn Alla, u daqu dak li doqt jien, u raw b’għajnejhom stess dak li rajt jien; għalhekk huma jafu dwar dawn il‑ħwejjeġ li jien tkellimt dwarhom, kif naf jiena issa; u l‑għarfien li jien għandi ġej minn Alla.\n\n27 U jiena ġejt sostnut qalb kull tip ta’ sfidi u nkwiet, iva, u qalb kull tip ta’ taħbit; iva, Alla ħelisni mill‑ħabs, u mill‑jasar, u mill‑mewt; iva, u jiena nafda fih, u hu xorta waħda jeħlisni.\n\n28 U jiena naf li hu sejjer iqajjimni fl‑aħħar jum, biex ngħammar miegħu fil‑glorja; iva, u jiena nibqa’ nfaħħru għal dejjem, għax huwa ħareġ lil missirijietna ’l barra mill‑Eġittu, u huwa bela’ lill‑Eġizzjani fil‑Baħar tal‑Qasab; u huwa mexxihom permezz tal‑qawwa tiegħu lejn l‑art imwiegħda; iva, u minn żmien għall‑ieħor huwa ħelishom mill‑eżilju u mill‑jasar.\n\n29 Iva, u huwa ħareġ ukoll lil missirijietna ’l barra mill‑art ta’ Ġerusalemm; u permezz tal‑qawwa ta’ dejjem tiegħu, minn żmien għall‑ieħor sal‑ġurnata tal‑lum huwa ħelishom ukoll mill‑eżilju u mill‑jasar; u jiena dejjem bqajt niftakar fil‑jasar tagħhom; iva, u intom ukoll għandkom tibqgħu tiftakru fil‑jasar tagħhom, kif għamilt jien.\n\n30 Iżda ara, ibni, dan mhux kollox; għax għandek tkun taf kif naf jien, li diment li int tibqa’ tħares il‑kmandamenti ta’ Alla inti jkollok ir‑risq fl‑art; u għandek tkun taf ukoll, li jekk inti ma tħarisx il‑kmandamenti ta’ Alla inti tispiċċa tinqata’ mill‑preżenza tiegħu. Issa dan huwa skont kelmtu.\n\n", "alma 37": "[center][font_size=26]Kapitlu 37[/font_size][/center]\n\n[i]Il‑pjanċi tal‑bronż u skrittura oħra ġew imħarsa biex iwasslu l‑erwieħ għas‑salvazzjoni—Il‑Ġarediti nqerdu minħabba ħżunithom—Il‑ġuramenti u l‑patti sigrieti tagħhom jeħtieġ li jinżammu mistura min‑nies—Ħudu parir mingħand il‑Mulej f’kulma tagħmlu—Hekk kif il‑Liahona kienet ta’ gwida għan‑Nefiti, bl‑istess mod il‑kelma ta’ Kristu tmexxi lill‑bnedmin lejn il‑ħajja ta’ dejjem. Madwar 74 Q.K.[/i]\n\n1 U issa, ibni Ħelaman, nordnalek biex tieħu għandek l‑annali li ġew fdati f’idejja;\n\n2 U nordnalek ukoll biex tikteb l‑istorja ta’ dan il‑poplu, kif għamilt jien, fuq il‑pjanċi ta’ Nefi, u dal‑ħwejjeġ kollha ħarishom b’mod sagru kif ħaristhom jiena, l‑istess kif għamilt jien; għax jeħtieġ li jiġu mħarsa għal għan għaqli.\n\n3 U dawn il‑pjanċi tal‑bronż, li fihom din l‑inċiżjoni, li fuqhom hemm il‑kitba tal‑iskrittura mqaddsa, li fihom l‑arblu tar‑razza ta’ missirijietna, sa mill‑qedem—\n\n4 Ara, ġie mbassar minn missirijietna, li huma għandhom jiġu mħarsa u jgħaddu minn ġenerazzjoni għall‑oħra, u li sejrin jiġu mħarsa u ppreservati permezz ta’ id il‑Mulej sakemm jiġu żvelati lil kull ġens, tribù, ilsien u poplu, ħalli huma jkunu jafu bil‑misteri li hemm fihom.\n\n5 U issa ara, jekk huma jiġu mħarsa jeħtieġ li jibqgħu jżommu d‑dija tagħhom; iva, u l‑istess il‑pjanċi kollha li fihom dik li hija kitba mqaddsa.\n\n6 Issa int taf taħseb li din mhi xejn ħlief bluha min‑naħa tiegħi; iżda ara, jiena ngħidlek, li permezz ta’ ħwejjeġ żgħar u sempliċi jiġu fis‑seħħ ħwejjeġ kbar; u ħafna drabi mezzi żgħar iħawdu l‑għorrief.\n\n7 U l‑Mulej Alla jaħdem permezz ta’ ċerti mezzi biex iġib fis‑seħħ l‑għanijiet kbar u eterni tiegħu; u permezz ta’ mezzi żgħar il‑Mulej iħawwad lill‑għorrief u jġib fis‑seħħ is‑salvazzjoni ta’ ħafna erwieħ.\n\n8 U s’issa, kien għerf f’Alla li dawn il‑ħwejjeġ għandhom jiġu mħarsa; għax ara, huma kabbru l‑għarfien ta’ dan il‑poplu, iva, u kkonvinċew lil ħafna dwar id‑drawwiet żbaljati tagħhom, u wassluhom għall‑għarfien ta’ Alla tagħhom għas‑salvazzjoni ta’ ruħhom.\n\n9 Iva, jiena ngħidlek, li kieku ma kienx għal dawn il‑ħwejjeġ li hawn f’dawn l‑annali, li jinsabu fuq dawn il‑pjanċi, Għammon u ħutu qatt ma kienu jikkonvinċu eluf u eluf ta’ Lamaniti dwar id‑drawwa żbaljata ta’ missirijiethom; iva, dawn l‑annali u kliemhom wassluhom għall‑indiema; jiġifieri, wassluhom għall‑għarfien tal‑Mulej Alla tagħhom, u biex huma jithennew f’Ġesù Kristu l‑Feddej tagħhom.\n\n10 U min jaf jekk forsi jistgħux ikunu l‑mezz li bih jitwasslu eluf u eluf minnhom, iva, kif ukoll eluf u eluf minn ħutna n‑Nefiti ta’ rashom iebsa, li bħalissa jinsabu jwebbsu qalbhom bid‑dnub u l‑ħażen, għall‑għarfien tal‑Feddej tagħhom?\n\n11 Issa dawn il‑misteri għadhom ma ġewx żvelati għalkollox lili; għalhekk m’iniex se nitkellem aktar dwarhom.\n\n12 Biżżejjed għalija li ngħid li huma qed jiġu mħarsa għal għan għaqli, liema għan jaf bih Alla; għax huwa jmexxi b’għaqal il‑ħidmiet kollha tiegħu, u l‑mogħdijiet tiegħu huma dritti, u l‑mixja tiegħu hija ċirkwit wieħed etern.\n\n13 O ftakar, ftakar, ibni Ħelaman, kemm huma stretti l‑kmandamenti ta’ Alla. U huwa qal: Jekk tħarsu l‑kmandamenti tiegħi intom ikollkom ir‑risq fl‑art—iżda jekk ma tħarisx il‑kmandamenti tiegħu tispiċċa tinqata’ mill‑preżenza tiegħu.\n\n14 U issa ftakar, ibni, li Alla fdalek f’idejk dawn il‑ħwejjeġ, li huma sagri, li hu żammhom sagri, u li se jħarishom u jippreservahom ukoll għal għan għaqli għalih, ħalli huwa jkun jista’ juri l‑qawwa tiegħu lil ġenerazzjonijiet futuri.\n\n15 U issa ara, permezz tal‑ispirtu tal‑profezija jiena ngħidlek li jekk inti tikser il‑kmandamenti ta’ Alla, ara, dawn il‑ħwejjeġ li huma sagri jittieħdu mingħandek permezz tal‑qawwa ta’ Alla, u int tingħata f’idejn Satana, ħalli jkun jista’ jgħarblek bħal karfa mar‑riħ.\n\n16 Iżda jekk inti tħares il‑kmandamenti ta’ Alla, u tuża dawn il‑ħwejjeġ sagri skont kif jordnalek il‑Mulej, (għax int għandek tikkonsulta lill‑Mulej f’kull ħaġa li għandha x’taqsam magħhom) ara, l‑ebda qawwa fid‑dinja jew fl‑infern ma tkun tista’ teħodhomlok, għax Alla għandu l‑qawwa li jwettaq dak kollu li jgħid.\n\n17 Għax huwa jwettaq il‑wegħdiet kollha li huwa se jagħmel miegħek, għax hu wettaq il‑wegħdiet li huwa għamel ma’ missirijietna.\n\n18 Għax huwa wiegħedhom li hu kien sejjer iħares dawn il‑ħwejjeġ għal għan għaqli għalih, ħalli jkun jista’ juri l‑qawwa tiegħu lil ġenerazzjonijiet futuri.\n\n19 U issa ara, għan wieħed huwa diġà wettqu, sewwasew ir‑restawrazzjoni ta’ eluf u eluf ta’ Lamaniti għall‑għarfien tal‑verità; u hu wera l‑qawwa tiegħu permezz tagħhom, u huwa jkompli juri l‑qawwa tiegħu permezz tagħhom lil ġenerazzjonijiet futuri; għalhekk huma se jkunu mħarsa.\n\n20 Għalhekk ibni Ħelaman, jiena nordnalek biex inti twettaq bir‑reqqa dak kollu li jiena għidt, u tħares bir‑reqqa il‑kmandamenti ta’ Alla kif inhuma miktubin.\n\n21 U issa, se nkellmek dwar dawk l‑erbgħa u għoxrin pjanċa, ara li tħarishom, ħalli l‑misteri u l‑għemejjel tad‑dlam, u l‑għemejjel sigrieti, jew l‑għemejjel sigrieti ta’ dawk in‑nies li ġew meqruda, ikunu jistgħu jiġu esposti ma’ dan il‑poplu; iva, il‑qtil u s‑serq kollu tagħhom, u l‑issakkeġġar tagħhom, u l‑ħażen kollu u l‑għemejjel mistkerrha kollha tagħhom, jiġu esposti ma’ dan il‑poplu; iva, u ara li tħares dawn l‑interpreti.\n\n22 Għax ara, il‑Mulej ra li dawn in‑nies bdew iwettqu l‑għemejjel tad‑dlam, iva, bdew iwettqu bil‑moħbi qtil u għemejjel mistkerrha; għalhekk il‑Mulej qal, jekk huma ma jindmux jeħtieġ li huma jinqerdu minn fuq wiċċ l‑art.\n\n23 U l‑Mulej qal: Lill‑qaddej tiegħi Gażelem se nħejjilu ġebla, li se tiddi d‑dawl meta tkun fid‑dlam, ħalli jien nkun nista’ niżvela lin‑niesi l‑qaddejja tiegħi, ħalli nkun nista’ niżvelalhom l‑għemejjel ta’ ħuthom, iva, l‑għemejjel sigrieti tagħhom, l‑għemejjel tad‑dlam tagħhom, u l‑ħażen u l‑għemejjel mistkerrha tagħhom.\n\n24 U issa, ibni, dawn l‑interpreti ġew imħejjija sabiex il‑kelma ta’ Alla tkun tista’ tiġi fis‑seħħ, meta huwa qal:\n\n25 Jiena noħroġ ’il barra mid‑dlam għad‑dawl l‑għemejjel sigrieti u mistkerrha tagħhom; u jekk huma ma jindmux jiena neqridhom minn fuq wiċċ l‑art; u noħroġ għad‑dawl is‑sigrieti u l‑għemejjel mistkerrha tagħhom, quddiem kull ġens li jiret l‑art minn issa ’l quddiem.\n\n26 U issa, ibni, qed naraw li huma ma nidmux; għalhekk huma spiċċaw biex inqerdu, u sa issa l‑kelma ta’ Alla ġiet fis‑seħħ; iva, l‑għemejjel mistkerrha u sigrieti tagħhom inħarġu ’l barra mid‑dlam u ġew żvelati lilna.\n\n27 U issa, ibni, jien nordnalek biex iżżomm misturin il‑ġuramenti u l‑patti kollha tagħhom, u l‑ftehim kollu tagħhom li huma parti mill‑għemejjel mistkerrha u sigrieti tagħhom; iva, u għandek iżżomm misturin minn dan il‑poplu s‑sinjali u l‑għeġubijiet kollha tagħhom, biex huma ma jkunux jafuhom, ma jmorrux b’xi mod jaqgħu fid‑dalma wkoll u jinqerdu.\n\n28 Għax ara, hawn saħta fuq din l‑art kollha, li dawk kollha li jwettqu l‑għemejjel tad‑dlam se jispiċċaw jinqerdu, skont il‑qawwa ta’ Alla, meta huma jkunu misjurin waħda sew; għalhekk jien nixtieq li dan il‑poplu ma jinqeridx.\n\n29 Għalhekk għandek iżżomm misturin minn dan il‑poplu dawn il‑pjanijiet sigrieti tal‑ġuramenti tagħhom u tal‑patti tagħhom, u magħhom għandek tiżvela biss il‑ħażen tagħhom u l‑qtil tagħhom u l‑għemejjel mistkerrha tagħhom; u għandek tgħallimhom sabiex jistmerru dan it‑tip ta’ ħażen u għemejjel mistkerrha u qtil; u għandek tgħallimhom ukoll li dawn in‑nies spiċċaw inqerdu minħabba l‑ħażen u l‑għemejjel mistkerrha u l‑qtil li wettqu.\n\n30 Għax ara, huma qatlu l‑profeti kollha tal‑Mulej li ġew fosthom biex ixandrulhom dwar ħżunithom; u d‑demm ta’ dawk li huma qatlu talab b’ħerqa lill‑Mulej Alla tagħhom biex issir vendetta minn dawk li kienu l‑qattiela tagħhom; u b’hekk Alla għamel ħaqq minn dawn kollha li wettqu l‑għemejjel tad‑dlam u għamlu parti minn alleanzi sigrieti.\n\n31 Iva, u misħuta tkun din l‑art għal dejjem ta’ dejjem għal dawk li jwettqu l‑għemejjel tad‑dlam u jagħmlu parti minn alleanzi sigrieti, fejn jispiċċaw jinqerdu, jekk huma ma jindmux qabel ma jkunu saru misjurin waħda sew.\n\n32 U issa, ibni, ftakar il‑kliem li jien għidtlek; tikxifx ma’ dan il‑poplu dawk il‑pjanijiet sigrieti, iżda għallimhom ikollhom mibegħda għal dejjem lejn id‑dnub u l‑ħażen.\n\n33 Xandrilhom l‑indiema, u l‑fidi fil‑Mulej Ġesù Kristu; għallimhom jumiljaw ruħhom u jkunu nies ta’ qalb ħelwa u umli; għallimhom jirreżistu kull tiġrib tax‑xitan, permezz tal‑fidi tagħhom fil‑Mulej Ġesù Kristu.\n\n34 Għallimhom biex qatt ma jixbgħu jagħmlu opri tajba, u jkunu nies ta’ qalb ħelwa u umli; għax dawn huma dawk li jsibu l‑mistrieħ għal ruħhom.\n\n35 O, ftakar, ibni, u tgħallem l‑għerf f’żogħżitek; iva, f’żogħżitek tgħallem ħares il‑kmandamenti ta’ Alla.\n\n36 Iva, u b’ħerqa itlob lil Alla ħalli hu jkun dejjem ta’ sosten għalik; iva, ara li kulma tagħmel tagħmlu għall‑Mulej, u kull fejn tmur tmur għall‑Mulej; iva, ara li ħsibijietek ikunu dejjem fil‑Mulej; iva, ara li fil‑fond ta’ qalbek ikollok għal dejjem lill‑Mulej.\n\n37 Ħu parir mingħand il‑Mulej f’dak kollu li tagħmel, u huwa jmexxik fit‑tajjeb; iva, meta tmur torqod billejl mur orqod għall‑Mulej, ħalli huwa jħarsek waqt li inti tkun rieqed; u meta tqum filgħodu ara li qalbek tkun mimlija gratitudni lejn Alla; u jekk tagħmel dan, inti tiġi mgħolli ’l fuq fl‑aħħar jum.\n\n38 U issa, ibni, għandi xi ħaġa xi ngħidlek dwar dik il‑ħaġa li missirijietna sejħulha globu, jew direttur—jew li missirijietna sejħulha Liahona, li tfisser, boxxla; u kien il‑Mulej li ħejjiha.\n\n39 U ara, m’hawn l‑ebda bniedem li kapaċi jaħdem xi ħaġa b’sengħa daqstant kbira. U ara, hi ġiet imħejjija biex turi lil missirijietna x’rotta kellhom jaqbdu waqt li jivvjaġġaw fid‑deżert.\n\n40 U kienet tiffunzjona għalihom skont il‑fidi tagħhom f’Alla; għalhekk, jekk huma kellhom il‑fidi li jemmnu li Alla seta’ jġiegħel l‑imgħażel jindikawlhom x’rotta kellhom jaqbdu, ara, hekk kien iseħħ; għalhekk huma, jum wara jum, kisbu dan il‑miraklu u bosta mirakli oħra permezz tal‑qawwa ta’ Alla.\n\n41 Madankollu, minkejja li dawn il‑mirakli seħħew permezz ta’ mezzi żgħar lilhom urewhom għemejjel tal‑għaġeb. Huma waqgħu fil‑għażż, u nsew jeżerċitaw il‑fidi tagħhom u jkunu diliġenti u b’hekk dawk l‑għemejjel tal‑għaġeb waqfu, u huma ma komplewx mexjin ’il quddiem fil‑vjaġġ tagħhom;\n\n42 Għalhekk, huma baqgħu fid‑deżert, jew ma qabdux l‑iqsar rotta, u spiċċaw intlaqtu mill‑ġuħ u l‑għatx, minħabba t‑trasgressjonijiet tagħhom.\n\n43 U issa, ibni, nixtieqek tifhem li dawn il‑ħwejjeġ għandhom ċertu simboliżmu; għaliex peress li missirijietna, minħabba l‑għażż tagħhom, ma taw l‑ebda widen għal din il‑boxxla (issa dawn il‑ħwejjeġ kienu temporali) huma ma kellhomx risq; l‑istess ngħidu għal ħwejjeġ li huma spiritwali.\n\n44 Għax ara, huwa daqstant faċli li tagħti widen għal kelma ta’ Kristu, li turik rotta dritta lejn l‑hena ta’ dejjem, kif kienet għal missirijietna meta taw widen għal din il‑boxxla, li kienet turihom rotta dritta lejn l‑art imwiegħda.\n\n45 U issa jiena ngħidlek, inti ma tara l‑ebda simbolu f’din il‑ħaġa? Għax sewwasew kif dan id‑direttur mexxa lil missirijietna, għax imxew mar‑rotta li huwa wriehom, lejn l‑art imwiegħda, bl‑istess mod kliem Kristu, jekk aħna nimxu wara r‑rotta li jurina, imexxina lil hinn minn dan il‑wied ta’ niket lejn art imwiegħda ferm aħjar.\n\n46 O ibni, la tħallix li naqgħu fil‑għażż minħabba l‑mod daqstant sempliċi; għaliex hekk ġralhom missirijietna; għax b’dal‑mod ġie mħejji għalihom, li jekk iħarsu lejh huma jgħixu; u l‑istess japplika għalina. Il‑mezz ġie mħejji għalina, u jekk aħna nħarsu lejh inkunu nistgħu ngħixu għal dejjem.\n\n47 U issa, ibni, ara li tieħdu ħsieb dawn il‑ħwejjeġ sagri, iva, ara li tħares lejn Alla u tgħix. Mur qalb dan il‑poplu u xandar il‑kelma, u kun meqjus. Saħħa ibni.\n\n", "alma 38": "Il‑kmandamenti ta’ Alma lil ibnu Xiblon.\n\nJikkonsisti minn kapitlu 38.\n\n[center][font_size=26]Kapitlu 38[/font_size][/center]\n\n[i]Xiblon kien ippersegwitat minħabba s‑sewwa—Is‑salvazzjoni tinsab fi Kristu, li huwa l‑ħajja u d‑dawl tad‑dinja—Rażżnu l‑passjonijiet kollha tagħkom. Madwar 74 Q.K.[/i]\n\n1 Ibni, agħti widen għal kliemi, għax jiena ngħidlek, l‑istess kif għidt lil Ħelaman, li diment li inti tibqa’ tħares il‑kmandamenti ta’ Alla inti jkollok ir‑risq fl‑art; u jekk ma tħarisx il‑kmandamenti ta’ Alla inti tispiċċa tinqata’ mill‑preżenza tiegħu.\n\n2 U issa, ibni, inħoss li verament għandi biex nithenna bik, minħabba l‑fermezza tiegħek u l‑fedeltà tiegħek lejn Alla; għax kif inti ilek miż‑żgħożija tiegħek tħares lejn il‑Mulej Alla tiegħek, bl‑istess mod nittama li inti tkompli tħares il‑kmandamenti tiegħu; għax imbierek hu dak li jibqa’ sħiħ sal‑aħħar.\n\n3 Jiena ngħidlek, ibni, li jiena ili nithenna bik, minħabba l‑fedeltà tiegħek u d‑diliġenza tiegħek, u l‑paċenzja u s‑sabar li inti wrejt mal‑poplu Żoramita.\n\n4 Għax jiena naf li inti kont tinsab fil‑jasar; iva, u naf ukoll li inti ġejt imħaġġar minħabba l‑kelma; u inti ġarrabt b’sabar dan kollu għax il‑Mulej kien miegħek; u inti issa taf li int ġejt meħlus mill‑Mulej.\n\n5 U issa ibni, Xiblon, nixtieqek iżżomm f’moħħok li diment li inti tibqa’ tafda f’Alla inti se tibqa’ tiġi meħlus mill‑isfidi tiegħek, u mill‑inkwiet tiegħek, u mit‑taħbit tiegħek, u inti tiġi mgħolli ’l fuq fl‑aħħar jum.\n\n6 Issa, ibni, ma rridekx taħseb li jien naf dawn il‑ħwejjeġ minħabba l‑għarfien tiegħi, iżda huwa l‑Ispirtu ta’ Alla li jinsab fija li jiżvelali dawn il‑ħwejjeġ; għax li kieku mhux għax ġejt imwieled minn Alla ma kontx inkun naf dawn il‑ħwejjeġ.\n\n7 Iżda ara, il‑Mulej fil‑ħniena kbira tiegħu bagħat l‑anġlu tiegħu biex iħabbarli li kelli nieqaf inwettaq l‑għemejjel tal‑qerda fost il‑poplu tiegħu; iva, u jiena rajt anġlu quddiem wiċċi, u hu tkellem miegħi, u leħnu kien bħar‑ragħad, u riegħed l‑art kollha.\n\n8 U ġara li jiena għaddejt tlett ijiem u tlett iljieli b’ruħi mifnija bl‑uġigħ u n‑niket; u fl‑ebda ħin, qabel ma jiena tlabt bil‑ħrara lill‑Mulej Ġesù Kristu għall‑ħniena, ma ksibt maħfra ta’ dnubieti. Iżda ara, jiena sejjaħtlu u ksibt il‑paċi f’ruħi.\n\n9 U issa, ibni, jien għidtlek dan biex tkun tista’ tikseb l‑għerf, ħalli tkun tista’ titgħallem minni li m’hawn l‑ebda mod jew mezz ieħor li permezz tiegħu l‑bniedem jista’ jsalva, għajr fi Kristu u permezz ta’ Kristu. Ara, huwa l‑ħajja u d‑dawl tad‑dinja. Ara, huwa l‑kelma tal‑verità u s‑sewwa.\n\n10 U issa, hekk kif inti bdejt tgħallem il‑kelma nixtieqek tkompli tgħallem; u nixtieqek tkun diliġenti u meqjus f’kull ħaġa.\n\n11 Ara li inti ma titkabbarx; iva, ara li ma toqgħodx tiftaħar bl‑għerf tiegħek, jew bil‑qawwa tiegħek.\n\n12 Kun ċar, iżda tkunx arroganti; u ara wkoll li trażżan il‑passjonijiet kollha tiegħek, ħalli tkun tista’ timtela bl‑imħabba; ara li ma toqgħodx titgħażżen.\n\n13 Titlobx kif jitolbu ż‑Żoramiti, għax inti rajt li huma jitolbu biex jisimgħuhom in‑nies, ħalli joqogħdu jfaħħruhom għall‑għerf tagħhom.\n\n14 Tgħidx: O Alla, inroddlok ħajr talli aħna aħjar minn ħutna; iżda minflok għid: O Mulej, aħfirli għall‑indenjità tiegħi, u ftakar f’ħuti bi ħniena—iva, stqarr l‑indenjità tiegħek quddiem Alla f’kull ħin.\n\n15 U jalla l‑Mulej iberiklek ruħek, u jilqak fis‑saltna tiegħu fl‑aħħar jum, biex hemm inti tgħammar fis‑sliem. Issa mur, ibni, u għallem il‑kelma lil dan il‑poplu. Kun meqjus. Ibni, saħħa.\n\n", "alma 39": "Il‑kmandamenti ta’ Alma lil ibnu Kurjantun.\n\nJikkonsisti minn kapitlu 39 sa 42.\n\n[center][font_size=26]Kapitlu 39[/font_size][/center]\n\n[i]Id‑dnub sesswali huwa għemil mistkerrah—Id‑dnubiet ta’ Kurjantun żammew liż‑Żoramiti milli jirċievu l‑kelma—Il‑fidwa ta’ Kristu hija retroattiva fejn tidħol is‑salvazzjoni tal‑fidili li ġew qabel seħħet. Madwar 74 Q.K.[/i]\n\n1 U issa, ibni, għandi xi ħaġa aktar xi ngħidlek milli għidt lil ħuk; għax ara, innotajt inti l‑fermezza ta’ ħuk, il‑fedeltà tiegħu u d‑diliġenza tiegħu fil‑ħarsien tal‑kmandamenti ta’ Alla? Ara, ma kienx huwa ta’ eżempju tajjeb għalik?\n\n2 Għax inti ma tajtx daqstant widen għal kliemi kif ta ħuk, fost il‑poplu Żoramita. Issa din hija l‑ħaġa li għandi kontra tiegħek; inti qagħadt tiftaħar bil‑qawwa tiegħek u bl‑għerf tiegħek.\n\n3 U dan mhux kollox, ibni. Int wettaqt dik li għalija kienet ħaġa mill‑aktar serja; għax inti abbandunajt il‑ministeru, u qsamt lejn l‑art ta’ Siron li taqa’ taħt il‑Lamaniti, biex mort tiġri wara Isabel iż‑żienja.\n\n4 Iva, hija serqet il‑qlub ta’ bosta; iżda għalik, ibni, din ma kenitx skuża. Inti missek iddedikajt lilek innifsek għall‑ministeru li bih ġejt fdat.\n\n5 Ma tafx, ibni, li dawn il‑ħwejjeġ huma mistkerrha f’għajnejn il‑Mulej; iva, l‑aktar mistkerrha fost id‑dnubiet kollha għajr għat‑tixrid tad‑demm innoċenti jew li wieħed jiċħad l‑Ispirtu s‑Santu?\n\n6 Għax ara, jekk inti tiċħad l‑Ispirtu s‑Santu meta qabel kien diġà jgħammar fik, u inti konxju li qed tiċħdu, ara, dan hu dnub li ma jinħafirx; iva, u kull min joqtol kontra d‑dawl u l‑għarfien ta’ Alla, mhux faċli għalih li jikseb maħfra; iva, jiena ngħidlek, ibni, li mhux faċli għalih li jikseb il‑maħfra.\n\n7 U issa, ibni, jalla li inti ma kontx ħati ta’ reat daqstant kbir. Jien mhux se noqgħod nitkellem dwar ir‑reati tiegħek, biex nittormenta ruħek, li kieku ma kienx għall‑ġid tiegħek.\n\n8 Għax ara, inti ma tistax taħbi r‑reati tiegħek minn Alla; u jekk inti ma tindimx huma se jkunu ta’ xhieda kontrik fl‑aħħar jum.\n\n9 Issa ibni, irridek li tindem u tabbanduna dnubietek, u la taqax aktar għall‑ġibdiet ta’ għajnejk, iżda iċħad lilek innifsek f’dan kollu; għax jekk inti ma tagħmilx dan int bl‑ebda mod ma tista’ tiret is‑saltna ta’ Alla. O, ftakar, u uri li int responsabbli, u iċħad lilek innifsek f’dawn il‑ħwejjeġ.\n\n10 U nordnalek li tieħu fuqek ir‑responsabbiltà li tmur tieħu parir mingħand ħutek akbar minnek f’dak li tagħmel; għax ara, inti għadek f’żogħżitek, u għandek bżonn li tkun sostnut minn ħutek. U agħti widen għall‑parir tagħhom.\n\n11 Tħallix lilek innifsek tiġi mmexxi minn xi ħaġa fiergħa u bla sens; tħallix li x‑xitan iwasslek biex għal darb’oħra jħajrek tmur wara dawk in‑nisa żienja u ħżiena. Ara, Ibni, f’liema ħażen kbir ġibthom liż‑Żoramiti; għax meta huma raw l‑imġieba tiegħek huma ma ridux jemmnu fi kliemi.\n\n12 U issa l‑Ispirtu tal‑Mulej qiegħed jgħidli: Lil uliedek ordnalhom biex jagħmlu t‑tajjeb; ma jmorrux iqarrqu bil‑qlub ta’ bosta u jwassluhom għall‑qerda; għalhekk qed nordnalek, ibni, fil‑biża’ ta’ Alla, biex ma tkomplix għaddej bi ħżunitek;\n\n13 Biex iddur lejn il‑Mulej b’moħħok kollu, u bil‑qawwa u s‑saħħa tiegħek kollha; biex ma tqarraqx aktar bil‑qlub u twassalhom biex jagħmlu l‑ħażen; iżda minflok terġa’ lura fosthom, u tistqarr ħtijietek u l‑ħażin li int wettaqt.\n\n14 Tfittixx il‑ġid materjali jew il‑frugħa ta’ din id‑dinja; għax ara, inti ma tista’ tieħu xejn miegħek.\n\n15 U issa, ibni, se ngħidlek xi ħaġa dwar il‑miġja ta’ Kristu. Ara, jiena ngħidlek, li huwa hu dak li żgur għandu jiġi biex ineħħi d‑dnubiet tad‑dinja; iva, huwa jiġi biex iwassal il‑bxara t‑tajba tas‑salvazzjoni lill‑poplu tiegħu.\n\n16 U issa, ibni, dan huwa l‑ministeru li għalih inti ġejt imsejjaħ, biex twassal din il‑bxara t‑tajba lil dan il‑poplu, biex moħħhom huma jħejju; jew aħjar biex huma jkunu jistgħu jiksbu s‑salvazzjoni, biex ikunu jistgħu jħejju moħħ uliedhom ħalli huma jisimgħu l‑kelma fil‑mument tal‑miġja tiegħu.\n\n17 U issa, ħa nserraħlek ftit moħħok dwar din il‑ħaġa. Ara, inti qed tissorprendi ruħek għalfejn dawn il‑ħwejjeġ għandhom ikunu magħrufa minn żmien daqshekk qabel. Ara, jiena ngħidlek, ruħ li qed tgħix bħalissa għal Alla mhijiex prezzjuża daqs ruħ li se tkun qed tgħix fi żmien il‑miġja tiegħu?\n\n18 Mhijiex ħaġa meħtieġa li l‑pjan tal‑fidwa jiġi żvelat lil dawn in‑nies kif ukoll lil uliedhom?\n\n19 Mhijiex ħaġa daqstant faċli għall‑Mulej li f’daż‑żmien jibgħat anġlu minn tiegħu biex iwassal il‑bxara t‑tajba lilna kif ukoll lil uliedna, daqs kemm hi wara ż‑żmien tal‑miġja tiegħu?\n\n", "alma 40": "[center][font_size=26]Kapitlu 40[/font_size][/center]\n\n[i]Kristu jġib fis‑seħħ il‑qawmien mill‑imwiet tal‑bnedmin kollha—Wara l‑mewt it‑twajbin imorru l‑ġenna u l‑ħżiena jmorru ’l barra fid‑dlam fejn hemm jibqgħu jistennew il‑jum tal‑qawmien tagħhom—F’jum il‑Qawmien kull ħaġa tiġi rrestawrata għall‑forma xierqa u perfetta tagħha. Madwar 74 Q.K.[/i]\n\n1 Issa ibni, għandi ftit ieħor xi ngħidlek; għax qed inħoss li inti qed tinkwieta dwar il‑qawmien mill‑imwiet.\n\n2 Ara, jien ngħidlek, li m’hemm l‑ebda qawmien mill‑imwiet—jew inkella, biex inpoġġiha mod ieħor, ngħidlek li dal‑ġisem mortali mhuwiex se jxidd fuqu ġisem immortali, dal‑ġisem imħassar mhuwiex se jxidd fuqu ġisem mhux imħassar—qabel iż‑żmien ta’ wara l‑miġja ta’ Kristu.\n\n3 Ara, huwa jġib fis‑seħħ il‑qawmien tal‑mejtin. Iżda ara, ibni, il‑qawmien mhux se jseħħ għalissa. Issa, jiena se niżvelalek misteru; madankollu, hemm bosta misteri li għadhom mistura, li ħadd ma jafhom ħlief Alla nnifsu. Iżda jiena se nkellmek dwar xi ħaġa li staqsejt lil Alla bil‑ħrara biex insir nafha—li tikkonċerna l‑qawmien mill‑imwiet.\n\n4 Ara, hemm żmien magħżul li fih kulħadd għandu jqum mill‑imwiet. Issa meta se jasal dan iż‑żmien ħadd ma jaf; iżda Alla jaf iż‑żmien li ġie magħżul.\n\n5 Issa, jekk il‑bnedmin humiex se jqumu mill‑imwiet f’darba waħda, jew jekk hux se jkun hemm it‑tieni darba, jew it‑tielet darba, ma tagħmilx differenza; għax Alla jaf dan kollu; u għalija biżżejjed li naf li hekk se jiġri—li hemm żmien magħżul li fih kulħadd se jqum mill‑imwiet.\n\n6 Issa jeħtieġ li jkun hemm perjodu ta’ żmien bejn il‑mument tal‑mewt u l‑mument tal‑qawmien.\n\n7 U issa, xi ngħidu dwar dak li se jiġri minn ruħ il‑bnedmin mill‑mument tal‑mewt saż‑żmien magħżul għall‑qawmien?\n\n8 Issa jekk hux se jkun hemm aktar minn żmien magħżul wieħed li fih il‑bnedmin sejrin iqumu ma tagħmilx differenza; għax mhux kulħadd se jmut fl‑istess ħin, u dil‑ħaġa ma tagħmilx differenza; kollox hu bħallikieku jum wieħed għal Alla, u ż‑żmien huwa biss kejl għall‑bnedmin.\n\n9 Għalhekk, hemm żmien magħżul għall‑bnedmin li fih huma għandhom iqumu mill‑imwiet; u hemm perjodu ta’ żmien bejn il‑mument tal‑mewt u l‑qawmien. U issa, dwar dan il‑perjodu ta’ żmien, x’se jiġri minn ruħ il‑bnedmin hija l‑ħaġa li jien staqsejt lil Alla bil‑ħrara biex insir naf; u dan huwa dak li jiena naf.\n\n10 U meta jasal iż‑żmien fejn kulħadd iqum, hemmhekk huma jsiru jafu li Alla jaf iż‑żminijiet kollha magħżula għall‑bniedem.\n\n11 Issa, rigward l‑istat tar‑ruħ bejn il‑mewt u l‑qawmien—Ara, ġie żvelat lili permezz ta’ anġlu, li l‑ispirti tal‑bnedmin kollha, hekk kif iħallu lil dan il‑ġisem mortali, iva, l‑ispirti tal‑bnedmin kollha, kemm jekk kienu twajbin u kemm jekk kienu ħżiena, jittieħdu d‑dar għand dak Alla li tahom il‑ħajja.\n\n12 U mbagħad jiġri, li l‑ispirti ta’ dawk li huma twajbin jintlaqgħu fi stat ta’ hena, li jissejjaħ ġenna, stat ta’ mistrieħ, stat ta’ paċi, fejn huma jistrieħu mill‑inkwiet kollu tagħhom u minn dak kollu li jtaqqalhom, u min‑niket kollu tagħhom.\n\n13 U mbagħad jiġri li l‑ispirti tal‑ħżiena, iva, dawk li jagħmlu l‑ħażen—għax ara, huma m’għandhom l‑ebda parti jew sehem mill‑Ispirtu tal‑Mulej; għax ara, huma għażlu li jwettqu għemejjel ħżiena minflok tajbin; għalhekk l‑ispirtu tax‑xitan daħal fihom, u ħa f’idejh darhom—u dawn sejrin jinxteħtu ’l barra fid‑dlam; hemmhekk se jkun hemm biki, u tinwiħ, u tgħażżiż tas‑snien, u dan minħabba ħżunithom, fejn huma ġew meħudin fil‑jasar skont ir‑rieda tax‑xitan.\n\n14 Issa dan hu l‑istat ta’ ruħ il‑ħżiena, iva, fid‑dlam, u fi stat ta’ stennija terribbli u tal‑biżà li sejrin jintlaqtu mill‑ħuġġieġa nar tal‑korla ta’ Alla; għalhekk huma jibqgħu f’dan l‑istat, kif it‑twajbin jibqgħu fil‑ġenna, sa żmien il‑qawmien tagħhom.\n\n15 Issa, hemm xi wħud li fehmu li dan l‑istat ta’ hena u dan l‑istat ta’ miżerja tar‑ruħ, qabel il‑qawmien mill‑imwiet, kien l‑ewwel qawmien. Iva, nammetti li seta’ ġie deskritt bħala qawmien mill‑imwiet, it‑tluq mill‑ġisem tal‑ispirtu jew tar‑ruħ u l‑kunsinna tagħhom għall‑hena jew għall‑miżerja, skont il‑kliem li ntqal.\n\n16 U ara, intqal ukoll, li hemm l‑ewwel qawmien, il‑qawmien ta’ dawk kollha li kienu, jew li huma, jew li għad ikunu, sewwasew sal‑qawmien ta’ Kristu mill‑imwiet.\n\n17 Issa, ma naħsbux li dan l‑ewwel qawmien, li tkellimna dwaru b’dan il‑mod, jista’ jkun il‑qawmien ta’ ruħhom u l‑kunsinna tagħha għall‑hena jew il‑miżerja. Żgur intom ma taħsbux li t‑tifsira hija din.\n\n18 Ara, jiena ngħidlek, Le; iżda dan ifisser l‑għaqda mill‑ġdid tar‑ruħ mal‑ġisem, ta’ dawk kollha minn żmien Adam sa żmien il‑qawmien ta’ Kristu.\n\n19 Issa, jekk ir‑ruħ u l‑ġisem ta’ dawk li semmejna humiex se jingħaqdu mill‑ġdid flimkien fl‑istess żmien, kemm il‑ħżiena kif ukoll it‑twajbin, ma nistax ngħid; biżżejjed li ngħid li lkoll kemm huma se jqumu; jew, fi kliem ieħor, il‑qawmien tagħhom se jiġi fis‑seħħ qabel il‑qawmien ta’ dawk li se jmutu wara l‑qawmien ta’ Kristu.\n\n20 Issa, ibni, mhux qed ngħid li l‑qawmien tagħhom se jseħħ mal‑qawmien ta’ Kristu; iżda ara, l‑opinjoni tiegħi hi li r‑ruħ u l‑ġisem tat‑twajbin jingħaqdu mill‑ġdid flimkien, fi żmien il‑qawmien ta’ Kristu, u t‑tlugħ tiegħu fis‑sema.\n\n21 Iżda jekk dan hux se jseħħ waqt il‑qawmien tiegħu jew wara, ma nistax ngħid; iżda li nista’ ngħid hu dan, li hemm perjodu ta’ żmien bejn il‑mewt u l‑qawmien tal‑ġisem, u hemm stat fejn ir‑ruħ tkun fil‑hena jew fil‑miżerja saż‑żmien magħżul minn Alla fejn il‑mejtin sejrin iqumu, u jingħaqdu mill‑ġdid, kemm ir‑ruħ u kemm il‑ġisem, u jinġiebu ħalli jieqfu quddiem Alla, u jsir ħaqq minnhom skont għemilhom.\n\n22 Iva, dan iġib fis‑seħħ ir‑restawrazzjoni ta’ dawk il‑ħwejjeġ li dwarhom tkellmu l‑profeti.\n\n23 Ir‑ruħ se tiġi rrestawrata mal‑ġisem, u l‑ġisem mar‑ruħ; iva, u r‑riġlejn u l‑ġogi kollha se jiġu rrestawrati ma’ ġisimhom; iva, lanqas xagħra waħda mir‑ras mhu se tintilef; iżda kollox se jiġi rrestawrat għall‑forma xierqa u perfetta tiegħu.\n\n24 U issa, ibni, din hija r‑restawrazzjoni li dwarha tkellmu l‑profeti—\n\n25 Imbagħad it‑twajbin sejrin jiddu fis‑saltna ta’ Alla.\n\n26 Iżda ara, mewt orribbli se tolqot lill‑ħżiena; għax huma jmutu f’dak li għandu x’jaqsmu mas‑sewwa; għax huma mniġġsa, u l‑ebda ħaġa mniġġsa ma tista’ tiret is‑saltna ta’ Alla; iżda huma jinxteħtu ’l barra, u jiġu mgħoddija biex igawdu frott ħidmiethom jew għemilhom, li kien ħażin; u huma jixorbu minn tazza morra sa qiegħha.\n\n", "alma 41": "[center][font_size=26]Kapitlu 41[/font_size][/center]\n\n[i]Fil‑Qawmien il‑bnedmin se jitqajmu għal stat ta’ hena bla tmiem jew miżerja bla tmiem—Il‑ħażen qatt ma kien ferħ—Il‑bnedmin karnali jinsabu fid‑dinja mingħajr Alla—Fir‑Restawrazzjoni kull persuna tirċievi mill‑ġdid il‑karatteristiċi u l‑kwalitajiet li tkun kisbet fil‑ħajja mortali. Madwar 74 Q.K.[/i]\n\n1 U issa, ibni, għandi xi ħaġa xi ngħid dwar ir‑restawrazzjoni li tkellimt dwarha qabel; għax ara, xi wħud għawġu kemm felħu l‑iskrittura, u minħabba f’hekk spiċċaw intilfu. U nista’ nara li inti wkoll ilek tinkwieta mhux ħażin dwar dil‑ħaġa. Iżda ara, ħalli nispjegahielek.\n\n2 Jiena ngħidlek, ibni, li l‑pjan tar‑restawrazzjoni huwa meħtieġ skont il‑ġustizzja ta’ Alla; għax hemm bżonn li kollox jerġa’ lura għall‑ordni xierqa tiegħu. Ara, huwa meħtieġ u ġust, skont il‑qawwa u l‑qawmien ta’ Kristu, li ruħ il‑bniedem terġa’ tingħaqad ma’ ġisimha, u li kull parti tal‑ġisem terġa’ lura f’postha.\n\n3 U fejn tidħol il‑ġustizzja ta’ Alla huwa meħtieġ li l‑bnedmin isir ħaqq minnhom skont għemilhom; u jekk f’dil‑ħajja għemilhom kien tajjeb, u x‑xewqat ta’ qalbhom kienu tajbin, huma wkoll, fl‑aħħar jum, jerġgħu lura għal dak li hu tajjeb.\n\n4 U jekk għemilhom kien ħażin huma jitreġġgħu lura għall‑ħażen. Għalhekk, kollox jerġa’ lura għall‑ordni xierqa tiegħu, kull ħaġa għall‑istruttura naturali tagħha—il‑mortalità titqajjem għall‑immortalità, it‑taħsir għan‑nuqqas ta’ taħsir—kull ħaġa se titqajjem għal hena bla tmiem biex tiret is‑saltna ta’ Alla, jew għal miżerja bla tmiem biex tiret is‑saltna tax‑xitan, waħda fuq naħa, u l‑oħra fuq naħa oħra—\n\n5 Wieħed jiġi mqajjem għall‑ferħ skont ix‑xewqat tiegħu ta’ ferħ, jew għat‑tajjeb, skont ix‑xewqat tiegħu ta’ tjubija; u l‑ieħor għall‑ħażen skont ix‑xewqat tiegħu ta’ ħażen; għax peress li huwa xtaq iwettaq il‑ħażen il‑jum kollu mela għalhekk huwa se jikseb il‑premju ta’ ħażen tiegħu hekk kif jasal il‑lejl.\n\n6 U mill‑banda l‑oħra jiġri l‑istess ħaġa. Jekk huwa nidem minn dnubietu, u xtaq dak li huwa sewwa sal‑aħħar ta’ ħajtu, bl‑istess mod huwa jikseb dak li huwa sewwa bħala l‑premju.\n\n7 Dawn huma dawk li ġew mifdijin mill‑Mulej; iva, dawn huma dawk li jinħarġu, li jinħelsu minn dak il‑lejl ta’ dlam bla tmiem; u għalhekk huma jew jibqgħu weqfin jew inkella jaqgħu; għax ara, huma l‑imħallfin tagħhom stess, jekk jagħmlux it‑tajjeb jew il‑ħażin.\n\n8 Issa, id‑digrieti ta’ Alla ma jinbidlux; għalhekk, it‑triq tinsab imħejjija biex kull min irid jista’ jimxi fiha u jsalva.\n\n9 U issa ara, ibni, tażżardax toffendi għal darb’oħra lil Alla tiegħek fuq dawk il‑punti ta’ duttrina li dwarhom s’issa ażżardajt li tidneb.\n\n10 Ara taħseb, għax kien hemm min tkellem dwar ir‑restawrazzjoni, li inti se tgħaddi mid‑dnub għall‑ferħ. Ara, jiena ngħidlek, li l‑ħażen qatt ma kien ferħ.\n\n11 U issa, ibni, il‑bnedmin kollha li jinsabu fi stat naturali, jew aħjar, fi stat karnali, għaddejjin minn ħafna mrar, u jinsabu fil‑jasar tal‑ħażen; huma jinsabu fid‑dinja mingħajr Alla, u ħaduha kontra n‑natura ta’ Alla; għalhekk, huma jinsabu fi stat li jmur kontra n‑natura tal‑ferħ.\n\n12 U issa ara, it‑tifsira tal‑kelma restawrazzjoni hi li taqbad xi ħaġa mill‑istat naturali tagħha u tpoġġiha fi stat mhux naturali, jew tpoġġiha fi stat li jmur kontra n‑natura tagħha?\n\n13 O, ibni, dan mhux il‑każ; iżda t‑tifsira tal‑kelma restawrazzjoni hi li l‑ħażen terġa’ ġġibu lura għall‑ħażen, jew il‑karnali għall‑karnali, jew l‑imxajtan għall‑imxajtan—it‑tajjeb għal dak li hu tajjeb; is‑sewwa għal dak li hu sewwa; il‑ġust għal dak li hu ġust; il‑ħanin għal dak li hu ħanin.\n\n14 Għalhekk, ibni, ara li tkun ħanin ma’ ħutek; imxi magħhom b’ġustizzja, agħmel ħaqq bis‑sewwa, u agħmel dejjem il‑ġid; u jekk tagħmel dan kollu inti tikseb il‑premju li ħaqqek; iva, tintradd lura lilek mill‑ġdid il‑ħniena; iva, tintradd lura lilek mill‑ġdid il‑ġustizzja; iva, jintradd lura lilek mill‑ġdid ġudizzju ġust; u inti tiġi ppremjat mill‑ġdid bis‑sewwa.\n\n15 Għax dak li inti tibgħat jerġa’ jiġi lura għandek, u jiġi rrestawrat; għalhekk, il‑kelma restawrazzjoni tikkundanna b’mod aktar sħiħ lill‑midneb, u ma tiġġustifikah bl‑ebda mod.\n\n", "alma 42": "[center][font_size=26]Kapitlu 42[/font_size][/center]\n\n[i]Il‑ħajja mortali hija żmien ta’ prova li fih il‑bniedem ikollu ċans li jindem u jaqdi lil Alla—Il‑Waqgħa ġabet fuq l‑umanità kollha l‑mewt temporali u spiritwali—Il‑fidwa tasal permezz tal‑indiema—Alla nnifsu jpatti għad‑dnubiet tad‑dinja—Il‑ħniena hija għal dawk li jindmu—L‑oħrajn kollha huma suġġett għall‑ġustizzja ta’ Alla—Il‑ħniena tasal minħabba l‑Espjazzjoni—Huwa biss dak li jindem verament li jsalva. Madwar 74 Q.K.[/i]\n\n1 U issa, ibni, qed nara li hemm xi ħaġa oħra li qed tinkwetak, li ma tistax tifhem—li tikkonċerna l‑ġustizzja ta’ Alla fil‑kastig tal‑midneb; għax inti taħseb li hija inġustizzja li l‑midneb ikollu jgħaddi għal stat ta’ miżerja.\n\n2 Issa ara, ibni, ħa nispjegalek dil‑ħaġa. Għax ara, wara li l‑Mulej Alla keċċa lill‑ewwel ġenituri tagħna ’l barra mill‑ġnien tal‑Għeden, biex jaħdmu l‑art, li minnha ġew magħmula—iva, huwa ħareġ ’il barra lill‑bniedem, u qiegħed kerubin fin‑naħa tal‑lvant tal‑ġnien tal‑Għeden, u sejf tan‑nar iżiġġ li kien idur dawramejt, sabiex iħarsu s‑siġra tal‑ħajja—\n\n3 Issa, qed naraw li l‑bniedem sar bħal Alla, jaf it‑tajjeb u l‑ħażin; u biex ma jmurx imedd idu u jieħu wkoll mis‑siġra tal‑ħajja, u jiekol u jgħix għal dejjem, il‑Mulej Alla poġġa kerubin u s‑sejf tan‑nar iżiġġ, ħalli ma jkunx jista’ jiekol mill‑frott—\n\n4 U b’hekk naraw, li l‑bniedem ġie mogħti żmien biex fih huwa jindem, iva, żmien ta’ prova, żmien biex jindem u jaqdi lil Alla.\n\n5 Għax ara, kieku Adam medd idu minnufih u kiel mis‑siġra tal‑ħajja, huwa kien jgħix għal dejjem, skont il‑kelma ta’ Alla, u ma kien ikollu l‑ebda żmien biex jindem; iva, u l‑kelma ta’ Alla kienet tkun ukoll għal xejn, u l‑pjan il‑kbir tas‑salvazzjoni kien jinżamm milli jiġi fis‑seħħ.\n\n6 Iżda ara, il‑bniedem kien iddestinat li jmut—għalhekk, hekk kif huma ġew mifrudin mis‑siġra tal‑ħajja huma se jiġu mifrudin minn wiċċ l‑art—u l‑bniedem spiċċa mitluf għal dejjem, iva, huma saru bnedmin mitlufa.\n\n7 U issa, permezz ta’ dan qed tara li l‑ewwel ġenituri tagħna nqatgħu kemm temporalment kif ukoll spiritwalment mill‑preżenza tal‑Mulej; u b’hekk naraw li huma saru suġġett li jimxu wara r‑rieda tagħhom stess.\n\n8 Issa ara, ma kienx jaqbel li l‑bniedem jinħeles minn din il‑mewt temporali, għax dan kien jispiċċa jġib fix‑xejn il‑pjan kbir ta’ ferħ.\n\n9 Għalhekk, hekk kif ir‑ruħ ma tista’ qatt tmut, u l‑waqgħa ġabet fuq l‑umanità kollha mewt spiritwali kif ukoll temporali, jiġifieri, huma spiċċaw biex inqatgħu mill‑preżenza tal‑Mulej, kien hemm bżonn li l‑umanità tinħeles minn din il‑mewt spiritwali.\n\n10 Għalhekk hekk kif intrinsikament huma saru karnali, senswali, u mxajtna, dan l‑istat ta’ prova sar għalihom stat fejn huma setgħu iħejju lilhom infushom; sar stat ta’ prova.\n\n11 U issa ftakar, ibni, li kieku ma kienx għall‑pjan tal‑fidwa, (ejja nassumu li ma kienx jeżisti) hekk kif huma jmutu, ruħhom kienet tkun miżerabbli, għax huma jkunu nqatgħu mill‑preżenza tal‑Mulej.\n\n12 U issa, ma kien hemm l‑ebda mod kif il‑bniedem seta’ jinħeles minn dan l‑istat mitluf, li l‑bniedem ġab fuqu stess minħabba d‑diżubbidjenza tiegħu.\n\n13 Għalhekk, skont il‑ġustizzja, il‑pjan tal‑fidwa seta’ jiġi fis‑seħħ biss bil‑kundizzjoni li l‑bnedmin jindmu f’dan l‑istat ta’ prova, iva, f’dan l‑istat ta’ tħejjija; għax li ma kienx għal dawn il‑kundizzjonijiet, il‑ħniena ma kenitx tkun effettiva sakemm ma ġġibx fix‑xejn il‑ħidma tal‑ġustizzja. Issa l‑ħidma tal‑ġustizzja ma tistax tinġieb fix‑xejn; għax jekk jiġri dan, Alla ma jibqax Alla.\n\n14 U hekk naraw li l‑umanità kollha spiċċat mitlufa, u huma spiċċaw f’idejn il‑ġustizzja; iva, il‑ġustizzja ta’ Alla, li wasslithom biex jinqatgħu għal dejjem mill‑preżenza tiegħu.\n\n15 U issa, il‑pjan ta’ ħniena seta’ jiġi fis‑seħħ biss jekk tiġi fis‑seħħ espjazzjoni; għalhekk Alla nnifsu patta għad‑dnubiet tad‑dinja, biex iġib fis‑seħħ il‑pjan ta’ ħniena, ħalli jissodisfa t‑talbiet tal‑ġustizzja, biex Alla jkun jista’ jkun Alla perfett u ġust, kif ukoll Alla ħanin.\n\n16 Issa, il‑bnedmin ma setgħux jiksbu l‑indiema jekk l‑ewwel ma jkunx hemm kastig, li kien ukoll etern kif se tkun il‑ħajja tar‑ruħ, imqiegħed f’oppożizzjoni għall‑pjan ta’ ferħ, li kien etern ukoll daqs il‑ħajja tar‑ruħ.\n\n17 Issa, kif jista’ bniedem jindem jekk huwa ma jidnibx? Kif jista’ jidneb jekk ma jkunx hemm l‑ebda liġi? Kif jista’ jkun hemm liġi jekk ma jkunx hemm kastig?\n\n18 Issa, kien hemm kastig marbut ma’ liġi ġusta li ngħatat, li wasslet biex il‑bniedem ikollu rimors tal‑kuxjenza.\n\n19 Issa, li kieku ma ngħatat l‑ebda liġi—jekk bniedem qatel għandu jingħata l‑mewt—hu jħossu mbeżża’ li se jispiċċa jmut jekk huwa joqtol?\n\n20 Kif ukoll, li kieku ma ngħatat l‑ebda liġi kontra d‑dnub il‑bnedmin ma kenux jibżgħux jidinbu.\n\n21 U li kieku ma ngħatat l‑ebda liġi, jekk il‑bnedmin jidinbu, x’setgħet tagħmel il‑ġustizzja, kif ukoll il‑ħniena, peress li huma ma kien ikollhom l‑ebda jedd fuq il‑ħlejqa?\n\n22 Iżda ġiet mogħtija liġi, u magħha hemm marbut kastig, u ngħatat l‑indiema; liema ndiema l‑ħniena taċċetta; altrimenti, il‑ġustizzja tieħu f’idejha l‑ħlejqa u tesegwixxi l‑liġi, u l‑liġi timponi l‑kastig; jekk dan ma jseħħx, l‑għemejjel tal‑ġustizzja jiġu fix‑xejn, u Alla ma jibqax aktar Alla.\n\n23 Iżda Alla ma jieqafx ikun Alla, u l‑ħniena tieħu lil dak li jindem f’idejha, u l‑ħniena tasal minħabba l‑espjazzjoni; u l‑espjazzjoni ġġib fis‑seħħ il‑qawmien mill‑imwiet; u l‑qawmien mill‑imwiet jieħu lura lill‑bnedmin fil‑preżenza ta’ Alla; u b’hekk huma jerġgħu lura fil‑preżenza tiegħu, biex isir ħaqq minnhom skont għemilhom, skont il‑liġi u l‑ġustizzja.\n\n24 Għax ara, il‑ġustizzja teżerċita t‑talbiet kollha tagħha, u l‑ħniena tieħu f’idejha lil dawk kollha li huma tagħha; u b’hekk, ħadd għajr dak li jindem verament ma jsalva.\n\n25 X’taħseb, li l‑ħniena tista’ ċċaħħad il‑ġustizzja? Jiena ngħidlek, Le; bl‑ebda mod. Jekk jiġri hekk, Alla ma jibqax Alla.\n\n26 U b’hekk Alla jġib fis‑seħħ l‑għanijiet kbar u eterni tiegħu, li ġew imħejjija sa mill‑ħolqien tad‑dinja. U b’hekk tiġi fis‑seħħ is‑salvazzjoni u l‑fidwa tal‑bnedmin, kif ukoll il‑qerda u l‑miżerja tagħhom.\n\n27 Għalhekk, O ibni, kull min irid jiġi jista’ jiġi u jixrob b’xejn mill‑ilma tal‑ħajja; u kull min ma jridx jiġi mhuwiex obbligat li jiġi; iżda fl‑aħħar jum jingħata lura lilu skont għemilu.\n\n28 Jekk huwa kellu x‑xewqa li jagħmel il‑ħażin, u f’ħajtu ma nidimx, huwa se jirċievi lura l‑ħażen, skont ir‑restawrazzjoni ta’ Alla.\n\n29 U issa, ibni, nixtieq li ma tħallix aktar dawn il‑ħwejjeġ jinkwetawk, u ħalli dnubietek biss jinkwetawk, b’inkwiet li jwasslek biex inti tindem.\n\n30 O ibni, nixtieq li inti ma tiċħadx aktar il‑ġustizzja ta’ Alla. Tippruvax tiskuża ruħek bl‑ebda mod minħabba dnubietek, billi tiċħad il‑ġustizzja ta’ Alla; iżda ara li tħalli l‑ġustizzja ta’ Alla, u l‑ħniena tiegħu, u s‑sabar tiegħu jaħdmu bi sħiħ f’qalbek; u ara li dan iwasslek b’umiltà sat‑trab.\n\n31 U issa, O ibni, inti ġejt imsejjaħ minn Alla biex ixxandar il‑kelma lil dan il‑poplu. U issa, ibni, mur u xandar il‑kelma bil‑verità u l‑għaqal, ħalli tkun tista’ twassal l‑erwieħ għall‑indiema, ħalli l‑pjan ta’ ħniena jkollu l‑jedd jeħodhom f’idu. U jalla Alla jroddlok skont kliemi. Ammen.\n\n", "alma 43": "[center][font_size=26]Kapitlu 43[/font_size][/center]\n\n[i]Alma u wliedu jxandru l‑kelma—Iż‑Żoramiti u dissidenti Nefiti oħra jsiru Lamaniti—Il‑Lamaniti jmorru għall‑gwerra kontra n‑Nefiti—Moroni jarma lin‑Nefiti b’armatura protettiva—Il‑Mulej jiżvela ma’ Alma l‑istrateġija tal‑Lamaniti—In‑Nefiti jiddefendu d‑djar, il‑libertà, il‑familji, u r‑reliġjon tagħhom—L‑armati ta’ Moroni u Leħi jiċċirkondaw lil‑Lamaniti. Madwar 74 Q.K.[/i]\n\n1 U issa ġara li wlied Alma marru fost in‑nies, biex ixandrulhom il‑kelma. U anke l‑istess Alma, ma setax jistrieħ, u huwa mar ukoll.\n\n2 Issa m’għandna għalfejn ngħidu xejn aktar dwar il‑predikazzjoni tagħhom, għajr li huma xandru l‑kelma, u l‑verità, skont l‑ispirtu tal‑profezija u r‑rivelazzjoni; u huma xandru skont l‑ordni mqaddsa ta’ Alla li permezz tagħha ġew imsejħin.\n\n3 U issa se nerġa’ lura għal rakkont tal‑gwerer bejn in‑Nefiti u l‑Lamaniti, fis‑sena tmintax tas‑saltna tal‑imħallfin.\n\n4 Għax araw, ġara li ż‑Żoramiti saru Lamaniti; għalhekk, fil‑bidu tas‑sena tmintax il‑poplu Nefita ra li l‑Lamaniti kienu sejrin jaħbtu għalihom; għalhekk huma bdew iħejju għall‑gwerra; iva, huma ġabru flimkien l‑armati tagħhom fl‑art ta’ Ġerson.\n\n5 U ġara li l‑Lamaniti ġew bl‑eluf tagħhom; u huma ġew fl‑art ta’ Antjonu, li hija l‑art taż‑Żoramiti; u l‑mexxej tagħhom kien raġel jismu Żeraħemna.\n\n6 U issa, peress li l‑Għamalekin, fihom infushom, kellhom aktar tendenza li jwettqu l‑ħażen u joqtlu mil‑Lamaniti, għalhekk, Żeraħemna ħatar kap kmandanti fuq il‑Lamaniti, u huma kienu kollha Għamalekin u Żoramiti.\n\n7 Issa hu għamel dan biex ikun jista’ jippreserva l‑mibegħda li kellhom lejn in‑Nefiti, ħalli jkun jista’ jġibhom taħt il‑kontroll tiegħu biex b’hekk iġib fis‑seħħ l‑għanijiet tiegħu.\n\n8 Għax araw, l‑għanijiet tiegħu kienu li jipprovoka lil‑Lamaniti ħalli jeħduha kontra n‑Nefiti; huwa għamel dan biex ikun jista’ jusurpa setgħa kbira fuqhom, kif ukoll biex ikun jista’ jikseb is‑setgħa fuq in‑Nefiti billi jitfagħhom fil‑jasar.\n\n9 U issa l‑intenzjoni tan‑Nefiti kienet li jsostnu lil artijiethom, u lil djarhom, u lil marthom, u lil uliedhom, ħalli jkunu jistgħu jħarsuhom minn idejn l‑għedewwa tagħhom; kif ukoll biex ikunu jistgħu jħarsu d‑drittijiet tagħhom u l‑privileġġi tagħhom, iva, kif ukoll il‑libertà tagħhom, ħalli jkunu jistgħu jqimu lil Alla skont ix‑xewqat tagħhom.\n\n10 Għax huma kienu jafu li jekk huma kellhom jaqgħu f’idejn il‑Lamaniti, dawk kollha li jqimu lil Alla, lil Alla veru u ħaj, fl‑ispirtu u l‑verità, kienu jispiċċaw jinqerdu mil‑Lamaniti.\n\n11 Iva, u kienu jafu wkoll x’mibegħda mill‑aktar kbira kellhom il‑Lamaniti lejn ħuthom, li kienu n‑nies ta’ Anti‑Nefi‑Leħi, li kienu jissejħu n‑nies ta’ Għammon—u ma kenux lesti jaqbdu armi b’idejhom, iva, huma kienu daħlu f’patt u ma kenux lesti jiksruh—għalhekk, jekk kellhom jaqgħu f’idejn il‑Lamaniti huma kienu jispiċċaw jinqerdu.\n\n12 U n‑Nefiti ma ridux iħalluhom jinqerdu; għalhekk huma tawhom artijiet biex jgħammru fihom.\n\n13 U n‑nies ta’ Għammon taw lin‑Nefiti sehem kbir minn ġidhom biex jissapportjaw l‑armati tagħhom; u b’hekk in‑Nefiti ma kellhomx għażla oħra ħlief li jikkumbattu weħidhom lil‑Lamaniti, li kienu taħlita ta’ nisel Laman u Lemwel, u ta’ wlied Ismagħel, u dawk kollha li kienu dissidenti Nefiti, li kienu Għamalekin u Żoramiti, u dawk li kienu ġejjin min‑nisel tal‑qassisin ta’ Noè.\n\n14 Issa kien hemm dixxendenti kważi daqs kemm kien hemm Nefiti; u b’hekk in‑Nefiti ma kellhomx għażla oħra għajr li jiġġieldu ma’ ħuthom, anke permezz tat‑tixrid tad‑demm.\n\n15 U ġara li hekk kif l‑armati tal‑Lamaniti nġabru flimkien fl‑art ta’ Antjonu, araw, l‑armati tan‑Nefiti kienu jinsabu lesti biex jaffrontawhom fl‑art ta’ Ġerson.\n\n16 Issa, il‑mexxej tan‑Nefiti, jew ir‑raġel li kien ġie maħtur biex ikun kap kmandant tan‑Nefiti—issa l‑kap kmandant kellu f’idu l‑armati kollha tan‑Nefiti—kien jismu Moroni;\n\n17 U Moroni ħa f’idejh il‑kontroll, u t‑tmexxija sħiħa tal‑gwerer tagħhom. U hu kellu biss ħamsa u għoxrin sena meta nħatar bħala kap kmandant tal‑armati tan‑Nefiti.\n\n18 U ġara li huwa affronta l‑Lamaniti fil‑fruntieri ta’ Ġerson, u n‑nies tiegħu kienu armati bix‑xwabel, u x‑ximitarri, u b’kull xorta ta’ armi tal‑gwerra.\n\n19 U meta l‑armati tal‑Lamaniti raw li n‑nies ta’ Nefi, jew li Moroni, kien ħejja lil niesu bil‑pettorali u bil‑protezzjoni ma’ driegħhom, iva, kif ukoll bil‑protezzjoni ma’ rashom, u li kienu mlibbsin ukoll b’ilbies oħxon—\n\n20 Issa l‑armata ta’ Żeraħemna ma kenitx tinsab imħejjija b’dawn it‑tip ta’ affarijiet; kulma kellhom kienu x‑xwabel, u l‑ixmitarri tagħhom, il‑qwas u l‑vleġeġ tagħhom, il‑ġebel u l‑iżbandoli tagħhom; u huma kienu għerja, għajr għal biċċa ġild marbuta madwar qaddhom; iva, huma kienu kollha għerja, għajr għaż‑Żoramiti u l‑Għamalekin;\n\n21 Iżda huma ma kienu armati bl‑ebda pettoral, jew tarka—għalhekk, huma bdew jibżgħu bil‑kbir mill‑armati tan‑Nefiti minħabba l‑ilbies protettiv tagħhom, minkejja li l‑għadd tagħhom kien ferm akbar min‑Nefiti.\n\n22 Araw, issa ġara li huma m’azzardawx jaħbtu għan‑Nefiti fil‑fruntieri ta’ Ġerson; għalhekk huma telqu ’l barra mill‑art ta’ Antjonu u rħewlha lejn ix‑xagħri, u hemm fix‑xagħri huma qabdu triq mbiegħda li kienet qrib ras ix‑xmara Sidon, biex ikunu jistgħu jaslu fl‑art ta’ Manti u jieħdu f’idejhom dik l‑art; għax huma ma kenux jimmaġinaw li l‑armati ta’ Moroni kienu se jkunu jafu fejn marru.\n\n23 Iżda ġara li hekk kif huma telqu lejn ix‑xagħri, Moroni bagħat spiji fix‑xagħri biex joqogħdu josservaw il‑kamp tagħhom; u barra minn hekk, Moroni, peress li kien jaf bil‑profeziji ta’ Alma, bagħat għandu ċerti rġiel, fejn xtaqu jistaqsi lill‑Mulej jekk l‑armati tan‑Nefiti kellhomx imorru jiddefendu lilhom infushom kontra l‑Lamaniti.\n\n24 U ġara li l‑Mulej kellem lil Alma, u Alma informa lill‑messaġġiera ta’ Moroni, li l‑armati tal‑Lamaniti kienu jinsabu mexjin fix‑xagħri fi triqthom lejn l‑art ta’ Manti ħalli jkunu jistgħu jagħtu bidu għal attakk fuq l‑aktar parti dgħajfa tal‑poplu. U dawk il‑messaġġiera marru u wasslu l‑messaġġ lil Moroni.\n\n25 Issa Moroni, wara li ħalla parti mill‑armata fl‑art ta’ Ġerson, ma jmurx uħud mil‑Lamaniti b’xi mod jidħlu f’dik l‑art u jieħdu l‑belt f’idejhom, ħa l‑kumplament tal‑armata tiegħu u rħewlha lejn l‑art ta’ Manti.\n\n26 U hu ordna biex in‑nies kollha li kienu f’dik in‑naħa tal‑pajjiż jinġabru flimkien ħalli jiġġieldu kontra l‑Lamaniti, biex jiddefendu artijiethom u pajjiżhom, drittijiethom u l‑libertà tagħhom; għalhekk huma kienu jinsabu lesti għall‑miġja tal‑Lamaniti.\n\n27 U ġara li Moroni ordna biex l‑armata tiegħu tibqa’ mistoħbija fil‑wied li kien jinsab qrib ix‑xatt tax‑xmara Sidon, li kien fuq in‑naħa tal‑punent tax‑xmara Sidon ġewwa x‑xagħri.\n\n28 U Moroni poġġa numru ta’ spiji mal‑madwar, biex ikun jaf meta tkun waslet biex tasal l‑armata Lamanita.\n\n29 U issa, peress li Moroni kien jaf x’kienet l‑intenzjoni tal‑Lamaniti, fejn l‑intenzjoni tagħhom kienet li jeqirdu lil ħuthom, jew li jeħduhom taħt idejhom u jitfgħuhom fil‑jasar ħalli jkunu jistgħu jwaqqfu s‑saltna tagħhom mal‑art kollha;\n\n30 U kien jaf ukoll li l‑unika xewqa tan‑Nefiti kienet li huma jippreservaw artijiethom, u l‑libertà tagħhom, u l‑knisja tagħhom, għalhekk huwa ħass li ma kienx ikun dnub jekk huwa kellu jiddefendihom permezz ta’ strataġemma; għalhekk, huwa sar jaf permezz tal‑ispiji tiegħu liema rotta kienu se jaqbdu l‑Lamaniti.\n\n31 Għalhekk, huwa qasam l‑armata tiegħu u poġġa wħud minnhom fil‑wied, u żammhom mistoħbijin fin‑naħa tal‑lvant, u tan‑nofsinhar tal‑għolja Ripla;\n\n32 U l‑bqija żammhom mistoħbijin fil‑wied tal‑punent, fuq in‑naħa tal‑punent tax‑xmara Sidon, u għalhekk mal‑fruntieri tal‑art ta’ Manti.\n\n33 U peress li hu poġġa l‑armata tiegħu skont kif xtaq, huwa kien lest biex jaffrontahom.\n\n34 U ġara li l‑Lamaniti waslu fin‑naħa tat‑tramuntana tal‑għolja, fejn kien hemm mistoħbija parti mill‑armata ta’ Moroni.\n\n35 U hekk kif il‑Lamaniti għaddew minn ħdejn l‑għolja Ripla u waslu fil‑wied, u kienu se jibdew jaqsmu x‑xmara Sidon, l‑armata li kienet tinsab mistoħbija fin‑nofsinhar tal‑għolja, li kienet immexxija minn raġel jismu Leħi, u hu mexxa l‑armata tiegħu b’mod li spiċċaw iċċirkondaw lil‑Lamaniti fil‑parti ta’ wara tagħhom min‑naħa tal‑lvant.\n\n36 U ġara li l‑Lamaniti, meta raw li n‑Nefiti kienu waslu biex jaħbtu għalihom min‑naħa ta’ wara, huma daru bil‑kontra u bdew jiġġieldu mal‑armata ta’ Leħi.\n\n37 U b’hekk ingħata bidu għal ħidma tal‑mewt fuq iż‑żewġ naħat, iżda s‑sitwazzjoni kienet aktar tal‑biża’ fuq in‑naħa tal‑Lamaniti, għax minħabba l‑għera tagħhom huma kienu esposti għad‑daqqiet qawwija tan‑Nefiti permezz tax‑xwabel u l‑ixmitarri tagħhom, li ma’ kull daqqa spiċċaw joqtlu lil xi ħadd.\n\n38 Waqt li min‑naħa l‑oħra, kien biss okkażjonalment li xi raġel minn fost in‑Nefiti kien jispiċċa jindarab, permezz tax‑xwabel tagħhom u t‑telfien ta’ demm, peress li l‑aktar partijiet vitali ta’ ġisimhom kienu protetti, jew aħjar, il‑partijiet l‑aktar vitali tal‑ġisem kienu protetti mid‑daqqiet tal‑Lamaniti, permezz tal‑pettorali tagħhom, u l‑protezzjoni li kellhom ma’ driegħhom, u ma’ rashom; u b’hekk in‑Nefiti komplew bil‑ħidma tagħhom tal‑mewt fost il‑Lamaniti.\n\n39 U ġara li l‑Lamaniti nħakmu minn biża’, minħabba l‑qerda kbira li seħħet fosthom, sewwasew sal‑punt li huma bdew jaħarbu lejn ix‑xmara Sidon.\n\n40 U warajhom marru Leħi u niesu; u Leħi wassalhom biex jaħarbu lejn l‑ilmijiet ta’ Sidon, u huma qasmu għan‑naħa l‑oħra tal‑ilmijiet ta’ Sidon. U Leħi żamm l‑armati tiegħu max‑xatt tax‑xmara Sidon biex ma jaqsmux għan‑naħa l‑oħra.\n\n41 U ġara li Moroni u l‑armata tiegħu affrontaw lil‑Lamaniti ġewwa l‑wied, fuq in‑naħa l‑oħra tax‑xmara Sidon, u bdew jattakkawhom u joqtluhom.\n\n42 U l‑Lamaniti reġgħu ħarbu minn quddiemhom, lejn l‑art ta’ Manti; u għal darb’oħra reġgħu sabu ma’ wiċċhom l‑armati ta’ Moroni.\n\n43 Issa din id‑darba l‑Lamaniti tqabdu b’qawwa; iva, qatt qabel il‑Lamaniti ma kienu magħrufa bħala nies li jiġġieldu b’daqstant qawwa u qlubija, le, sa mill‑bidu nett.\n\n44 U huma ġew ispirati miż‑Żoramiti u l‑Għamalekin, li kienu l‑kap kmandanti u l‑mexxejja tagħhom, u minn Żeraħemna, li kien il‑kap kmandant tagħhom, jew il‑mexxej u l‑kmandant ewlieni tagħhom; iva, huma bdew jiġġieldu bħad‑draguni, u spiċċaw biex qatlu bosta Nefiti, iva, għax huma qasmu f’biċċtejn ħafna mill‑elmi tagħhom, u nifdu bosta pettorali, u kienu ħafna d‑dirgħajn tagħhom li huma darbu; u l‑Lamaniti spiċċaw darbuhom b’dal‑mod fis‑saħna tal‑għadab tagħhom.\n\n45 Madankollu, in‑Nefiti kienu spirati minn kawża aħjar, għax huma ma kinux qed jiġġieldu għal xi monarkija jew xi setgħa iżda kienu qed jiġġieldu għal djarhom u għal‑libertà tagħhom, għal marthom u għal uliedhom, u għal kulma kellhom, iva, għar‑riti ta’ qima tagħhom u għall‑knisja tagħhom.\n\n46 U huma kienu qed jagħmlu dak li ħassew li kien id‑dmir tagħhom lejn Alla tagħhom; għax il‑Mulej kien qal lilhom kif ukoll lil missirijiethom, li: Diment li intom m’intomx ħatja tal‑ewwel offiża, lanqas tat‑tieni, m’għandkomx tħallu lilkom infuskom tinqatlu permezz ta’ idejn l‑għedewwa tagħkom.\n\n47 U l‑Mulej qal ukoll li: Intom għandkom tiddefendu lill‑familji tagħkom anke permezz tat‑tixrid tad‑demm. Għalhekk kien minħabba f’hekk li n‑Nefiti spiċċaw jiġġieldu mal‑Lamaniti, biex jiddefendu lilhom infushom, u l‑familji tagħhom, u artijiethom, pajjiżhom, u drittijiethom, u r‑reliġjon tagħhom.\n\n48 U ġara li meta n‑nies ta’ Moroni raw il‑qilla u r‑rabja tal‑Lamaniti, huma kienu għodhom se jduru lura u jaħarbu minn quddiemhom. U Moroni, għax fehem x’kienet l‑intenzjoni tagħhom, wasslilhom ħsibijietu li kienu ta’ ispirazzjoni għal qalbhom—iva, ħsibijiet dwar artijiethom, u l‑libertà tagħhom, iva, il‑ħelsien tagħhom mill‑jasar.\n\n49 U ġara li huma daru għal‑Lamaniti, u b’vuċi waħda talbu bil‑ħrara lill‑Mulej Alla tagħhom, għal‑libertà tagħhom u l‑ħelsien tagħhom mill‑jasar.\n\n50 U huma bdew jieqfu lil‑Lamaniti b’qawwa; u f’dik l‑istess siegħa li huma bdew jitolbu bil‑ħrara lill‑Mulej għall‑ħelsien tagħhom, il‑Lamaniti bdew jaħarbu minn quddiemhom; u huma baqgħu sejrin sewwasew sal‑ilmijiet ta’ Sidon.\n\n51 Issa, il‑Lamaniti kienu mill‑aktar numerużi, iva, l‑għadd tagħhom kien aktar mid‑doppju tan‑Nefiti; madankollu, huma ġew imġiegħla jaħarbu b’mod li huma spiċċaw miġburin flimkien fi grupp wieħed ġewwa l‑wied, max‑xatt tax‑xmara Sidon.\n\n52 Għalhekk l‑armati ta’ Moroni spiċċaw iċċirkondawhom, iva, sewwasew fuq iż‑żewġ naħat tax‑xmara, għax araw, fuq in‑naħa tal‑lvant kien hemm in‑nies ta’ Leħi.\n\n53 Għalhekk meta Żeraħemna ra n‑nies ta’ Leħi fuq in‑naħa tal‑lvant tax‑xmara Sidon, u l‑armati ta’ Moroni fuq in‑naħa tal‑punent tax‑xmara Sidon, li huma kienu jinsabu mdawrin min‑Nefiti, huma nħakmu minn biża’ mill‑aktar kbira.\n\n54 Issa Moroni, meta ra kemm bdew jibżgħu, ordna lin‑nies tiegħu biex ma jkomplux ixerrdu demmhom.\n\n", "alma 44": "[center][font_size=26]Kapitlu 44[/font_size][/center]\n\n[i]Moroni jordna lil‑Lamaniti biex jagħmlu patt ta’ paċi jew jinqerdu—Żeraħemna jirrifjuta l‑offerta, u l‑battalja tkompli—L‑armati ta’ Moroni jegħlbu lil‑Lamaniti. Madwar 74–73 Q.K.[/i]\n\n1 U ġara li huma waqfu u resqu pass lura minnhom. U Moroni qal lil Żeraħemna: Ara, Żeraħemna, aħna ma nixtiqux inkunu nies qattiela. Intom tafu li tinsabu taħt idejna, madankollu aħna ma nixtiqux noqtlukom.\n\n2 Ara, aħna ma ġejniex hawn biex nitqabdu kontrikom ħalli nkunu nistgħu nċarċru demmkom għall‑poter; lanqas ma nixtiequ li nwasslu lil xi ħadd taħt il‑madmad tal‑jasar. Iżda din hi sewwasew ir‑raġuni għalfejn intom ġejtu biex tiffaċċjawna; iva, u intom qed toħduha kontrina minħabba r‑reliġjon tagħna.\n\n3 Iżda issa, intom qed taraw li l‑Mulej jinsab magħna; u qed taraw li huwa telaqkom f’idejna. U issa nixtieq li intom tifhmu li huwa ppermettielna dan minħabba r‑reliġjon tagħna u l‑fidi tagħna fi Kristu. U issa qed taraw li intom ma tistgħux teqirdu dil‑fidi tagħna.\n\n4 Issa qed taraw li din hija l‑vera fidi ta’ Alla; iva, qed taraw li lilna Alla jsostnina, u jħarisna, u jieħu ħsiebna, diment li nibqgħu fidili lejh, u lejn il‑fidi tagħna, u r‑reliġjon tagħna; u l‑Mulej qatt mhu se jħallina ninqerdu diment li aħna ma naqgħux fit‑trasgressjoni u niċħdu l‑fidi tagħna.\n\n5 U issa, Żeraħemna, qed nordnalkom, f’isem dak Alla li jista’ kollox, li tana s‑saħħa f’dirgħajna biex stajna noħorġu rebbieħa kontrikom, permezz tal‑fidi tagħna, permezz tar‑reliġjon tagħna, u tar‑riti ta’ qima tagħna, u permezz tal‑knisja tagħna, u tal‑appoġġ sagru li għalih aħna obbligati lejn in‑nisa tagħna u lejn uliedna, permezz ta’ dik il‑libertà li torbotna ma’ artna u ma’ ġensna; iva, kif ukoll permezz tal‑manteniment tal‑kelma sagra ta’ Alla, li għall‑ferħ kollu tagħna lejha aħna midjunin; u permezz ta’ dak kollu li hu għażiż għalina—\n\n6 Iva, u dan mhux kollox; qed nordnalkom sforz ix‑xewqat kollha li għandkom biex tibqgħu tgħixu, biex tagħtuna l‑armi tal‑gwerra tagħkom, u aħna ma nxerrdulkomx demmkom, iżda nħallukom tgħixu, jekk tmorru minn fejn ġejtu u ma taħbtux aktar għalina.\n\n7 U issa, jekk ma tagħmlux dan, araw, intom tinsabu taħt idejna, u jien nordna lin‑nies tiegħi biex jattakkawkom, u ġisimkom jodorbu bil‑ġrieħi tal‑mewt, ħalli intom tiġu estinti; u mbagħad naraw min se jikseb il‑poter fuq dan il‑poplu; iva, naraw min se jinġieb fil‑jasar.\n\n8 U issa ġara li meta Żeraħemna sema’ dan, huwa ġie u għadda x‑xabla tiegħu u l‑ixmitarra tiegħu, u l‑qaws tiegħu f’idejn Moroni, u qallu: Ara, hawn huma l‑armi tal‑gwerra tagħna; aħna se nagħtuhomlok, iżda m’aħniex lesti li miegħek nieħdu ġurament li nafu li se niksru, u l‑istess uliedna; iżda l‑armi tal‑gwerra tagħna tista’ teħodhom, u ħallina nitilqu lejn ix‑xagħri; inkella nżommu għandna x‑xwabel tagħna, u mbagħad jew ninqerdu jew inkella noħorġu rebbieħa.\n\n9 Ara, aħna mhux tal‑istess twemmin tagħkom; ma nemmnux li hu Alla li telaqna f’idejkom; iżda aħna nemmnu li intom ġejtu mħarsa mix‑xwabel tagħna minħabba l‑qerq tagħkom. Ara, intom ġejtu mħarsa minħabba l‑pettorali u t‑tarki tagħkom.\n\n10 U issa meta Żeraħemna temm jgħid dan il‑kliem, Moroni ta lura x‑xabla u l‑armi tal‑gwerra, li kien ħa għandu, lil Żeraħemna, u qallu: Ara, ejja ntemmu l‑kunflitt.\n\n11 Issa jien ma nistax nirtira l‑kliem li jiena għidt, għalhekk daqs kemm hu ħaj il‑Mulej, intom m’intomx se titilqu jekk mhux lesti tieħdu ġurament li m’intomx se terġgħu lura biex taħbtu għalina. Issa peress li intom tinsabu taħt idejna aħna se nċarċru demmkom mal‑art, sakemm intom ma tissottomettux ruħkom għall‑kundizzjonijiet li jiena pproponejt.\n\n12 U issa meta Moroni qal dan il‑kliem, Żeraħemna żamm għandu x‑xabla tiegħu, u nkorla għal Moroni, u dlonk mar biex jipprova joqtol lil Moroni; iżda hekk kif għolla x‑xabla tiegħu, araw, wieħed mis‑suldati ta’ Moroni tah daqqa fuqha u spiċċat mal‑art, u nqasmet minn ħdejn il‑manku; u hu ta daqqa wkoll lil Żeraħemna fejn qatagħlu barra l‑qurriegħa ta’ rasu u waqgħet fl‑art. U Żeraħemna ħarab minn quddiemhom u mar f’nofs is‑suldati tiegħu.\n\n13 U ġara li s‑suldat li kien ħdejh, li tajjar il‑qurriegħa ta’ Żeraħemna, qabad il‑qurriegħa mix‑xagħar u ġabarha minn mal‑art, u poġġiha fuq il‑ponta tax‑xabla tiegħu, u meddha quddiemhom u qalilhom b’leħen għoli:\n\n14 Bl‑istess mod kif din il‑qurriegħa, li hi l‑qurriegħa tal‑kap tagħkom, spiċċat mal‑art, anke intom tispiċċaw mal‑art jekk intom m’intomx se tirħu minn idejkom l‑armi tal‑gwerra u tmorru minn hawn permezz ta’ patt ta’ paċi.\n\n15 Issa kien hemm ħafna, li meta semgħu dan il‑kliem u raw il‑qurriegħa fuq ix‑xabla, imtlew bil‑biża’; u kienu ħafna li ġew u xeħtu l‑armi tal‑gwerra tagħhom ħdejn riġlejn Moroni, u daħlu f’patt ta’ paċi. U dawk kollha li daħlu f’patt tħallew jitilqu lejn ix‑xagħri.\n\n16 Issa ġara li Żeraħemna nkorla bis‑sħiħ, u huwa beda jipprovoka lill‑bqija tas‑suldati tiegħu biex jimtlew bil‑għadab, ħalli jitqabdu b’aktar qawwa kontra n‑Nefiti.\n\n17 U issa Moroni nkorla, minħabba l‑ebusija ta’ ras il‑Lamaniti; għalhekk huwa ordna lin‑nies tiegħu biex iqumu għalihom u joqtluhom. U ġara li huma bdew joqtluhom; iva, u l‑Lamaniti bdew jiġġieldu permezz tax‑xwabel tagħhom u l‑qawwa kollha tagħhom.\n\n18 Iżda araw, il‑ġisem għeri u r‑ras mikxufa tagħhom kienu esposti għax‑xabla misnuna tan‑Nefiti; iva, araw huma spiċċaw nifduhom u darbuhom, iva, u ma damux wisq ma nqatlu permezz tax‑xwabel tan‑Nefiti; u bdew jiġu miknusa, sewwasew kif kien ħabbar is‑suldat ta’ Moroni.\n\n19 Issa Żeraħemna, meta ra li kollha kemm huma kienu waslu biex jinqerdu, talab bil‑ħniena lil Moroni, u wegħdu li kien sejjer jagħmel patt magħhom u l‑istess in‑nies tiegħu, jekk huma jħallu l‑bqija tagħhom jgħixu, u li qatt aktar ma kienu se jerġgħu jiġu biex jaħbtu għalihom.\n\n20 U ġara li Moroni ordna biex tiġi fi tmiemha l‑ħidma tal‑mewt fost il‑poplu. U hu ħa l‑armi tal‑gwerra mingħand il‑Lamaniti; u wara li huma daħlu f’patt ta’ paċi miegħu huma tħallew jitilqu lejn ix‑xagħri.\n\n21 Issa l‑mejtin tagħhom ma ġewx magħduda minħabba l‑għadd kbir tagħhom; iva, l‑għadd ta’ mejtin tagħhom kien mill‑aktar kbir, kemm fuq in‑naħa tan‑Nefiti kif ukoll fuq in‑naħa tal‑Lamaniti.\n\n22 U ġara li huma xeħtu lill‑mejtin tagħhom fl‑ilmijiet ta’ Sidon, u huma spiċċaw biex marru u ndifnu f’qiegħ il‑baħar.\n\n23 U l‑armati tan‑Nefiti, jew ta’ Moroni, reġgħu lura lejn djarhom u lejn artijiethom.\n\n24 U b’hekk ġiet fi tmiemha s‑sena tmintax tas‑saltna tal‑imħallfin fuq il‑poplu ta’ Nefi. U b’hekk ġiet fi tmiemha l‑istorja ta’ Alma, li ġiet miktuba fuq il‑pjanċi ta’ Nefi.\n\n", "alma 45": "Rakkont tal‑poplu ta’ Nefi, u l‑gwerer u d‑diżgwid tagħhom, fi żmien Ħelaman, skont il‑kitba ta’ Ħelaman, li huwa żamm tul ħajtu.\n\nJikkonsisti minn kapitlu 45 sa 62.\n\n[center][font_size=26]Kapitlu 45[/font_size][/center]\n\n[i]Ħelaman jemmen kliem Alma—Alma jħabbar il‑qerda tal‑Nefiti—Huwa jbierek u jisħet l‑art—Jista’ jkun li Alma ġie meħud mill‑Ispirtu, sewwasew bħal Mosè—Jikber it‑tilwim fil‑Knisja. Madwar 73 Q.K.[/i]\n\n1 Araw, issa ġara li n‑nies ta’ Nefi bdew jithennew bil‑kbir, għax il‑Mulej għal darb’oħra ħelishom minn taħt idejn l‑għedewwa tagħhom; għalhekk huma raddew ħajr lill‑Mulej Alla tagħhom; iva, u huma għaddew ħin twil isumu u jitolbu, u b’ferħ kbir iqimu lil Alla.\n\n2 U ġara fis‑sena dsatax tas‑saltna tal‑imħallfin fuq il‑poplu ta’ Nefi, li Alma mar fuq ibnu Ħelaman u qallu: Temmen inti l‑kliem li jiena għidtlek dwar dawk l‑annali bil‑kitba ta’ kulma beda jseħħ?\n\n3 U Ħelaman qallu: Iva, nemmen.\n\n4 U Alma reġa’ qallu: Temmen inti f’Ġesù Kristu, li għandu jiġi?\n\n5 U huwa qal: Iva, jien nemmen il‑kliem kollu li inti għidt.\n\n6 U għal darb’oħra Alma qallu: Lest li tħares il‑kmandamenti tiegħi?\n\n7 U huwa qal: Iva, jien lest inħares il‑kmandamenti tiegħek b’qalbi kollha.\n\n8 Imbagħad Alma qallu: Imbierek inti; u l‑Mulej se jagħtik ir‑risq f’din l‑art.\n\n9 Iżda ara, għandi xi ħaġa xi nħabbarlek; iżda dak li se nħabbarlek tiżvelah lil ħadd; iva, dak li se nħabbarlek m’għandux jiġi żvelat, sewwasew sakemm tiġi fis‑seħħ il‑profezija; għalhekk ikteb il‑kliem li se ngħidlek.\n\n10 U dan huwa l‑kliem: Ara, nista’ nara li dawn in‑nies, in‑Nefiti, skont l‑ispirtu tar‑rivelazzjoni li jinsab fija, fi żmien erba’ mitt sena minn meta Ġesù Kristu sejjer juri lilu nnifsu lilhom, ftit, ftit sejrin jitilfu l‑fidi.\n\n11 Iva, u mbagħad se jesperjenzaw gwerer u pesta, iva, ġuħ u tixrid tad‑demm, sewwasew sakemm il‑poplu ta’ Nefi jiġi estint—\n\n12 Iva, u dan għaliex ftit, ftit huma jispiċċaw jitilfu l‑fidi u jibdew iwettqu l‑għemejjel tad‑dlam, u jaqgħu fiż‑żina, u jwettqu kull xorta ta’ ħażen; iva, jiena ngħidlek, li minħabba li huma se jidinbu kontra daqstant dawl u għarfien, iva, jiena ngħidlek, li minn dak inhar, bosta mir‑raba’ ġenerazzjoni ma jkunux għadhom mietu meta jfeġġ dan il‑ħażen kollu.\n\n13 U meta jasal dak il‑jum importanti, ara, ma jdumx ma jasal iż‑żmien li dawk li hawn bħalissa, jew in‑nisel ta’ dawk li huma magħduda mal‑poplu ta’ Nefi, mhumiex se jibqgħu aktar magħduda mal‑poplu ta’ Nefi.\n\n14 Iżda dawk kollha li jkun għad baqa’, u li mhumiex se jinqerdu f’dak il‑jum tal‑biża’, sejrin jiġu magħduda mal‑Lamaniti, u se jsiru bħalhom, kollha, ħlief għal xi ftit li sejrin jissejħu d‑dixxipli tal‑Mulej; u l‑Lamaniti se jibqgħu jiġru warajhom sewwasew sakemm huma jiġu estinti. U issa, minħabba l‑ħażen, din il‑profezija sejra tiġi fis‑seħħ.\n\n15 U issa ġara li wara li Alma qal dan lil Ħelaman, huwa bierek lilu, kif ukoll lil uliedu l‑oħra; u huwa bierek ukoll lid‑dinja f’ġieħ il‑ġusti.\n\n16 U huwa qal: Dan jgħid il‑Mulej Alla—Misħuta tkun l‑art, iva, din l‑art, għal kull ġens, tribù, ilsien u poplu, li jagħmel il‑ħażen, u twassal għall‑qerda tagħhom meta jkunu misjurin waħda sew; u se jseħħ kif jiena għidt; għax din hi s‑saħta u l‑barka ta’ Alla fuq l‑art, għax il‑Mulej ma jistax iħares lejn id‑dnub bl‑iċken grad ta’ tolleranza.\n\n17 U issa, meta Alma qal dan il‑kliem huwa bierek il‑knisja, iva, lil dawk kollha li jibqgħu jżommu sħiħ fil‑fidi minn dakinhar ’il quddiem.\n\n18 U meta Alma għamel dan huwa telaq ’il barra mill‑art ta’ Żaraħemla, bħallikieku kien se jmur lejn l‑art ta’ Melek. U ġara li ħadd aktar qatt ma sema’ bih; dwar il‑mewt jew id‑difna tiegħu xejn ma nafu.\n\n19 Araw, li nafu huwa dan, li hu kien raġel twajjeb; u x‑xniegħa ġriet mal‑knisja kollha li huwa ttieħed mill‑Ispirtu, jew ġie midfun mill‑Mulej, l‑istess bħal Mosè. Iżda araw, l‑iskrittura tgħid li l‑Mulej ħa għandu lil Mosè; u aħna naħsbu li huwa laqa’ għandu wkoll lil Alma fl‑ispirtu; għalhekk, minħabba f’hekk ma nafu xejn dwar il‑mewt u d‑difna tiegħu.\n\n20 U issa ġara li fil‑bidu tas‑sena dsatax tas‑saltna tal‑imħallfin fuq il‑poplu ta’ Nefi, Ħelaman mar fost il‑poplu biex inxandrilhom il‑kelma.\n\n21 Għax araw, minħabba l‑gwerer tagħhom mal‑Lamaniti u l‑ħafna diżgwid u storbju li kien hemm fost il‑poplu, kien hemm il‑ħtieġa li l‑kelma ta’ Alla tiġi mxandra fost in‑nies, iva, u tiġi stabbilita l‑ordni madwar il‑knisja kollha.\n\n22 Għalhekk, Ħelaman u ħutu marru u waqqfu l‑knisja għal darb’oħra mal‑pajjiż kollu, iva, f’kull belt madwar l‑art kollha li kienet f’idejn il‑poplu ta’ Nefi. U ġara li huma ħatru qassisin u għalliema madwar il‑pajjiż kollu, fuq il‑knejjes kollha.\n\n23 U issa ġara li wara li Ħelaman u ħutu ħatru qassisin u għalliema fuq il‑knejjes qam diżgwit fosthom, u ma ridux jagħtu widen għal kliem Ħelaman u ħutu.\n\n24 Iżda huma bdew jitkabbru, għax kienu minfuħin bil‑kburija ta’ qalbhom, minħabba l‑għana mill‑aktar kbira tagħhom; għalhekk f’għajnejhom huma kienu saru għonja, u ma ridux jagħtu widen ta’ kliemhom, biex jimxu fis‑sewwa quddiem Alla.\n\n", "alma 46": "[center][font_size=26]Kapitlu 46[/font_size][/center]\n\n[i]Għamalikja jikkonfoffa biex isir sultan—Moroni jgħolli l‑istendàrd tal‑libertà—Huwa jiġbor lin‑nies flimkien biex jiddefendu r‑reliġjon tagħhom—Dawk li verament jemmnu jissejħu Kristjani—Fdal ta’ Ġużeppi se jiġi ppreservat—Għamalikja u d‑dissidenti jaħarbu lejn l‑art ta’ Nefi—Dawk li ma jappoġġjawx il‑kawża tal‑ħelsien jingħataw il‑mewt. Madwar 73‑72 Q.K.[/i]\n\n1 U ġara li dawk kollha li ma tawx widen għal kliem Ħelaman u ħutu nġabru flimkien kontra ħuthom.\n\n2 U issa araw, huma kienu mimlija għadab, tant li kienu determinati li joqtluhom.\n\n3 Issa l‑mexxej ta’ dawk li kienu mimlija għadab għal ħuthom kien fih raġel u b’saħħtu; u ismu kien Għamalikja.\n\n4 U Għamalikja kellu x‑xewqa li jkun sultan; u dawk in‑nies li kienu mimlija għadab kellhom ukoll ix‑xewqa li hu jkun is‑sultan tagħhom; u l‑parti l‑kbira minnhom kienu l‑imħallfin inferjuri tal‑pajjiż, u bdew jippruvaw jiksbu l‑poter.\n\n5 U huma ġew influwenzati mill‑ħafna kliem ħelu ta’ Għamalikja, li jekk huma jappoġġjawh u jpoġġuh bħala s‑sultan tagħhom hu jagħmilhom mexxejja tal‑poplu.\n\n6 B’hekk huma ġew imqarrqin minn Għamalikja u spiċċaw isseparaw ruħhom minn ħuthom, minkejja l‑predikazzjoni ta’ Ħelaman u ħutu, minkejja l‑attenzjoni kbira li kienu jagħtu lill‑knisja, għax huma kienu qassisin il‑kbar fuq il‑knisja.\n\n7 U kien hemm ħafna fil‑knisja li emmnu fil‑kliem ħelu u falz ta’ Għamalikja, għalhekk huma sseparaw ruħhom anke mill‑knisja; u b’hekk kull ħaġa li kellha x’taqsam man‑nies ta’ Nefi kienet mill‑aktar prekarja u perikoluża, minkejja ir‑rebħiet kbar li huma kellhom fuq il‑Lamaniti, u l‑ferħ kbir li huma ferħu minħabba l‑ħelsien tagħhom permezz ta’ id il‑Mulej.\n\n8 B’hekk naraw kemm ulied il‑bnedmin jinsew malajr lill‑Mulej Alla tagħhom, iva, kemm ikunu pronti biex iwettqu l‑ħażen, u jiġu mmexxija mill‑malinn.\n\n9 Iva, u naraw ukoll il‑ħażen mill‑aktar kbir li raġel wieħed ħażin jista’ jikkawża li jseħħ fost ulied il‑bnedmin.\n\n10 Iva, naraw li Għamalikja, għax kien raġel dejjem b’xi pjan qarrieq f’moħħu u raġel ta’ ħafna kliem ħelu u falz, qarraq b’qalb ħafna nies u wassalhom biex jagħmlu l‑ħażen; iva, u jippruvaw jeqirdu l‑knisja ta’ Alla, u jeqirdu s‑sisien tal‑libertà li tahom Alla, li hi barka li Alla bagħat fuq wiċċ l‑art f’ġieħ il‑ġusti.\n\n11 U issa ġara li meta Moroni, li kien il‑kap kmandant tal‑armati tan‑Nefiti, sema’ b’dan id‑diżgwid, huwa nkorla għal Għamalikja.\n\n12 U ġara li huwa ċarrat il‑mantell tiegħu; u ħa biċċa minnu, u kiteb fuqha—B’tifkira ta’ Alla tagħna, tar‑reliġjon u l‑ħelsien tagħna, u tal‑paċi tagħna, u tan‑nisa tagħna u ta’ wliedna—u rabatha mat‑tarf ta’ arblu bħala stendàrd.\n\n13 U hu libes l‑elmu tiegħu, kif ukoll il‑pettoral, u t‑tarki tiegħu, u libes il‑korazza tiegħu madwar ġenbejh; u qabad l‑arblu li f’tarfu kellu l‑mantell imċarrat tiegħu, (u sejjaħlu l‑istendàrd tal‑libertà) u niżel għarkupptejh mal‑art, u talab b’qawwa lil Alla tiegħu biex fuq ħutu jissawbu l‑barkiet tal‑libertà, diment li jkun għad baqa’ grupp ta’ Kristjani biex jabitaw f’dik l‑art—\n\n14 U hekk kienu msejħin in‑nies kollha li verament kienu jemmnu fi Kristu, li kienu jagħmlu parti mill‑knisja ta’ Alla, minn dawk li ma kenux jagħmlu parti mill‑knisja.\n\n15 U dawk li kienu jagħmlu parti mill‑knisja kienu fidili; iva, dawk kollha li kienu jemmnu verament fi Kristu ħadu fuqhom, b’ferħ, l‑isem ta’ Kristu, jew Kristjani kif kienu jissejħu, minħabba t‑twemmin tagħhom fi Kristu li għandu jiġi.\n\n16 U għalhekk, f’dan il‑mument, Moroni talab biex il‑kawża tal‑Kristjani, u l‑ħelsien tal‑pajjiż ikunu sostnuti.\n\n17 U ġara li wara li hu talab b’qawwa lil Alla, huwa sejjaħ l‑art kollha li kienet fin‑nofsinhar tal‑art ta’ Ħerba, iva, f’kelma waħda, l‑art kollha, kemm fin‑naħa ta’ fuq kif ukoll fin‑naħa t’isfel—Art magħżula, u l‑art tal‑libertà.\n\n18 U huwa qal: Alla żgur mhuwiex se jħalli li aħna, li aħna ddisprezzati minħabba li nieħdu fuqna l‑isem ta’ Kristu, nisfaw mgħaffġin u meqrudin, sakemm ma nġibux dan b’idejna minħabba t‑trasgressjonijiet tagħna.\n\n19 U meta Moroni qal dan il‑kliem, huwa mar fost il‑poplu, ixejjer fl‑arja l‑biċċa drapp li ċarrat minn ilbiesu, ħalli kulħadd ikun jista’ jara l‑kitba li huwa kiteb fuq il‑biċċa mċarrta, u b’leħen għoli beda jgħajjat u jgħid:\n\n20 Araw, dawk kollha li jippreservaw dan l‑istendàrd fuq din l‑art, ħa jiġu huma bil‑qawwa tal‑Mulej, u jidħlu f’patt li huma sejrin jippreservaw drittijiethom, u r‑reliġjon tagħhom, ħalli l‑Mulej Alla jkun jista’ jberikom.\n\n21 U ġara li meta Moroni xandar dan il‑kliem, araw, in‑nies ġew jiġru flimkien lebsin il‑korazza madwar qaddhom, u bdew iċarrtu lbieshom bħala sinjal, jew bħala patt, li huma ma kenux se jiċħdu lill‑Mulej Alla tagħhom; jew, fi kliem ieħor, jekk huma jiksru l‑kmandamenti ta’ Alla, jew jaqgħu fit‑trasgressjoni, u jistħu jieħdu fuqhom l‑isem ta’ Kristu, il‑Mulej jispiċċa jġibhom fix‑xejn bil‑mod kif huma ċarrtu lbieshom.\n\n22 Issa dan kien il‑patt li huma għamlu, u huma xeħtu lbieshom ħdejn riġlejn Moroni, u qalu: Aħna qed nagħmlu patt ma’ Alla tagħna, li aħna nispiċċaw ninqerdu, l‑istess bħal ħutna fl‑art tat‑tramuntana, jekk aħna naqgħu fit‑trasgressjoni; iva, huwa jixħetna taħt riġlejn l‑għedewwa tagħna, bl‑istess mod kif aħna xħitna lbiesna taħt riġlejk biex nispiċċaw mgħaffġin taħt saqajk, jekk aħna naqgħu fit‑trasgressjoni.\n\n23 Moroni qalilhom: Araw, aħna fdal ta’ nisel Ġakobb; iva, aħna fdal ta’ nisel Ġużeppi, li ħutu ċarrtulu lbiesu biċċiet biċċiet; iva, u issa araw, ejjew niftakru biex inħarsu l‑kmandamenti ta’ Alla, għax jekk le, lbiesna jispiċċa mqatta’ biċċiet minn ħutna, u nispiċċaw mixħutin il‑ħabs, jew mibjugħin, jew maqtula.\n\n24 Iva, ejjew nippreservaw il‑libertà tagħna bħala fdal ta’ Ġużeppi; iva, ejjew niftakru kliem Ġakobb, qabel miet, għax araw, huwa ra li parti mill‑fdal ta’ lbies Ġużeppi ġie ppreservat u ma tmermirx. U huwa qal—Bl‑istess mod kif dan il‑fdal ta’ lbies ibni ġie ppreservat, l‑istess il‑fdal ta’ nisel ibni se jkun ippreservat permezz ta’ id Alla, u hu se jilqgħu għandu, filwaqt li l‑bqija ta’ nisel Ġużeppi se jispiċċaw jinqerdu, l‑istess bħall‑bqija ta’ dan l‑ilbies.\n\n25 Issa araw, dan nikket ruħi bil‑kbir; madankollu, ruħi bdiet tithenna minħabba ibni, minħabba dik il‑parti ta’ nislu li Alla se jilqa’ għandu.\n\n26 Issa araw, dan kien id‑diskors ta’ Ġakobb.\n\n27 U issa min jaf jekk forsi l‑fdal ta’ nisel Ġużeppi, li sejrin jinqerdu bħal ilbiesu, humiex dawk li sseparaw ruħhom minna? Iva, u l‑istess jiġrilna aħna jekk ma nżommux sħiħ fil‑fidi ta’ Kristu.\n\n28 U issa ġara li meta Moroni qal dan il‑kliem huwa telaq minn hemm, u bagħat messaġġiera ma’ kull naħa tal‑pajjiż fejn kien hemm id‑diżgwid, u ġabar flimkien lin‑nies kollha li kellhom ix‑xewqa li jippreservaw il‑libertà tagħhom, biex jiddefendu ruħhom kontra Għamalikja u dawk li sseparaw ruħhom, li kienu jissejħu Għamalikjahiti.\n\n29 U ġara li meta Għamalikja ra li n‑nies ta’ Moroni kienu aktar numerużi mill‑Għamalikjahiti—u ra wkoll li niesu kellhom ċertu dubju dwar kemm kienet ġusta l‑kawża li kienu qed jiddefendu—għalhekk, minħabba l‑biża’ li kellu li l‑għan tiegħu ma jintlaħaqx, hu ħa miegħu lil dawk li kienu lesti jmorru miegħu u rħielha lejn l‑art ta’ Nefi.\n\n30 Issa Moroni kien tal‑idea li ma kienx ikun jaqbel li l‑Lamaniti jissaħħu aktar fil‑qawwa tagħhom; għalhekk ħaseb biex jinterċetta lin‑nies ta’ Għamalikja, jew jaqbadhom u jeħodhom lura, u lil Għamalikja jagħtih il‑mewt; iva, għax kien jaf li hu kien sejjer ixewwex lil‑Lamaniti biex jimtlew bil‑għadab kontrihom, u jwassalhom biex jiġu ħalli jiġġieldu kontrihom; u hu kien jaf li Għamalikja kien lest jagħmel dan biex ikun jista’ jwettaq għanijietu.\n\n31 Għalhekk Moroni ħaseb li jkun jaqbel li huwa jieħu l‑armati tiegħu, li kienu nġabru flimkien, u armaw lilhom infushom, u jidħol f’patt li lest iżomm il‑paċi—u ġara li huwa ħa l‑armata tiegħu u telaq bit‑tined tiegħu lejn ix‑xagħri, biex jinterċetta r‑rotta ta’ Għamalikja fix‑xagħri.\n\n32 U ġara li hu għamel skont xewqtu, u rħielha lejn ix‑xagħri, u waqqaf l‑armati ta’ Għamalikja milli jkomplu javvanzaw.\n\n33 U ġara li Għamalikja ħarab flimkien ma’ ftit min‑nies tiegħu, u l‑bqija spiċċaw f’idejn Moroni u ttieħdu lura lejn l‑art ta’ Żaraħemla.\n\n34 Issa, peress li Moroni kien raġel li ġie maħtur mill‑prim imħallef u permezz ta’ leħen il‑poplu, huwa kellu s‑setgħa, skont ir‑rieda tiegħu, fuq l‑armati tan‑Nefiti, li jistabbilixxi u jeżerċita l‑awtorità tiegħu fuqhom.\n\n35 U ġara li dawk kollha fost l‑Għamalikjahiti li ma kenux lesti jidħlu f’patt biex jappoġġjaw il‑kawża tal‑ħelsien, sabiex ikun jista’ jkollhom gvern ħieles, huwa ordna li jingħataw il‑mewt; u ftit biss kienu dawk li ċaħdu l‑patt tal‑ħelsien.\n\n36 U ġara wkoll, li huwa ordna biex l‑istendàrd tal‑libertà jittella’ fuq kull torri li kien hemm madwar l‑art kollha li kienet taħt idejn in‑Nefiti; u b’hekk Moroni waqqaf l‑istendàrd tal‑libertà fost in‑Nefiti.\n\n37 U huma reġa’ beda jkollhom il‑paċi fuq l‑art; u b’hekk huma żammew il‑paċi fl‑art kważi sal‑aħħar tas‑sena dsatax tas‑saltna tal‑imħallfin.\n\n38 U Ħelaman u l‑qassisin il‑kbar ukoll żammew l‑ordni fil‑knisja; iva, sewwasew għal erba’ snin sħaħ huma kellhom paċi u hena kbira fil‑knisja.\n\n39 U ġara li kien hemm ħafna li mietu, b’fidi soda li ruħhom kienet ġiet mifdija mill‑Mulej Ġesù Kristu; b’hekk huma ħallew din id‑dinja mimlija hena.\n\n40 U kien hemm xi ftit li mietu bid‑deni, fejn matul is‑sena kien hemm żmien li fih kien laqat waħda sew il‑pajjiż—iżda ma kenux wisq dawk li mietu bid‑deni, minħabba l‑kwalità eċċellenti ta’ bosta pjanti u għeruq li Alla kien ħejja biex jelimina l‑kawża tal‑mard, li n‑nies kienu suxxettibbli għalih minħabba n‑natura tal‑klima—\n\n41 Iżda kienu ħafna li mietu bix‑xjuħija; u dawk li mietu fil‑fidi ta’ Kristu jinsabu henjin miegħu, kif nistgħu nimmaġinaw.\n\n", "alma 47": "[center][font_size=26]Kapitlu 47[/font_size][/center]\n\n[i]Għamalikja juża l‑ingann, il‑qtil, u l‑intriċċi biex isir sultan tal‑Lamaniti—Id‑dissidenti Nefiti huma aktar ħżiena u feroċi mil‑Lamaniti. Madwar 72 Q.K.[/i]\n\n1 Issa nerġgħu lura fl‑istorja tagħna għal Għamalikja u dawk li ħarbu miegħu fix‑xagħri; għax araw, hu ħa lil dawk li marru miegħu, u tela’ lejn l‑art ta’ Nefi fost il‑Lamaniti, u beda jxewwex lil‑Lamaniti biex jeħduha kontra l‑poplu ta’ Nefi, tant li s‑sultan tal‑Lamaniti bagħat proklama madwar il‑pajjiż tiegħu kollu, fost in‑nies tiegħu kollha, sabiex huma jinġabru flimkien ħalli jerġgħu jmorru jiġġieldu kontra n‑Nefiti.\n\n2 U ġara li meta ġiet imxandra lilhom il‑proklama huma mtlew b’biża’ kbira ferm; iva, huma bdew jibżgħu li jurtaw lis‑sultan, u bdew jibżgħu wkoll li jmorru jiġġieldu kontra n‑Nefiti ma jmorrux jispiċċaw jitilfu ħajjithom. U ġara li huma ma ridux, jew fil‑parti l‑kbira minnhom ma ridux, jobdu l‑kmandamenti tas‑sultan.\n\n3 U issa ġara li s‑sultan inkorla bil‑kbir minħabba d‑diżubbidjenza tagħhom; għalhekk huwa poġġa lil Għamalikja fil‑kmand ta’ dawk li kienu parti mill‑armata tiegħu li obdew l‑ordnijiet tiegħu, u ordnalu biex imur u jġiegħelhom jaqbdu l‑armi.\n\n4 Issa araw, din kienet ix‑xewqa ta’ Għamalikja; u peress li huwa kien raġel li jwettaq il‑ħażen b’mod sottili għalhekk huwa fassal il‑pjan f’qalbu li jneħħi lis‑sultan tal‑Lamaniti minn fuq it‑tron.\n\n5 U issa huwa ħa f’idejh lil dawk il‑Lamaniti li kienu favur is‑sultan; u hu pprova jikseb l‑appoġġ ta’ dawk li ma kinux ubbidjenti; għalhekk huwa baqa’ sejjer sal‑post li kien jismu Onida, għax dan kien il‑post li lejh kienu ħarbu l‑Lamaniti kollha; għax huma kienu ndunaw li kienet ġejja l‑armata, u, peress li kienu ħasbu li kienu ġejjin biex jeqirduhom, għalhekk huma ħarbu lejn Onida, lejn il‑post tal‑armi.\n\n6 U huma ħatru raġel biex ikun is‑sultan u l‑kmandant tagħhom, għax kienu determinati f’moħħhom li ħadd ma kien se jġiegħelhom imorru jiġġieldu kontra n‑Nefiti.\n\n7 U ġara li huma nġabru flimkien fil‑quċċata tal‑muntanja li kien jisimha Antipa, lesti għall‑battalja.\n\n8 Issa ma kenitx l‑intenzjoni ta’ Għamalikja li jiġġildilhom skont l‑ordni tas‑sultan; iżda araw, kienet l‑intenzjoni tiegħu li jikseb l‑appoġġ tal‑armati tal‑Lamaniti, ħalli jkun jista’ jaħtar lilu nnifsu mexxej tagħhom u jneħħi lis‑sultan minn fuq it‑tron u jieħu f’idejh is‑saltna.\n\n9 U araw, ġara li huwa ordna lill‑armata tiegħu biex iwaqqfu t‑tined tagħhom fil‑wied li kien jinsab ħdejn il‑muntanja Antipa.\n\n10 U ġara li meta dalam huwa bagħat messaġġier bil‑moħbi fuq il‑muntanja Antipa, u xtaq li l‑mexxej ta’ dawk li kienu fuq il‑muntanja, li kien jismu Leħonti, jinżel minn fuq il‑muntanja, għax xtaq ikellmu.\n\n11 U ġara li meta Leħonti rċieva l‑messaġġ huwa ma azzardax jinżel minn fuq il‑muntanja. U ġara li Għamalikja reġa’ bagħat għalih it‑tieni darba, fejn xtaqu jinżel. U ġara li Leħonti ma riedx; u reġa’ bagħat għalih it‑tielet darba.\n\n12 U ġara li meta Għamalikja sab li ma rnexxielux jipperswadi lil Leħonti biex jinżel minn fuq il‑muntanja, huwa tela’ fuq il‑muntanja, u wasal kważi sal‑kamp ta’ Leħonti; u għar‑raba’ darba reġa’ bagħat messaġġ lil Leħonti, fejn xtaqu jinżel minn fejn kien, u jġib l‑għassiesa miegħu.\n\n13 U ġara li meta Leħonti niżel mal‑għassiesa tiegħu fejn kien Għamalikja, dan l‑istess Għamalikja xtaq li huwa jinżel flimkien mal‑armata tiegħu matul il‑lejl, u jiċċirkonda lin‑nies li s‑sultan kien poġġieh fil‑kmand tagħhom, li kienu fil‑kampijiet tagħhom, u hu jagħtihom f’idejn Leħonti, jekk lilu (Għamalikja) huwa jaħtru bħala deputat kmandant tal‑armata kollha.\n\n14 U ġara li Leħonti niżel flimkien ma’ niesu u ċċirkondaw lin‑nies ta’ Għamalikja, ħalli qabel ma jqumu ma’ sebħ il‑jum huma jkunu jinsabu mdawrin bl‑armati ta’ Leħonti.\n\n15 U ġara li meta huma raw li kienu jinsabu ċċirkondati, huma talbu b’ħerqa lil Għamalikja biex hu jħallihom jingħaqdu ma’ ħuthom, biex forsi ma jinqerdux. Issa dan kien sewwasew dak li xtaq Għamalikja.\n\n16 U ġara li hu reħa minn idejh lin‑nies tiegħu, kontra l‑ordni tas‑sultan. Issa dan kien dak li xtaq Għamalikja, ħalli jkun jista’ jwettaq l‑għanijiet tiegħu li jneħħi lis‑sultan minn fuq it‑tron.\n\n17 Issa kienet id‑drawwa fost il‑Lamaniti, li jekk il‑kap kmandant tagħhom jinqatel, huma jaħtru lid‑deputat kmandant bħala l‑kap kmandant tagħhom.\n\n18 U ġara li Għamalikja ordna lil wieħed mill‑qaddejja tiegħu biex imur u jivvelena ftit ftit lil Leħonti, sakemm miet.\n\n19 Issa, meta Leħonti miet, il‑Lamaniti ħatru lil Għamalikja bħala l‑mexxejja u l‑kap kmandant tagħhom.\n\n20 U ġara li Għamalikja mexa flimkien mal‑armati tiegħu (għax hu kiseb dak li xtaq) lejn l‑art ta’ Nefi, sal‑belt ta’ Nefi, li kienet il‑belt ewlenija.\n\n21 U s‑sultan ħareġ jiltaqa’ miegħu flimkien mal‑għassiesa tiegħu, għax hu ħaseb li Għamalikja kien wettaq dak li kien ordnalu, u li Għamalikja kien ġabar flimkien armata daqstant kbira biex tmur għall‑battalja kontra n‑Nefiti.\n\n22 Iżda araw, hekk kif is‑sultan ħareġ biex jiltaqa’ miegħu Għamalikja ordna biex il‑qaddejja tiegħu jmorru jiltaqgħu mas‑sultan. U huma marru u mielu quddiem is‑sultan, bħallikieku bdew iqimuh minħabba l‑kobor tiegħu.\n\n23 U ġara li s‑sultan medd idu biex iqajjimhom, kif kienet id‑drawwa fost il‑Lamaniti, bħala turija ta’ paċi, liema drawwa kienu wirtu mingħand in‑Nefiti.\n\n24 U ġara li meta huwa qajjem l‑ewwel wieħed minn mal‑art, araw huwa ta daqqa ta’ sikkina lis‑sultan f’qalbu, u waqa’ mal‑art.\n\n25 Issa l‑qaddejja tas‑sultan ħarbu; u l‑qaddejja ta’ Għamalikja bdew jgħajtu u jgħidu:\n\n26 Araw, il‑qaddejja tas‑sultan tawh daqqa ta’ sikkina f’qalbu, u huwa miet u huma ħarbu; ejjew u araw.\n\n27 U ġara li Għamalikja ordna biex l‑armati tiegħu jmorru u jaraw x’kien ġralu s‑sultan; u meta huma waslu fil‑post, u sabu lis‑sultan mixħut f’għadira demm, Għamalikja beda jippretendi li kien qed iħossu nkurlat bil‑kbir, u qal: Kull min kien iħobb lis‑sultan, araw li tmorru wara l‑qaddejja tiegħu ħalli jkunu jistgħu jingħataw il‑mewt.\n\n28 U ġara li dawk kollha li kienu ħabbew lis‑sultan, meta semgħu dal‑kliem, marru wara l‑qaddejja tas‑sultan.\n\n29 Issa meta l‑qaddejja tas‑sultan raw li kien hemm armata miexja warajhom, huma reġgħu mtlew bil‑biża’, u ħarbu lejn ix‑xagħri, u rħewlha lejn l‑art ta’ Żaraħemla u ngħaqdu man‑nies ta’ Għammon.\n\n30 U l‑armata li kienet miexja warajhom marret lura minn fejn ġiet, wara li mxiet warajhom bla suċċess; u b’hekk Għamalikja, permezz tal‑qerq, rebaħ qlub in‑nies.\n\n31 U ġara li l‑għada huwa daħal fil‑belt ta’ Nefi flimkien mal‑armati tiegħu, u ħa f’idejh il‑belt.\n\n32 U issa ġara li meta s‑sultana semgħet li s‑sultan inqatel—għax Għamalikja bagħat messaġġier għand is‑sultana biex jinformaha li s‑sultan kien ġie maqtul mill‑qaddejja tiegħu, li hu ġera warajhom bl‑armata tiegħu, iżda kien kollu ta’ xejn, għax huma spiċċaw biex ħarbu—\n\n33 Għalhekk, meta s‑sultana rċeviet dan il‑messaġġ hija bagħtet messaġġ lil Għamalikja, fejn xtaqet li hu jeħlisha lin‑nies tal‑belt; u hi xtaqitu wkoll li jmur iżurha; u hi xtaqitu wkoll li jieħu miegħu x‑xhieda biex jixhdu dwar il‑mewt tas‑sultan.\n\n34 U ġara li Għamalikja ħa miegħu lill‑istess qaddej li qatel lis‑sultan, u lil dawk kollha li kienu miegħu, u mar ħdejn is‑sultana, ħdejn il‑post fejn kienet bilqiegħda; u huma lkoll taw ix‑xhieda tagħhom quddiemha li s‑sultan ġie maqtul mill‑istess qaddejja tiegħu; u qalu wkoll: Huma ħarbu; mhijiex din xhieda biżżejjed kontrihom? U b’hekk huma taw ix‑xhieda tagħhom quddiem is‑sultana dwar il‑mewt tas‑sultan.\n\n35 U ġara li Għamalikja kiseb l‑appoġġ tas‑sultana, u ħadha għandu bħala martu; u b’hekk permezz tal‑qerq, u tal‑għajnuna tal‑qaddejja qarrieqa tiegħu, huwa ħa f’idejh is‑saltna; iva, huwa ġie rikonoxxut bħala s‑sultan tal‑pajjiż kollu, fost in‑nies Lamaniti kollha, li kienu magħmula mil‑Lamaniti u l‑Lemweliti u l‑Ismagħelin, u d‑dissidenti kollha tan‑Nefiti, minn żmien is‑saltna ta’ Nefi sa dan iż‑żmien.\n\n36 Issa dawn id‑dissidenti, kienu rċevew l‑istess tagħlim u l‑istess informazzjoni li kellhom in‑Nefiti, iva, fejn kienu ġew mgħallma l‑istess tagħlim dwar il‑Mulej, madankollu, ħaġa stramba li, ftit biss wara li huma sseparaw ruħhom, huma saru nies aktar rashom iebsa u bla ndiema, u aktar slavaġ, ħżiena u feroċi mil‑Lamaniti—fejn spiċċaw xurbana permezz tad‑drawwiet tal‑Lamaniti; u tawha għall‑għażż, u għal kull xorta ta’ żina; iva, huma spiċċaw biex insew għal kollox lill‑Mulej Alla tagħhom.\n\n", "alma 48": "[center][font_size=26]Kapitlu 48[/font_size][/center]\n\n[i]Għamalikja jinċita lil‑Lamaniti kontra n‑Nefiti—Moroni jħejji lin‑nies tiegħu biex jiddefendu l‑kawża tal‑Kristjani—Huwa jithenna fil‑libertà u l‑ħelsien u huwa raġel qalbieni ta’ Alla. Madwar 72 Q.K.[/i]\n\n1 U issa ġara li, hekk kif Għamalikja kiseb is‑saltna huwa beda jqanqal qlub il‑Lamaniti kontra l‑poplu ta’ Nefi; iva, huwa ħatar irġiel biex lil‑Lamaniti jkellmuhom minn fuq it‑torrijiet tagħhom kontra n‑Nefiti.\n\n2 U b’hekk huwa qanqal qalbhom kontra n‑Nefiti, tant li fl‑aħħar jiem tas‑sena dsatax tas‑saltna tal‑imħallfin, huwa, li sa dakinhar irnexxielu jwettaq l‑għanijiet tiegħu, iva, peress li kien inħatar sultan fuq il‑Lamaniti, ra wkoll kif huwa seta’ jsaltan fuq l‑art kollha, iva, u fuq in‑nies kollha li kienu fil‑pajjiż, kemm in‑Nefiti kif ukoll il‑Lamaniti.\n\n3 Għalhekk huwa wettaq il‑pjan tiegħu, għax hu wassal lil‑Lamaniti biex iwebbsu qalbhom u jdallmu moħħhom, u beda jipprovokahom ħalli jimtlew bil‑korla, tant li ġabar flimkien għadd kbir ta’ nies biex imorru jiġġieldu kontra n‑Nefiti.\n\n4 Għax huwa kien determinat, minħabba l‑għadd kbir ta’ nies li kellu, li joħroġ rebbieħ fuq in‑Nefiti u jitfagħhom fil‑jasar.\n\n5 U b’hekk huwa ħatar kap kmandanti minn fost iż‑Żoramiti, għax kienu huma l‑aktar familjari mal‑qawwa tan‑Nefiti, u mal‑postijiet ta’ kenn tagħhom, u l‑aktar inħawi dgħajfa tal‑bliet tagħhom; għalhekk huwa ħatarhom biex ikunu kap kmandanti fuq l‑armati tiegħu.\n\n6 U ġara li huma qabdu l‑kamp tagħhom, u rħewlha lejn l‑art ta’ Żaraħemla fix‑xagħri.\n\n7 Issa ġara li waqt li Għamalikja kien qed jikseb il‑poter permezz tal‑ingann u l‑qerq, Moroni, mill‑banda l‑oħra, kien qed iħejji moħħ in‑nies biex huma jibqgħu fidili lejn il‑Mulej Alla tagħhom.\n\n8 Iva, huwa kien qed issaħħaħ l‑armati tan‑Nefiti, u jibni fortizzi żgħar, jew postijiet ta’ kenn, billi beda jtella’ ħitan tar‑ramel mad‑dawra kollha ħalli jipproteġi l‑armati tiegħu, kif ukoll beda jibni ħitan tal‑ġebel mad‑dawra kollha tagħhom, madwar il‑bliet tagħhom u mal‑fruntieri ta’ artijiethom; iva, madwar l‑art kollha.\n\n9 U fl‑aktar fortifikazzjonijiet dgħajfa tagħhom huwa poġġa l‑akbar għadd ta’ rġiel; u b’hekk huwa ffortifika u saħħaħ l‑art li kienet f’idejn in‑Nefiti.\n\n10 U b’hekk hu kien qed iħejji biex jiddefendi l‑libertà tagħhom u artijiethom, lil marthom, u lil uliedhom, u l‑paċi tagħhom, sabiex huma jkunu jistgħu jgħixu għall‑Mulej Alla tagħhom, u jkunu jistgħu jħarsu dik li l‑għedewwa tagħhom kienu jsejħulha bħala l‑kawża tal‑Kristjani.\n\n11 U Moroni kien raġel b’saħħtu u qalbieni; hu kien bniedem ta’ għarfien perfett; iva, bniedem li ma kienx iħobb it‑tixrid tad‑demm; raġel li ruħu kienet tithenna bil‑libertà u l‑ħelsien ta’ pajjiżu, u bil‑ħelsien ta’ ħutu mill‑ħakma u l‑jasar;\n\n12 Iva, bniedem li qalbu kienet mimlija gratitudni lejn Alla tiegħu, għal bosta privileġġi u barkiet li huwa sawwab fuq il‑poplu tiegħu; bniedem li ħadem bil‑kbir għall‑ġid u s‑sigurtà tal‑poplu tiegħu.\n\n13 Iva, u hu kien bniedem li kien sod fil‑fidi tiegħu fi Kristu, u kien ħalef permezz ta’ ġurament li kien sejjer jiddefendi lill‑poplu tiegħu, id‑drittijiet tiegħu, u lil pajjiżu, u r‑reliġjon tiegħu, anke jekk ikollu jxerred demmu.\n\n14 Issa n‑Nefiti ġew mgħallma biex jiddefendu lilhom infushom kontra l‑għedewwa tagħhom; anke jekk ikun hemm il‑ħtieġa li huma jxerrdu demmhom; iva, u ġew mgħallma wkoll biex qatt ma jipprovokaw lil ħadd, iva, u qatt ma jgħollu x‑xabla ħlief kontra xi għadu, biex jiddefendu ħajjithom.\n\n15 U dan kien twemminhom, li jekk jagħmlu dan Alla kien se jgħinhom jirnexxu f’arthom, jew fi kliem ieħor, jekk huma jkunu fidili fil‑ħarsien tal‑kmandamenti ta’ Alla, huwa jgħinhom jirnexxu f’arthom; iva, iwissihom biex jaħarbu, jew biex jitħejjew għall‑gwerra, skont il‑periklu li jkunu fih;\n\n16 U Alla jgħarrafhom ukoll jekk għandhomx imorru biex jiddefendu lilhom infushom mill‑għedewwa tagħhom, u għax jagħmel dan, il‑Mulej jgħinhom jiġu meħlusa; u dan kien it‑twemmin ta’ Moroni, u hu kien jifraħ bil‑kbir permezz ta’ dan; mhux permezz tat‑tixrid tad‑demm iżda permezz ta’ opri tajba, permezz tal‑ħarsien tal‑poplu tiegħu, iva, permezz tal‑ħarsien tal‑kmandamenti ta’ Alla, iva, u li jieqaf il‑ħażen.\n\n17 Iva, fis‑sewwa, fis‑sewwa ngħidilkom, kieku l‑bnedmin kollha kienu, u huma, u qatt ikunu bħal Moroni, araw, l‑istess qawwiet tal‑infern jispiċċaw jirtogħdu għal dejjem; iva, ix‑xitan qatt aktar ma jkollu qawwa fuq qlub ulied il‑bnedmin.\n\n18 Araw, huwa kien raġel bħal Għammon, bin Mosija, iva, kif ukoll bħas‑subien l‑oħra ta’ Mosija, iva, kif ukoll bħal Alma u wliedu, għax huma kienu kollha rġiel t’Alla.\n\n19 Għax araw, Ħelaman u ħutu kienu meħtieġa għall‑poplu daqskemm kien Moroni; għax huma xandru l‑kelma ta’ Alla, u għammdu għall‑indiema lil dawk kollha li kienu lesti jisimgħu kliemhom.\n\n20 U b’hekk huma telqu, u n‑nies umiljaw ruħhom minħabba kliemhom, tant li kienu mberkin bil‑kbir mill‑Mulej, u b’hekk huma kienu ħielsa mill‑gwerer u mit‑tilwim bejniethom, iva, sewwasew għal erba’ snin sħaħ.\n\n21 Iżda, kif għidtilkom, fl‑aħħar jiem tas‑sena dsatax, iva, minkejja l‑paċi li kellhom bejniethom, huma ġew imġiegħla, biex kontra qalbhom, jiġġieldu kontra ħuthom, il‑Lamaniti.\n\n22 Iva, u fi ftit kliem, il‑gwerer tagħhom mal‑Lamaniti ma waqfu qatt għal bosta snin, minkejja n‑nuqqas ta’ rieda tagħhom.\n\n23 Issa, huma sewwdu qalbhom li kellhom jaqbdu l‑armi kontra l‑Lamaniti, għax ma kenux jieħdu gost bit‑tixrid tad‑demm; iva, u dan mhux kollox—huma sewwdu qalbhom li minħabba fihom ħafna kienu dawk fost ħuthom li ħallew din id‑dinja u għaddew għal dinja ta’ dejjem, bla ma kienu lesti biex jiltaqgħu ma’ Alla tagħhom.\n\n24 Madankollu, huma ma kenux lesti li jinqatlu, u li marthom u wliedhom jispiċċaw maqtula permezz tal‑moħqrija barbara ta’ dawk li darba kienu ħuthom, iva, u spiċċaw isseparaw ruħhom minn mal‑knisja tagħhom, u telqu minn fosthom u marru biex jeqirduhom billi ngħaqdu mal‑Lamaniti.\n\n25 Iva, huma ma kenux lesti jaraw lil ħuthom jifirħu minħabba demm in‑Nefiti, sakemm kien ikun għad baqa’ min iħares il‑kmandamenti ta’ Alla, għax il‑wegħda tal‑Mulej kienet, li jekk huma jħarsu l‑kmandamenti tiegħu huma jkollhom ir‑risq fl‑art.\n\n", "alma 49": "[center][font_size=26]Kapitlu 49[/font_size][/center]\n\n[i]L‑invażuri Lamaniti ma jirnexxilhomx jieħdu f’idejhom il‑bliet fortifikati ta’ Għammonija u Noè—Għamalikja jisħet lil Alla u jaħlef li jixrob demm Moroni—Ħelaman u ħutu jkomplu jsaħħu l‑Knisja. Madwar 72 Q.K.[/i]\n\n1 U issa ġara li fil‑ħdax‑il xahar tas‑sena dsatax, fl‑għaxar jum tax‑xahar, l‑armati tal‑Lamaniti dehru resqin lejn l‑art ta’ Għammonija.\n\n2 U araw, il‑belt reġat inbniet mill‑ġdid, u Moroni poġġa armata mal‑fruntieri tal‑belt, u madwarhom poġġew munzell ramel biex jipproteġihom mill‑vleġeġ u l‑ġebel tal‑Lamaniti; għax araw, huma kienu jiġġieldu permezz tal‑ġebel u l‑vleġeġ.\n\n3 Araw, jien għidt li l‑belt ta’ Għammonija reġgħet inbniet mill‑ġdid. Jien ngħidilkom, iva, parti minnha reġgħet inbniet; u peress li darba l‑Lamaniti kienu qerduha minħabba l‑ħażen tal‑poplu, huma ħasbu li ma kienx se jkun diffiċli li jerġgħu jeħduha f’idejhom.\n\n4 Iżda araw, kemm kien kbir id‑diżappunt tagħhom; għax araw, in‑Nefiti poġġew madwarhom munzell ramel, li tant kien għoli li kien kollu għalxejn li l‑Lamaniti jixħtulhom il‑ġebel u l‑vleġeġ, u lanqas setgħu jaħbtu għalihom sakemm huma ma jagħmlux dan mill‑post tad‑daħla.\n\n5 Issa did‑darba l‑kap kmandanti tal‑Lamaniti baqgħu mistagħġbin bil‑kbir, minħabba l‑għerf tan‑Nefiti bil‑mod kif ħejjew il‑postijiet ta’ diviża tagħhom.\n\n6 Issa l‑mexxejja tal‑Lamaniti bdew jassumu, minħabba l‑għadd kbir tagħhom, iva, huma bdew jassumu li huma seta’ jkollhom il‑privileġġ li jaħbtu għalihom kif kienu għamlu qabel; iva, u huma ħejjew lilhom infushom ukoll permezz tat‑tarki, u l‑pettorali; u ħejjew lilhom infushom ukoll permezz ta’ lbies tal‑ġild, iva, ilbies mill‑aktar oħxon biex jgħattu l‑ġisem għeri tagħhom.\n\n7 U għax ħejjew irwieħhom huma bdew jassumu li kien se jkun faċli li huma jegħlbu lil ħuthom u jixħtuhom taħt il‑madmad tal‑jasar, jew li joqtluhom u jimmassakrawhom kif jogħġob lilhom.\n\n8 Iżda araw, b’għaġeb kbir għalihom, huma kienu jinsabu lesti għalihom, b’mod li ħadd qatt ma kien ra qabel fost in‑nisel ta’ Leħi. Issa huma kienu jinsabu lesti għal‑Lamaniti, biex jiġġieldulhom skont kif jgħidilhom jagħmlu Moroni.\n\n9 U ġara li l‑Lamaniti, jew l‑Għamalikjahiti, stagħġbu bil‑kbir għall‑mod kif huma ħejjew lilhom infushom għall‑gwerra.\n\n10 Issa, kieku s‑sultan Għamalikja niżel mill‑art ta’ Nefi, bl‑armata tiegħu warajh, forsi kien jasal biex jordna lil‑Lamaniti biex jaħbtu għan‑Nefiti fil‑belt ta’ Għammonija; għax araw, demm niesu ma kien ifisser xejn għalih.\n\n11 Iżda araw, Għamalikja nnifsu ma niżilx biex jiġġieled. U araw, il‑kap kmandanti tiegħu ma azzardawx jaħbtu għan‑Nefiti fil‑belt ta’ Għammonija, għax Moroni bidel il‑pjan li kellu għan‑Nefiti, tant li l‑Lamaniti spiċċaw iddiżappuntaw ruħhom minħabba l‑postijiet fejn kienu mistoħbija u ma setgħux jaħbtu għalihom.\n\n12 Għalhekk huma rtiraw lejn ix‑xagħri, u qabdu l‑kamp tagħhom u mxew lejn l‑art ta’ Noè, għax bdew jassumu li hemm kien l‑aħjar post għalihom biex jaħbtu għan‑Nefiti.\n\n13 Għax huma ma kinux jafu li Moroni kien iffortifika, jew bena fortizzi ta’ difiża, għal kull belt fl‑art kollha tal‑madwar; għalhekk huma baqgħu mexjin lejn l‑art ta’ Noè b’determinazzjoni kbira; iva, il‑kap kmandanti tagħhom marru quddiemhom u ħadu ġurament li kienu sejrin jeqirdu lill‑poplu ta’ dik il‑belt.\n\n14 Iżda araw, b’għaġeb kbir għalihom, il‑belt ta’ Noè, li sa dakinhar kienet post dgħajjef, issa, grazzi għal Moroni, saret belt b’saħħitha, iva, tant li saret aktar b’saħħitha mill‑belt ta Għammonija.\n\n15 U issa, araw, kemm kien għaref Moroni; għax hu kien jemmen li huma kienu se jinħakmu minn biża’ meta jaslu fil‑belt ta Għammonija; u peress li l‑belt ta’ Noè sa dakinhar kienet l‑aktar parti dgħajfa tal‑pajjiż, għalhekk huma kienu se jmorru biex jiġġieldu hemm; u kollox seħħ kif xtaq hu.\n\n16 U araw, Moroni ħatar lil Leħi biex ikun kap kmandant fuq in‑nies ta’ dik il‑belt; u dan kien l‑istess Leħi li tqabad kontra l‑Lamaniti fil‑wied tan‑naħa tal‑lvant tax‑xmara Sidon.\n\n17 U issa araw ġara li meta l‑Lamaniti sabu li l‑belt kienet taħt it‑tmexxija ta’ Leħi huma reġgħu bdew jaqtgħu qalbhom, għax kienu jibżgħu ferm minn Leħi; madankollu l‑kap kmandanti tagħhom ħalfu permezz ta’ ġurament li jattakkaw il‑belt; għalhekk lill‑armati ordnawlhom biex jibqgħu javvanzaw.\n\n18 Issa araw, il‑Lamaniti ma kellhom l‑ebda mod ieħor kif setgħu jidħlu fil‑fortizzi ta’ difiża tagħhom ħlief li jidħlu mid‑daħla, minħabba l‑għoli tal‑ħajt tar‑ramel li kienu bnew, u l‑fond tal‑foss li kienu ħaffru mad‑dawra kollha, ħlief mad‑daħla.\n\n19 U b’hekk in‑Nefiti kienu jinsabu lesti biex jeqirdu lil dawk kollha li jippruvaw jitilgħu mal‑ħitan tal‑forti biex jidħlu minn x’imkien ieħor, billi jixħtulhom il‑ġebel u l‑vleġeġ.\n\n20 B’hekk huma kienu jinsabu lesti, iva, l‑aktar grupp ta’ rġiel b’saħħithom li kellhom, bix‑xwabel u l‑iżbandoli tagħhom, biex jidorbu lil dawk kollha li jippruvaw jidħlu fil‑post ta’ difiża tagħhom mill‑post tad‑daħla; u b’hekk huma kienu jinsabu lesti biex jiddefendu lilhom infushom kontra l‑Lamaniti.\n\n21 U ġara li l‑kmandanti tal‑Lamaniti ħadu l‑armati tagħhom quddiem il‑post tad‑daħla, u bdew jiġġieldu man‑Nefiti, biex jidħlu fil‑post ta’ difiża tagħhom; iżda araw, minn ħin għall‑ieħor bdew jiġu mġiegħla jirtiraw, tant li huma spiċċaw biex inqatlu f’taqtigħa mill‑aktar kbira.\n\n22 Issa meta huma raw li ma setgħux jaqbdu lin‑Nefiti taħt idejhom billi jidħlu mill‑passaġġ, huma bdew iħaffru l‑art biex jagħmlu munzell ramel ħalli jkunu jistgħu joħolqu passaġġ li minnu jgħaddu l‑armati tagħhom, biex huma jkollhom l‑istess vantaġġ biex jiġġieldu; iżda araw, f’dawn l‑attentati huma spiċċaw inqerdu permezz tal‑ġebel u l‑vleġeġ li bdew jinxteħtu fuqhom; u minflok mal‑fosos imtlew bir‑ramel tal‑art, partijiet minnhom spiċċaw imtlew bil‑mejtin u l‑midrubin tagħhom.\n\n23 B’hekk in‑Nefiti setgħu jikkontrollaw kompletament lill‑għedewwa tagħhom; u l‑Lamaniti komplew jippruvaw jeqirdu lin‑Nefiti sakemm il‑kap kmandanti tagħhom inqatlu lkoll; iva, u kien hemm aktar minn elf Lamanita li sfaw maqtula; filwaqt li mill‑banda l‑oħra, lanqas Nefita wieħed ma nqatel.\n\n24 Kien hemm madwar ħamsin li sfaw nidruba, li kienu esposti għall‑vleġeġ tal‑Lamaniti minn fejn kien hemm il‑passaġġ, iżda huma pproteġew lilhom infushom permezz tat‑tarki tagħhom, u l‑pettorali u l‑elmi tagħhom, tant li l‑ġrieħi li ġarrbu kienu fuq riġlejhom, li ħafna minnhom kienu mill‑aktar severi.\n\n25 U ġara, li meta l‑Lamaniti raw li l‑kap kmandanti tagħhom inqatlu kollha huma ħarbu lejn ix‑xagħri. U ġara li huma reġgħu lura lejn l‑art ta’ Nefi, biex jgħarrfu lis‑sultan tagħhom, Għamalikja, li twieled Nefita, dwar it‑telfien kbir tagħhom.\n\n26 U ġara li hu nkorla bil‑kbir għan‑nies tiegħu, għaliex ma rnexxilux iwettaq xewqtu li jsaltan fuq in‑Nefiti; hu ma rnexxilux jixħithom taħt il‑madmad tal‑jasar.\n\n27 Iva, huwa nkorla bis‑sħiħ, u seħet lil Alla, kif ukoll lil Moroni, u ħalef permezz ta’ ġurament li kien sejjer jixroblu demmu; u dan għaliex Moroni obda l‑kmandamenti ta’ Alla fejn ħejja kollox b’mod tajjeb biex iħares lill‑poplu tiegħu.\n\n28 U ġara li mill‑banda l‑oħra, in‑nies ta’ Nefi raddew ħajr lill‑Mulej Alla tagħhom, minħabba l‑qawwa inkomparabbli tiegħu fejn ħelishom minn idejn l‑għedewwa tagħhom.\n\n29 U b’hekk ġiet fi tmiemha s‑sena dsatax tas‑saltna tal‑imħallfin fuq il‑poplu ta’ Nefi.\n\n30 Iva, u kien hemm paċi kontinwa ssaltan fosthom, kif ukoll prosperità mill‑aktar kbira fil‑knisja minħabba li b’ħerqa kbira huma taw widen għall‑kelma ta’ Alla, li ġiet imxandra lilhom minn Ħelaman, u Xiblon, u Kurjantun, u Għammon u ħutu, iva, u minn dawk kollha li ġew ordnati permezz tal‑ordni mqaddsa ta’ Alla, u ġew mgħammdin għall‑indiema, u ġew mibgħuta biex ixandru l‑kelma fost il‑poplu.\n\n", "alma 50": "[center][font_size=26]Kapitlu 50[/font_size][/center]\n\n[i]Moroni jiffortifika l‑artijiet tan‑Nefiti—Huma jibnu bosta bliet ġodda—In‑Nefiti jintlaqtu minn gwerer u qerda fi żmien il‑ħażen u l‑għemejjel mistkerrha tagħhom—Morjanton u d‑dissidenti tiegħu jisfaw megħluba minn Teankum—Nefija jmut, u ibnu Paħoran jeħodlu postu fis‑siġġu tat‑tribunal. Madwar 72–67 Q.K.[/i]\n\n1 U issa ġara li Moroni ma waqafx iħejji għall‑gwerra, jew biex ikun jista’ jiddefendi lill‑poplu tiegħu kontra l‑Lamaniti; għax hu ordna biex l‑armati tiegħu jibdew fil‑bidu tas‑sena għoxrin tas‑saltna tal‑imħallfin, biex huma jibdew jiskavaw l‑art u permezz tagħha jibnu munzelli ta’ ramel madwar kull belt, madwar l‑art kollha li kienet f’idejn in‑Nefiti.\n\n2 U fuq dan il‑munzell ramel hu talabhom ipoġġu l‑injam, iva, strutturi tal‑injam, għoli ta’ bniedem, madwar kull belt.\n\n3 U hu talabhom biex fuq dawk l‑istrutturi tal‑injam jibnu qafas tal‑pikketti mad‑dawra kollha fuq l‑injam; u dawn kienu mill‑aktar b’saħħithom u għoljin.\n\n4 U hu ordna biex jinbnew torrijiet ogħla minn dawk l‑istrutturi tal‑pikketti, u talab biex fuq dawk it‑torrijiet jinbnew postijiet ta’ difiża, ħalli l‑ġebel u l‑vleġeġ tal‑Lamaniti ma jagħmlulhomx ħsara.\n\n5 U dawn kienu magħmula b’tali mod li huma jistgħu jixħtu l‑ġebel minn fuqhom, kif jogħġob lilhom u b’liema qawwa jridu, u joqtlu lil min jipprova jersaq qrib is‑swar tal‑belt.\n\n6 B’hekk Moroni bena fortizzi bi tħejjija għall‑miġja tal‑għedewwa tagħhom, madwar kull belt li kien hemm mal‑pajjiż kollu.\n\n7 U ġara li Moroni ordna biex l‑armati tiegħu jerħulha lejn ix‑xagħri tal‑lvant; iva, u huma marru u ġiegħlu lil‑Lamaniti li kienu fix‑xagħri tal‑lvant jirtiraw lejn artijiethom, liema artijiet kienu fin‑nofsinhar tal‑art ta’ Żaraħemla.\n\n8 U l‑art ta’ Nefi kienet tgħaddi f’linja dritta mill‑baħar tal‑lvant sal‑punent.\n\n9 U ġara li meta Moroni keċċa lil‑Lamaniti kollha ’l barra mix‑xagħri tal‑lvant, li kien fit‑tramuntana tal‑artijiet li kienu jinsabu f’idejhom, hu ordna biex dawk li kienu jgħammru fl‑art ta’ Żaraħemla u fl‑art tal‑madwar għandhom imorru fix‑xagħri tal‑lvant, sewwasew lejn il‑fruntiera li kien hemm ħdejn xatt il‑baħar, u jieħdu dik l‑art f’idejhom.\n\n10 U hu poġġa wkoll l‑armati fin‑naħa tan‑nofsinhar, fil‑fruntieri tat‑territorju tagħhom, u ordnalhom biex jibnu fortifikazzjonijiet ħalli jkunu jistgħu jipproteġu l‑armati tagħhom u lil nieshom minn idejn l‑għedewwa tagħhom.\n\n11 U b’dal‑mod huwa elimina l‑aċċess għal kull fortizza li l‑Lamaniti kellhom fix‑xagħri tal‑lvant, iva, kif ukoll fin‑naħa tal‑punent, u ffortifika l‑fruntiera li kien hemm bejn in‑Nefiti u l‑Lamaniti, bejn l‑art ta’ Żaraħemla u l‑art ta’ Nefi, mill‑baħar tal‑punent, u li tibqa’ sejra sa ras ix‑xmara Sidon—in‑Nefiti kellhom f’idejhom l‑art kollha li kien hemm fin‑naħa tat‑tramuntana, iva, sewwasew l‑art kollha li kienet tinsab fit‑tramuntana tal‑art ta’ Kotran, skont kif kien jogħġob lilhom.\n\n12 B’hekk Moroni, flimkien mal‑armati tiegħu, li bdew jikbru ma’ kull jum minħabba l‑garanzija ta’ difiża li huma kisbu permezz tal‑ħidma tiegħu, ra kif seta’ jelimina l‑forza u l‑qawwa tal‑Lamaniti mill‑artijiet li kienu jgħammru fihom, ħalli huma ma jkollhomx aktar kontroll tal‑artijiet li kienu ħadu f’idejhom.\n\n13 U ġara li n‑Nefiti bdew jibnu belt, u semmewha l‑belt ta’ Moroni; u din kienet tinsab ħdejn il‑baħar tal‑lvant; u kienet tinsab fin‑naħa tan‑nofsinhar mal‑fruntiera tal‑art li fiha kienu jgħammru l‑Lamaniti.\n\n14 U huma bdew ukoll jibnu s‑sisien ta’ belt bejn il‑belt ta’ Moroni u l‑belt ta’ Aron, u b’hekk ikunu jistgħu jgħaqqdu flimkien il‑fruntieri ta’ Aron u Moroni; u huma semmew il‑belt, jew l‑art, Nefija.\n\n15 U f’dik l‑istess sena bdew jibnu wkoll bosta bliet fin‑naħa tat‑tramuntana, waħda minnhom, li semmewha Leħi, bnewha b’mod mill‑aktar partikolari, u din kienet tinsab fin‑naħa tat‑tramuntana ħdejn il‑fruntieri ta’ xatt il‑baħar.\n\n16 U b’hekk ġiet fi tmiemha s‑sena għoxrin.\n\n17 U kien sewwasew f’dan l‑ambjent ta’ prosperità li l‑poplu ta’ Nefi ta bidu għas‑sena wieħed u għoxrin tas‑saltna tal‑imħallfin fuq il‑poplu ta’ Nefi.\n\n18 U huma stagħnew bil‑kbir, u saru nies mill‑aktar għonja; iva, u huma tkattru u ssaħħu fl‑art.\n\n19 U b’hekk naraw kemm hu ħanin u ġust il‑Mulej fl‑għemejjel kollha tiegħu, li jwettaq kull ħaġa li huwa jwiegħed lil ulied il‑bnedmin; iva, aħna nistgħu naraw, sewwasew fi żmienna, il‑kliem li huwa qal lil Leħi jiġi fis‑seħħ, meta qal:\n\n20 Imbierek inti u wliedek; u huma se jkunu mberkin, diment li huma jħarsu l‑kmandamenti tiegħi huma jkollhom ir‑risq fl‑art. Iżda ftakar, jekk ma jħarsux il‑kmandamenti tiegħi huma jinqatgħu mill‑preżenza tal‑Mulej.\n\n21 U naraw li l‑poplu ta’ Nefi seta’ jara dawn il‑wegħdiet jiġu fis‑seħħ; għax kien il‑ġlied tagħhom u t‑tilwim tagħhom, iva, il‑qtil tagħhom, u s‑serq tagħhom, l‑idolatrija tagħhom, iż‑żína tagħhom, u l‑għemejjel mistkerrha tagħhom, li seħħew fosthom, li ġabu fuqhom il‑gwerer tagħhom u l‑qerda tagħhom.\n\n22 U dawk li kienu fidili fil‑ħarsien tal‑kmandamenti tal‑Mulej ġew imħarsa f’kull ħin, filwaqt li eluf minn ħuthom li tawha għall‑ħażen spiċċaw fil‑jasar, jew inqerdu permezz tax‑xabla, jew ftit, ftit spiċċaw tilfu l‑fidi, u spiċċaw biex tħalltu mal‑Lamaniti.\n\n23 Iżda araw, minn żmien Nefi ’l hawn, fost il‑poplu ta’ Nefi, qatt ma kien hemm żmien ta’ ferħ aktar minn żmien Moroni, iva, sewwasew aktar minn dan iż‑żmien, fis‑sena wieħed u għoxrin tas‑saltna tal‑imħallfin.\n\n24 U ġara li s‑sena tnejn u għoxrin tas‑saltna tal‑imħallfin intemmet ukoll fil‑paċi; iva, u l‑istess is‑sena tlieta u għoxrin.\n\n25 U ġara li fil‑bidu tas‑sena erbgħa u għoxrin tas‑saltna tal‑imħallfin, deher ukoll li kienet se tkun sena ta’ paċi fost il‑poplu ta’ Nefi, li kieku ma kienx għal tilwima li nqalgħet bejniethom dwar l‑art ta’ Leħi, u l‑art ta’ Morjanton, li kienu jingħaqdu flimkien ħdejn il‑fruntiera ta’ Leħi; fejn it‑tnejn li huma kienu fil‑fruntiera li kien hemm ħdejn xatt il‑baħar.\n\n26 Għax araw, in‑nies li kienu jgħammru fl‑art ta’ Morjanton kienu jħarsu lejn parti mill‑art ta’ Leħi bħalha arthom; għalhekk bdew iqumu ċerti argumenti sħan bejniethom, tant li n‑nies ta’ Morjanton armaw lilhom infushom biex jiġġieldu kontra ħuthom, u qatgħuha li joqtluhom permezz tax‑xabla.\n\n27 Iżda araw, in‑nies li kienu jgħammru fl‑art ta’ Leħi ħarbu lejn il‑kamp ta’ Moroni, u talbuh biex jgħinhom; għax araw huma ma kienu għamlu xejn ħażin.\n\n28 U ġara li meta n‑nies ta’ Morjanton, li kienu mmexxijin minn raġel jismu Morjanton, sabu li n‑nies ta’ Leħi kienu ħarbu lejn il‑kamp ta’ Moroni, huma mtlew b’biża’ mill‑aktar kbira għax beżgħu li kienet se taħbat għalihom l‑armata ta’ Moroni u teqridhom.\n\n29 Għalhekk, Morjanton daħħalha f’moħħhom li huma għandhom jaħarbu lejn l‑art li kienet tinsab fin‑naħa tat‑tramuntana, li kienet miksija b’meded kbar ta’ ilma, u jieħdu f’idejhom l‑art li kienet fin‑naħa tat‑tramuntana.\n\n30 U araw, huma kienu lesti jwettqu dan il‑pjan, (u dan kien se jkun il‑kawża ta’ dispjaċir kbir) iżda araw, Morjanton li kien raġel li ma kienx irid wisq biex jiżbroffa, spiċċa biex inkorla għal waħda mill‑qaddejja tiegħu, u qabad isawwatha u taha xebgħa mhux ħażin.\n\n31 U ġara li hija ħarbet, u waslet fil‑kamp ta’ Moroni, u qalet lil Moroni b’dak kollu relatat ma’ dil‑ħaġa, kif ukoll dwar l‑intenzjoni tagħhom li jaħarbu lejn l‑art tat‑tramuntana.\n\n32 Iżda araw, in‑nies li kienu fl‑art ta’ Kotran, jew aħjar f’Moroni, beżgħu li huma kienu sejrin jisimgħu minn kliem Morjanton u jingħaqdu ma’ niesu, u b’hekk jispiċċa jikseb f’idejh dawk l‑inħawi tal‑pajjiż, u dan kien iwitti t‑triq għal ħwejjeġ li jħallu warajhom konsegwenzi mill‑aktar serji għall‑poplu ta’ Nefi, iva, liema konsegwenzi jispiċċaw iwasslu biex huma jitilfu l‑libertà tagħhom.\n\n33 Għalhekk Moroni bagħat armata, flimkien mal‑kamp tagħhom, biex iwaqqfu lin‑nies ta’ Morjanton milli jkomplu javvanzaw lejn l‑art tat‑tramuntana.\n\n34 U ġara li huma ma rnexxielhomx iwaqqfuhom qabel ma huma waslu fil‑fruntieri tal‑art ta’ Ħerba; u kien hemm li interċettawhom, ħdejn il‑fetħa dejqa li minn ħdejn il‑baħar kien twasslek lejn l‑art tat‑tramuntana, iva, minn ħdejn il‑baħar li kien hemm fuq in‑naħa tal‑punent u n‑naħa tal‑lvant.\n\n35 U ġara li l‑armata li bagħat Moroni, li kienet immexxija minn raġel jismu Teankum, spiċċat taffronta lin‑nies ta’ Morjanton; u n‑nies ta’ Morjanton tant kienu rashom iebsa, (għax kienu influwenzati minn ħżunitu u mill‑kliem ħelu u falz li kien jgħid) li spiċċat faqqgħet battalja bejniethom, li fiha Teankum qatel lil Morjanton u ħareġ rebbieħ fuq l‑armata tiegħu, u ħadhom f’idejh bħala priġunieri, u reġa’ lura lejn il‑kamp ta’ Moroni. U b’hekk ġiet fi tmiemha s‑sena erbgħa u għoxrin tas‑saltna tal‑imħallfin fuq il‑poplu ta’ Nefi.\n\n36 U kien b’dan il‑mod li n‑nies ta’ Morjanton inġabu lura. U wara li huma għamlu patt li kienu lesti jżommu l‑paċi huma reġgħu tħallew jgħammru fl‑art ta’ Morjanton, u spiċċaw ingħaqdu flimkien man‑nies ta’ Leħi; u dawn ukoll reġgħu tħallew jgħammru f’artijiethom.\n\n37 U ġara li fl‑istess sena li reġgħet bdiet issaltan il‑paċi fost il‑poplu ta’ Nefi, miet il‑viċi prim imħallef, Nefija, wara li qeda dmiru fis‑siġġu tat‑tribunal b’sinċerità sħiħa quddiem Alla.\n\n38 Madankollu, huwa ma laqax it‑talba ta’ Alma li jieħu f’idejh dawk l‑annali u dawk l‑affarijiet li għal Alma u missirijietu kienu aktar sagri minn kull ħaġa oħra; għalhekk Alma għaddihom lil ibnu, Ħelaman.\n\n39 Araw, ġara li bin Nefija nħatar biex jieħu post missieru fis‑siġġu tat‑tribunal; iva, huwa nħatar bħala prim imħallef u gvernatur tal‑poplu, permezz ta’ ġurament u ordinanza sagra li hu kien sejjer jagħmel ħaqq b’mod ġust, u li kien se jżomm il‑paċi u jħares il‑ħelsien tal‑poplu, u kien lest jagħtihom il‑privileġġ sagru li jqimu lill‑Mulej Alla tagħhom, iva, u li tul ħajtu jsostni u jiddefendi l‑kawża ta’ Alla, u li jara li l‑ħżiena jieħdu li ħaqqhom skont ir‑reat li jwettqu.\n\n40 Issa araw, ismu kien Paħoran. U Paħoran ħa post missieru, u beda jsaltan fuq il‑poplu ta’ Nefi fi tmiem is‑sena erbgħa u għoxrin.\n\n", "alma 51": "[center][font_size=26]Kapitlu 51[/font_size][/center]\n\n[i]Nies is‑sultan jippruvaw jibdlu l‑liġi u jaħtru sultan—Paħoran u nies il‑ħelsien jiksbu l‑appoġġ permezz ta’ leħen il‑poplu—Moroni jġiegħel lil nies is‑sultan biex jiddefendu pajjiżhom jew jingħataw il‑mewt—Għamalikja u l‑Lamaniti jieħdu f’idejhom bosta bliet iffortifikati—Teankum iraġġa’ lura l‑invażjoni Lamanita u joqtol lil Għamalikja fit‑tinda tiegħu. Madwar 67–66 Q.K.[/i]\n\n1 U issa ġara li fil‑bidu tas‑sena ħamsa u għoxrin tas‑saltna tal‑imħallfin fuq il‑poplu ta’ Nefi, wara li huma raw li l‑paċi tkun stabbilita bejn in‑nies ta’ Leħi u n‑nies ta’ Morjanton fejn jidħlu artijiethom, u wara li s‑sena ħamsa u għoxrin bdewha fil‑paċi;\n\n2 Madankollu, huma ma ħallewx il‑paċi ssaltan għal kollox fil‑pajjiż, għax in‑nies bdew jitlewmu bejniethom dwar il‑prim imħallef Paħoran; għax araw, kien hemm uħud min‑nies li xtaqu jaraw li jsir tibdil f’ċerti punti partikolari tal‑liġi.\n\n3 Iżda araw, Paħoran ma riedx jibdel jew jippermetti li jsir tibdil fil‑liġi; għalhekk, huwa ma tax każ ta’ dawk li semmgħu leħinhom permezz tat‑talba tagħhom biex isir tibdil fil‑liġi.\n\n4 Għalhekk, dawk li kellhom ix‑xewqa li tinbidel il‑liġi mtlew bil‑għadab għalih, u xtaqu li hu ma jibqax aktar prim imħallef tal‑pajjiż; għalhekk qam argument dwar dil‑ħaġa, iżda dan ma wassal għall‑ebda tixrid ta’ demm.\n\n5 U ġara li dawk li kellhom ix‑xewqa li Paħoran jitneħħa mis‑siġġu tat‑tribunal kienu jissejħu nies is‑sultan, għax huma kellhom ix‑xewqa li l‑liġi tinbidel b’tali mod li huma jwaqqgħu l‑gvern ħieles u jaħtru sultan fuq il‑pajjiż.\n\n6 U dawk li kellhom ix‑xewqa li Paħoran jibqa’ prim imħallef tal‑pajjiż bdew isejħu lilhom infushom nies il‑ħelsien; u dan kien id‑diżgwid li nqala’ bejniethom, għax nies il‑ħelsien ħalfu jew għamlu patt li kienu se jkomplu jipproteġu d‑drittijiet u l‑privileġġi tar‑reliġjon tagħhom permezz ta’ gvern ħieles.\n\n7 U ġara li dil‑ħaġa li bdew jitlewmu dwarha ġiet solvuta permezz ta’ leħen il‑poplu. U ġara li leħen il‑poplu qatagħha favur nies il‑ħelsien, u Paħoran żamm postu fuq is‑siġġu tat‑tribunal, ħaġa li ġabet ferħ kbir fost l‑aħwa ta’ Paħoran kif ukoll fost ħafna min‑nies li kienu favur il‑libertà, fejn lin‑nies is‑sultan għalqulhom ħalqhom, tant li huma m’azzardawx li jopponuhom iżda ġew mitluba jiddefendu l‑kawża tal‑ħelsien.\n\n8 Issa dawk li kienu favur is‑slaten kienu dawk ta’ twelid nobbli, u li ppruvaw ikunu slaten; u huma sabu l‑appoġġ fost dawk li riedu li jkollhom il‑poter u l‑awtorità fuq il‑poplu.\n\n9 Iżda araw, dan xejn ma kien mument tajjeb biex fost il‑poplu ta’ Nefi jinqala’ daqstant tilwim; għax araw, Għamalikja reġa’ għal darb’oħra beda jxewwex lill‑poplu Lamanita kontra l‑poplu Nefita, u beda jiġbor flimkien suldati minn kull naħa ta’ pajjiżu, u bir‑reqqa kollha beda jarmahom, u jħejjihom għall‑gwerra; għax kien ħalef li lil Moroni kien sejjer jixroblu demmu.\n\n10 Iżda araw, aħna nistgħu naraw li l‑ġurament li huwa ħa ħadu mingħajr wisq konsiderazzjoni; madankollu, huwa ħejja lilu nnifsu u l‑armati tiegħu għall‑battalja kontra n‑Nefiti.\n\n11 Issa l‑armati tiegħu ma kinux kbar daqs kemm kienu qabel, peress li bosta eluf minnhom kienu ġew maqtula min‑Nefiti; iżda minkejja t‑telfien kbir li sofrew, Għamalikja ġabar flimkien armata kbira mhux ħazin, tant li ma beża’ xejn li jkompli javvanza lejn l‑art ta’ Żaraħemla.\n\n12 Iva, anke Għamalikja nnifsu niżel magħhom, bħala kmandant tal‑Lamaniti. U dan seħħ fis‑sena ħamsa u għoxrin tas‑saltna tal‑imħallfin; u kien fl‑istess żmien meta huma bdew jirrisolvu l‑kwistjoni li kellhom bejniethom dwar il‑prim imħallef, Paħoran.\n\n13 U ġara li meta n‑nies li kienu jissejħu nies is‑sultan semgħu li l‑Lamaniti kienu resqin lejhom biex jiġġieldu kontrihom, qalbhom imtliet bil‑ferħ; u huma rrifjutaw li jaqbdu l‑armi b’idejhom, għax huma kienu nkurlati bil‑kbir għall‑prim imħallef, kif ukoll għan‑nies favur il‑libertà, tant li ma ridux jaqbdu l‑armi b’idejhom biex jiddefendu pajjiżhom.\n\n14 U ġara li meta Moroni ra dan, u ra wkoll li l‑Lamaniti kienu jinsabu resqin qrib il‑fruntiera tal‑pajjiż, huwa nkorla bil‑kbir minħabba l‑ebusija ta’ ras dawk in‑nies, li kien ħadem b’tant ħerqa biex iħares; iva, huwa nkorla bil‑kbir; xegħlet il‑korla ta’ ruħu għalihom.\n\n15 U ġara li huwa bagħat petizzjoni, li kienet tirrifletti leħen il‑poplu, lill‑gvernatur tal‑pajjiż, fejn xtaqu jaqraha, u lilu (Moroni) jagħtih is‑setgħa li jordna lil dawk id‑dissidenti biex jew jiddefendu pajjiżhom jew inkella jingħataw il‑mewt.\n\n16 Għax kienet l‑akbar responsabbiltà tiegħu li jġib fi tmiemu dan id‑diżgwid u dan in‑nuqqas ta’ qbil fost il‑poplu; għax araw, dan kien il‑kawża li wassal għal daqstant qerda fosthom. U ġara li t‑talba tiegħu ntlaqat skont leħen il‑poplu.\n\n17 U ġara li Moroni ordna biex l‑armata tiegħu tmur taffronta lil nies is‑sultan, biex iġib fix‑xejn il‑kburija u n‑nobbiltà tagħhom, u jagħmilhom terrapien, jekk huma ma jaqbdux f’idejhom l‑armi u jiddefendu l‑kawża tal‑libertà.\n\n18 U ġara li l‑armati bdew mexjin lejhom; u huma ġabu fix‑xejn il‑kburija u n‑nobbiltà tagħhom, tant li hekk kif huma qabdu f’idejhom l‑armi tal‑gwerra biex jiġġieldu kontra n‑nies ta’ Moroni huma spiċċaw b’ġisimhom imtertaq mal‑art.\n\n19 U ġara li kien hemm erbat elf minn fost dawk id‑dissidenti li spiċċaw b’ġisimhom imtertaq permezz tax‑xabla; u dawk fost il‑mexxejja tagħhom li ma ġewx maqtula fil‑battalja ttieħdu u nxteħtu f’ħabs, għax f’dan il‑mument ma kienx hemm biżżejjed ħin biex huma jgħaddu ġuri.\n\n20 U dawk li kien għad baqa’ minn fost id‑dissidenti, minflok ma ndarbu permezz tax‑xabla, baxxew rashom għall‑istendàrd tal‑libertà, u ġew imġiegħla jtellgħu l‑istendàrd fuq it‑torrijiet tagħhom, u fl‑ibliet tagħhom, u jaqbdu l‑armi f’idejhom biex jiddefendu pajjiżhom.\n\n21 U b’dal‑mod Moroni ġab fix‑xejn lil dawk li kienu jissejħu nies is‑sultan, fejn ma kien għad baqa’ ħadd aktar li kien jissejjaħ nies is‑sultan; u b’dal‑mod huwa ġab fix‑xejn ir‑ras iebsa u l‑kburija ta’ dawk in‑nies li kienu jqisu lilhom infushom bħala nies ta’ demm nobbli; iżda huma kellhom jumiljaw ruħhom bħal ħuthom, u jiġġieldu bi qlubija għall‑ħelsien tagħhom mill‑jasar.\n\n22 Araw, ġara li waqt li Moroni kien qed iġib fi tmiemhom il‑gwerer u l‑ġlied li kien hemm fost il‑poplu tiegħu, u jwassalhom biex jgħixu fil‑paċi u ċ‑ċiviltà, u beda jagħmel ċerti regolamenti biex iħejjihom għall‑gwerra kontra l‑Lamaniti, araw, il‑Lamaniti daħlu fl‑art ta’ Moroni, li kienet fil‑fruntiera ma’ xatt il‑baħar.\n\n23 U ġara li n‑Nefiti li kien hemm fil‑belt ta’ Moroni ma kinux armati biżżejjed; għalhekk Għamalikja spiċċa biex ħariġhom ’il barra minn arthom u qatel ħafna minnhom. U ġara li Għamalikja ħa l‑belt f’idejh, iva, u ħa f’idejh il‑fortifikazzjonijiet kollha tagħhom.\n\n24 U dawk li ħarbu ’l barra mill‑belt ta’ Moroni ġew fil‑belt ta’ Nefija; u ġara wkoll li n‑nies tal‑belt ta’ Leħi nġabru flimkien, u huma bdew iħejju lilhom infushom u kienu jinsabu lesti biex jaffrontaw lil‑Lamaniti f’battalja.\n\n25 Iżda ġara li Għamalikja ma ħalliex lil‑Lamaniti jmorru jiġġieldu kontra n‑nies tal‑belt ta’ Nefija, iżda ordnalhom biex jibqgħu ħdejn xatt il‑baħar, fejn f’kull belt hu ħalla numru ta’ rġiel sabiex jipproteġuha u jiddefenduha.\n\n26 U hu kompla għaddej b’dal‑mod, fejn spiċċa ħa f’idejh bosta bliet, il‑belt ta’ Nefija, u l‑belt ta’ Leħi, u l‑belt ta’ Morjanton, u l‑belt ta’ Omner, u l‑belt ta’ Gid, u l‑belt ta’ Mulek, li lkoll kienu fil‑fruntiera tal‑lvant ma’ xatt il‑baħar.\n\n27 U b’hekk il‑Lamaniti, permezz tal‑qerq ta’ Għamalikja, kisbu bosta bliet, permezz tal‑armati kbar tagħhom, li kollha kienu ffortifikati waħda sew, skont il‑fortifikazzjonijiet ta’ Moroni; ilkoll kemm huma spiċċaw post ta’ difiża għal‑Lamaniti.\n\n28 U ġara li huma mxew lejn il‑fruntiera tal‑art ta’ Kotran, u lin‑Nefiti ġegħluhom jaħarbu u qatlu bosta minnhom.\n\n29 Iżda ġara li huma sabu ma’ wiċċhom lil Teankum, li qatel lil Morjanton u li kien żamm lin‑nies tiegħu milli jaħarbu miegħu.\n\n30 U ġara li anke lil Għamalikja żammu milli jkompli sejjer, hekk kif hu kien sejjer flimkien mal‑armata kbira tiegħu biex jieħu f’idejh l‑art ta’ Kotran, kif ukoll l‑art tat‑tramuntana.\n\n31 Iżda araw hu verament iddiżappunta ruħu li kien inżamm milli jkompli sejjer minn Teankum u n‑nies tiegħu, għax huma kienu gwerriera mill‑aqwa; għaliex kull raġel li kien ma’ Teankum kien aktar b’saħħtu u aktar gwerrier kapaċi mil‑Lamaniti, tant li huma kellhom vantaġġ kbir fuq il‑Lamaniti.\n\n32 U ġara li huma bdew jittormentawhom, tant li sakemm dalam spiċċaw biex qatlu ħafna minnhom. U ġara li Teankum u n‑nies tiegħu waqqfu t‑tined tagħhom fil‑fruntiera tal‑art ta’ Kotran; u Għamalikja waqqaf il‑tinda tiegħu fil‑fruntiera li kien hemm ma’ xatt il‑baħar, u kien b’dan il‑mod kif huma ġew imġiegħla jirtiraw.\n\n33 U ġara li meta wasal il‑lejl, Teankum u l‑qaddej tiegħu ħarġu nkiss inkiss barra u marru fil‑kamp ta’ Għamalikja; u araw, dawn marret għajnhom bihom sforz l‑għeja kbira li kellhom, minħabba l‑ħidma u s‑sħana tal‑jum.\n\n34 U ġara li Teankum daħal inkiss inkiss fit‑tinda tas‑sultan, u hu daħħallu lanza ġo qalbu; u s‑sultan miet fil‑pront tant li l‑qaddejja tiegħu lanqas biss qamu mir‑raqda li kienu fiha.\n\n35 U huwa reġa’ lura nkiss inkiss fil‑kamp tiegħu, u araw, in‑nies tiegħu kienu reqdin, u hu qajjimhom u qalilhom b’dak kollu li kien għamel.\n\n36 U hu ordna l‑armati tiegħu biex ilestu ruħhom, ma jmorrux il‑Lamaniti jqumu u jaħbtu għalihom.\n\n37 U b’hekk ġiet fi tmiemha s‑sena ħamsa u għoxrin tas‑saltna tal‑imħallfin fuq il‑poplu ta’ Nefi; u b’hekk ġiet fi tmiemha l‑ħajja ta’ Għamalikja.\n\n", "alma 52": "[center][font_size=26]Kapitlu 52[/font_size][/center]\n\n[i]Għammoron jieħu post Għamalikja bħala sultan tal‑Lamaniti—Moroni, Teankum, u Leħi jmexxu lin‑Nefiti lejn rebħa fil‑gwerra tagħhom kontra l‑Lamaniti—Huma jieħdu lura l‑belt ta’ Mulek, u Ġakobb iż‑Żoramita jinqatel. Madwar 66–64 Q.K.[/i]\n\n1 U issa, ġara li fis‑sena sitta u għoxrin tas‑saltna tal‑imħallfin fuq il‑poplu ta’ Nefi, araw, meta l‑Lamaniti stenbħu fl‑ewwel għodwa tal‑ewwel xahar, araw, huma sabu lil Għamalikja mejjet fit‑tinda tiegħu; u ndunaw ukoll li Teankum kien lest biex dakinhar jaffrontahom f’battalja.\n\n2 U issa, meta l‑Lamaniti raw dan huma mtlew bil‑biża’; u huma abbandunaw il‑pjan tagħhom li jerħulha lejn l‑art tat‑tramuntana, u flimkien mal‑armata kollha tagħhom irtiraw lejn il‑belt ta’ Mulek, u marru jipproteġu ruħhom wara l‑fortifikazzjonijiet tagħhom.\n\n3 U ġara li ħu Għamalikja ġie maħtur bħala sultan fuq in‑nies; u hu kien jismu Għammoron; għalhekk is‑sultan Għammoron, ħu s‑sultan Għamalikja, ġiet maħtur biex isaltan minfloku.\n\n4 U ġara li huwa ordna biex in‑nies tiegħu jaraw li dawk l‑ibliet jibqgħu f’idejhom, liema bliet kienu ħadu f’idejhom permezz tat‑tixrid tad‑demm; għax ma kienu ħadu l‑ebda belt f’idejhom bla ma xerrdu ħafna demm.\n\n5 U issa, Teankum ra li l‑Lamaniti kienu determinati li jaraw li l‑ibliet li huma kienu ħadu jibqgħu f’idejhom, u l‑istess dawk l‑inħawi tal‑pajjiż li kienu wkoll f’idejhom; u meta huwa ra wkoll il‑kobor tal‑armata tagħhom, Teankum ħass li ma kienx jaqbel li huwa jipprova jattakkahom fil‑fortizzi tagħhom.\n\n6 Iżda huwa żamm lin‑nies tiegħu fil‑madwar, bħallikieku qed iħejju għall‑gwerra; iva, u hu tabilħaqq beda jħejji biex jiddefendi lilu nnifsu minnhom, billi beda jibni ħitan mal‑madwar u beda jħejji postijiet ta’ difiża.\n\n7 U ġara li huwa għalhekk kompla jħejji għall‑gwerra sakemm Moroni bagħat għadd kbir ta’ nies biex isaħħaħ l‑armata tiegħu.\n\n8 U Moroni bagħat jgħidlu wkoll biex huwa jibqa’ jżomm bħala priġunieri lil dawk kollha li spiċċaw taħt idejh; għax kif il‑Lamaniti kienu ħadu ħafna bħala priġunieri, l‑istess huwa għandu jara li jibqa’ jżomm taħt idejh lill‑priġunieri kollha Lamaniti biex ipatti għal dawk li kienu ttieħdu mill‑Lamaniti bħala priġunieri.\n\n9 U hu bagħat jgħidlu wkoll sabiex jiffortifika l‑art ta’ Kotran, u jipproteġi l‑passaġġ dejjaq li kien jagħti għall‑art tat‑tramuntana, ma jmorrux il‑Lamaniti jaslu hemm u b’hekk ikunu jistgħu jaħbtu għalihom minn kull naħa.\n\n10 U Moroni bagħat jgħidlu wkoll li kien jixtiequ jibqa’ jiddefendi b’responsabbiltà dik in‑naħa tal‑pajjiż, u li jieħu vantaġġ minn kull opportunità li jista’ jkollu biex jitturmenta lil‑Lamaniti li jinsabu f’dawk l‑inħawi, b’kull mod li jista’, ħalli forsi jkun jista’ jerġa’ jieħu f’idejh permezz ta’ strataġemma jew b’xi mod ieħor dawk l‑ibliet li kienu ttieħdu minn idejhom; u li hu kellu wkoll jiffortifika u jsaħħaħ l‑ibliet tal‑madwar, li ma kinux waqgħu f’idejn il‑Lamaniti.\n\n11 U hu qallu wkoll, jiena kieku niġi niltaqa’ miegħek, iżda ara, il‑Lamaniti jinsabu jattakawna fil‑fruntiera tal‑art li tinsab ħdejn il‑baħar tal‑punent; u ara, jiena se mmur naffrontahom, għalhekk ma nistax niġi niltaqa’ miegħek.\n\n12 Issa, is‑sultan (Għammoron) telaq mill‑art ta’ Żaraħemla, u għarraf lis‑sultana bil‑mewt ta’ ħuh, u ġabar flimkien għadd kbir ta’ rġiel, u huma rħewlha biex jiġġieldu kontra n‑Nefiti mal‑fruntiera li tinsab ħdejn il‑baħar tal‑punent.\n\n13 U b’hekk hu kompla jipprova jitturmenta lin‑Nefiti, u wassal parti mill‑forzi tagħhom biex jiġbdu lejn dik in‑naħa tal‑pajjiż, filwaqt li ordna lil dawk li ħallihom jokkupaw l‑ibliet li kien ħa f’idejh biex huma wkoll jaħbtu għan‑Nefiti fil‑fruntiera ta’ ħdejn il‑baħar tal‑lvant, u li huma kellhom jieħdu kemm jistgħu f’idejhom artijiethom, skont il‑qawwa tal‑armati tagħhom.\n\n14 U b’hekk, fi tmiem is‑sena sitta u għoxrin tas‑saltna tal‑imħallfin fuq il‑poplu ta’ Nefi, in‑Nefiti kienu f’sitwazzjoni mill‑aktar perikoluża.\n\n15 Iżda araw, ġara li fis‑sena sebgħa u għoxrin tas‑saltna tal‑imħallfin, Teankum, fuq ordni ta’ Moroni—li kien poġġa armati biex jipproteġi l‑fruntieri tan‑nofsinhar u tal‑punent tal‑pajjiż, u li beda riesaq lejn l‑art ta’ Kotran, ħalli jkun jista’ jassisti lil Teankum flimkien man‑nies tiegħu biex jerġgħu jieħdu f’idejhom l‑ibliet li kienu tilfu—\n\n16 U ġara li Teankum ġie mitlub biex jattakka l‑belt ta’ Mulek, u jekk hu possibbli jerġa’ jeħodha lura.\n\n17 U ġara li Teankum beda jħejji biex jibda jattakka l‑belt ta’ Mulek, u flimkien mal‑armata tiegħu jmur biex jaħbat għal‑Lamaniti; iżda hu ra li kien se jkun impossibbli li huwa jegħlebhom jekk huma jibqgħu ġewwa l‑fortifikazzjonijiet tagħhom; għalhekk huwa abbanduna l‑pjanijiet tiegħu u reġa’ lura għal darb’oħra lejn il‑belt ta’ Kotran, biex hemm jistenna l‑miġja ta’ Moroni, ħalli jkun jista’ jsaħħaħ l‑armata tiegħu.\n\n18 U ġara li Moroni wasal flimkien mal‑armata tiegħu fl‑art ta’ Kotran, fl‑aħħar żmien tas‑sena sebgħa u għoxrin tas‑saltna tal‑imħallfin fuq il‑poplu ta’ Nefi.\n\n19 U fil‑bidu tas‑sena tmienja u għoxrin, Moroni u Teankum u ħafna mill‑kap kmandanti laqqgħu kunsill tal‑gwerra—biex jaraw x’kellhom jagħmlu biex lil‑Lamaniti jwassluhom biex joħorġu għal battalja kontrihom; jew forsi b’xi mod iħajruhom joħorġu ’l barra mis‑swar tagħhom, ħalli jkunu jistgħu jieħdu vantaġġ minnhom u jerġgħu jieħdu lura f’idejhom il‑belt ta’ Mulek.\n\n20 U ġara li huma bagħtu messaġġiera fejn kien hemm l‑armata tal‑Lamaniti, li kienet qed tipproteġi l‑belt ta’ Mulek, għand il‑mexxej tagħhom, li kien jismu Ġakobb, u xtaquh joħroġ flimkien mal‑armati tiegħu ħalli jaffrontahom fil‑wita li kien hemm bejn iż‑żewġt ibliet. Iżda araw, Ġakobb, li kien Żoramita, ma riedx jitlaq minn fejn kien, mal‑armata tiegħu, sabiex jaffrontahom fil‑wita.\n\n21 U ġara li Moroni, li kien qata’ qalbu li seta’ jaffrontahom fuq art newtrali, għalhekk, huwa fassal pjan kif seta’ jħajjar lil‑Lamaniti joħorġu ’l barra mis‑swar tagħhom.\n\n22 Għalhekk huwa ordna biex Teankum jieħu miegħu grupp żgħir ta’ rġiel u jerħulha lejn xatt il‑baħar; u mal‑lejl, Moroni u l‑armata tiegħu jerħulha lejn ix‑xagħri, fuq in‑naħa tal‑punent tal‑belt ta’ Mulek; u għalhekk, l‑għada, meta l‑għassiesa tal‑Lamaniti ndunaw b’Teankum, huma telqu minnufih biex jgħarrfu lill‑mexxej tagħhom, Ġakobb.\n\n23 U ġara li l‑armati tal‑Lamaniti komplew mexjin lejn Teankum, għax ħasbu li bl‑armata kbira tagħhom setgħu jegħlbu lil Teankum minħabba l‑armata żgħira tiegħu. U hekk kif Teankum ra l‑armati tal‑Lamaniti resqin lejh huwa beda jirtira lejn xatt il‑baħar, fin‑naħa tat‑tramuntana.\n\n24 U ġara li meta l‑Lamaniti raw li hu beda jitbiegħed minnhom, huma għamlu l‑qalb u mxew warajhom bil‑qawwa kollha tagħhom. U għalhekk waqt li Teankum beda jħalli lil‑Lamaniti, li kienu mexjin għalxejn warajhom, ikomplu jsegwuh, araw, Moroni ta ordni biex parti mill‑armata tiegħu, dawl li kienu miegħu, jerħulha lejn il‑belt, u jeħduha f’idejhom.\n\n25 U huma hekk għamlu, u spiċċaw qatlu lil dawk kollha li kienu baqgħu hemm biex jipproteġu l‑belt, iva, lil dawk kollha li ma kinux lesti jċedu l‑armi tagħhom tal‑gwerra.\n\n26 U b’hekk Moroni ħa f’idejh il‑belt ta’ Mulek, b’parti mill‑armata tiegħu, filwaqt li hu kompla sejjer mal‑bqija biex jaffronta lil‑Lamaniti meta huma jerġgħu lura hekk kif jieqfu jsegwu lil Teankum.\n\n27 U ġara li l‑Lamaniti komplew isegwu lil Teankum sakemm huma waslu ħdejn il‑belt ta’ Kotran, u mbagħad hemm huma kellhom jaffrontaw lil Leħi u l‑armata żgħira tiegħu, li kienu baqgħu hemm biex jipproteġu l‑belt ta’ Kotran.\n\n28 U issa araw, meta l‑kap kmandanti tal‑Lamaniti raw li Leħi u l‑armata tiegħu kienu se jaħbtu għalihom, huma nħakmu minn paniku kbir u ħarbu, għax beżgħu li ma kienx se jirnexxilhom jieħdu f’idejhom il‑belt ta’ Mulek qabel ma huma jintlaħqu minn Leħi; għax l‑għejja kienet għamlet tagħha minħabba t‑triq li kienu ħadu, u n‑nies ta’ Leħi kienu għadhom friski.\n\n29 Issa l‑Lamaniti ma kinux jafu li Moroni kien jinsab warajhom flimkien mal‑armata tiegħu; u huma kienu qed jibżgħu biss minn Leħi u min‑nies tiegħu.\n\n30 Issa Leħi ma kellux ix‑xewqa li jilħaqhom qabel ma huma jaffrontaw lil Moroni u l‑armata tiegħu.\n\n31 U ġara li qabel mal‑Lamaniti laħqu rtiraw ‘il bogħod, huma spiċċaw imdawrin bin‑Nefiti, bin‑nies ta’ Moroni fuq naħa, u n‑nies ta’ Leħi fuq in‑naħa l‑oħra, fejn kollha kemm huma kienu għadhom friski u mimlijin enerġija; iżda l‑Lamaniti kienu għajjenin waħda sew minħabba t‑triq li kienu ħadu.\n\n32 U Moroni ordna lin‑nies tiegħu biex jibqgħu jattakkawhom sakemm jaslu biex iċedu l‑armi tagħhom tal‑gwerra.\n\n33 U ġara li Ġakobb, li kien il‑mexxej tagħhom, u li kien ukoll Żoramita, u li kellu spirtu invinċibbli, mexxa lil‑Lamaniti b’qilla liema bħalha f’battalja kontra Moroni.\n\n34 Peress li Moroni beda jimblukkalhom it‑triq, Ġakobb kien determinat li joqtolhom u mbagħad jibqa’ sejjer fi triqtu lejn il‑belt ta’ Mulek. Iżda araw, Moroni u n‑nies tiegħu kienu aktar b’saħħithom minnhom; għalhekk huma komplew jimblukkaw it‑triq minfejn riedu jgħaddu l‑Lamaniti.\n\n35 U ġara li ż‑żewġ naħat bdew jiġġieldu b’qilla liema bħalha; u kienu ħafna miż‑żewġ naħat li nqatlu; iva, u Moroni ndarab u Ġakobb inqatel.\n\n36 U Leħi u l‑irġiel mill‑aktar b’saħħithom tiegħu bdew jattakkawhom min‑naħa ta’ wara b’qilla mill‑aktar kbira, tant li l‑Lamaniti li kienu jinsabu fuq wara ċedew l‑armi tagħhom tal‑gwerra; u l‑bqija tħawdu bil‑kbir u ma kinux jafu jekk kellhomx jaħarbu jew jiġġieldu.\n\n37 Issa Moroni meta rahom kif tħawdu, qalilhom: Jekk intom iġġibulna l‑armi tagħkom tal‑gwerra u tgħadduhom f’idejna, araw, aħna ma nkomplux inxerrdu demmkom.\n\n38 U ġara li meta l‑Lamaniti semgħu dan il‑kliem, il‑kap kmandanti tagħhom, dawk kollha li ma kinux ġew maqtula, marru u poġġew l‑armi tagħhom tal‑gwerra ħdejn riġlejn Moroni, u talbu lin‑nies tagħhom biex jagħmlu l‑istess.\n\n39 Iżda araw, kienu ħafna li ma ridux jagħmlu dan; u dawk li ma ridux jitilqu x‑xabla minn idejhom spiċċaw ħaduhom u rabtuhom, u ħadulhom l‑armi tagħhom tal‑gwerra, u huma ġew imġiegħla jitilqu flimkien ma’ ħuthom lejn l‑art ta’ Kotran.\n\n40 U issa l‑għadd ta’ priġunieri li kienu ttieħdu kien jiżboq l‑għadd ta’ dawk li kienu nqatlu, iva, kien jiżboq l‑għadd ta’ dawk li kienu nqatlu fuq iż‑żewġ naħat.\n\n", "alma 53": "[center][font_size=26]Kapitlu 53[/font_size][/center]\n\n[i]Il‑priġunieri Lamaniti jintużaw biex jiffortifikaw il‑belt ta’ Kotran—In‑nuqqas ta’ qbil bejn in‑Nefiti jwassal għal rebħiet Lamaniti—Ħelaman jieħu f’idejh il‑kontroll tal‑elfejn żagħżugħ, li huma wlied il‑poplu ta’ Għammon. Madwar 64–63 Q.K.[/i]\n\n1 U ġara li huma poġġew għassiesa biex jgħassu fuq il‑priġunieri Lamaniti, u ġegħluhom imorru u jidfnu lill‑mejtin tagħhom, iva, kif ukoll lill‑mejtin tan‑Nefiti li kienu nqatlu; u Moroni poġġa numru ta’ rġiel biex jgħassu fuqhom waqt li huma jkunu għaddejjin b’ħidmiethom.\n\n2 U Moroni mar fil‑belt ta’ Mulek flimkien ma’ Leħi, u ħa f’idejh il‑kontroll tal‑belt u poġġa lil Leħi fit‑tmexxija tagħha. Issa araw, dan Leħi kien bniedem li kien ma’ Moroni fil‑biċċa l‑kbira tal‑battalji tiegħu; u kien raġel jixbah lil Moroni, u t‑tnejn kienu jithennew fis‑sigurtà ta’ xulxin; iva, kienu verament iħobbu lil xulxin, u kienu maħbubin ukoll min‑nies kollha ta’ Nefi.\n\n3 U ġara li wara li l‑Lamaniti difnu l‑mejtin tagħhom kif ukoll il‑mejtin tan‑Nefiti, huma rħewlha lura lejn l‑art ta’ Kotran; u Teankum, b’ordni ta’ Moroni, ordnalhom biex jibdew iħaffru foss madwar l‑art, jew aħjar il‑belt, ta’ Kotran.\n\n4 U ordnalhom biex jibnu ċint tal‑injam fuq in‑naħa ta’ ġewwa tal‑foss; u huma qabdu r‑ramel li neħħew minn ġol‑foss u poġġewh maċ‑ċint tal‑injam; u b’hekk ġiegħelu lil‑Lamaniti jkomplu jaħdmu sakemm huma dawwru l‑belt ta’ Kotran minn kull naħa b’ħajt b’saħħtu magħmul mill‑injam u r‑ramel, li kienu għoli mhux ħażin.\n\n5 U minn dak inhar ’il quddiem din il‑belt saret belt mill‑aktar protetta; u f’dil‑belt huma komplew jgħassu fuq il‑priġunieri Lamaniti; iva, sewwasew wara ħajt li huma kienu ordnawlhom biex jibnu b’idejhom stess. Issa Moroni kien kostrett li jara li l‑Lamaniti jkomplu jaħdmu, għax kien aktar faċli li jgħasses fuqhom waqt li jkunu għaddejjin bil‑ħidma tagħhom; u hu xtaq li meta jaqbad jattakka lil‑Lamaniti jkollu f’idejh il‑forzi kollha tiegħu.\n\n6 U ġara li Moroni b’hekk kiseb rebħa fuq waħda mill‑akbar armati tal‑Lamaniti, u ħa f’idejh il‑belt ta’ Mulek, li kienet waħda mill‑aktar postijiet iffortfikati u b’saħħithom li l‑Lamaniti kellhom fl‑art ta’ Nefi; u b’hekk huwa bena wkoll fortizza biex fiha jżomm il‑priġunieri tiegħu.\n\n7 U ġara li dik is‑sena huwa ma reġax ipprova jidħol f’battalja mal‑Lamaniti; iżda hu ngaġġa miegħu numru ta’ nies biex iħejji għall‑gwerra, iva, u biex jibni fortifikazzjonijiet bħala difiża kontra l‑Lamaniti, iva, kif ukoll biex jeħles lin‑nisa tagħhom u lil uliedhom mill‑ġuħ u l‑hemm, u biex jipprovdi l‑ikel għall‑armati tagħhom.\n\n8 U issa ġara li l‑armati tal‑Lamaniti, li kien hemm fin‑nofsinhar, max‑xatt tal‑baħar tal‑punent, hekk kif Moroni ma kienx f’nofshom minħabba ċerti ntriċċi li nqalgħu fost in‑Nefiti, li wasslu għal diżgwid bejniethom, reġgħu ħadu lura mingħand in‑Nefiti xi artijiet, iva, sewwasew spiċċaw biex ħadu f’idejhom uħud mill‑bliet tagħhom f’dik in‑naħa tal‑pajjiż.\n\n9 U b’hekk minħabba l‑ħażen li beda jsaltan fosthom, iva, minħabba d‑diżgwid u l‑intriċċi li kien hemm bejniethom huma spiċċaw f’sitwazzjoni mill‑aktar perikoluża.\n\n10 U issa araw, jien għandi xi ħaġa xi ngħid dwar in‑nies ta’ Għammon, li, fil‑bidu, kienu Lamaniti; iżda bl‑għajnuna ta’ Għammon u ħutu, jew aħjar bil‑qawwa u l‑kelma ta’ Alla, huma kkonvertew għall‑Mulej; u huma nġiebu fl‑art ta’ Żaraħemla, u minn dak iż‑żmien ’il quddiem in‑Nefiti baqgħu jipproteġuhom.\n\n11 U minħabba l‑ġurament li kienu ħadu, huma ma ġewx mitlubin biex jaqbdu l‑armi kontra ħuthom; għax huma kienu ħadu ġurament li qatt ma kienu se jxerrdu aktar demm; u minħabba l‑ġurament li ħadu kienu se jispiċċaw jinqerdu; iva, kienu se jħallu lilhom infushom jaqgħu f’idejn ħuthom, li kieku ma kienx għall‑ħniena u l‑imħabba mill‑aktar kbira li wrewhom Għammon u ħutu.\n\n12 U kien għalhekk li huma nġiebu fl‑art ta’ Żaraħemla; u minn dakinhar in‑Nefiti baqgħu dejjem jipproteġuhom.\n\n13 Iżda ġara li meta huma raw kemm in‑Nefiti għaddew minn periklu, u minn daqstant tbatija u taħbit minħabba fihom, qalbhom imtliet b’kompassjoni u huma wrew ix‑xewqa li jaqbdu l‑armi biex jiddefendu pajjiżhom.\n\n14 Iżda araw, hekk kif kienu se jaqbdu f’idejhom l‑armi tal‑gwerra, huma ġew ipperswaduti minn Ħelaman u ħutu biex ma jagħmlux dan, għax huma kienu se jiksru l‑ġurament li kienu ħadu.\n\n15 U Ħelaman beża’ li jekk jagħmlu dan kienu se jispiċċaw jitilfu ruħhom; għalhekk dawk kollha li kienu ħadu dal‑ġurament ġew mitlubin joqogħdu jaraw lil ħuthom jgħaddu minn daqstant tbatijia fis‑sitwazzjoni mwiergħa li bħalissa kienu għaddejjin minnha.\n\n16 Iżda araw, ġara li huma kellhom ħafna wlied subien, li ma daħlu fl‑ebda patt li huma ma kinux sejrin jaqbdu l‑armi tal‑gwerra f’idejhom biex jiddefendu lilhom infushom kontra l‑għedewwa tagħhom; għalhekk f’dak il‑mument huma nġabru flimkien, dawk kollha li setgħu jaqbdu l‑armi, u bdew isejħu lilhom infushom Nefiti.\n\n17 U huma daħlu f’patt li kienu sejrin jiġġieldu għal‑libertà tan‑Nefiti, iva, biex jipproteġu l‑pajjiż anke jekk ikollhom jagħtu ħajjithom; iva, u għamlu patt ukoll li qatt ma kienu sejrin jabbandunaw il‑libertà tagħhom, iżda kienu lesti li jiġġieldu f’kwalunkwe sitwazzjoni biex jipproteġu lin‑Nefiti u lilhom infushom mill‑jasar.\n\n18 Iżda araw, kien hemm elfejn żagħżugħ minnhom li daħlu f’dan il‑patt u ħadu f’idejhom l‑armi tal‑gwerra biex jiddefendu pajjiżhom.\n\n19 U issa araw, minkejja li sa issa huma ma kienu ta’ ebda xkiel għan‑Nefiti, issa f’dan il‑perjodu ta’ żmien huma kienu wkoll ta’ sapport kbir għalihom; għax huma qabdu f’idejhom l‑armi tal‑gwerra, u riedu li Ħelaman ikun il‑mexxej tagħhom.\n\n20 U huma kienu kollha żgħażagħ, u kienu mill‑aktar qalbiena fejn jidħol il‑kuraġġ, kif ukoll fejn tidħol il‑forza u r‑rieda f’dak kollu li huma jagħmlu—huma kienu rġiel leali f’kull ħin f’dak kollu li kienu jiġu fdati bih.\n\n21 Iva, huma kienu nies ta’ fiduċja u għaqal, għax huma kienu ġew mgħallmin iħarsu l‑kmandamenti ta’ Alla u jimxu fis‑sewwa quddiemu.\n\n22 U issa ġara li Ħelaman mexa quddiem l‑elfejn suldat żagħżugħ, biex jassisti lin‑nies fil‑fruntiera tal‑pajjiż fin‑naħa tan‑nofsinhar ħdejn il‑baħar tal‑punent.\n\n23 U b’hekk ġiet fi tmiemha s‑sena tmienja u għoxrin tas‑saltna tal‑imħallfin fuq il‑poplu ta’ Nefi.\n\n", "alma 54": "[center][font_size=26]Kapitlu 54[/font_size][/center]\n\n[i]Għammoron u Moroni jippruvaw isibu qbil dwar l‑iskambju ta’ priġunieri—Moroni jordna lil‑Lamaniti biex jirtiraw u ma jkomplux bl‑attakki qattiela tagħhom—Għammoron jordna lin‑Nefiti biex iċedu l‑armi tagħhom u jagħtu lilhom infushom f’idejn il‑Lamaniti. Madwar 63 Q.K.[/i]\n\n1 U issa ġara li fil‑bidu tas‑sena disgħa u għoxrin tal‑imħallfin, Għammoron bagħat jgħid lil Moroni li xtaqu jagħmel skambju ta’ priġunieri.\n\n2 U ġara li Moroni feraħ bil‑kbir bit‑talba li saritlu, għax hu kellu x‑xewqa li l‑provvisti li kienu qed jingħataw bħala għajnuna għall‑priġunieri Lamaniti jibdew jingħataw biex jgħinu lill‑poplu tiegħu; u kellu hu x‑xewqa wkoll li niesu jingħataw lura biex isaħħaħ l‑armata tiegħu.\n\n3 Issa l‑Lamaniti kienu ħadu għandhom bosta nisa u tfal, u ma kien hemm l‑ebda mara jew l‑ebda tifel u tifla fost il‑priġunieri kollha ta’ Moroni, jew fost il‑priġunieri li kien ħa għandu Moroni; għalhekk Moroni ddeċieda li juża strataġemma biex jikseb lura kemm seta’ priġunieri Nefiti mingħand il‑Lamaniti.\n\n4 Għalhekk huwa kiteb ittra, u bagħat lill‑qaddej biha għand Għammoron, l‑istess wieħed li kien ġab l‑ittra lil Moroni. Issa dan hu l‑kliem li huwa kiteb lil Għammoron, fejn qallu:\n\n5 Ara, Għammoron, qed niktiblek xi ħaġa dwar dil‑gwerra li inti ddikjarajt kontra l‑poplu tiegħi, jew aħjar li ħuk iddikjara kontrihom, u li inti determinat li tibqa’ sejjer biha wara mewtu.\n\n6 Ara, jien se ngħidlek xi ħaġa dwar il‑ġustizzja ta’ Alla, u x‑xabla tal‑għadab omnipotenti tiegħu, li se tibqa’ mdendla fuqek sakemm inti tindem u treġġa’ lura l‑armati tiegħek lejn artijietkom, jew lejn l‑art li tinsab f’idejkom, li hija l‑art ta’ Nefi.\n\n7 Iva, jien ngħidlek dan kollu jekk inti kapaċi tagħtihom widen; iva, jiena ngħidlek dwar dak l‑infern tal‑biżà li hemm lest biex fih jilqa’ nies qattiela bħalek u bħalma kien ħuk, sakemm inti ma tindimx u ma tabbandunax l‑għanijiet qattiela tiegħek, u treġġa’ lura l‑armati tiegħek lejn artijietkom.\n\n8 Iżda hekk kif int diġà ċħadt dawn il‑ħwejjeġ, u ħadtha kontra l‑poplu tal‑Mulej, b’hekk jien nistenna li inti terġa’ tagħmel l‑istess.\n\n9 U issa ara, aħna ninsabu lesti biex naffrontawkom; iva, u jekk inti ma tabbandunax l‑għanijiet tiegħek, ara, inti tkun qed tistieden fuqek il‑korla ta’ dak Alla li intom ċħadtu, sewwasew sal‑qerda sħiħa tiegħek.\n\n10 Iżda, daqs kemm hu ħaj il‑Mulej, l‑armati tagħna sejrin jaħbtu għalikom jekk intom ma tirtirawx, u dalwaqt tispiċċaw tintlaqtu mill‑mewt, għax aħna se nibqgħu nżommu f’idejna blietna u artijietna; iva, aħna se nibqgħu niddefendu t‑twemmin tagħna u l‑kawża ta’ Alla tagħna.\n\n11 Iżda ara, jiena naħseb li għalxejn qed inkellmek dwar dan kollu; għax naħseb li inti bin l‑infern; għalhekk jien se nagħaq l‑ittra tiegħi billi ngħidlek li jien lest nagħmel skambju ta’ priġunieri biss bil‑kundizzjoni li għal kull priġunier wieħed inti teħles raġel flimkien ma’ martu u wliedu, u jekk inti lest li tagħmel dan, mela jiena lest li nagħmel l‑iskambju.\n\n12 U ara, jekk inti ma tagħmilx dan, jiena niġi għalikom bl‑armati tiegħi; iva, u anke narma lin‑nisa tiegħi u lit‑tfal tiegħi, u niġi għalikom, u nibqa’ ġej warajkom sewwasew sa ma nidħol f’artkom, li hija l‑art tal‑ewwel wirt tagħna; iva, u jkun demm għal demm, iva, u ħajja għal ħajja; u jiena nibqa’ għaddej bl‑attakki tiegħi sewwasew sakemm intom tinqerdu minn fuq wiċċ l‑art.\n\n13 Ara, jiena mgħaddab bil‑kbir, u l‑istess il‑poplu tiegħi; intom ippruvajtu toqtluna, u kulma aħna ppruvajna nagħmlu kien li niddefendu ruħna. Iżda ara, jekk intom se tibqgħu tippruvaw teqirduna aħna nippruvaw neqirdu lilkom; iva, u nippruvaw nieħdu lura artna, l‑art tal‑ewwel wirt tagħna.\n\n14 Issa se nagħlaq l‑ittra tiegħi. Jiena Moroni; jien il‑mexxej tal‑poplu Nefita.\n\n15 Issa ġara li Għammoron, meta rċieva din l‑ittra, inkorla; u hu kiteb ittra oħra lil Moroni, u dan hu dak li huwa kiteb, fejn qal:\n\n16 Jiena Għammoron, is‑sultan tal‑Lamaniti; jiena niġi ħu Għamalikja li lilu intom qtiltu. Ara, jiena se nara li intom tpattu għal demmu, iva, u jien se niġi għalikom bl‑armati tiegħi għax jien ma nibżax mit‑theddid tiegħek.\n\n17 Għax ara, missirijietkom ma mxewx sewwa ma’ ħuthom, tant li huma ħadulhom id‑dritt li jiggvernaw meta kien id‑dritt tagħhom li jagħmlu dan.\n\n18 U issa ara, jekk intom terħu minn idejkom l‑armi tagħkom, u tkunu lesti li titmexxew minn dawk li hu d‑dritt tagħhom li jiggvernaw, imbagħad jiena nordna lin‑nies tiegħi biex jerħu l‑armi minn idejhom u qatt aktar ma jidħlu fi gwerra.\n\n19 Ara, inti għidt ħafna kliem ta’ theddid kontrija u kontra l‑poplu tiegħi; iżda ara, aħna ma nibżgħux mit‑theddid tiegħek.\n\n20 Madankollu, huwa ta’ pjaċir għalija li nagħmel skambju ta’ priġunieri skont it‑talba tiegħek, ħalli nkun nista’ nippreserva l‑ikel tiegħi għas‑suldati tiegħi; u l‑gwerra li aħna se niddikjaraw se tkun waħda eterna, li jew se twassal biex lin‑Nefiti nġibuhom taħt il‑kontroll tagħna jew inkella se twassal biex neqirduhom minn fuq wiċċ l‑art darba għal dejjem.\n\n21 U dwar dak Alla li int għidt li aħna ċħadna, ara, aħna dwaru ma nafu xejn; u lanqas intom; iżda jekk huwa verament jeżisti, nafu li probabbilment huwa għamel lilna kif huwa għamel lilkom.\n\n22 U jekk verament jeżisti x‑xitan u l‑infern, ma taħsibx li lilek hemm se jibgħatek, biex tgħammar ma’ ħija li inti qtilt, u li inti tajt x’jifhem li huwa spiċċa f’post bħal dan? Iżda ara dawn il‑ħwejjeġ ma jfissru xejn.\n\n23 Jiena Għammoron, li ġej min‑nisel ta’ Żoram, li missirijietkom ġegħluh joħroġ ’il barra minn Ġerusalemm.\n\n24 U issa ara, jiena Lamanita mill‑aktar qalbieni; ara, din il‑gwerra qamet bħala tpattija għall‑ħażin tagħhom, u biex jiddefendu u jiksbu d‑dritt tagħhom li jiggvernaw, u jiena se nagħlaq l‑ittra tiegħi lil Moroni.\n\n", "alma 55": "[center][font_size=26]Kapitlu 55[/font_size][/center]\n\n[i]Moroni jirrifjuta li jagħmel skambju ta’ priġunieri—L‑għassiesa Lamaniti jiġu mħajra jixorbu sakemm jiskru, u jiġu meħlusa l‑priġunieri Nefiti—Il‑belt ta’ Gid tittieħed mingħajr tixrid ta’ demm. Madwar 63–62 Q.K.[/i]\n\n1 Issa ġara li meta Moroni rċieva din l‑ittra huwa mtela’ akbar bil‑għadab, għax kien jaf li Għammoron kellu għarfien perfett tal‑ingann tiegħu; iva, kien jaf li Għammoron kien jaf li l‑kawża għalfejn huwa kien iddikjara gwerra kontra l‑poplu ta’ Nefi ma kenitx waħda ġusta.\n\n2 U huwa qal: Araw, jiena mhux lest nagħmel skambju ta’ priġunieri ma’ Għammoron jekk hu mhux lest li jabbanduna l‑għan tiegħu, kif jiena ddikjarajt fl‑ittra tiegħi; għax jien mhux se nippermettilu li jkollu aktar poter milli diġà għandu.\n\n3 Araw, il‑post fejn il‑Lamaniti qed jgħassu lin‑nies tiegħi, li ħaduhom priġunieri, jien naf fejnu; u peress li Għammoron ma jridx jaċċetta dak li jien tlabtu fl‑ittra tiegħi, araw, jiena se naġixxi miegħu skont kliemi; iva, jien se nġiegħelhom iduqu l‑mewt sakemm huma juruni li jixtiequ l‑paċi.\n\n4 U issa ġara li meta Moroni qal dan il‑kliem, huwa ordna biex issir tfittxija fost in‑nies tiegħu, biex jara jsibx lil xi ħadd fosthom li kien ġej min‑nisel ta’ Laman.\n\n5 U ġara li nstab wieħed, li kien jismu Laman; u hu kien wieħed mill‑qaddejja tas‑sultan li kien inqatel minn Għamalikja.\n\n6 Issa Moroni ordna biex Laman u numru żgħir min‑nies tiegħu jmorru fejn kien hemm l‑għassiesa li kienu qed jgħassu lin‑Nefiti.\n\n7 Issa n‑Nefiti kienu qed jinżammu fil‑belt ta’ Gid; għalhekk Moroni ħatar lil Laman u ordna lil grupp żgħir ta’ rġiel biex imorru miegħu.\n\n8 U x’ħin sar filgħaxija Laman mar fuq l‑għassiesa li kienu qed jgħassu lin‑Nefiti, u araw, meta rawh riesaq lejhom huma talbuh jidentifika ruħu; iżda hu qalilhom: Tibżgħux; araw, jiena Lamanita. Araw, aħna ħrabna minn fost in‑Nefiti, u huma jinsabu reqdin; u araw aħna ħadnielhom l‑inbid u ġibnieh magħna.\n\n9 Issa meta l‑Lamaniti semgħu dan il‑kliem huma laqgħuh bil‑ferħ; u qalulu: Agħtina mill‑inbid tiegħek, ħalli nixorbu; qed nieħdu gost li inti ġibt miegħek l‑inbid għax inħossuna verament għajjenin.\n\n10 Iżda Laman qalilhom: Ejja nħallu l‑inbid għal meta mmorru għall‑battalja man‑Nefiti. Iżda dal‑kliem aktar mliehom bix‑xenqa li jixorbu minn dak l‑inbid;\n\n11 Għax, huma qalu: Aħna nħossuna għajjenin, għalhekk ejja nixorbu minn dan l‑inbid, għax dalwaqt sejrin ningħataw l‑inbid bħala parti mir‑razzjon tagħna, fejn dan jagħtina s‑saħħa biex immorru niġġieldu kontra n‑Nefiti.\n\n12 U Laman qalilhom: Tistgħu tagħmlu skont ix‑xewqa tagħkom.\n\n13 U ġara li huma xorbu kemm felħu minn dak l‑inbid; u t‑togħma tiegħu kienet mill‑aktar pjaċevoli, għalhekk huma xorbu kemm felħu; u kien mill‑aktar qawwi, għax kien ġie mħejji apposta.\n\n14 U ġara li huma xorbu u ferħu fuq li ferħu, u ma damux wisq ma spiċċaw ilkoll fis‑sakra.\n\n15 U issa meta Laman u n‑nies tiegħu raw li huma spiċċaw kollha fis‑sakra, u kienu jinsabu reqdin fil‑fond, huma reġgħu lura għand Moroni u qalulu b’dak kollu li kien ġara.\n\n16 U issa dan seħħ skont il‑pjan ta’ Moroni. U Moroni ħejja lin‑nies tiegħu bl‑armi tal‑gwerra; u huwa rħielha lejn il‑belt ta’ Gid, waqt li l‑Lamaniti kienu jinsabu reqdin fil‑fond u fis‑sakra, u hu xeħet l‑armi tal‑gwerra lill‑priġunieri, hekk li huma spiċċaw kollha armati;\n\n17 Iva, u l‑istess in‑nisa tagħhom, u t‑tfal kollha tagħhom, sewwasew dawk kollha li kienu kapaċi jużaw arma tal‑gwerra, meta Moroni ta l‑armi lil dawk il‑priġunieri kollha; u dan kollu seħħ fi skiet mill‑aktar kbir.\n\n18 Iżda kieku huma qajmu lil‑Lamaniti mir‑raqda, araw huma kienu fis‑sakra u n‑Nefiti setgħu qatluhom.\n\n19 Iżda araw, din ma kenitx ix‑xewqa ta’ Moroni; huwa ma kienx jieħu gost bil‑qtil jew bit‑tixrid ta’ demm, iżda kien il‑pjaċir tiegħu li jsalva lin‑niesu mill‑qerda; u biex ma jkunx ħati ta’ xi inġustizzja, huwa ma kienx lest iħebb għal‑Lamaniti u jeqridhom waqt li kienu jinsabu fis‑sakra.\n\n20 Iżda huwa qata’ xewqtu; għax hu għadda l‑armi lil dawk il‑priġunieri Nefiti li kienu jinsabu maqbuda bejn il‑ħitan tal‑belt, u tahom dak li kienu jeħtieġu biex jieħdu f’idejhom dawk l‑inħawi li kienu jinsabu bejn is‑swar.\n\n21 U mbagħad huwa ordna lill‑irġiel li kienu miegħu biex jinqatgħu lura minn fejn kienu, u jiċċirkondaw l‑armati tal‑Lamaniti.\n\n22 Issa araw, dan kollu seħħ f’nofs ta’ lejl, biex meta l‑Lamaniti stenbħu filgħodu huma sabu lilhom infushom iċċirkondati min‑Nefiti min‑naħa ta’ barra, u l‑priġunieri tagħhom kienu jinsabu armati fuq ġewwa.\n\n23 U b’hekk huma raw li n‑Nefiti kellhom kontroll sħiħ fuqhom; u f’dawn iċ‑ċirkustanzi raw li ma kienx jaqbel li huma jeħduha man‑Nefiti; għalhekk il‑kap kmandanti tagħhom ordnawlhom biex jgħaddulhom l‑armi tagħhom tal‑gwerra, u huma qabduhom u poġġewhom ħdejn riġlejn in‑Nefiti, u talbuhom biex iħennu għalihom.\n\n24 Issa araw, din kienet ix‑xewqa ta’ Moroni. Huwa ħadhom bħala priġunieri tal‑gwerra, u ħa f’idejh il‑belt, u ordna biex il‑priġunieri Nefiti kollha jinħelsu; u huma ngħaqdu mal‑armata ta’ Moroni, u saħħew bil‑kbir l‑armata tiegħu.\n\n25 U ġara li huwa ta ordni lil dawk il‑Lamaniti li kien ħadhom bħala priġunieri, biex huma jagħtu bidu għal ħidma li jsaħħu l‑fortifikazzjonijiet li kien hemm madwar il‑belt ta’ Gid.\n\n26 U ġara li meta huwa ffortifika l‑belt ta’ Gid, skont xewqtu, hu ordna biex il‑priġunieri tiegħu jittieħdu fil‑belt ta’ Kotran; u huwa poġġa l‑għassa wkoll ma’ dik il‑belt b’għadd kbir ta’ suldati.\n\n27 U ġara li minkejja l‑intriċċi kollha tal‑Lamaniti, huma komplew jgħassu u jipproteġu lill‑priġunieri kollha li kienu ħadu, kif ukoll baqgħu jikkontrollaw ir‑reġjun kollu fejn huma reġgħu kisbu vantaġġ fuq l‑għadu tagħhom.\n\n28 U ġara li n‑Nefiti reġgħu bdew joħorġu rebbieħa, u reġgħu bdew jiksbu lura d‑drittijiet u l‑privileġġi tagħhom.\n\n29 Matul il‑lejl kemm‑il darba l‑Lamaniti ppruvaw jiċċirkondawhom, iżda kull darba li ppruvaw jagħmlu dan huma spiċċaw biex tilfu bosta priġunieri.\n\n30 U bosta drabi ppruvaw jagħtu lin‑Nefiti mill‑inbid tagħhom, ħalli jkunu jistgħu jeqirduhom bil‑velenu jew bis‑sokor.\n\n31 Iżda araw, in‑Nefiti ma kinux tqal biex jiftakru fil‑Mulej Alla tagħhom f’dan iż‑żmien ta’ hemm tagħhom. Ma kinux se jinqabdu f’xi nassa; iva, huma ma kinux lesti jixorbu mill‑inbid tagħhom, jekk l‑ewwel huma ma jagħtux lil xi wħud mill‑priġunieri Lamaniti.\n\n32 U huma kienu attenti li ma jingħatalhom l‑ebda velenu; għax jekk l‑inbid tagħhom kien jasal biex jivvelena Lamanita kien jasal ukoll biex jivvelena Nefita; u b’hekk huma daqu mix‑xorb kollu tagħhom.\n\n33 U issa ġara li Moroni ħass li kien jaqbel li huma jibdew iħejju biex jattakkaw il‑belt ta’ Morjanton; għax araw, il‑Lamaniti, permezz ta’ ħidmiethom, iffortifikaw il‑belt ta’ Morjanton sakemm din saret fortizza mill‑aktar b’saħħitha.\n\n34 U huma bdew kontinwament iżidu l‑forzi fil‑belt, u bdew iġibu wkoll għadd ta’ provvisti ġodda.\n\n35 U b’hekk ġiet fi tmiemha s‑sena disgħa u għoxrin tas‑saltna tal‑imħallfin fuq il‑poplu ta’ Nefi.\n\n", "alma 56": "[center][font_size=26]Kapitlu 56[/font_size][/center]\n\n[i]Ħelaman jibgħat ittra lil Moroni, fejn jiddeskrivilu l‑istat tal‑gwerra mal‑Lamaniti—Antipu u Ħelaman jiksbu rebħa kbira fuq il‑Lamaniti—L‑elfejn żagħżugħ ta’ Ħelaman jiġġieldu b’qawwa mirakoluża, u ħadd minnhom ma jinqatel. Vers 1, madwar 62 Q.K.; versi 2–19, madwar 66 Q.K.; u versi 20–57, madwar 65–64 Q.K.[/i]\n\n1 U issa ġara li fil‑bidu tas‑sena tletin tas‑saltna tal‑imħallfin, fit‑tieni jum tal‑ewwel xahar, Moroni rċieva ittra mingħand Ħelaman, li fiha ddeskriva dak kollu relatat mal‑poplu f’dawk l‑inħawi tal‑pajjiż.\n\n2 U dan huwa l‑kliem li huwa kiteb, fejn qal: Għażiż Moroni, ħija fil‑Mulej kif ukoll fit‑taħbit tal‑gwerra tagħna; ara, għażiż ħija, għandi xi ħaġa xi ngħidlek dwar il‑gwerra tagħna f’din in‑naħa tal‑pajjiż.\n\n3 Ara, elfejn minn fost ulied l‑irġiel li Għammon ħareġ ’il barra mill‑art ta’ Nefi—inti kont taf li dawn kienu ġejjin min‑nisel ta’ Laman, li kien it‑tifel il‑kbir ta’ missierna Leħi;\n\n4 Issa m’għandix għalfejn noqgħod nirrakkontalek dwar drawwiethom jew in‑nuqqas ta’ fidi tagħhom, għax dan kollu inti tafu—\n\n5 Għalhekk biżżejjed għalija li ngħidlek li elfejn ġuvni minn fost dawn iż‑żgħażagħ ħadu l‑armi tagħhom tal‑gwerra f’idejhom, u riedu li jiena nkun il‑mexxej tagħhom; u aħna morna biex niddefendu lil pajjiżna.\n\n6 U issa inti taf ukoll dwar il‑patt li għamlu missirijiethom, fejn huma ma kenux lesti jaqbdu b’idejhom l‑armi tagħhom tal‑gwerra u jeħduha kontra ħuthom u jxerrdu d‑demm.\n\n7 Iżda fis‑sena sitta u għoxrin, meta huma raw kemm konna qed nesperjenzaw tbatija u taħbit minħabba fihom, huma kienu għoddhom se jiksru l‑patt li huma għamlu u kienu se jaqbdu f’idejhom l‑armi tagħhom tal‑gwerra biex jiddefenduna.\n\n8 Iżda jiena ma ridx inħallihom jiksru dan il‑patt li huma għamlu, għax kont nemmen li Alla kien se jqawwina tant li ma kellniex nibqgħu nbatu aktar jekk huma jibqgħu leali lejn il‑ġurament li kienu ħadu.\n\n9 Iżda ara, aħna għandna verament għalfejn nithennew minħabba dil‑ħaġa. Għax ara, fis‑sena sitta u għoxrin, jiena, Ħelaman, imxejt quddiem dawn l‑elfejn żagħżugħ sal‑belt tal‑Lhudija, biex nassistu lil Antipu, li inti ħtart bħala mexxej tal‑poplu f’dik in‑naħa tal‑pajjiż.\n\n10 U jiena ordnajt lill‑elfejn tifel tiegħi, (għax huma denji li jissejħu wliedi) biex jingħaqdu mal‑armata ta’ Antipu, u dan wassal biex Antipu jithenna bil‑kbir għax l‑armata tiegħu issaħħet ferm aktar; għax ara, hi kienet ċkienet għax il‑Lamaniti, bil‑forzi kollha tagħhom, kienu wasslu għall‑mewt għadd kbir mill‑irġiel tagħna, u għal dan għandna tassew għalfejn inħossuna mnikktin.\n\n11 Madankollu, nistgħu nikkonslaw irwieħna minħabba l‑fatt li huma mietu għall‑kawża ta’ pajjiżhom u ta’ Alla tagħhom, iva, u huma jinsabu kuntenti.\n\n12 U l‑Lamaniti qabdu wkoll ħafna minnhom bħala priġunieri, kollha kemm huma kap kmandanti, u lil ħadd aktar ma ħallew jgħix. U nassumu li bħalissa huma jinsabu fl‑art ta’ Nefi; hemm jinsabu jekk ma nqatlux.\n\n13 U issa dawn huma l‑ibliet li l‑Lamaniti ħadu f’idejhom permezz tat‑tixrid tad‑demm ta’ bosta mill‑irġiel qalbiena tagħna.\n\n14 L‑art ta’ Manti, jew il‑belt ta’ Manti, u l‑belt ta’ Żeżrom, u l‑belt ta’ Kumeni, u l‑belt ta’ Antipara.\n\n15 U dawn huma l‑ibliet li huma kellhom f’idejhom meta jien wasalt fil‑belt tal‑Lhudija; u jiena sibt lil Antipu u lil niesu jaħdmu qatigħ biex jiffortifikaw il‑belt.\n\n16 Iva, u kienu mimlijin diqa kemm fil‑ġisem kif ukoll fl‑ispirtu, għax huma kienu tqabdu b’kuraġġ matul il‑jum u għaddew il‑lejl jaħdmu biex isaħħu bliethom; u b’hekk huma esperjenzaw kull tip ta’ tbatija.\n\n17 U issa huma kienu determinati li jieħdu f’idejhom dan il‑post jew imutu; għalhekk tistgħu tassumu li din il‑forza żgħira li jien ġibt miegħi, iva, dawn uliedi, imlewhom b’tama u b’hena mill‑aktar kbira.\n\n18 U issa ġara li meta l‑Lamaniti raw li Antipu kien ingħata aktar suldati biex isaħħaħ l‑armata tiegħu, huma ġew imġiegħla b’ordni ta’ Għammoron biex ma jaħbtux għall‑belt tal‑Lhudija, jew għalina.\n\n19 U b’hekk aħna ġejna mberkin mill‑Mulej; għax li kieku huma ħabtu għalina fid‑dgħufija kollha tagħna jista’ jkun li kienu jeqirdu l‑armata żgħira tagħna; iżda b’hekk aħna ġejna mħarsa.\n\n20 Huma kellhom ordni mingħand Għammoron biex jibqgħu iżommu fil‑kontroll tagħhom l‑ibliet li kienu ħadu f’idejhom. U b’hekk ġiet fi tmiemha s‑sena sitta u għoxrin. U fil‑bidu tas‑sena sebgħa u għoxrin aħna konna ninsabu lesti biex niddefendu l‑beltna u lilna nfusna.\n\n21 Issa aħna kellna x‑xewqa li l‑Lamaniti jaħbu għalina; għax ma kellniex ix‑xewqa li aħna naħbtu għalihom fil‑fortifikazzjonijiet tagħhom.\n\n22 U ġara li aħna poġġejna l‑ispiji mad‑dawra kollha, biex isegwu l‑movimenti tal‑Lamaniti, ma jmorrux jgħaddu minn ħdejna mal‑lejl jew matul il‑jum biex imorru jattakkaw l‑ibliet l‑oħra tagħna li kienu jinsabu fin‑naħa tat‑tramuntana.\n\n23 Għax aħna konna nafu li f’dawk il‑bliet huma ma kinux biżżejjed b’saħħithom biex jaffrontawhom; għalhekk kellna x‑xewqa, li jekk huma jgħaddu minn ħdejna, naħbtu għalihom min‑naħa ta’ wara tagħhom, u b’hekk inwassluhom biex jaffrontawna min‑naħa ta’ wara fl‑istess waqt li naħbtu għalihom minn quddiem. Aħna konna qed nassumu li stajna negħlbuhom; iżda ara, bqajna ddiżappuntati f’din ix‑xewqa tagħna.\n\n24 Huma m’azzardawx jgħaddu minn ħdejna bl‑armata kollha tagħhom, lanqas m’azzardaw jgħaddu b’parti minnha, ma jmorrux ma jkunux b’saħħithom biżżejjed u jispiċċaw megħluba.\n\n25 Lanqas m’azzardaw jinżlu lejn il‑belt ta’ Żaraħemla; lanqas m’azzardaw jaqsmu mir‑ras tax‑xmara Sidon, lejn il‑belt ta’ Nefija.\n\n26 U b’hekk, bil‑forzi kollha tagħhom, kienu determinati li jibqgħu jżommu dawk l‑ibliet li kienu ħadu f’idejhom.\n\n27 U issa ġara li fit‑tieni xahar ta’ din is‑sena, twasslu għandna bosta provvisti minn missirijiet dawk l‑elfejn uliedi.\n\n28 U ntbagħtu għandna wkoll elfejn raġel mill‑art ta’ Żaraħemla. U b’hekk aħna konna ninsabu mħejjija b’għaxart elef raġel, u bil‑provvisti għalihom, kif ukoll għal marthom u għal uliedhom.\n\n29 U l‑Lamaniti, li bdew jaraw il‑forzi tagħna jiżdiedu kuljum, u l‑provvisti jaslu għandna biex jgħinuna, bdew jibżgħu, u bdew ifittxu kif setgħu jaħbtu għalina ħabta u sabta, jekk kien possibbli, ħalli ma nkomplux nirċievu l‑provvisti u nissaħħu aktar.\n\n30 Issa meta rajna li l‑Lamaniti bdew iħossuhom skomdi dwar dil‑ħaġa, aħna ħassejna fina x‑xewqa li nużaw magħhom strataġemma; għalhekk Antipu ordna biex jien nerħilha flimkien ma’ wliedi ż‑żgħar lejn belt fil‑qrib, bħallikieku konna qed inġorru l‑provvisti lejn belt fil‑qrib.\n\n31 U kellna ngħaddu qrib il‑belt ta’ Antipara, bħallikieku konna se nibqgħu sejrin sa belt lil hinn minnha, fil‑fruntieri ma’ xatt il‑baħar.\n\n32 U ġara li aħna tlaqna, bħallikieku qed inġorru l‑provvisti tagħna, biex immorru f’dik il‑belt.\n\n33 U ġara li Antipu telaq għal għonq it‑triq flimkien ma’ parti mill‑armata tiegħu, u l‑bqija ħallihom warajh biex jibqgħu jżommu l‑belt f’idejhom. Iżda hu ma telaqx qabel ma l‑ewwel tlaqt jiena flimkien mal‑armata żgħira tiegħi, u wasalt qrib il‑belt ta’ Antipara.\n\n34 U issa, fil‑belt ta’ Antipara kien hemm stazzjonati l‑aktar armata b’saħħitha tal‑Lamaniti; iva, l‑akbar waħda fil‑għadd.\n\n35 U ġara li meta l‑ispiji tagħhom għaddewlhom l‑informazzjoni, huma ġew flimkien mal‑armati tagħhom u bdew resqin biex jaħbtu għalina.\n\n36 U ġara li aħna ħrabna minn quddiemhom, lejn in‑naħa tat‑tramuntana. U b’hekk mexxejna ’l bogħod minn hemm l‑aktar armata b’saħħitha tal‑Lamaniti;\n\n37 Iva, sewwasew sa post imbiegħed mhux ħażin, tant li meta huma raw l‑armata ta’ Antipu miexja warajhom, bil‑qawwa kollha tagħha, huma la rħewlha lejn il‑lemin u lanqas lejn ix‑xellug, iżda komplew mexjin dritt warajna; u, nassumu, li l‑intenzjoni tagħhom kienet li joqtluna qabel jilħaqhom Antipu, u dan biex ma jiġux iċċirkondati min‑nies tagħna.\n\n38 U issa Antipu, meta ra x’periklu konna fih, ordna lill‑membri tal‑armata tiegħu biex iħaffu l‑pass tagħhom. Iżda ara, kien billejl; għalhekk huma ma laħquniex, u lanqas Antipu ma laħaqhom; għalhekk aħna waqqafna l‑kamp għal matul il‑lejl.\n\n39 U ġara li qabel is‑sebħ, il‑Lamaniti diġà kienu bdew mexjin warajna. Issa aħna ma konniex b’saħħitna biżżejjed biex naffrontawhom; iva, jien ma ridtx li ż‑żgħar uliedi jispiċċaw jaqgħu f’idejhom; għalhekk aħna komplejna mexjin, u ġbidna lejn ix‑xagħri.\n\n40 Issa huma m’azzardawx iduru la lejn il‑lemin u lanqas lejn ix‑xellug ma jmorrux jispiċċaw iċċirkondati; u lanqas jiena ma ridt indur lejn il‑lemin jew lejn ix‑xellug ma jmorrux jilħquni, u ma nkunux kapaċi naffrontawhom, u jispiċċaw joqtluna, u jirnexxielhom jaħarbu; u għalhekk għaddejna l‑jum kollu niġru qalb ix‑xagħri, sewwasew sakemm dalam.\n\n41 U ġara li għal darb’oħra, meta sebaħ aħna rajna lil‑Lamaniti resqin lejna, u ħrabna minn quddiemhom.\n\n42 Iżda ġara li huma ma baqgħux mexjin warajna wisq fil‑bogħod meta waqfu jsegwuna; u kienet l‑għodwa tat‑tielet jum tas‑seba’ xahar.\n\n43 U issa, jekk huma ġewx milħuqa minn Antipu jew le ma nafux, iżda jien għidt lin‑nies tiegħi: Araw, ma nafux iżda naħsbu li huma waqfu bil‑għan li aħna mmorru naffrontawhom, ħalli jkunu jistgħu jaqbduna fin‑nasba tagħhom;\n\n44 Għalhekk intom xi tgħidu, uliedi, intom lesti tmorru tiġġieldu kontrihom?\n\n45 U issa jiena ngħidlek, għażiż ħija Moroni, li kuraġġ daqshekk kbir fost in‑Nefiti kollha jiena qatt ma rajt.\n\n46 Għax kif jien dejjem sejjaħtilhom uliedi (għax ilkoll kemm huma kienu għadhom verament żgħar) anke huma qaluli: Missier, ara Alla tagħna jinsab magħna, u hu mhux se jippermettilna li niġu megħluba; għalhekk ħallina mmorru; aħna m’aħniex se noqtlu lil ħutna jekk iħalluna bi kwietna; għalhekk ħallina mmorru, ma jmorrux jegħlbu l‑armata ta’ Antipu.\n\n47 Issa huma qatt ma kienu ġġieldu qabel, madankollu ma beżgħux mill‑mewt; u kien aktar jimpurtahom mil‑libertà ta’ missirijiethom milli minn ħajjithom; iva, huma kienu ġew mgħallmin minn ommhom, li jekk ma jiddubitawx, Alla kien se jeħlishom.\n\n48 U huma tennewli l‑kliem ta’ ommhom, u qalu: Aħna ma niddubitawx li ommijietna kienu jafu dan.\n\n49 U ġara li jiena erġajt lura flimkien mal‑elfejn żagħżugħ tiegħi biex naffrontaw lil dawn il‑Lamaniti li mxew warajna. U issa ara, huma ġew milħuqa mill‑armati ta’ Antipu, u ngħata bidu għal battalja terribbli.\n\n50 L‑armata ta’ Antipu li nħakmet minn għeja, minħabba l‑mixja twila tagħhom fi żmien daqstant qasir, kienet għoddha waqgħet f’idejn il‑Lamaniti; u li kieku jien ma mortx lura mal‑elfejn żagħżugħ tiegħi huma kienu jispiċċaw jilħqu l‑għan tagħhom.\n\n51 Għax Antipu spiċċa biex nqatel permezz tax‑xabla, u l‑istess ħafna mill‑mexxejja tiegħu, minħabba l‑għeja li kellhom, li kienet ikkawżata mill‑għaġġla li mxew biha—għalhekk in‑nies ta’ Antipu, li tħawwdu minħabba li l‑mexxejja tagħhom ġew megħluba, bdew jirtiraw minn quddiem il‑Lamaniti.\n\n52 U ġara li l‑Lamaniti qawwew qalbhom, u marru warajhom; u b’hekk il‑Lamaniti kienu qed isegwuhom bl‑enerġija kollha tagħhom meta Ħelaman mar jaffrontahom min‑naħa ta’ wara tagħhom flimkien mal‑elfejn żagħżugħ tiegħu, u huma tant bdew joqtlu minnhom li l‑armata kollha tal‑Lamaniti waqfet u daret lejn Ħelaman.\n\n53 Issa meta n‑nies ta’ Antipu raw li l‑Lamaniti tawhom daharhom, huma ġabru flimkien l‑irġiel tagħhom u reġgħu ħabtu għal‑Lamaniti min‑naħa ta’ wara.\n\n54 U issa ġara li aħna, in‑nies ta’ Nefi, in‑nies ta’ Antipu, u jien flimkien mal‑elfejn żagħżugħ tiegħi, dawwarna lil‑Lamaniti minn kull naħa, u qtilnihom; iva, tant li huma kienu mġiegħla jagħtuna l‑armi tagħhom tal‑gwerra u lilhom infushom bħala priġunieri tal‑gwerra.\n\n55 U issa ġara li meta huma taw lilhom infushom f’idejna, ara, jiena bdejt ngħodd lil dawk il‑ġuvintur li kienu qed jiġġieldu miegħi, għax bżajt li kien hemm ħafna minnhom li sfaw maqtula.\n\n56 Iżda ara, x’hena ħassejt fija meta sibt li lanqas ruħ waħda ma spiċċat mixħuta fl‑art; iva, u huma tqabdu daqslikieku bil‑qawwa ta’ Alla; iva, ma nafux li qatt kien hawn nies li ġġieldu b’qawwa daqstant mirakoluża; u b’qawwa daqstant kbira huma ħabtu għal‑Lamaniti, li wassluhom biex jinħakmu minn biża’; u kien għalhekk li l‑Lamaniti taw lilhom infushom bħala priġunieri tal‑gwerra.\n\n57 U peress li ma kellna l‑ebda post għall‑priġunieri tagħna, fejn stajna ngħassu fuqhom biex inżommuhom ’il bogħod mill‑armati tal‑Lamaniti, għalhekk bgħatniehom fl‑art ta’ Żaraħemla, u bgħatna magħhom ukoll uħud minn dawk l‑irġiel li ma ġewx maqtula minn Antipu; u l‑bqija ħadthom u tlabt biex huma jingħaqdu maż‑żgħażagħ Għammonin tiegħi, u erħejnielha lejn il‑belt tal‑Lhudija.\n\n", "alma 57": "[center][font_size=26]Kapitlu 57[/font_size][/center]\n\n[i]Ħelaman jitkellem dwar il‑konkwista ta’ Antipara u ċ‑ċediment u wara d‑difiża ta’ Kumeni—Il‑ġuvintur Għammonin tiegħu jiġġieldu b’kuraġġ; ilkoll spiċċaw midruba, iżda ħadd minnhom ma nqatel—Gid jirrapporta l‑qtil u l‑ħarba tal‑priġunieri Lamaniti. Madwar 63 Q.K.[/i]\n\n1 U issa ġara li jiena rċevejt ittra mingħand Għammoron, is‑sultan, fejn iddikjara li jekk jiena ngħaddilu ’l dawk il‑priġunieri tal‑gwerra li aħna żammejna għandna huwa jagħtina lura l‑belt ta’ Antipara.\n\n2 Iżda jiena bgħatt ittra lis‑sultan, li aħna konna ninsabu ċerti li l‑forzi tagħna kienu biżżejjed biex nieħdu f’idejna l‑belt ta’ Antipara bil‑qawwa tagħna; u jekk lilu nagħtuh il‑priġunieri għal dik il‑belt aħna nistgħu nqisu lilna nfusna bħala nies bla għaqal, u konna lesti nagħtuh il‑priġunieri biss jekk hu jaċċetta li jsir skambju.\n\n3 U Għammoron ma laqgħax il‑proposta tal‑ittra tiegħi, għax hu ma riedx li jkun hemm skambju ta’ priġunieri; għalhekk aħna bdejna nħejju biex naħbtu għall‑belt ta’ Antipara.\n\n4 Iżda n‑nies ta’ Antipara telqu mill‑belt, u ħarbu lejn l‑ibliet l‑oħra tagħhom, li kienu jinsabu f’idejhom, biex jiffortifikawhom; u b’hekk il‑belt ta’ Antipara spiċċat f’idejna.\n\n5 U b’hekk ġiet fi tmiemha s‑sena tmienja u għoxrin tas‑saltna tal‑imħallfin.\n\n6 U ġara li fil‑bidu tas‑sena disgħa u għoxrin, aħna rċevejna konsenja ta’ provvisti, kif ukoll żieda fl‑armata tagħna, mill‑art ta’ Żaraħemla, u mill‑art tal‑madwar, li kienet tgħodd għal sitt elef raġel, minbarra sittin minn fost ulied l‑Għammonin li ġew biex jingħaqdu ma’ ħuthom, il‑grupp żgħir tiegħi ta’ elfejn raġel. U issa ara, aħna sirna b’saħħitna, iva, u twasslulna wkoll bosta provvisti.\n\n7 U ġara li kienet ix‑xewqa tagħna li nidħlu f’battalja mal‑armata li tpoġġiet biex tipproteġi l‑belt ta’ Kumeni.\n\n8 U issa ara, jien se nurikom li aħna mhux se ndumu biex naqtgħu xewqitna; iva, bil‑forza mill‑aktar b’saħħitha tagħna, jew b’parti mill‑forza b’saħħitha tagħna, aħna ċċirkondajna l‑belt ta’ Kumeni, ftit qabel huma kienu waslu biex jirċievu konsenja ta’ provvisti.\n\n9 U ġara li aħna waqqafna l‑kamp tagħna madwar il‑belt u domna hemm bosta ljieli; iżda aħna rqadna bix‑xwabel tagħna ħdejna, u ħallejna l‑għassa, biex il‑Lamaniti ma jkunux jistgħu jidħlu fuqna mal‑lejl u joqtluna, kif ippruvaw jagħmlu ħafna drabi; iżda kull darba li ppruvaw jagħmlu dan demmhom ġie mxerred.\n\n10 Fl‑aħħar il‑provvisti tagħhom waslu, u kienu sejrin jidħlu fil‑belt mal‑lejl. U aħna, minflok konna Lamaniti, konna Nefiti; għalhekk, ħadna f’idejna lilhom u l‑provvisti tagħhom.\n\n11 U minkejja li b’dan il‑mod il‑Lamaniti ġew imċaħħda mill‑provvisti tagħhom, huma xorta waħda kienu determinati li jżommu l‑belt f’idejhom; għalhekk kien jaqbel li aħna naqbdu dawk il‑provvisti u nibagħtuhom il‑Lhudija u l‑priġunieri tagħna fl‑art ta’ Żaraħemla.\n\n12 U ġara li ma kinux għaddew wisq jiem meta l‑Lamaniti bdew jitilfu kull tama li jiksbu l‑għajnuna; għalhekk huma għaddew il‑belt f’idejna; u b’hekk aħna rajna l‑għanijiet tagħna jiġu fis‑seħħ billi ksibna l‑belt ta’ Kumeni.\n\n13 Iżda ġara li l‑priġunieri tagħna tant kienu numerużi li, minkejja l‑enormità tas‑suldati tagħna, aħna kellna bilfors nużaw il‑forzi tagħna kollha biex jgħassu fuqhom, jew biex ineħħulhom ħajjithom.\n\n14 Għax ara, huma bdew jippruvaw jaħarbu fi gruppi kbar, u bdew jiġġieldu bil‑ġebel, u bil‑lembubi, jew b’kull ħaġa li setgħu jaqbdu f’idejhom, tant li aħna spiċċajna qtilna ’l fuq minn elfejn minnhom wara li huma taw lilhom infushom bħala priġunieri tal‑gwerra.\n\n15 Għalhekk kien jaqbel għalina li nneħħulhom ħajjithom, jew li nibqgħu ngħassu fuqhom, bix‑xabla f’idejna, sakemm ninżlu fl‑art ta’ Żaraħemla; u anke l‑provvisti tagħna ma kinux aktar suffiċjenti għan‑nies tagħna, minkejja dak li konna ħadna mingħand il‑Lamaniti.\n\n16 U issa, f’dan il‑mument kritiku, din il‑kwistjoni saret ħaġa mill‑aktar serja fejn kellna naraw x’se nagħmlu b’dawn il‑priġunieri tal‑gwerra; madankollu, iddeċidejna li nibagħtuhom lejn l‑art ta’ Żaraħemla; għalhekk aħna għażilna wħud mill‑irġiel tagħna, u poġġejnihom responsabbli li jieħdu lil dawn il‑priġunieri lejn l‑art ta’ Żaraħemla.\n\n17 Iżda ġara li l‑għada huma ġew lura. U issa ara, aħna ma staqsejnihom xejn dwar il‑priġunieri; għax ara, il‑Lamaniti kienu qed jaħbtu għalina, u huma ġew fil‑ħin biex jeħilsuna milli naqgħu f’idejhom. Għax ara, biex jgħinhom Għammoron bagħtilhom konsenja ġdida ta’ provvisti kif ukoll armata mill‑aktar numeruża.\n\n18 U ġara li dawk l‑irġiel li aħna bgħatna mal‑priġunieri waslu fil‑ħin biex iwaqqfuhom, għax kienu għoddhom se jegħlbuna.\n\n19 Iżda ara, il‑grupp żgħir tiegħi ta’ elfejn u sittin tqabdu b’qilla liema bħalha; iva, huma affrontaw lil‑Lamaniti b’kuraġġ, u qatlu lil dawk kollha li ħaduha magħhom.\n\n20 U hekk kif il‑bqija tal‑armata tagħna kienu se jċedu quddiem il‑Lamaniti, ara, dawk l‑elfejn u sittin baqgħu sodi u determinati.\n\n21 Iva, u huma obdew u raw li jwettqu kull ħaġa li ġew ordnati b’eżattezza; iva, u sewwasew ingħatalhom skont il‑fidi tagħhom; u jiena ftakart il‑kliem li huma qaluli li ommijiethom kienu għallmuhom.\n\n22 U issa ara, huma dawn uliedi, u dawk l‑irġiel li ġew magħżula biex jittrasportaw lill‑priġunieri, li lejhom għandna nkunu grati għal din ir‑rebħa kbira; għax kienu huma li għelbu lil‑Lamaniti; għalhekk huma kienu mġiegħla jerġgħu lura lejn il‑belt ta’ Manti.\n\n23 U aħna żammejna f’idejna l‑belt tagħna ta’ Kumeni, u ma ġejniex meqrudin ilkoll permezz tax‑xabla; madankollu, kienu ħafna fostna li tilfu ħajjithom.\n\n24 U ġara li wara li l‑Lamaniti ħarbu, jiena fil‑pront tajt ordni biex l‑irġiel tiegħi li kienu sfaw midruba kellhom jittieħdu minn fost il‑mejtin, u ordnajt sabiex il‑ġrieħi tagħhom jiġu nfaxxati.\n\n25 U ġara li kien hemm mitejn, minn fost l‑elfejn u sittin suldat tiegħi, li ntilfu minn sensihom minħabba t‑telfien ta’ demm; madankollu, grazzi għat‑tjubija ta’ Alla, li wasslitna biex nistagħġbu bil‑kbir, kif ukoll biex l‑armata kollha tagħna tithenna, l‑anqas ruħ waħda fosthom ma nqerdet; iva, u ma kien hemm lanqas ruħ waħda fosthom li ma sofrietx għadd ta’ ġrieħi.\n\n26 U issa, il‑preservazzjoni tagħhom kienet xi ħaġa li għaġġbet l‑armata kollha tagħna, iva, li huma spiċċaw ħelsuha waqt li elf minn fost ħutna sfaw maqtula. U aħna ġustament nattribwixxu dan għall‑qawwa mirakoluża ta’ Alla, minħabba l‑fidi mill‑aktar kbira tagħhom f’dak li kienu ġew mgħallma li għandhom jemmnu—li kien hemm Alla ġust, u dawk kollha li ma jiddubitawx, kellhom jiġu mħarsa permezz tal‑qawwa tal‑għaġeb tiegħu.\n\n27 Issa din kienet il‑fidi ta’ dawn li jiena tkellimt dwarhom; huma għadhom żgħar, u ma joqgħodux ibiddlu l‑ħsieb tagħhom, u huma jafdaw f’Alla l‑ħin kollu.\n\n28 U issa ġara li wara li aħna ħadna ħsieb l‑irġiel midruba tagħna, u dfinna l‑mejtin tagħna kif ukoll il‑mejtin tal‑Lamaniti, li kienu ħafna, ara, aħna staqsejna lil Gid dwar il‑priġunieri li kienu bdew neżlin magħhom lejn l‑art ta’ Żaraħemla.\n\n29 Issa Gid kien il‑kap kmandant tal‑grupp li kien inħatar biex jgħasses fuqhom sakemm jaslu f’dik l‑art.\n\n30 U issa, dan hu l‑kliem li qalli Gid: Ara, aħna bdejna neżlin lejn l‑art ta’ Żaraħemla flimkien mal‑priġunieri tagħna. U ġara li aħna ltqajna mal‑ispiji tal‑armati tagħna, li kienu ġew mibgħuta biex iħarsu l‑kamp tal‑Lamaniti.\n\n31 U għajtulna u qalulna—Araw, l‑armati tal‑Lamaniti jinsabu resqin lejn il‑belt ta’ Kumeni; u araw, huma se jaħbtu għalihom, iva, u se jeqirdu lin‑nies tagħna.\n\n32 U ġara li l‑priġunieri tagħna semgħu l‑għajjat tagħhom, u dan wasslhom biex jimtlew bil‑kuraġġ; u huma qamu kontrina.\n\n33 U ġara li minħabba l‑irvell tagħhom aħna kellna nużaw ix‑xwabel tagħna fuqhom. U ġara li huma lkoll taw salt għal fuq ix‑xwabel tagħna, u f’dak il‑mument, bosta minnhom spiċċaw maqtula; u l‑bqija żgiċċaw u ħarbu minn ħdejna.\n\n34 U ara, meta huma ħarbu u ma stajniex nilħquhom, aħna tlaqna ngħaġġlu lejn il‑belt ta’ Kumeni; u ara, aħna wasalna fil‑ħin biex stajna nassistu lil ħutna fil‑ħarsien tal‑belt.\n\n35 U ara, aħna erġajna ġejna meħlusa minn idejn l‑għedewwa tagħna. U jkun imbierek isem Alla tagħna; għax ara, huwa hu li ħelisna; iva, li wettaq għalina din il‑ħaġa daqstant kbira.\n\n36 Issa ġara li meta jiena, Ħelaman, smajt dan il‑kliem li qalli Gid, imtlejt b’hena mill‑aktar kbira minħabba t‑tjubija ta’ Alla li ħarisna, biex ma ninqerdux ilkoll kemm aħna; iva, u nemmen li l‑erwieħ ta’ dawk li ġew maqtula kisbu l‑mistrieħ ta’ Alla tagħhom.\n\n", "alma 58": "[center][font_size=26]Kapitlu 58[/font_size][/center]\n\n[i]Ħelaman, Gid, u Teomner jieħdu f’idejhom il‑belt ta’ Manti permezz ta’ strataġemma—Il‑Lamaniti jirtiraw—L‑ulied subien tan‑nies ta’ Għammon jiġu mħarsa hekk kif huma jibqgħu sodi fid‑difiża tal‑libertà u tal‑fidi tagħhom. Madwar 63–62 Q.K.[/i]\n\n1 U ara, issa ġara li l‑għan li jmiss tagħna kien li niksbu f’idejna l‑belt ta’ Manti; iżda ara, ma kien hemm l‑ebda mod kif aħna stajna noħorġuhom ’il barra mill‑belt permezz tal‑gruppi żgħar tagħna. Għax ara, huma ftakru f’dak li aħna konna għamilna qabel; għalhekk ma stajna bl‑ebda mod inħajruhom biex joħorġu minn ġewwa l‑fortizzi tagħhom.\n\n2 U huma kienu ferm aktar numerużi mill‑armata tagħna li aħna ma ssugrajniex immorru u naħbtu għalihom fil‑fortizzi tagħhom.\n\n3 Iva, u kien jaqbel li aħna nużaw l‑irġiel tagħna biex ikomplu jiddefendu dawk l‑inħawi tal‑art li aħna erġajna ħadna f’idejna; għalhekk kien jaqbel li nistennew, ħalli nkunu nistgħu nirċievu aktar forza mill‑art ta’ Żaraħemla kif ukoll konsenja ġdida ta’ provvisti.\n\n4 U ġara li jien għalhekk bgħatt messaġġier għand il‑gvernatur ta’ artna, biex ninfurmah bis‑sitwazzjoni tal‑poplu tagħna. U ġara li aħna bqajna nistennew biex nirċievu l‑provvisti u aktar nies mill‑art ta’ Żaraħemla.\n\n5 Iżda ara, b’daqshekk ftit li xejn għamilna gwadann; għax il‑Lamaniti wkoll minn jum għall‑ieħor bdew jirċievu aktar forza, kif ukoll għadd ta’ provvisti; u din kienet is‑sitwazzjoni tagħna f’dan il‑perjodu ta’ żmien.\n\n6 U minn żmien għall‑ieħor il‑Lamaniti kienu qegħdin jaħbtu għalina ħabta u sabta, fejn bdew jirrisolvu għal strataġemma biex jeqirduna; madankollu aħna ma stajniex immorru niġġieldu kontrihom, minħabba l‑postijiet fejn kienu qed jistaħbew u l‑fortizzi tagħhom.\n\n7 U ġara li aħna bqajna nistennew f’dawn iċ‑ċirkustanzi diffiċli għal bosta xhur, sewwasew sakemm konna għoddna se ninqerdu minħabba nuqqas ta’ ikel.\n\n8 Iżda ġara li aħna rċevejna l‑ikel, li twassal lilna minn armata ta’ elfejn raġel biex ikun jista’ jsostnina; u din hi l‑għajnuna kollha li aħna rċevejna, biex niddefendu lilna nfusna u lil pajjiżna milli naqgħu f’idejn l‑għedewwa tagħna, iva, biex naffrontaw għadu bla għadd.\n\n9 U issa r‑raġuni ta’ din is‑sitwazzjoni imbarazzanti tagħna, jew ir‑raġuni għalfejn ma bagħtulniex aktar nies, ma nafuhiex; għalhekk aħna mtlejna bin‑niket u bil‑biża’, ma tmurx artna tintlaqat b’xi mod mill‑ġudizzji ta’ Alla, u dan iwassal għall‑waqgħa u l‑qerda sħiħa tagħna.\n\n10 Għalhekk aħna ftaħna qalbna fit‑talb ma’ Alla, biex huwa jsaħħaħna u jeħlisna minn idejn l‑għedewwa tagħna, iva, u jagħtina wkoll il‑qawwa li nkunu nistgħu nibqgħu nżommu f’idejna blietna, u artijietna, u ġidna, biex inkunu nistgħu nsostnu lill‑poplu tagħna.\n\n11 Iva, u ġara li l‑Mulej Alla tagħna ġie jżurna bil‑wegħda li huwa kien se jeħlisna; iva, hekk li huwa wasslilna messaġġ ta’ paċi f’ruħna, u mliena b’fidi kbira, u wassalna biex aħna nittamaw għall‑ħelsien tagħna fih.\n\n12 U aħna għamilna l‑kuraġġ bil‑ftit forzi li konna rċevejna, u konna determinati li konna sejrin negħlbu l‑għedewwa tagħna, u nibqgħu nżommu taħt idejna artijietna, u ġidna, u lin‑nisa tagħna, u lil uliedna, u l‑kawża tal‑libertà tagħna.\n\n13 U għalhekk aħna morna bil‑qawwa tagħna kollha kontra l‑Lamaniti, li kienu fil‑belt ta’ Manti; u aħna tellajna t‑tined tagħna fin‑naħa tax‑xagħri, li kienet tinsab qrib il‑belt.\n\n14 U ġara li filgħodu, hekk kif il‑Lamaniti raw li aħna konna ninsabu fil‑fruntiera ħdejn ix‑xagħri li kien hemm qrib il‑belt, huma bagħtu l‑ispiji tagħhom madwarna biex ikunu jistgħu jiskopru l‑kobor u l‑qawwa tal‑armata tagħna.\n\n15 U ġara li meta huma raw li aħna ma konniex b’saħħitna, skont il‑kobor tagħna, u għax beżgħu li stajna niżolawhom mis‑sapport li kellhom jekk huma ma jiġux biex jaħbtu għalina u joqtluna, kif ukoll għax ħasbu li kien se jkun faċli li jeqirduna bl‑eżerċti numerużi tagħhom, għalhekk huma bdew iħejju biex jiġu ħalli jiġġieldu kontrina.\n\n16 U meta aħna rajna li huma kienu qed iħejju biex jiġu jaħbtu għalina, ara, jien ordnajt biex Gid, flimkien ma’ numru żgħir ta’ rġiel, għandhom imorru jinħbew fix‑xagħri, u l‑istess Teomner u numru żgħir ta’ rġiel għandhom imorru jinħbew ukoll fix‑xagħri.\n\n17 Issa Gid u n‑nies tiegħu kienu jinsabu fuq in‑naħa tal‑lemin u l‑oħrajn fuq in‑naħa tax‑xellug; u meta huma marru jistaħbew, ara, jiena bqajt, mal‑bqija tal‑armata tiegħi, fl‑istess post fejn għall‑ewwel tellajna t‑tined tagħna bi tħejjija għal meta l‑Lamaniti jiġu jiġġieldu kontrina.\n\n18 U ġara li l‑Lamaniti ħarġu kontrina bl‑armata mill‑aktar numeruża tagħhom. U meta huma ġew u kienu għoddhom se jattakkawna bix‑xwabel tagħhom, jien ordnajt biex in‑nies tiegħi, dawk li kienu miegħi, jirtiraw lejn ix‑xagħri.\n\n19 U ġara li l‑Lamaniti ġew warajna b’ħeffa liema bħalha, għaliex kellhom xewqa kbira li jilħquna ħalli jkunu jistgħu joqtluna; għalhekk huma baqgħu ġejjin warajna fix‑xagħri; u aħna għaddejna minn bejn Gid u Teomner, b’tali mod li l‑Lamaniti ma ndunawx bihom.\n\n20 U ġara li meta l‑Lamaniti għaddew minn hemm, jew meta l‑armata għaddiet minn hemm, Gid u Teomner qamu minn fejn kienu mistoħbija, u waqqfu l‑ispiji tal‑Lamaniti milli jkomplu sejrin ħalli huma ma jerġgħux lura fil‑belt.\n\n21 U ġara li meta huma waqqfuhom milli jkomplu sejrin fi triqthom, huma ġrew lejn il‑belt u ħabtu għall‑għassiesa li kien għad baqa’ biex jgħassu l‑belt, hekk li huma spiċċaw qatluhom u ħadu f’idejhom il‑belt.\n\n22 Issa dan ġara għaliex il‑Lamaniti ħallew l‑armata kollha tagħhom, għajr għal ftit għassiesa, titmexxa lejn ix‑xagħri.\n\n23 U ġara li b’dan il‑mod Gid u Teomner ħadu f’idejhom il‑fortifikazzjonijiet tagħhom. U ġara li aħna erħejnielha, wara żmien twil nivvjaġġaw fix‑xagħri, lejn l‑art ta’ Żaraħemla.\n\n24 U meta l‑Lamaniti raw li huma kienu mexjin lejn l‑art ta’ Żaraħemla, huma mtlew b’biża’ mill‑aktar kbira, għax beżgħu li kien hemm xi pjan imfassal li seta’ jwassalhom għall‑qerda tagħhom; għalhekk huma għal darb’oħra bdew jirtiraw lejn ix‑xagħri, iva, sewwasew lura mill‑istess triq li kienu ġew minnha.\n\n25 U ara, kien billejl u huma waqqfu l‑kampijiet tagħhom, għax il‑kap kmandanti tal‑Lamaniti bdew jassumu li n‑Nefiti kienu għajjenin minħabba t‑triq li ħadu; u għax bdew jassumu li huma kienu ġegħluhom jirtiraw bl‑armata kollha tagħhom għalhekk ma qagħdux jinkwetaw dwar il‑belt ta’ Manti.\n\n26 Issa ġara li meta wasal il‑lejl, jiena ordnajt lin‑nies tiegħi biex ma jorqdux, iżda tlabthom biex jibqgħu mexjin u jgħaddu minn triq oħra lejn l‑art ta’ Manti.\n\n27 U minħabba li aħna bqajna mexjin matul il‑lejl, ara, l‑għada lil‑Lamaniti konna qtajnihom waħda sew, tant li wasalna qabilhom fil‑belt ta’ Manti.\n\n28 U b’hekk ġara li, permezz ta’ din l‑istrataġemma aħna ħadna f’idejna l‑belt ta’ Manti mingħajr ebda tixrid ta’ demm.\n\n29 U ġara li meta l‑armati tal‑Lamaniti waslu qrib il‑belt, u raw li aħna konna ninsabu lesti biex naffrontawhom, huma stagħġbu bil‑kbir u nħakmu minn biża’ kbira, tant li spiċċaw ħarbu lejn ix‑xagħri.\n\n30 Iva, u ġara li l‑armati tal‑Lamaniti ħarbu ’l barra minn kull parti ta’ din in‑naħa tal‑pajjiż. Iżda ara, huma ħadu magħhom, ’il barra mill‑pajjiż, bosta nisu u tfal.\n\n31 U dawk l‑ibliet li kienu ttieħdu mil‑Lamaniti, ilkoll kemm huma bħalissa jinsabu f’idejna; u l‑missirijiet tagħna u n‑nisa tagħna u wliedna qed jerġgħu jirritornaw lura fi djarhom, ilkoll għajr dawk li kienu ttieħdu priġunieri mil‑Lamaniti.\n\n32 Iżda ara, l‑armati tagħna huma żgħar biex aħna nibqgħu nżommu f’idejna numru daqshekk kbir ta’ bliet u daqstant ġid.\n\n33 Iżda ara, aħna nafdaw f’Alla li wassalna biex nirbħu dawk l‑artijiet, tant li aħna ħadna f’idejna dawk l‑ibliet u dawk l‑artijiet, li kienu tagħna.\n\n34 Issa aħna ma nafux ir‑raġuni għalfejn il‑gvern mhux lest jagħtina aktar forza; lanqas dawk l‑irġiel li ġew għandna ma jafu għalfejn aħna ma ġejniex mogħtija aktar forza.\n\n35 Ara, aħna nassumu li intom mhux qed ikollkom wisq suċċess, u ħadtu l‑forzi kollha f’dik in‑naħa tal‑pajjiż; jekk hu hekk, ma nixtiequx li noqogħdu nilmentaw.\n\n36 U jekk mhux hekk, ara, nissuspettaw li hemm ċertu nuqqas ta’ qbil fil‑gvern, u dan qed iwassal biex huma ma jibagħtux aktar irġiel biex jgħinuna; għax nafu li huma aktar numerużi minn kemm bagħtulna.\n\n37 Iżda, ara, ma tagħmilx differenza—aħna nafdaw li Alla sejjer jeħlisna, minkejja d‑dgħufija tal‑armati tagħna, iva, u sejjer jeħlisna minn idejn l‑għedewwa tagħna.\n\n38 Ara, ninsabu fl‑aħħar tas‑sena disgħa u għoxrin, u għandna f’idejna artijietna; u l‑Lamaniti ħarbu lejn l‑art ta’ Nefi.\n\n39 U dawk ulied in‑nies ta’ Għammon, li dwarhom tkellimt b’daqstant ammirazzjoni, jinsabu miegħi fil‑belt ta’ Manti; u l‑Mulej kien ta’ sosten għalihom, iva, u ma ħallihomx imutu permezz tax‑xabla, hekk li lanqas ruħ waħda ma nqatlet.\n\n40 Iżda ara, huma ġarrbu bosta ġrieħi; madankollu huma jżommu sħiħ f’dik il‑libertà li permezz tagħha Alla tahom il‑ħelsien; u minn jum għal jum huma jiftakru fil‑Mulej Alla tagħhom bir‑reqqa; iva, huma jaraw li jħarsu bla heda l‑preċetti tiegħu, u d‑digrieti tiegħu, u l‑kmandamenti tiegħu; u l‑fidi tagħhom fil‑profeziji li jikkonċernaw dak li għandu jseħħ hija b’saħħitha.\n\n41 U issa, għażiż ħija, Moroni, jalla l‑Mulej Alla tagħna, li fdiena u għamilna ħielsa, iżommok dejjem fil‑preżenza tiegħu; iva, u jalla hu jkun dejjem hemm ma’ dan il‑poplu, sewwasew biex intom tiksbu b’suċċess dak kollu li l‑Lamaniti ħadu mingħandna, li kien għas‑sosteniment tagħna. U issa, ara, jiena se nagħlaq l‑ittra tiegħi. Jiena Ħelaman, iben Alma.\n\n", "alma 59": "[center][font_size=26]Kapitlu 59[/font_size][/center]\n\n[i]Moroni jitlob lil Paħoran biex isaħħaħ il‑forzi ta’ Ħelaman—Il‑Lamaniti jieħdu f’idejhom il‑belt ta’ Nefija—Moroni jinkorla għall‑gvern. Madwar 62 Q.K.[/i]\n\n1 Issa ġara li fis‑sena tletin tas‑saltna tal‑imħallfin fuq il‑poplu ta’ Nefi, wara li Moroni rċieva u qara l‑ittra ta’ Ħelaman, huwa feraħ bil‑kbir għall‑ġid, iva, għas‑suċċess mill‑aktar kbir li kellu Ħelaman, fejn kiseb lura dawk l‑artijiet li kienu ntilfu.\n\n2 Iva, u hu għarraf b’dan lill‑poplu kollu, li kien fl‑art kollha li kemm fil‑madwar tan‑naħa fejn kien hu, ħalli huma jifirħu wkoll.\n\n3 U ġara li hu minnufih bagħat ittra lil Paħoran, fejn urieh bix‑xewqa li kellu li jiġbor flimkien numru ta’ rġiel biex isaħħaħ lil Ħelaman, jew aħjar l‑armati ta’ Ħelaman, biex b’hekk huwa jkun jista’ b’mod faċli jibqa’ jżomm f’idejh dik il‑parti tal‑pajjiż li b’mod mill‑aktar mirakoluż irnexxielu jerġa’ jikseb lura.\n\n4 U ġara li meta Moroni bagħat din l‑ittra fl‑art ta’ Żaraħemla, huwa reġa’ beda jfassal pjan kif seta’ jikseb f’idejh il‑bqija ta’ dawk l‑artijiet u l‑bliet li l‑Lamaniti kienu ħadu mingħandhom.\n\n5 U ġara li meta Moroni kien qed iħejji biex imur għall‑battalja kontra l‑Lamaniti, araw, in‑nies ta’ Nefija, li kienu nġabru flimkien mill‑belt ta’ Moroni u mill‑belt ta’ Leħi u mill‑belt ta’ Morjanton, sfaw attakkati mil‑Lamaniti.\n\n6 Iva, anke dawk li ġew imġiegħla jaħarbu mill‑art ta’ Manti, u mill‑art tal‑madwar, spiċċaw biex ġew u ngħaqdu mal‑Lamaniti f’din in‑naħa tal‑pajjiż.\n\n7 U peress li huma kienu mill‑aktar numerużi, iva, u minn jum għall‑ieħor bdew jirċievu aktar forza, b’ordni ta’ Għammoron huma ġew biex jaħbtu għan‑nies ta’ Nefija, u bdew joqtluhom fejn għamlu massakru sħiħ minnhom.\n\n8 U l‑armati tagħhom tant kienu numerużi li l‑bqija tan‑nies ta’ Nefija ġew imġiegħla jaħarbu minn quddiemhom; u sewwasew huma ġew u ngħaqdu mal‑armata ta’ Moroni.\n\n9 U issa peress li Moroni kien jemmen li kellhom jintbagħtu numru ta’ rġiel fil‑belt ta’ Nefija, biex jgħinu lin‑nies jibqgħu jżommu f’idejhom dik il‑belt, u għax kien jaf li kien aktar faċli li żżomm il‑belt milli taqa’ f’idejn il‑Lamaniti milli terġa’ teħodha lura mingħandhom, hu kien jaħseb li huma setgħu faċilment jibqgħu jżommu f’idejhom dik il‑belt.\n\n10 Għalhekk huwa żamm il‑forzi kollha tiegħu biex jibqgħu jżommu taħt il‑kontroll tagħhom dawk il‑postijiet li huwa kiseb lura.\n\n11 U issa, meta Moroni ra li kienu tilfu l‑belt ta’ Nefija huwa tnikket bil‑kbir, u bdew jiġuh ċerti dubji, minħabba l‑ħażen tan‑nies, jekk huma kinux se jispiċċaw jaqgħu f’idejn ħuthom.\n\n12 Issa anke l‑kap kmandanti kollha tiegħu bdew jiddubitaw. Huma bdew jiddubitaw u baqgħu mistagħġbin ukoll minħabba l‑ħażen tan‑nies, u dan minħabba s‑suċċess li kellhom fuqhom il‑Lamaniti.\n\n13 U ġara li Moroni beda jinkorla għall‑gvern, minħabba l‑indifferenza tagħhom fejn jidħol il‑ħelsien ta’ pajjiżhom.\n\n", "alma 60": "[center][font_size=26]Kapitlu 60[/font_size][/center]\n\n[i]Moroni jilmenta ma’ Paħoran dwar in‑negliġenza tal‑gvern fejn jidħlu l‑armati—Il‑Mulej jippermetti li t‑twajbin jinqatlu—In‑Nefiti jeħtieġ jużaw il‑qawwa u l‑mezzi tagħhom kollha biex jeħilsu lilhom infushom mill‑għedewwa tagħhom—Moroni jhedded li jeħodha kontra l‑gvern jekk ma jibgħatx l‑għajnuna lill‑armati tiegħu. Madwar 62 Q.K.[/i]\n\n1 U ġara li huwa reġa’ kiteb lill‑gvernatur tal‑pajjiż, li kien Paħoran, u dan huwa l‑kliem li huwa kiteb, fejn qal: Araw, jien qed nindirizza l‑ittra tiegħi lil Paħoran, fil‑belt ta’ Żaraħemla, li hu l‑prim imħallef u l‑gvernatur tal‑pajjiż, kif ukoll lil dawk kollha li ġew magħżula minn dan il‑poplu biex jiggvernaw u jieħdu ħsieb kulma għandu x’jaqsam ma’ din il‑gwerra.\n\n2 Għax araw, jien għandi xi ħaġa x’ngħidilhom li se tikkundannahom; għax araw, intom stess tafu li intom ġejtu maħtura biex tiġbru flimkien grupp ta’ rġiel, u tarmawhom bix‑xwabel, u bl‑iximitarri, u b’kull xorta ta’ armi tal‑gwerra ta’ kull għamla, u tibgħatuhom kontra l‑Lamaniti, f’kull naħa ta’ artna li jistgħu jiġu.\n\n3 U issa araw, jien ngħidilkom li jiena stess, kif ukoll l‑irġiel tiegħi, u anke Ħelaman u l‑irġiel tiegħu, batew tbatija mill‑aktar kbira; iva, batew saħansitra l‑ġuħ, l‑għatx, u l‑għeja, u kull tip ta’ taħbit ta’ kull għamla.\n\n4 Iżda araw, kieku dan kien it‑tbatija kollha li aħna batejna la konna nilmentaw u lanqas ingergru.\n\n5 Iżda araw, kbir wisq kien il‑massakru li seħħ fost il‑poplu tagħna; iva, eluf spiċċaw mietu permezz tax‑xabla, filwaqt li s‑sitwazzjoni setgħet kienet differenti li kieku lill‑armati tagħna tajtuhom biżżejjed forza u għajnuna. Iva, intom verament abbandunajtuna bil‑kbir.\n\n6 U issa araw, aħna nixtiequ nkunu nafu għalfejn din in‑negliġenza daqstant kbira; iva, aħna nixtiequ nkunu nafu r‑raġuni tal‑indifferenza tagħkom.\n\n7 Kif tistgħu tpoġġu bilqiegħda fuq it‑tronijiet tagħkom u taġixxu b’mod daqstant indifferenti, waqt li l‑għedewwa tagħkom jinsabu madwarkom ixerrdu l‑ħidma tal‑mewt? Iva, waqt li huma qed joqtlu eluf minn ħutkom—\n\n8 Iva, anke dawk li kienu jiddependu minnkom għall‑protezzjoni, iva, poġġewkom f’sitwazzjoni fejn stajtu tajtuhom l‑għajnuna tagħkom, iva, fejn stajtu bgħattulhom l‑armati, u kontu ssaħħuhom, u eluf minnhom kontu ssalvawhom u ma kinux imutu permezz tax‑xabla.\n\n9 Iżda araw, dan mhux kollox—intom bqajtu ma tajtuhomx il‑provvisti tagħkom, u dan wassal biex ħafna minnhom tqabdu u ċarċru demmhom minħabba x‑xewqa kbira li kellhom għall‑ġid ta’ dan il‑poplu; iva, u huma għamlu dan meta kienu għoddhom se jmutu bil‑ġuħ, għax intom lilhom ittraskurajtuhom bil‑kbir.\n\n10 U issa, għeżież ħuti—għax intom għeżież għalija; iva, intom misskom kontu ferm aktar diliġenti fejn jidħol il‑benesseri u l‑ħelsien ta’ dan il‑poplu; iżda araw, intom abbandunajtuhom tant li d‑demm ta’ eluf ta’ gwerriera se jagħmel vendetta minnkom; iva, għax Alla biss jaf kemm għajtu, u kemm batew—\n\n11 Araw, intom taħsbu li tistgħu tibqgħu bilqiegħda fuq it‑tronijiet tagħkom, u minħabba t‑tjubija kbira ta’ Alla m’għandkom għalfejn tagħmlu xejn u Alla sejjer jeħliskom? Araw, jekk intom taħsbu hekk, qed taħsbu xi ħaġa li ma tistax tkun.\n\n12 Intom taħsbu li r‑raġuni għalfejn ħafna minn ħutkom inqatlu hi minħabba ħżunithom? Jien ngħidilkom, jekk intom taħsbu dan, qed taħsbu xi ħaġa li ma tistax tkun; għax jien ngħidilkom, ħafna kienu li mietu permezz tax‑xabla; u araw dan hu kollu ħtija tagħkom;\n\n13 Għax il‑Mulej jippermetti li t‑twajbin jinqatlu sabiex ikun jista’ jikkastiga l‑ħżiena u jagħmel ħaqq minnhom; għalhekk ara ma taħsbux li t‑twajbin jinsabu mitlufin minħabba li nqatlu; iżda araw, huma kisbu l‑mistrieħ tal‑Mulej Alla tagħhom.\n\n14 U issa araw, jien ngħidilkom, li qed nibża’ bil‑kbir li Alla sejjer jagħmel ħaqq minn dan il‑poplu, minħabba l‑għażż kbir tagħhom, iva, sewwasew l‑għażż tal‑gvern tagħna, u minħabba n‑negliġenza mill‑aktar kbira lejn ħuthom, iva, lejn dawk li ġew maqtula.\n\n15 Għax li ma kienx għall‑ħażen li beda minn fost il‑mexxejja tagħna, aħna konna nirreżistu lill‑għedewwa tagħna u huma ma kinux jispiċċaw jiddominawna.\n\n16 Iva, li ma kienx għall‑gwerra li faqqgħet fostna; iva, li ma kienx għal dawn nies is‑sultan, li ġabu daqstant tixrid tad‑demm fostna, li kieku għaqqadna flimkien il‑forzi tagħna kif dejjem għamilna qabel; iva, li ma kienx għall‑kilba għall‑poter u l‑awtorità li kellhom fuqna nies is‑sultan; li kieku huma kienu leali lejn il‑kawża tal‑ħelsien tagħna, u ngħaqdu magħna, u marru biex jeħduha kontra l‑għedewwa tagħna, minflok ma qabdu x‑xwabel tagħhom kontrina, li wassal għal daqstant tixrid ta’ demm fostna; iva, kieku aħna morna nitqabdu magħhom fil‑qawwa tal‑Mulej, konna nwasslu sabiex l‑għedewwa tagħna jaħarbu, u dan kien iseħħ skont it‑twettieq tal‑kelma tiegħu.\n\n17 Iżda araw, issa l‑Lamaniti qed jaħbtu għalina, jieħdu f’idejhom artijietna, u qed joqtlu lil niesna permezz tax‑xabla, iva, lin‑nisa u t‑tfal tagħna, u qegħdin ukoll ikaxkruhom lejn l‑eżilju, u jwassluhom biex ibatu kull tip ta’ tbatija, u dan minħabba l‑ħażen mill‑aktar kbir ta’ dawk li qed ifittxu biex jiksbu l‑poter u l‑awtorità, iva, sewwasew dawk nies is‑sultan.\n\n18 Iżda għalfejn għandi noqgħod nitkellem ħafna dwar dil‑ħaġa? Għax aħna ma nafux iżda jista’ jkun li intom stess qed tippruvaw tiksbu l‑awtorità. Aħna ma nafux iżda jista’ jkun ukoll li intom tradituri ta’ pajjiżkom.\n\n19 Jew jista’ jkun li abbandunajtuna għax intom tinsabu fil‑qalba ta’ pajjiżna u għandkom il‑protezzjoni madwarkom, u kien għalhekk li ma bgħattulna l‑ebda ikel, u anke rġiel biex isaħħu l‑armati tagħna?\n\n20 Insejtuhom intom il‑kmandamenti tal‑Mulej Alla tagħkom? Iva, insejtu intom il‑jasar ta’ missirijietna? Insejtu intom kemm‑il darba aħna ġejna meħlusin minn idejn l‑għedewwa tagħna?\n\n21 Jew intom taħsbu li l‑Mulej xorta waħda sejjer jeħlisna, jekk nibqgħu bilqiegħda fuq it‑tronijiet tagħna u ma nagħmlux użu mill‑mezzi li pprovdielna l‑Mulej?\n\n22 Iva, intom lesti tibqgħu bilqiegħda waqt li tinsabu mdawrin b’eluf, iva, u b’għexieren ta’ eluf minn dawk li lesti wkoll jibqgħu bilqiegħda, waqt li hemm eluf madwarkom fil‑fruntieri tal‑pajjiż li qed jaqgħu mal‑art permezz tax‑xabla, iva, midruba u jċarċru demmhom?\n\n23 Intom taħsbu li Alla se jħares lejkom bħala nies bla ħtija waqt li intom tibqgħu bilqiegħda u taraw iseħħ dan kollu quddiemkom? Araw jiena ngħidilkom, Le. Issa rridkom tiftakru li Alla kien qal li l‑ewwel għandha titnaddaf l‑għamara ta’ ġewwa, imbagħad wara titnaddaf l‑għamara ta’ barra.\n\n24 U issa, sakemm intom tindmu minn dak li għamiltu, u tibdew tqumu fuq tagħkom, u tibagħtulna l‑ikel u n‑nies, u l‑istess tagħmlu lil Ħelaman, ħalli jkun jista’ jsaħħaħ dawk l‑inħawi ta’ pajjiżna li huwa reġa’ kiseb lura, u biex aħna nkunu nistgħu wkoll nieħdu lura f’idejna l‑bqija ta’ artijietna f’dawn l‑inħawi, ikun aħjar li aħna ma nibqgħux niġġieldu aktar mal‑Lamaniti qabel ma l‑ewwel inkunu naddafna l‑għamara ta’ ġewwa tagħna, iva, sewwasew il‑mexxej ewlieni tal‑gvern tagħna.\n\n25 U sakemm intom tilqgħu dak li jiena tlabt fl‑ittra tiegħi, u turuni b’mod ċar spirtu veru ta’ ħelsien, u tagħmlu li tistgħu biex issaħħu u tiffortifikaw l‑armati tagħna, u tagħtuhom l‑ikel għas‑sosteniment tagħhom, araw jien se nħalli xi wħud min‑nies il‑ħelsien tiegħi iżommu taħt kontroll din in‑naħa ta’ artna, u jien se nberikom bil‑qawwa u l‑barkiet ta’ Alla, biex l‑ebda qawwa oħra ma tkun tista’ taħdem kontrihom—\n\n26 U dan minħabba l‑fidi mill‑aktar kbira tagħhom, u s‑sabar tagħhom f’hemmhom—\n\n27 U jiena se niġi għandkom, u jekk ikun hemm xi ħadd fostkom li jixtieq il‑ħelsien, iva, jekk ikun għad baqa’ mqar xrara ta’ ħelsien, araw, jien inqajjem fostkom rewwixta, sewwasew sakemm dawk li għandhom xewqa li jusurpaw il‑poter u l‑awtorità ma jibqgħux jeżistu aktar.\n\n28 Iva, araw jiena ma nibżax mill‑poter u mill‑awtorità tagħkom, iżda għandi biss il‑biża’ ta’ Alla tiegħi; u hu biss skont il‑kmandamenti tiegħu li jiena naqbad f’idejja x‑xabla biex niddefendi l‑kawża ta’ pajjiżi, u hu biss minħabba l‑ħażen tagħkom li aħna ġarrabna daqstant telfien.\n\n29 Araw wasal iż‑żmien, iva, qorob iż‑żmien, li jekk intom mhux se tqumu biex tiddefendu lil pajjiżkom u liċ‑ċkejknin tagħkom, ix‑xabla tal‑ġustizzja se tkun imdendla fuqkom; iva, u se tinżel fuqkom u tolqotkom u saħansitra teqridkom darba għall‑dejjem.\n\n30 Araw, jien se nibqa’ nistenna l‑għajnuna tagħkom; u, jekk intom m’intomx se tipprovdulna għall‑bżonnijiet tagħna, araw, jien se niġi għandkom, sewwasew fl‑art ta’ Żaraħemla, u bix‑xabla nidrobkom, hekk li ma jkollkomx aktar qawwa biex tibqgħu żżommu lil dan il‑poplu milli javvanza fil‑kawża tal‑ħelsien tagħna.\n\n31 Għax araw, il‑Mulej ma jippermettix li intom tibqgħu tgħixu u tikbru fi ħżunitkom biex teqirdu lin‑nies twajbin tiegħu.\n\n32 Araw, taħsbu intom li l‑Mulej sejjer jeħlisielkom u sejjer jagħmel ħaqq kontra l‑Lamaniti, meta kienet it‑tradizzjoni ta’ missirijiethom il‑kawża tal‑mibegħda tagħhom, iva, u din qlielet minn dawk li sseparaw ruħhom minna, waqt li l‑ħażen tagħkom hu riżultat tal‑imħabba tagħkom għall‑glorja u l‑frugħa tad‑dinja?\n\n33 Intom tafu li ksirtu l‑liġijiet ta’ Alla, u tafu wkoll li intom tgħaffġuhom b’saqajkom. Araw, il‑Mulej qalli: Jekk dawk li inti ħtart biex ikunu l‑gvernaturi tiegħek ma jindmux minn dnubiethom u ħżunithom, inti għandek tmur teħodha kontrihom f’battalja.\n\n34 U issa araw, jiena, Moroni, ninsab marbut, skont il‑patt li għamilt li lest inħares il‑kmandamenti ta’ Alla tiegħi; għalhekk irridkom tobdu mill‑kelma ta’ Alla, u tibagħtuli minnufih ftit mill‑provvisti tagħkom u min‑nies tagħkom, u l‑istess lil Ħelaman.\n\n35 U araw, jekk intom ma tagħmlux dan jien se niġi għandkom minnufih; għax araw, Alla mhux se jippermetti li aħna mmutu bil‑ġuħ; għalhekk huwa lest li jagħtina mill‑ikel tagħkom, anke jekk dan iseħħ permezz tax‑xabla. Issa araw li intom twettqu l‑kelma ta’ Alla.\n\n36 Araw, jiena Moroni, il‑kap kmandant tagħkom. Jiena ma nfittixx il‑poter, iżda nipprova nwaqqgħu. Ma nfittixx l‑unuri tad‑dinja, iżda nfittex il‑glorja ta’ Alla tiegħi, u l‑ħelsien u l‑ġid ta’ pajjiżi. U għalhekk jiena se nagħlaq l‑ittra tiegħi.\n\n", "alma 61": "[center][font_size=26]Kapitlu 61[/font_size][/center]\n\n[i]Paħoran jgħid lil Moroni dwar it‑tixwix u r‑rewwixta kontra l‑gvern—Nies is‑sultan jieħdu f’idejhom Żaraħemla u jissieħbu mal‑Lamaniti—Paħoran jitlob l‑għajnuna militari għal kontra r‑ribelli. Madwar 62 Q.K.[/i]\n\n1 Araw, issa ġara li ftit wara li Moroni bagħat l‑ittra tiegħu lill‑kap gvernatur, huwa rċieva ittra mingħand Paħoran, il‑kap gvernatur. U dan hu l‑kliem li rċieva:\n\n2 Jiena, Paħoran, li jien il‑kap gvernatur ta’ dan il‑pajjiż, qed nibgħat dan il‑kliem lil Moroni, il‑kap kmandant tal‑armata. Ara, jiena ngħidlek, Moroni, li jiena ma nieħux gost li intom għaddejjin minn daqstant tbatija, iva, din hi ħaġa li tnikkitli ruħi.\n\n3 Iżda ara, hemm min jieħu gost bit‑tbatija tagħkom, iva, hekk li huma spiċċaw qamu kontrija, kif ukoll kontra dawk in‑nies tiegħi li huma nies il‑ħelsien, iva, u dawk li qamu kontrina huma mill‑aktar numerużi.\n\n4 U huma dawk li ppruvaw ineħħuni minn fuq is‑siġġu tat‑tribunal il‑kawża ta’ daqstant ħażen; għax huma wżaw kliem mill‑aktar ħelu u falz, u spiċċaw qarrqu b’qalb ħafna nies, u minħabba f’hekk kellna ngħaddu minn daqstant tbatija; huma żammew għandhom il‑provvisti tagħna, u lil dawk niesna li huma nies il‑ħelsien spiċċaw jaqtgħulhom qalbhom biex ma jiġux għandkom.\n\n5 U ara, huma keċċewni minn quddiemhom, u jiena ħrabt lejn l‑art ta’ Gidgħon, u miegħi ħadt in‑nies kollha li stajt nieħu.\n\n6 U ara, jiena bgħatt proklama madwar din‑naħa tal‑pajjiż; u ara, kuljum huma qed jinġabru ħdejna, biex jarmaw lilhom infushom, ħalli jiddefendu pajjiżhom u l‑ħelsien tagħhom, u biex ipattuha għall‑għemejjel ħżiena li esperjenzajna.\n\n7 U huma ġew għandna, hekk li dawk li qamu kontrina spiċċajna ġibnihom fejn ridna, iva, hekk li huma qegħdin jibżgħu minna u mhux qed jazzardaw jiġu biex jaħbtu għalina.\n\n8 Huma ħadu f’idejhom l‑art, jew il‑belt, ta’ Żaraħemla; huma ħatru sultan fuqhom, u hu kiteb lis‑sultan tal‑Lamaniti, biex jgħidlu li kienu lesti jkunu alleati miegħu; u f’din l‑alleanza huwa qabel li jibqa’ jżomm f’idejh il‑belt ta’ Żaraħemla, u permezz tal‑kontroll ta’ din il‑belt huwa kien jemmen li l‑Lamaniti setgħu jieħdu f’idejhom il‑bqija tal‑pajjiż, u hu jkun jista’ jinħatar sultan fuq dan il‑poplu meta huma jispiċċaw taħt il‑ħakma tal‑Lamaniti.\n\n9 U issa, fl‑ittra tiegħek inti lili ċċensurajtni, iżda ma jimpurtax; jiena m’inix irrabjat, iżda nħossni nithenna bil‑kobor ta’ qalbek. Jiena, Paħoran, mhu qed nipprova nikseb l‑ebda poter, ħlief li nibqa’ nżomm is‑siġġu tat‑tribunal tiegħi ħalli nkun nista’ nħares id‑drittijiet u l‑libertà tal‑poplu tiegħi. Ruħi żżomm sħiħa f’dik il‑libertà li permezz tagħha Alla lilna ħelisna.\n\n10 U issa, ara, aħna se nirreżistu l‑ħażen anke jekk dan iwassal għat‑tixrid tad‑demm. Aħna m’aħniex se nxerrdu demm il‑Lamaniti jekk huma jibqgħu f’arthom.\n\n11 Aħna m’aħniex se nxerrdu demm ħutna jekk huma ma jqumux kontrina f’rewwixta u jiġu bix‑xabla għalina.\n\n12 Aħna lesti nissottomettu ruħna għall‑madmad tal‑jasar jekk il‑ġustizzja ta’ Alla titlob minna dan, jew jekk hu jordnalna nagħmlu dan.\n\n13 Iżda ara, huwa ma jitlobniex sabiex nissottomettu ruħna għall‑għedewwa tagħna, iżda jitlobna biex nafdaw fih, u huwa jeħlisna.\n\n14 Għalhekk, għażiż ħija, Moroni, ejja nirreżistu l‑ħażen, u kwalunkwe ħażen li ma nistgħux nirreżistuh permezz ta’ kliemna, iva, bħar‑rewwixti u d‑diżgwid, ejja nirreżistuh permezz tax‑xwabel tagħna, sabiex inkunu nistgħu nħarsu l‑ħelsien tagħna, ħalli nkunu nistgħu ngawdu l‑privileġġ kbir tal‑knisja tagħna, u l‑kawża tal‑Feddej tagħna u Alla tagħna.\n\n15 Għalhekk, ejja għandi minnufih u ġib miegħek ftit min‑nies tiegħek, u l‑bqija ħallihom taħt il‑kmand ta’ Leħi u Teankum; agħtihom is‑setgħa li jmexxu l‑gwerra f’dik in‑naħa tal‑pajjiż, skont l‑Ispirtu ta’ Alla, li huwa wkoll l‑ispirtu tal‑ħelsien li jinsab fihom.\n\n16 Ara jien bgħattilhom ftit provvisti, biex sakemm inti tiġi għandi huma ma jispiċċawx jinqerdu.\n\n17 Intom u ġejjin ’l hawn iġbru flimkien kull forza li tistgħu tiġbru, u aħna mmorru minnufih neħduha kontra dawk id‑dissidenti, bil‑qawwa ta’ Alla tagħna skont il‑fidi li tinsab fina.\n\n18 U nieħdu f’idejna l‑belt ta’ Żaraħemla, ħalli nkunu nistgħu niksbu aktar ikel biex nibagħtuh lil Leħi u lil Teankum; iva, aħna mmorru naffrontawhom bil‑qawwa tal‑Mulej, u nġibu fi tmiemu dan il‑ħażen kollu.\n\n19 U issa, Moroni, jien verament fraħt meta rċevejt l‑ittra tiegħek, għax kont daqsxejn inkwetat x’għandna nagħmlu, jekk hijiex ħaġa xierqa li mmorru naffrontaw lil ħutna.\n\n20 Iżda inti għidt, jekk huma ma jindmux il‑Mulej ordnalkom biex tmorru taffrontawhom.\n\n21 Ara li ssaħħaħ lil Leħi u lil Teankum fil‑Mulej; għidilhom biex ma jibżgħux, għax Alla sejjer jeħlishom, iva, u l‑istess lil dawk kollha li jżommu sħiħ f’dik il‑Libertà li permezz tagħha Alla lilhom ħelishom. U issa sejjer nagħlaq l‑ittra tiegħi lill‑għażiż ħija, Moroni.\n\n", "alma 62": "[center][font_size=26]Kapitlu 62[/font_size][/center]\n\n[i]Moroni jitlaq għal għonq it‑triq biex imur jgħin lil Paħoran fl‑art ta’ Gidgħon—Nies is‑sultan li jirrifjutaw li jiddefendu pajjiżhom jingħataw il‑mewt—Paħoran u Moroni jerġgħu jieħdu lura f’idejhom Nefija—Bosta Lamaniti jingħaqdu man‑nies ta’ Għammon—Teankum joqtol lil Għammoron u konsegwentement jinqatel hu ukoll—Il‑Lamaniti jiġu mkeċċija mill‑pajjiż, u tibda ssaltan il‑paċi—Ħelaman jerġa’ lura għall‑ministeru u jibni l‑Knisja. Madwar 62–57 Q.K.[/i]\n\n1 U issa ġara li meta Moroni rċieva din l‑ittra huwa għamel il‑kuraġġ, u mtela b’hena mill‑aktar kbira minħabba l‑fedeltà ta’ Paħoran, li hu ma kienx ukoll traditur tal‑ħelsien u tal‑kawża ta’ pajjiżu.\n\n2 Iżda huwa tnikket bil‑kbir minħabba l‑ħażen ta’ dawk li kienu neħħew lil Paħoran minn fuq is‑siġġu tat‑tribunal, iva, fi ftit kliem minħabba dawk li kienu rribellaw kontra pajjiżhom kif ukoll kontra Alla tagħhom.\n\n3 U ġara li Moroni ħa miegħu grupp żgħir ta’ rġiel, skont ix‑xewqa ta’ Paħoran, u poġġa lil Leħi u lil Teankum responsabbli mill‑bqija tal‑armata tiegħu, u rħielha lejn l‑art ta’ Gidgħon.\n\n4 U huwa għolla l‑istendard tal‑libertà f’kull post li fih daħal, u saħħaħ l‑armata tiegħu kemm seta’ waqt il‑mixja tiegħu lejn l‑art ta’ Gidgħon.\n\n5 U ġara li kienu eluf li nġabru flimkien madwar l‑istendard tiegħu, u qabdu f’idejhom ix‑xwabel biex jiddefendu l‑ħelsien tagħhom, sabiex huma ma jispiċċawx fil‑jasar.\n\n6 U għalhekk, meta Moroni ġabar kemm seta’ rġiel flimkien waqt li kien fi triqtu, huwa wasal fl‑art ta’ Gidgħon; u meta hu għaqqad flimkien il‑forzi tiegħu ma’ ta’ Paħoran huma saru forza mill‑aktar b’saħħitha, saħansitra aktar b’saħħitha min‑nies ta’ Pakus, li kien is‑sultan ta’ dawk id‑dissidenti li kienu keċċew lil nies il‑ħelsien ’il barra mill‑art ta’ Żaraħemla u ħadu f’idejhom dik l‑art.\n\n7 U ġara li Moroni u Paħoran niżlu flimkien mal‑armati tagħhom fl‑art ta’ Żaraħemla, u marru jeħduha kontra l‑belt, fejn affrontaw lin‑nies ta’ Pakus, hekk li huma spiċċaw jiġġieldu f’battalja.\n\n8 U araw, Pakus ġie maqtul u n‑nies tiegħu ttieħdu bħala priġunieri, u Paħoran reġa’ lura fis‑siġġu tat‑tribunal tiegħu.\n\n9 U n‑nies ta’ Pakus telgħu tribunal, skont il‑liġi, u l‑istess nies is‑sultan li kienu ttieħdu u ġew mitfugħa l‑ħabs; u huma ngħataw il‑mewt skont il‑liġi; iva, dawk in‑nies ta’ Pakus u nies is‑sultan, dawk kollha li ma kinux lesti jaqbdu f’idejhom l‑armi biex jiddefendu pajjiżhom, iżda kienu lesti li jeħduha kontrih, ingħataw il‑mewt.\n\n10 U b’hekk kien jaqbel li din il‑liġi tiġi osservata b’mod strett minħabba s‑sigurtà ta’ pajjiżhom; iva, u dawk kollha li jinstabu li qed jirrifjutaw il‑ħelsien tagħhom bdew jingħataw il‑mewt minnufih skont il‑liġi.\n\n11 U b’hekk ġiet fi tmiemha s‑sena tletin tas‑saltna tal‑imħallfin fuq il‑poplu ta’ Nefi; Moroni u Paħoran kienu rrestawraw il‑paċi fl‑art ta’ Żaraħemla, fost il‑poplu tagħhom, u qatlu lil dawk kollha li ma kinux leali lejn il‑kawża tal‑ħelsien.\n\n12 U ġara li fil‑bidu tas‑sena wieħed u tletin tas‑saltna tal‑imħallfin fuq il‑poplu ta’ Nefi, Moroni ordna minnufih sabiex jintbagħtu l‑provvisti, u tintbagħat ukoll armata ta’ sitt elef raġel għand Ħelaman, biex jgħinuh jiddefendi dik il‑naħa tal‑pajjiż.\n\n13 U hu ordna wkoll biex tintbagħat armata ta’ sitt elef raġel, u jintbagħat ukoll ammont suffiċjenti ta’ ikel, lill‑armati ta’ Leħi u Teankum. U ġara li dan seħħ biex dik l‑art tiġi ffortifikata għal kontra l‑Lamaniti.\n\n14 U ġara li Moroni u Paħoran, ħallew warajhom grupp kbir ta’ nies fl‑art ta’ Żaraħemla, u qabdu triqthom flimkien ma’ grupp kbir ta’ nies lejn l‑art ta’ Nefija, u kienu determinati li jegħlbu lil‑Lamaniti f’dik il‑belt.\n\n15 U ġara li hekk kif kienu sejrin lejn dik l‑art, huma qabdu taħt idejhom grupp kbir ta’ Lamaniti, u qatlu ħafna minnhom, u ħadu l‑provvisti tagħhom u l‑armi tagħhom tal‑gwerra.\n\n16 U ġara li wara li qabduhom, huma ġegħluhom jidħlu f’patt li ma kinux sejrin jaqbdu aktar l‑armi tagħhom tal‑gwerra kontra n‑Nefiti.\n\n17 U meta huma daħlu f’dan il‑patt huma bagħtuhom biex jgħammru man‑nies ta’ Għammon, u dawk li ma kinux inqatlu kienu b’kollox madwar erbat elef.\n\n18 U ġara li meta huma bagħtuhom fi triqthom huma komplew jimxu lejn l‑art ta’ Nefija. U ġara li meta huma waslu fil‑belt ta’ Nefija, huma waqqfu l‑kampijiet tagħhom fil‑pjanuri ta’ Nefija, li jinsabu qrib il‑belt ta’ Nefija.\n\n19 Issa Moroni kellu x‑xewqa li l‑Lamaniti joħorġu biex jiġġieldu kontrihom, fuq il‑pjanuri; iżda l‑Lamaniti, għax kienu jafu x’kuraġġ mill‑aktar kbir huma kellhom, u għax raw kemm kienu numerużi, għalhekk m’azzardawx joħorġu jiġġieldu kontrihom; għalhekk dakinhar ma ħarġux għall‑ġlied.\n\n20 U meta wasal il‑lejl, Moroni ħareġ fid‑dalma tal‑lejl, u tela’ fuq is‑sur biex jispija ħalli jara f’liema naħa tal‑belt kienu waqqfu l‑kamp bl‑armata tagħhom il‑Lamaniti.\n\n21 U ġara li huma kienu fuq in‑naħa tal‑lvant, qrib id‑daħla; u kienu jinsabu lkoll reqdin. U issa Moroni reġa’ lura ħdejn l‑armata tiegħu, u ordnalhom biex iħejju malajr ħbula b’saħħithom u slielem, biex iniżżluhom minn fuq is‑sur għan‑naħa ta’ ġewwa tas‑sur.\n\n22 U ġara li Moroni ordna biex in‑nies tiegħu jibqgħu mexjin sakemm jaslu fuq is‑sur, u jinżlu f’dik in‑naħa tal‑belt, iva, sewwasew fin‑naħa tal‑punent, fejn il‑Lamaniti ma kienu waqqfu l‑ebda kamp bl‑armati tagħhom.\n\n23 U ġara li matul il‑lejl huma niżlu lkoll fil‑belt, permezz tal‑ħbula b’saħħithom tagħhom u s‑slielem tagħhom; għalhekk meta sebaħ huma kienu jinsabu lkoll bejn is‑swar tal‑belt.\n\n24 U issa, meta l‑Lamaniti qamu u raw li l‑armati ta’ Moroni kienu jinsabu bejn is‑swar, huma mtlew b’biża’ liema bħalha, tant li bdew jaħarbu mid‑daħla tal‑belt.\n\n25 U issa meta Moroni ra li kienu qed jaħarbu minn quddiemu, hu ordna lin‑nies tiegħu biex imorru jaffrontawhom, u huma qatlu ħafna minnhom, u ċċirkondaw ħafna oħrajn, u ħaduhom bħala priġunieri; u l‑bqija ħarbu lejn l‑art ta’ Moroni, li kienet tinsab fil‑fruntieri ma’ xatt il‑baħar.\n\n26 B’hekk Moroni u Paħoran ħadu f’idejhom il‑belt ta’ Nefija mingħajr ma tilfu bniedem wieħed; u kien hemm ħafna Lamaniti li sfaw maqtula.\n\n27 Issa ġara li ħafna mil‑Lamaniti li kienu priġunieri kellhom ix‑xewqa li jingħaqdu man‑nies ta’ Għammon u jsiru nies ħielsa.\n\n28 U ġara li dawk kollha li kellhom din ix‑xewqa, ingħatalhom skont xewqathom.\n\n29 Għalhekk, il‑priġunieri kollha Lamaniti ngħaqdu man‑nies ta’ Għammon, u bdew jaħdmu qatigħ, fejn bdew jaħdmu l‑art, jiżirgħu kull tip ta’ żerriegħa, u jrabbu merħliet u baqar ta’ kull għamla; u b’hekk in‑Nefiti ħelsu minn tagħbija mill‑aktar kbira; iva, sewwasew huma ħelsu mill‑priġunieri kollha Lamaniti.\n\n30 Issa ġara li Moroni, wara li ħa f’idejh il‑belt ta’ Nefija, u li ħa għandu għadd kbir ta’ priġunieri, u dan wassal biex l‑armati tal‑Lamaniti jiċkienu waħda sew, reġa’ kiseb lura bosta Nefiti li kienu ttieħdu bħala priġunieri, u dan saħħaħ bil‑kbir l‑armata ta’ Moroni; għalhekk Moroni telaq mill‑art ta’ Nefija għall‑art ta’ Leħi.\n\n31 U ġara li meta l‑Lamaniti raw li Moroni kien ġie biex jaffrontahom, huma reġgħu nħakmu mill‑biża’ u ħarbu minn quddiem l‑armata ta’ Moroni.\n\n32 U ġara li Moroni u l‑armata tiegħu baqgħu sejrin warajhom minn belt għall‑oħra, sakemm sabu ma’ wiċċhom lil Leħi u lil Teankum; u l‑Lamaniti ħarbu minn ħdejn Leħi u Teankum, u niżlu sewwasew lejn il‑fruntieri ma’ xatt il‑baħar, sakemm waslu fl‑art ta’ Moroni.\n\n33 U l‑armati tal‑Lamaniti nġabru lkoll flimkien, hekk li kienu lkoll ħaġa waħda fl‑art ta’ Moroni. Issa magħhom kien hemm ukoll Għammoron, is‑sultan tal‑Lamaniti.\n\n34 U ġara li Moroni u Leħi u Teankum waqqfu l‑kamp tagħhom flimkien mal‑armati tagħhom madwar il‑fruntieri tal‑art ta’ Moroni, b’tali mod li l‑Lamaniti spiċċaw iċċirkondati fil‑fruntieri ta’ ħdejn ix‑xagħri fin‑naħa tan‑nofsinhar, u fil‑fruntieri ta’ ħdejn ix‑xagħri fin‑naħa tal‑lvant.\n\n35 U b’hekk huma waqqfu l‑kamp tagħhom għal matul il‑lejl. Għax araw, in‑Nefiti u anke l‑Lamaniti kienu jinsabu għajjenin minħabba t‑triq mill‑aktar diffiċli li kienu ħadu; għalhekk matul il‑lejl huma ma qagħdux jaħsbu dwar xi strataġemma, għajr għal Teankum; għax hu kien inkurlat bil‑kbir għal Għammoron, hekk li hu kien jemmen li Għammoron, u ħuh Għamalikja, kienu l‑kawża ta’ din il‑gwerra kbira u dejjiema bejnhom u bejn il‑Lamaniti, li wasslet għal daqstant gwerer u tixrid tad‑demm, iva, u ġuħ kbir.\n\n36 U ġara li Teankum fl‑għadab tiegħu baqa’ sejjer fil‑kamp tal‑Lamaniti, u niżel man‑naħa l‑oħra tas‑swar tal‑belt. U miegħu ġarr ħabel, u beda jmur minn post għall‑ieħor, sakemm hu sab lis‑sultan; u xeħitlu lanza, li nifditu ħdejn qalbu. Iżda araw, qabel miet is‑sultan qajjem lill‑qaddejja tiegħu, u huma marru jiġru wara Teankum, u qatluh.\n\n37 Issa ġara li meta Leħi u Moroni saru jafu li Teankum miet huma tnikktu bil‑kbir; għax araw, hu kien raġel li kien tqabad b’kuraġġ għal pajjiżu, iva, il‑veru ħabib tal‑libertà; u huwa għadda minn tbatija mill‑aktar kbira. Iżda araw, huwa miet, u qabad it‑triq tal‑bnedmin kollha tal‑art.\n\n38 Issa ġara li l‑għada Moroni baqa’ sejjer fi triqtu, u ġie wiċċ imb wiċċ mal‑Lamaniti, u spiċċaw qatluhom fejn għamlu massakru sħiħ minnhom; u keċċewhom ’il barra mill‑pajjiż; u huma ħarbu, u f’dak il‑waqt ma reġgħux lura biex jaffrontaw lin‑Nefiti.\n\n39 U b’hekk ġiet fi tmiemha s‑sena wieħed u tletin tas‑saltna tal‑imħallfin fuq il‑poplu ta’ Nefi; u b’hekk għal bosta snin huma esperjenzaw gwerer, u tixrid tad‑demm, u ġuħ, u tbatija.\n\n40 U l‑poplu ta’ Nefi esperjenza qtil, u ġlied, u diżgwid, u kull xorta ta’ ħażen; madankollu f’ġieħ is‑sewwa, iva, grazzi għat‑talb tal‑ġusti, huma ħelsuha.\n\n41 Iżda araw, minħabba li l‑gwerra bejn in‑Nefiti u l‑Lamaniti kienet twalet waħda sew, kienu bosta li webbsu qalbhom, minħabba li l‑gwerra kienet twalet ħafna; u kienu ħafna li rattbu qalbhom minħabba hemmhom, hekk li huma spiċċaw biex umiljaw ruħhom quddiem Alla, sewwasew b’umiltà liema bħalha.\n\n42 U ġara li wara li Moroni ffortifika dawk l‑inħawi tal‑pajjiż li kienu l‑aktar esposti għal‑Lamaniti, sakemm ġew imsaħħa biżżejjed, huwa reġa’ lura fil‑belt ta’ Żaraħemla; u anke Ħelaman reġa’ lura fil‑post ta’ wirtu; u reġa’ bdiet issaltan il‑paċi fost il‑poplu ta’ Nefi.\n\n43 U Moroni għadda l‑kontroll tal‑armati tiegħu f’idejn ibnu, li kien jismu Moronija; u huwa rtira lejn daru biex hemm ikun jista’ jqatta’ l‑bqija ta’ ħajtu fil‑paċi.\n\n44 U Paħoran reġa’ lura fis‑siġġu tat‑tribunal tiegħu; u Ħelaman aċċetta li jerġa’ jmur ixandar il‑kelma ta’ Alla lill‑poplu; għax minħabba daqstant gwerer u tilwim kien jaqbel li fil‑knisja tiġi stabbilita ċerta regolamentazzjoni.\n\n45 Għalhekk, Ħelaman u ħutu marru u bdew ixandru l‑kelma ta’ Alla b’qawwa kbira u dan wassal biex huma kkonvinċew lil ħafna nies dwar ħżunithom, u wassluhom biex jindmu minn dnubiethom u jitgħammdu fil‑Mulej Alla tagħhom.\n\n46 U ġara li huma reġgħu waqqfu l‑knisja ta’ Alla, madwar il‑pajjiż kollu.\n\n47 Iva, u saret ċerta regolamentazzjoni relatata mal‑liġi. U ġew magħżula l‑imħallfin tagħhom, u l‑prim imħallfin tagħhom.\n\n48 U n‑nies ta’ Nefi reġa’ beda jkollkom ir‑risq fl‑art, u reġgħu bdew joktru u jissaħħu bil‑kbir fuq wiċċ l‑art. U huma bdew isiru mill‑aktar għonja.\n\n49 Iżda minkejja l‑għana tagħhom, jew il‑qawwa tagħhom, jew il‑ġid tagħhom, huma ma kinux imkabbra fil‑kburija ta’ għajnejhom; lanqas ma kienu tqal biex jiftakru fil‑Mulej Alla tagħhom; iżda huma umiljaw ruħhom bil‑kbir quddiemu.\n\n50 Iva, huma ftakru kemm kien għamel għalihom ħwejjeġ kbar il‑Mulej, li huwa ħelishom mill‑mewt, u mill‑jasar, u mill‑ħabsijiet, u minn kull tip ta’ taħbit, u huwa ħelishom minn idejn l‑għedewwa tagħhom.\n\n51 U huma talbu bla heda lill‑Mulej Alla tagħhom, hekk li l‑Mulej berikom, skont kelmtu, għalhekk huma bdew jissaħħu u jkollkom ir‑risq fuq wiċċ l‑art.\n\n52 U ġara li dan kollu ġie fis‑seħħ. U Ħelaman miet, fis‑sena ħamsa u tletin tas‑saltna tal‑imħallfin fuq il‑poplu ta’ Nefi.\n\n", "alma 63": "[center][font_size=26]Kapitlu 63[/font_size][/center]\n\n[i]Xiblon u warajh Ħelaman jieħdu għandhom l‑annali sagri—Bosta Nefiti jerħulha lejn l‑art tat‑tramuntana—Ħagot jibni iġfna li jsalpaw fil‑baħar tal‑punent—Moronija jegħleb lil‑Lamaniti waqt battalja. Madwar 56–52 Q.K.[/i]\n\n1 U ġara li fil‑bidu tas‑sena sitta u tletin tas‑saltna tal‑imħallfin fuq il‑poplu ta’ Nefi, Xiblon ħa għandu dawk il‑ħwejjeġ sagri li Alma kien għadda lil Ħelaman.\n\n2 U huwa kien bniedem ġust, u mexa fis‑sewwa quddiem Alla u hu ra li jagħmel dejjem dak li huwa xieraq, li jħares il‑kmandamenti tal‑Mulej Alla tiegħu; u l‑istess għamel ħuh.\n\n3 U ġara li Moroni miet ukoll. U b’hekk ġiet fi tmiemha s‑sena sitta u tletin tas‑saltna tal‑imħallfin.\n\n4 U ġara li fis‑sena sebgħa u tletin tas‑saltna tal‑imħallfin, kien hemm grupp kbir ta’ rġiel, sewwasew kienu jgħoddu mal‑ħamest elef u erba’ mitt raġel, flimkien man‑nisa tagħhom u wliedhom, li telqu ’l barra mill‑art ta’ Żaraħemla lejn l‑art li kienet tinsab fit‑tramuntana.\n\n5 U ġara li Ħagot, għax kien raġel li jħobb jiskopri, għalhekk huwa mar u bena ġifen mill‑aktar kbir, fil‑fruntieri tal‑art ta’ Kotra, qrib l‑art ta’ Ħerba, u telqu biex isalpa lejn il‑baħar tal‑punent, minn ħdejn l‑istmu dejjaq li jwasslek lejn l‑art tat‑tramuntana.\n\n6 U araw, kien hemm ħafna minn fost in‑Nefiti li daħlu fih u salpaw b’għadd kbir ta’ provvisti, u kien hemm ukoll bosta nisa u tfal; u huma ġibdu lejn l‑art tat‑tramuntana. U b’hekk ġiet fi tmiemha s‑sena sebgħa u tletin.\n\n7 U fis‑sena tmienja u tletin, dan ir‑raġel bena iġfna oħra. U l‑ewwel ġifen reġa’ lura għal darb’oħra, u ħafna aktar nies daħlu fih; u huma wkoll ħadu magħhom għadd kbir ta’ provvisti, u bdew bil‑vjaġġ tagħhom lejn l‑art tat‑tramuntana.\n\n8 U ġara li ħadd ma sema’ bihom aktar. U aħna naħsbu li huma spiċċaw mgħerqa f’qiegħ il‑baħar. U ġara li kien hemm ġifen ieħor li salpa; u ’l fejn mar ma nafux.\n\n9 U ġara li f’din is‑sena kien hemm bosta nies li rħewlha lejn l‑art tat‑tramuntana. U b’hekk ġiet fi tmiemha s‑sena tmienja u tletin.\n\n10 U ġara li fis‑sena disgħa u tletin tas‑saltna tal‑imħallfin, Xiblon miet ukoll, u Kurjantun irħielha lejn l‑art tat‑tramuntana ġo ġifen, biex iwassal il‑provvisti lin‑nies li kienu marru f’dik l‑art.\n\n11 Għalhekk kien jaqbel li Xiblon, qabel imut, jagħti dawk il‑ħwejjeġ sagri lil bin Ħelaman, li kien jismu Ħelaman, li kien imsemmi għal missieru.\n\n12 Issa araw, dawk l‑inċiżjonijiet kollha li kienu f’idejn Ħelaman ġew ikkupjati u mibgħuta fost ulied il‑bnedmin madwar il‑pajjiż kollu, ħlief għal dawk l‑inħawi li Alma ordna li ma jintbagħtux.\n\n13 Madankollu, dawn il‑ħwejjeġ kellhom jinżammu b’mod sagru, u kellhom jgħaddu minn ġenerazzjoni għall‑oħra; għalhekk, din is‑sena, huma għaddew għand Ħelaman, qabel il‑mewt ta’ Xiblon.\n\n14 U ġara wkoll li matul din is‑sena kien hemm xi dissidenti li marru għand il‑Lamaniti; u huma ġew imxewxa għal darb’oħra biex jimtlew bil‑korla kontra n‑Nefiti.\n\n15 U wkoll f’din l‑istess sena huma niżlu b’armata mill‑aktar numeruża biex jaħbtu għan‑nies ta’ Moronija, jew aħjar għall‑armata ta’ Moronija, f’battalja li fiha ġew megħluba u mreġġa’ lura għal darb’oħra lejn artijiethom, u ħafna minnhom spiċċaw biex tilfu ħajjithom.\n\n16 U b’hekk ġiet fi tmiemha s‑sena disgħa u tletin tas‑saltna tal‑imħallfin fuq il‑poplu ta’ Nefi.\n\n17 U b’hekk ġie fi tmiemu r‑rakkont ta’ Alma, u ta’ ibnu Ħelaman, kif ukoll ta’ Xiblon, li kien ibnu.\n\n", "hel 1": "[center][font_size=26]Il‑Ktieb ta’ Ħelaman[/font_size][/center]\n\nRakkont tan‑Nefiti. Il‑gwerer u t‑tilwim tagħhom, u d‑diżgwid tagħhom. Kif ukoll il‑profeziji ta’ bosta profeti qaddisa, qabel il‑miġja ta’ Kristu, skont l‑annali ta’ Ħelaman, li kien bin Ħelaman, kif ukoll skont l‑annali ta’ wliedu, sewwasew sal‑miġja ta’ Kristu. U kien hemm ukoll bosta Lamaniti li kkonvertew. Rakkont tal‑konverżjoni tagħhom. Rakkont tat‑tjieba tal‑Lamaniti, u l‑ħażen u l‑għemejjel mistkerrha tan‑Nefiti, skont l‑annali ta’ Ħelaman u wliedu, sewwasew sal‑miġja ta’ Kristu, li jissejjaħ il‑ktieb ta’ Ħelaman, u aktar.\n\n[center][font_size=26]Kapitlu 1[/font_size][/center]\n\n[i]Paħoran it‑tieni jsir prim imħallef u jinqatel minn Kiskumeni—Pakumeni jokkupa s‑siġġu tat‑tribunal—Kurjantumir imexxi l‑armati Lamaniti, jieħu f’idejh Żaraħemla, u joqtol lil Pakumeni—Moronija jegħleb lil‑Lamaniti u jieħu lura f’idejh Żaraħemla, u Kurjantumir jinqatel. Madwar 52–50 Q.K.[/i]\n\n1 U issa araw, ġara li fil‑bidu tas‑sena erbgħin tas‑saltna tal‑imħallfin fuq il‑poplu ta’ Nefi, feġġet problema serja fost il‑poplu Nefita.\n\n2 Għax araw, Paħoran miet, u qabad it‑triq tal‑bnedmin kollha tal‑art; għalhekk beda jqum bosta tilwim dwar min kellu jikseb is‑siġġu tat‑tribunal fost l‑aħwa, li kienu wlied Paħoran.\n\n3 Issa dawn huma l‑ismijiet ta’ dawk li bdew jitlewmu għas‑siġġu tat‑tribunal, u dawn wasslu wkoll biex in‑nies jibdew jitlewmu bejniethom: Paħoran, Panki, u Pakumeni.\n\n4 Issa dawn mhumiex is‑subien kollha ta’ Paħoran (għax hu kellu ħafna), iżda dawn huma dawk li bdew jitlewmu għas‑siġġu tat‑tribunal; għalhekk, huma wasslu biex il‑poplu jinqasam fi tlieta.\n\n5 Madankollu, ġara li Paħoran inħatar permezz ta’ leħen il‑poplu biex ikun prim imħallef u gvernatur fuq il‑poplu ta’ Nefi.\n\n6 U ġara li Pakumeni, meta ra li ma setax jikseb is‑siġġu tat‑tribunal, ingħaqad ma’ leħen il‑poplu.\n\n7 Iżda araw, Panki, u l‑parti mill‑poplu li kellha x‑xewqa li huwa jkun il‑gvernatur tagħhom, inkorlaw bis‑sħiħ; għalhekk, huwa kien għoddu se jibda jipprova jħajjar lil dawk in‑nies biex iqumu kontra ħuthom.\n\n8 U ġara li hekk kif kien għoddu se jagħmel dan, araw, qabduh, u għaddewh ġuri skont leħen il‑poplu, u ġie kkundannat għall‑mewt; għax huwa rribella u pprova jeqred il‑libertà tal‑poplu.\n\n9 Issa meta dawk in‑nies li kellhom ix‑xewqa li huwa jkun il‑gvernatur tagħhom raw li hu ġie kkundannat għall‑mewt, huma mtlew bil‑korla, u araw, huma bagħtu lil wieħed jismu Kiskumeni, sewwasew sas‑siġġu tat‑tribunal ta’ Paħoran, u dan qatel lil Paħoran waqt li kien bilqiegħda fuq is‑siġġu tat‑tribunal.\n\n10 U ġrew warajh il‑qaddejja ta’ Paħoran; iżda araw, fil‑ħarba tiegħu Kiskumeni tant ġera li ħadd ma seta’ jilħqu.\n\n11 U huwa mar għand dawk li kienu bagħtuh, u huma lkoll għamlu patt, iva, fejn ħalfu fuq il‑Ħallieq ta’ dejjem tagħhom, li ma kienu se jgħidu lil ħadd li Kiskumeni kien qatel lil Paħoran.\n\n12 Għalhekk, ħadd minn fost il‑poplu ta’ Nefi ma kien jaf b’Kiskumeni, għax hu ma kienx jingħaraf meta huwa qatel lil Paħoran. U Kiskumeni u t‑tajfa tiegħu, li kienu għamlu patt miegħu, tħalltu man‑nies, b’tali mod li mhux kollha kemm huma setgħu jinstabu; iżda dawk kollha li nstabu ġew ikkundannati għall‑mewt.\n\n13 U issa araw, Pakumeni ġie maħtur, skont leħen il‑poplu, biex ikun prim imħallef u gvernatur fuq il‑poplu, biex imexxi minflok ħuh Paħoran; u dan seħħ skont id‑dritt tiegħu. U dan kollu seħħ fis‑sena erbgħin tas‑saltna tal‑imħallfin; u din waslet fi tmiemha.\n\n14 U ġara li fis‑sena wieħed u erbgħin tas‑saltna tal‑imħallfin, il‑Lamaniti ġabru flimkien armata ta’ rġiel li l‑għadd tagħhom ma jingħaddx, u armawhom bix‑xwabel, u bix‑ximitarri u bil‑qwas, u bil‑vleġeġ, u bl‑elmi, u bil‑pettorali, u b’kull xorta ta’ tarki ta’ kull għamla.\n\n15 U huma reġgħu niżlu biex forsi jidħlu f’battalja man‑Nefiti. U kienu mmexxija minn raġel jismu Kurjantumir; u hu kien ġejt min‑nisel ta’ Żaraħemla; u kien dissidenti minn fost in‑Nefiti; u kien raġel ta’ statura kbira u b’saħħtu.\n\n16 Għalhekk, is‑sultan tal‑Lamaniti, li kien jismu Tubalot, li kien bin Għammoron, ħaseb li Kurjantumir, peress li kien raġel b’saħħtu, kien jiflaħ għan‑Nefiti, bis‑saħħa li huwa kellu kif ukoll minħabba l‑għerf kbir tiegħu, hekk li jekk hu jibgħat lilu huwa jkun jista’ jikseb il‑poter fuq in‑Nefiti—\n\n17 Għalhekk huwa beda jipprovokahom sabiex jimtlew bil‑korla, u ġabar flimkien l‑armati tiegħu, u ħatar lil Kurjantumir bħala l‑mexxej tagħhom, u ordna biex huma jinżlu lejn l‑art ta’ Żaraħemla biex jiġġieldu kontra n‑Nefiti.\n\n18 U ġara li minħabba daqstant tilwim u daqstant problemi fil‑gvern, huma ma ħallewx biżżejjed għassiesa fl‑art ta’ Żaraħemla; għax huma bdew jassumu li l‑Lamaniti ma kinux se jazzardaw jiġu fil‑qalba ta’ artijiethom biex jattakkaw il‑belt kbira ta’ Żaraħemla.\n\n19 Iżda ġara li Kurjantumir mexa quddiem l‑armata mill‑aktar kbira tiegħu, u ħabat għan‑nies ta’ dik il‑belt, u tant huma mxew b’ħeffa kbira li n‑Nefiti ma kellhomx ħin biex jiġbru flimkien l‑armati tagħhom.\n\n20 Għalhekk Kurjantumir silet ix‑xabla u qatel lill‑għassiesa li kien hemm mad‑daħla tal‑belt, u baqa’ dieħel fil‑belt flimkien mal‑armata kollha tiegħu, u huma qatlu lil dawk kollha li ħaduha magħhom, hekk li huma ħadu f’idejhom il‑belt kollha.\n\n21 U ġara li Pakumeni, li kien il‑prim imħallef, ħarab minn quddiem Kurjantumir, u baqa’ sejjer sa ħdejn is‑swar tal‑belt. U ġara li Kurjantumir tah daqqa u ħabbtu mal‑ħajt, u spiċċa mejjet. U b’hekk ġiet fi tmiemha l‑ħajja ta’ Pakumeni.\n\n22 U issa meta Kurjantumir ra li f’idejh kellu l‑belt ta’ Żaraħemla, u ra li n‑Nefiti kienu ħarbu minn quddiemhom, u sfaw maqtula, u ttieħdu u nxteħtu f’ħabs, u li huwa kien ħa f’idejh l‑aktar fortizza b’saħħitha li kien hemm fil‑pajjiż, huwa għamel il‑qalb tant li kien għoddu se jmur jeħodha kontra l‑pajjiż kollu.\n\n23 U issa huwa ma baqax fl‑art ta’ Żaraħemla, iżda telaq flimkien ma’ armata kbira sewwasew lejn il‑belt ta’ Kotran; għax kien determinat li jmur u jibqa’ għaddej minn fost kulħadd permezz tax‑xabla, ħalli jkun jista’ jikseb f’idejh l‑inħawi tat‑tramuntana tal‑pajjiż.\n\n24 U, peress li hu ħaseb li l‑akbar forzi tagħhom kienu jinsabu fiċ‑ċentru tal‑pajjiż, huwa baqa’ sejjer, u ma tahomx ħin biex jinġabru flimkien ħlief fi gruppi żgħar; u b’dal‑mod huma ħabtu għalihom u permezz tax‑xabla mejtin mal‑art ħallewhom.\n\n25 Iżda araw, li Kurjantumir għażel li jgħaddi miċ‑ċentru tal‑pajjiż kien ta’ vantaġġ kbir għal Moronija, minkejja l‑għadd kbir ta’ Nefiti li kienu sfaw maqtula.\n\n26 Għax araw, Moronija ħaseb li l‑Lamaniti ma kinux se jazzardaw jiġu fiċ‑ċentru tal‑pajjiż, iżda li kienu se jattakkaw il‑bliet tal‑madwar fil‑fruntieri kif kienu għamlu qabel; għalhekk Moronija ordna biex l‑aktar armati b’saħħithom li kellhom għandhom jibqgħu jikkontrollaw l‑inħawi tal‑madwar qrib il‑fruntieri.\n\n27 Għax araw, il‑Lamaniti ma kinux imbeżżgħin kif xtaq hu, iżda huma waslu fiċ‑ċentru tal‑pajjiż, u ħadu f’idejhom il‑belt kapitali li kienet il‑belt ta’ Żaraħemla, u bdew iduru fl‑aktar inħawi importanti tal‑belt, u jimmassakraw lin‑nies, u joqtlu kemm irġiel, nisa, u anke tfal, u ħadu f’idejhom bosta bliet u bosta fortifikazzjonijiet.\n\n28 Iżda meta Moronija sar jaf b’dan, huwa dlonk bagħat lil Leħi b’armata mal‑madwar biex iwaqqfuhom qabel huma jaslu fl‑art ta’ Kotran.\n\n29 U huma hekk għamlu; u hu rnexxielu jwaqqafhom qabel waslu fl‑art ta’ Kotran, u huwa ġġieled magħhom f’battalja, hekk li huma bdew iduru lura lejn l‑art ta’ Żaraħemla.\n\n30 U ġara li Moronija żammhom milli jkomplu fi triqthom lura, u hu ġġieled magħhom f’battalja, hekk li din spiċċat battalja mill‑aktar imdemmija; iva, ħafna kienu li nqatlu, u fost dawk li nqatlu nstab ukoll Kurjantumir.\n\n31 U issa, araw, il‑Lamaniti ma setgħux iduru lura, għall‑ebda naħa, la lejn it‑tramuntana, la lejn in‑nofsinhar, la lejn il‑lvant, u lanqas lejn il‑punent, għax huma spiċċaw iċċirkondati fuq kull naħa min‑Nefiti.\n\n32 U b’hekk Kurjantumir wassal lil‑Lamaniti f’nofs in‑Nefiti, hekk li huma spiċċaw taħt il‑kontroll tan‑Nefiti, u hu stess spiċċa biex inqatel, u l‑Lamaniti kellhom jagħtu lilhom infushom f’idejn in‑Nefiti.\n\n33 U ġara li Moronija ħa f’idejh għal darb’oħra l‑belt ta’ Żaraħemla, u ordna biex il‑Lamaniti li kienu ttieħdu bħala priġunieri għandhom jitilqu ’l barra mill‑pajjiż fis‑sliem.\n\n34 U b’hekk ġiet fi tmiemha s‑sena wieħed u erbgħin tas‑saltna tal‑imħallfin.\n\n", "hel 2": "[center][font_size=26]Kapitlu 2[/font_size][/center]\n\n[i]Ħelaman, bin Ħelaman, isir prim imħallef—Gadjantun imexxi t‑tajfa ta’ Kiskumeni—Il‑qaddej ta’ Ħelaman joqtol lil Kiskumeni, u t‑tajfa ta’ Gadjantun taħrab lejn ix‑xagħri. Madwar 50–49 Q.K.[/i]\n\n1 U ġara li fis‑sena tnejn u erbgħin tas‑saltna tal‑imħallfin, wara li Moronija reġa’ stabbilixxa mill‑ġdid il‑paċi bejn in‑Nefiti u l‑Lamaniti, araw ma kien hemm ħadd min jimla s‑siġġu tat‑tribunal; għalhekk reġa’ beda jkun hemm it‑tilwim bejn il‑poplu dwar min għandu jimla s‑siġġu tat‑tribunal.\n\n2 U ġara li Ħelaman, li kien bin Ħelaman, inħatar biex jimla s‑siġġu tat‑tribunal, permezz ta’ leħen il‑poplu.\n\n3 Iżda araw, Kiskumeni, li kien qatel lil Paħoran, baqa’ jistenna sabiex jeqred lil Ħelaman ukoll; u hu kellu l‑appoġġ tat‑tajfa tiegħu, li kienu daħlu f’patt li ħadd ma kellu jsir jaf dwar ħżunitu.\n\n4 Għax kien hemm ċertu Gadjantun, li kien espert mill‑kbar fit‑tlablib, kif ukoll fl‑għemejjel qarrieqa, u biex iwettaq l‑għemejjel sigrieti tal‑qtil u s‑serq; għalhekk huwa sar il‑mexxej tat‑tajfa ta’ Kiskumeni.\n\n5 Għalhekk huwa qagħad jgħidilhom ħafna kliem ħelu, u l‑istess lil Kiskumeni, li jekk jaħtruh lilu biex jimla s‑siġġu tat‑tribunal huwa jara li dawk li jagħmlu parti mit‑tajfa tiegħu jingħataw il‑poter u l‑awtorità fost il‑poplu; għalhekk Kiskumeni pprova jeqred lil Ħelaman.\n\n6 U ġara li hekk kif huwa beda riesaq lejn is‑siġġu tat‑tribunal biex joqtol lil Ħelaman, araw wieħed mill‑qaddejja ta’ Ħelaman, li kien jinsab barra mal‑lejl, kien sar jaf, minħabba li nħeba wara d‑dehra tiegħu bil‑mod li kien liebes, dwar il‑pjanijiet li din it‑tajfa fasslet biex teqred lil Ħelaman—\n\n7 U ġara li huwa ltaqa’ ma’ Kiskumeni, u għamillu sinjal; għalhekk Kiskumeni għarrfu bil‑motiv ta’ xewqtu li jwasslu sas‑siġġu tat‑tribunal ħalli jkun jista’ joqtol lil Ħelaman.\n\n8 U meta l‑qaddej ta’ Ħelaman sar jaf x’kien hemm f’qalb Kiskumeni, u li l‑mottiv tiegħu kien li joqtol, u l‑mottiv ta’ dawk kollha li kien jagħmlu parti mit‑tajfa tiegħu kien ukoll li joqtlu, u li jisirqu, u li jiksbu l‑poter, (u dan kien il‑pjan sigriet u l‑alleanzi tagħhom) il‑qaddej ta’ Ħelaman qal lil Kiskumeni: Ejja mmorru ħdejn is‑siġġu tat‑tribunal.\n\n9 Issa din kienet ħaġa li għoġbot ferm lil Kiskumeni, għax hu ħaseb li kien se jirnexxielu jwettaq il‑pjan tiegħu; iżda araw, il‑qaddej ta’ Ħelaman, hekk kif kienu sejrin lejn is‑siġġu tat‑tribunal, dar fuq Kiskumeni u niffidlu qalbu, u huwa waqa’ mejjet mal‑art bla ma biss għamel ħoss. U hu telaq jiġri u mar jgħid lil Ħelaman b’dak kollu li huwa ra, u sema’, u għamel.\n\n10 U ġara li Ħelaman ordna biex huma jmorru u jaqbdu lil din it‑tajfa ta’ ħallelin u qattiela sigrieti, u jeħduhom biex huma jingħataw il‑mewt skont il‑liġi.\n\n11 Iżda araw, meta Gadjantun sar jaf li Kiskumeni ma reġax lura, beda jibża’ li huwa kien se jinqatel; għalhekk ordna lit‑tajfa tiegħu biex timxi warajh. U huma ħarbu ’l barra mill‑pajjiż, fejn qabdu rotta sigrieta, lejn ix‑xagħri; u b’hekk meta Ħelaman bagħathom biex jaqbduhom huma ma kienu jidhru mkien.\n\n12 U se nitkellmu aktar dwar dan Gadjantun aktar tard. U b’hekk ġiet fi tmiemha s‑sena tnejn u erbgħin tas‑saltna tal‑imħallfin fuq il‑poplu ta’ Nefi.\n\n13 U araw, fi tmien dan il‑ktieb sejrin taraw li dan Gadjantun wassal għall‑waqgħa, iva, kważi għall‑qerda sħiħa tal‑poplu ta’ Nefi.\n\n14 Araw jiena mhux qed nirreferi għat‑tmiem tal‑ktieb ta’ Ħelaman, iżda qed nirreferi għat‑tmiem tal‑ktieb ta’ Nefi, li minnu ħadt ir‑rakkont kollu li jiena ktibt.\n\n", "hel 3": "[center][font_size=26]Kapitlu 3[/font_size][/center]\n\n[i]Bosta Nefiti jemigraw lejn l‑art tat‑tramuntana—Huma jibnu djar tas‑siment u jżommu bosta annali—Għexieren ta’ eluf jikkonvertu u jitgħammdu—Il‑kelma ta’ Alla twassal lill‑bnedmin għas‑salvazzjoni—Nefi bin Ħelaman jokkupa s‑siġġu tat‑tribunal. Madwar 49–39 Q.K.[/i]\n\n1 U issa ġara li fis‑sena tlieta u erbgħin tas‑saltna tal‑imħallfin, ma kien hemm l‑ebda tilwim fost il‑poplu ta’ Nefi għajr għal xi ftit kburija li kien hemm fil‑knisja, li wasslet għal xi ftit ta’ diżgwid fost il‑poplu, liema diżgwid ġie risolv fi tmien is‑sena tlieta u erbgħin.\n\n2 U ma kien hemm l‑ebda tilwim fost il‑poplu fis‑sena erbgħa u erbgħin; lanqas ma kien hemm daqstant tilwim fis‑sena ħamsa u erbgħin.\n\n3 U ġara li fis‑sitta u erbgħin, iva, kien hemm bosta tilwim u bosta diżgwid; u minħabba f’hekk kien hemm għadd kbir ta’ nies li telqu ’l barra mill‑art ta’ Żaraħemla, u rħewlha lejn l‑art tat‑tramuntana biex jirtu l‑art.\n\n4 U huma mxew distanza twila ferm, hekk li spiċċaw waslu ħdejn medda kbira ta’ ilma u bosta xmajjar.\n\n5 Iva, u huma sewwasew infirxu ma’ kull naħa tal‑pajjiż, fl‑inħawi kollha li ma kinux spiċċaw ħerba u mingħajr injam, minħabba l‑ħafna nies li kienu wirtu l‑art.\n\n6 U issa ma kien hemm l‑ebda naħa tal‑pajjiż li kienet spiċċat ħerba, ħlief għan‑nuqqas ta’ njam; iżda minħabba l‑qerda daqstant kbira tal‑poplu li kien jgħammar fiha qabel, din l‑art bdiet tissejjaħ ħerba.\n\n7 U peress li ftit li xejn kien hemm injam fuq wiċċ l‑art, madankollu n‑nies li marru hemm saru esperti mill‑kbar fis‑sengħa tas‑siment; għalhekk huma bnew djar tas‑siment, u bdew jgħammru fihom.\n\n8 U ġara li huma tkattru u nfirxu, u telqu mill‑art tan‑nofsinhar għall‑art tat‑tramuntana, u nfirxu tant li bdew jimlew il‑wiċċ kollu tal‑art, mill‑baħar tan‑nofsinhar sal‑baħar tat‑tramuntana, mill‑baħar tal‑punent sal‑baħar tal‑lvant.\n\n9 U n‑nies li kienu fl‑art tat‑tramuntana bdew jgħammru fit‑tined, u fid‑djar tas‑siment, u kull siġra li tinbet fuq wiċċ l‑art bdew iħalluha tikber, biex maż‑żmien ikun jista’ jkollhom l‑injam biex jibnu djarhom, iva, u bliethom, u t‑tempji tagħhom, u s‑sinagogi tagħhom, u s‑santwarji tagħhom, u kull xorta ta’ bini ieħor li jkollhom bżonn.\n\n10 U ġara li peress li fl‑art tat‑tramuntana l‑injam kien mill‑aktar skars, huma bagħtu ħafna permezz tad‑dgħajjes.\n\n11 U b’hekk lin‑nies fl‑art tat‑tramuntana tawhom l‑opportunità li jibnu ħafna bliet, kemm tal‑injam kif ukoll tas‑siment.\n\n12 U ġara li kien hemm ħafna min‑nies ta’ Għammon, li kienu twieldu Lamaniti, li spiċċaw marru wkoll f’din l‑art.\n\n13 U issa kienu ħafna l‑annali li bdew jinżammu dwarhom, dwar l‑għemejjel ta’ dawn in‑nies, minn ħafna minn dawn in‑nies, u huma mill‑aktar dettaljati u kbar.\n\n14 Iżda araw, lanqas wieħed fil‑mija tal‑għemejjel ta’ dan il‑poplu, iva, tar‑rakkont tal‑Lamaniti u tan‑Nefiti, u l‑gwerer, u t‑tilwim, u d‑diżgwid tagħhom, u l‑predikazzjoni tagħhom, u l‑profeziji tagħhom, u t‑trasportazzjoni tagħhom bil‑baħar u l‑bini tal‑iġfna tagħhom, u l‑bini tat‑tempji tagħhom, u tas‑sinagogi u s‑santwarji tagħhom, u t‑tjieba tagħhom, u l‑ħażen tagħhom, u l‑qtil tagħhom, u s‑serq tagħhom, u l‑issakkeġġar tagħhom, u kull xorta ta’ għemejjel mistkerrha u żína tagħhom, ma jistgħu jinkitbu f’dan il‑ktieb.\n\n15 Iżda araw, hemm bosta kotba u bosta annali ta’ kull għamla, u dawn baqgħu jinżammu prinċipalment min‑Nefiti.\n\n16 U dawn baqgħu jgħaddu minn ġenerazzjoni għall‑oħra minn Nefiti, sewwasew sakemm huma waqgħu fit‑trasgressjoni u sfaw maqtula, misruqa, u ppersegwitati, u mkeċċija, u huma nqatlu u ġew imxerrda mal‑wiċċ kollu tal‑art, u spiċċaw tħalltu mal‑Lamaniti hekk li ma baqgħux jissejħu aktar in‑Nefiti, u saru nies ħżiena, u slavaġ, u feroċi, iva, sewwasew saru Lamaniti.\n\n17 U issa se nerġa’ lura għar‑rakkont tiegħi; għalhekk, dak li jiena għedt seħħ wara li qam daqstant tilwim, u nkwiet, u gwerer, u diżgwid, fost il‑poplu ta’ Nefi.\n\n18 Is‑sena sitta u erbgħin tas‑saltna tal‑imħallfin ġiet fi tmiemha;\n\n19 U ġara li kien għad hemm ħafna tilwim fil‑pajjiż, iva, kemm fis‑sena sebgħa u erbgħin, kif ukoll fis‑sena tmienja u erbgħin.\n\n20 Madankollu Ħelaman wettaq dmiru fis‑siġġu tat‑tribunal bil‑ġustizzja u s‑sewwa; iva, huwa ra li jħares il‑liġijiet u d‑digrieti, u l‑kmandamenti ta’ Alla; u huwa ra li dejjem jagħmel dak li hu sewwa f’għajnejn Alla; u hu mexa fuq il‑passi ta’ missieru, hekk li huwa kellu r‑risq fl‑art.\n\n21 U ġara li hu kellu żewġ subien. Lill‑kbir semmieh Nefi, u liż‑żgħir semmieh Leħi. U huma bdew jikbru għall‑Mulej.\n\n22 U ġara li l‑gwerer u t‑tilwim bdew ibattu xi ftit, fost il‑poplu Nefita, fl‑aħħar jiem tas‑sena tmienja u erbgħin tas‑saltna tal‑imħallfin fuq il‑poplu ta’ Nefi.\n\n23 U ġara li fis‑sena disgħa u erbgħin tas‑saltna tal‑imħallfin, bdiet issaltan paċi kontinwa fil‑pajjiż, għajr għall‑alleanzi sigrieti li Gadjantun il‑ħalliel waqqaf fl‑aktar inħawi abitati tal‑pajjiż, li dak iż‑żmien ma kinux magħrufa minn dawk li kienu fit‑tmexxija tal‑gvern; għalhekk huma ma ġewx meqruda mill‑pajjiż.\n\n24 U ġara li f’din l‑istess sena l‑knisja bdiet tiffjorixxi bil‑kbir, tant li kienu eluf li ngħaqdu mal‑knisja u tgħammdu għall‑indiema.\n\n25 U tant il‑knisja bdiet tiffjorixxi, u tant ġew imsawba barkiet fuq in‑nies, li anke l‑qassisin il‑kbar u l‑għalliema bdew jistagħġbu bil‑kbir.\n\n26 U ġara li l‑ħidma tal‑Mulej bdiet tiffjorixxi fejn bosta erwieħ, iva, sewwasew għexieren ta’ eluf bdew jitgħammdu u jingħaqdu mal‑knisja ta’ Alla.\n\n27 B’hekk naraw li l‑Mulej huwa ħanin ma’ dawk kollha li, fis‑sinċerità ta’ qalbhom, isejħu l‑isem qaddis tiegħu.\n\n28 Iva, b’hekk naraw li bieb is‑smewwiet huwa miftuħ għal kulħadd, sewwasew għal dawk li jemmnu f’isem Ġesù Kristu, li hu Bin Alla.\n\n29 Iva, naraw li kull min jibqa’ jżomm mal‑kelma ta’ Alla, liema kelma hija ħajja u qawwija, li ġġib fix‑xejn il‑makkakerija u t‑tnassis u l‑qerq tax‑xitan, u li tmexxi lill‑bniedem ta’ Kristu fi triq stretta u dejqa lejn in‑naħa l‑oħra tal‑abbiss etern tal‑miżerja li jinsab lest biex jibla fih lill‑ħżiena—\n\n30 Hija twassal ruħhom, iva, ir‑ruħ immortali tagħhom, ħdejn l‑id il‑leminija ta’ Alla fis‑saltna tas‑smewwiet, biex hemm huma jpoġġu ma’ Abraham, u Iżakk, u Ġakobb, u mal‑missirijiet qaddisa kollha tagħna, u minn hemm qatt aktar ma jitilqu.\n\n31 U f’din is‑sena kien hemm hena kontinwa fl‑art ta’ Żaraħemla, u fl‑inħawi kollha tal‑madwar, sewwasew fl‑art kollha li kienet f’idejn in‑Nefiti.\n\n32 U ġara li bdiet issaltan paċi u hena mill‑aktar kbira fil‑bqija tas‑sena disgħa u erbgħin; iva, kif ukoll paċi kontinwa u hena kbira fis‑sena ħamsin tas‑saltna tal‑imħallfin.\n\n33 U fis‑sena wieħed u ħamsin tas‑saltna tal‑imħallfin saltnet ukoll il‑paċi, għajr għall‑kburija li bdiet tidħol fil‑knisja—mhux fil‑knisja ta’ Alla, iżda fi qlub in‑nies li kienu jiddikjaraw li jagħmlu parti mill‑knisja ta’ Alla—\n\n34 U huma kienu mkabbrin bihom infushom, tant li bdew jippersegwitaw lil ħafna minn ħuthom. Issa dan kien ħażen mill‑aktar kbir, li wassal biex l‑aktar nies umli fost il‑poplu jesperjenzaw persekuzzjoni kbira, u jgħaddu minn ħafna taħbit.\n\n35 Madankollu huma bdew isumu u jitolbu ta’ spiss, u komplew jissaħħu dejjem aktar fl‑umiltà, u fil‑fidi tagħhom fi Kristu, sakemm ruħhom imtliet bil‑hena u l‑faraġ, iva, u dan wassal għas‑safà u l‑qdusija ta’ qalbhom, liema qdusija waslet minħabba li huma ssottomettew qalbhom għal Alla.\n\n36 U ġara li s‑sena tnejn u ħamsin intemmet ukoll fil‑paċi, għajr għall‑kburija mill‑aktar kbira li kienet infiltrat qlub in‑nies; u dan seħħ minħabba l‑għana mill‑aktar kbira tagħhom u l‑ġid tagħhom fl‑art; u minn jum għall‑ieħor kompliet tiffjorixxi ġewwa fihom.\n\n37 U ġara li fis‑sena tliet u ħamsin tas‑saltna tal‑imħallfin, Ħelaman miet, u ibnu l‑kbir, Nefi, beda jsaltan minfloku. U ġara li huwa wettaq dmiru fis‑siġġu tat‑tribunal bil‑ġustizzja u s‑sewwa; iva, huwa ħares il‑kmandamenti ta’ Alla, u mexa fuq il‑passi ta’ missieru.\n\n", "hel 4": "[center][font_size=26]Kapitlu 4[/font_size][/center]\n\n[i]Id‑dissidenti Nefiti u l‑Lamaniti jgħaqqdu l‑forzi tagħhom flimkien u jieħdu f’idejhom l‑art ta’ Żaraħemla—It‑telfiet li sofrew in‑Nefita huma riżultat ta’ ħżunithom—Il‑Knisja tiddiġenera, u n‑nies isiru dgħajfin bħal‑Lamaniti. Madwar 38–30 Q.K.[/i]\n\n1 U ġara li fis‑sena erbgħa u ħamsin kien hemm bosta diżgwid fil‑knisja, u nqalgħet ukoll tilwima fost il‑poplu, hekk li kien hemm ħafna tixrid ta’ demm.\n\n2 U dawk li rvellaw ġew maqtula u mkeċċija ’l barra mill‑pajjiż, u huma marru għand is‑sultan tal‑Lamaniti.\n\n3 U ġara li huma ppruvaw jipprovokaw lil‑Lamaniti biex imorru jiġġieldu kontra n‑Nefiti; iżda araw, il‑Lamaniti mtlew b’biża’ mill‑aktar kbira, hekk li ma ridux jisimgħu dak li bdew jgħidu dawk id‑dissidenti.\n\n4 Iżda ġara li fis‑sena sitta u ħamsin tas‑saltna tal‑imħallfin, kien hemm dissidenti li minn man‑Nefiti għaddew għal mal‑Lamaniti; u huma rnexxielhom jipprovokaw lill‑oħrajn biex jimtlew bil‑għadab kontra n‑Nefiti; u dik is‑sena bdew ilkoll iħejju għall‑gwerra.\n\n5 U fis‑sena sebgħa u ħamsin huma niżlu biex jaħbtu għan‑Nefiti f’battalja, u taw bidu għall‑ħidma tal‑mewt; iva, hekk li fis‑sena tmienja u ħamsin tas‑saltna tal‑imħallfin huma rnexxielhom jieħdu f’idejhom l‑art ta’ Żaraħemla; iva, kif ukoll l‑artijiet kollha, sal‑art li kienet qrib l‑art ta’ Kotran.\n\n6 U n‑Nefiti u l‑armati ta’ Moronija ġew mġiegħla jaħarbu lejn l‑art ta’ Kotran;\n\n7 U hemmhekk saħħew lilhom infushom kontra l‑Lamaniti, mill‑baħar tal‑punent, sa dak tal‑lvant; u dan kien vjaġġ ta’ ġurnata għal wieħed Nefita, qrib il‑linja li huma kienu ffortifikaw u fejn kienu poġġew l‑armati tagħhom biex jiddefendu l‑art tat‑tramuntana.\n\n8 U b’hekk dawk id‑dissidenti Nefiti, bl‑għajnuna ta’ armata Lamanita mill‑aktar kbira, ħadu f’idejhom dak kollu li n‑Nefiti kellhom fl‑art tan‑nofsinhar. U dan kollu seħħ fis‑sena tmienja u ħamsin u disgħa u ħamsin tas‑saltna tal‑imħallfin.\n\n9 U ġara li fis‑sena sittin tas‑saltna tal‑imħallfin, Moronija rnexxielu flimkien mal‑armati tiegħu jikseb f’idejh bosta nħawi tal‑pajjiż; iva huma reġgħu kisbu f’idejhom bosta bliet li kienu waqgħu f’idejn il‑Lamaniti.\n\n10 U ġara li fis‑sena wieħed u sittin tas‑saltna tal‑imħallfin huma rnexxielhom jiksbu f’idejhom mill‑ġdid sewwasew nofs artijiethom kollha.\n\n11 Issa din it‑telfa kbira li sofrew in‑Nefiti, u l‑massakru mill‑aktar kbir li seħħ fosthom, ma kinux jiġru li kieku ma kienx għall‑ħżunithom u l‑għemejjel mistkerrha li seħħew fosthom; iva, u dan seħħ ukoll fost dawk li kienu ddikjaraw li huma parti mill‑knisja ta’ Alla.\n\n12 U dan seħħ minħabba l‑kburija ta’ qalbhom, minħabba l‑għana bla qjies tagħhom, iva, dan seħħ minħabba l‑oppressjoni tagħhom fuq il‑foqra, fejn huma jibqgħu lura milli jitimgħu lill‑imġewħin, jibqgħu lura milli jlibbsu lill‑għerja, u jagħtu bil‑ħarta lil ħuthom l‑umli, u jgħaddu ż‑żmien b’dak li hu sagru, u jiċħdu l‑ispirtu tal‑profezija u tar‑rivelazzjoni, u joqtlu, jissakkeġġjaw, jigdbu, jisirqu, u jaqgħu fiż‑żína, u jwasslu għal bosta tilwim minħabba r‑ribelljoni tagħhom, u jingħaqdu mal‑Lamaniti fl‑art ta’ Nefi—\n\n13 U minħabba dan il‑ħażen kbir tagħhom, u l‑ftaħir tagħhom minħabba l‑qawwa tagħhom, huma tħallew għal riħhom; għalhekk huma ma komplewx jikbru fil‑ġid, iżda spiċċaw jesperjenzaw it‑tbatija u l‑kastigi, u ġew imġiegħla jaħarbu minn quddiem il‑Lamaniti, sakemm tilfu kważi l‑artijiet kollha tagħhom.\n\n14 Iżda araw, Moronija xandar lin‑nies bosta ħwejjeġ minħabba ħżunithom, u l‑istess għamlu Nefi u Leħi, li kienu wlied Ħelaman, huma wkoll xandru bosta ħwejjeġ lin‑nies; iva, u ħabbrulhom bosta ħwejjeġ dwar ħżunithom, u minn xiex kellhom jgħaddu jekk ma jindmux minn dnubiethom.\n\n15 U ġara li huma nidmu, u għax nidmu huma beda jkollhom ir‑risq.\n\n16 Għax meta Moronija ra li huma nidmu huwa beda jipprova jmexxihom minn post għall‑ieħor, u minn belt għall‑oħra, sewwasew sakemm huma reġgħu kisbu lura f’idejhom nofs ġidhom u nofs artijiethom kollha.\n\n17 U b’hekk ġiet fi tmiemha s‑sena wieħed u sittin tas‑saltna tal‑imħallfin.\n\n18 U ġara li fis‑sena tnejn u sittin tas‑saltna tal‑imħallfin, Moronija ma rnexxielux jikseb aktar mill‑artijiet li kienu f’idejn il‑Lamaniti.\n\n19 Għalhekk huma abbandunaw il‑pjan tagħhom li jiksbu l‑bqija ta’ artijiethom, għax l‑għadd ta’ Lamaniti tant kien kbir li kien sar impossibbli li n‑Nefiti jiksbu fuqhom aktar poter; għalhekk Moronija poġġa l‑armati tiegħu biex jiddefendu dawk l‑inħawi li huwa kien ħa lura f’idejh.\n\n20 U ġara li minħabba li l‑għadd ta’ Lamaniti kien daqstant kbir, in‑Nefiti nħakmu minn biża’ liema bħalha, li ma jmorrux huma jispiċċaw megħluba, u mgħaffġin taħt riġlejn l‑għadu, u jispiċċaw ukoll jinqatlu u jinqerdu.\n\n21 Iva, huma bdew jiftakru fil‑profeziji ta’ Alma, kif ukoll fi kliem Mosija; u għarfu li huma kienu nies ta’ ras iebsa, u li ma kinux taw kas tal‑kmandamenti ta’ Alla;\n\n22 U huma biddlu u għaffġu b’saqajhom il‑liġijiet ta’ Mosija, jew aħjar dak li l‑Mulej ordnalu biex jagħti lill‑poplu; u huma raw li l‑liġijiet tagħhom ma kinux aktar ġusti, u li huma kienu saru nies ħżiena, hekk li kienu spiċċaw ħżiena bħal‑Lamaniti.\n\n23 U minħabba ħżunithom il‑knisja bdiet tiddiġenera; u huma ma baqgħux aktar jemmnu fl‑ispirtu tal‑profezija u fl‑ispirtu tar‑rivelazzjoni; u l‑ħaqq ta’ Alla kien qed iħares dritt f’għajnejhom.\n\n24 U huma għarfu kemm kienu saru nies dgħajfa, bħall‑ħuthom il‑Lamaniti, u li l‑Ispirtu tal‑Mulej ma setax jibqa’ jħarishom aktar; iva, huwa ma kienx baqa’ aktar magħhom għaliex l‑Ispirtu tal‑Mulej ma jgħammarx f’tempji mhux qaddisa—\n\n25 Għalhekk il‑Mulej ma baqax iħarishom aktar permezz tal‑qawwa mirakoluża u inkomparabbli tiegħu, għax huma kienu waqgħu fi stat ta’ nuqqas ta’ fidi u ta’ ħażen mill‑aktar orribbli; u huma raw li l‑Lamaniti kienu ferm aktar numerużi minnhom, u jekk ma kinux se jibqgħu fidili lejn il‑Mulej Alla tagħhom, żgur kienu se jispiċċaw jinqerdu.\n\n26 Għax araw, huma raw li l‑forza tal‑Lamaniti kienet b’saħħitha daqs tagħhom, bniedem għal bniedem. U b’hekk huma waqgħu f’din it‑trasgressjoni daqstant kbira; iva, b’hekk, f’perjodu ta’ ftit snin biss, huma saru nies mill‑aktar dgħajfin, minħabba t‑trasgressjoni tagħhom.\n\n", "hel 5": "[center][font_size=26]Kapitlu 5[/font_size][/center]\n\n[i]Nefi u Leħi jiddedikaw lilhom infushom għall‑predikazzjoni—Isimhom iħeġġiġhom biex ifasslu ħajjithom fuq l‑antenati tagħhom—Kristu jifdi lil dawk li jikkonvertu—Nefi u Leħi jikkonvertu lil ħafna u jiġu mitfugħin il‑ħabs, fejn jispiċċaw imdawrin bil‑fjammi tan‑nar—Sħab iswed jgħatti tliet mitt persuna—Titheżżeż l‑art, u leħen jordna lin‑nies sabiex jindmu—Nefi u Leħi jitkellmu mal‑anġli, u l‑miġemgħa tispiċċa mdawra bil‑fjammi tan‑nar. Madwar 30 Q.K.[/i]\n\n1 U ġara li f’din l‑istess sena, araw, Nefi għadda s‑siġġu tat‑tribunal lil wieħed raġel jismu Ċeżoram.\n\n2 Għax peress li l‑liġijiet tagħhom u l‑gvernijiet tagħhom kienu jiġu stabbiliti permezz ta’ leħen il‑poplu, u dawk li għażlu l‑ħażen kienu aktar minn dawk li għażlu t‑tajjeb, għalhekk huma kienu lesti għall‑qerda, għax il‑liġijiet kienu saru korrotti.\n\n3 Iva, u dan mhux kollox; huma kienu nies ta’ ras iebsa, tant li l‑ebda liġi jew ġustizzja ma setgħet tmexxihom ħlief lejn il‑qerda tagħhom.\n\n4 U ġara li Nefi spiċċa mnikket bil‑kbir minħabba ħżunithom; u hu ċeda s‑siġġu tat‑tribunal, u assuma r‑responsabbiltà li jxandar il‑kelma ta’ Alla għall‑bqija ta’ ħajtu; u l‑istess għamel ħuh Leħi, għall‑bqija ta’ ħajtu;\n\n5 Għax huma ftakru fil‑kliem li kien qalilhom missierhom Ħelaman. U dan hu l‑kliem li huwa qal:\n\n6 Araw, uliedi, jien nixtieq li intom tiftakru biex tħarsu l‑kmandamenti ta’ Alla; u nixtieq li intom ixxandru dan il‑kliem lill‑poplu. Araw, jiena semmejtkom għall‑ewwel ġenituri tagħna li telqu mill‑art ta’ Ġerusalemm; u dan jien għamiltu biex meta intom tiftakru f’isimkom, intom tkunu tistgħu tiftakru fihom; u meta tiftakru fihom tkunu tistgħu tiftakru fl‑għemejjel tagħhom; u meta tiftakru fl‑għemejjel tagħhom tkunu tafu li jingħad, u li hemm miktub li kienu tajbin.\n\n7 Għalhekk, uliedi, nixtieqkom tagħmlu dak li hu tajjeb, sabiex dwarkom jintqal, kif ukoll jinkiteb, l‑istess kif intqal u nkiteb dwarhom.\n\n8 U issa, uliedi, araw jiena nixtieq xi ħaġa oħra mingħandkom, u li nixtieq hu li intom dan ma tagħmluhx biex toqogħdu tiftaħru, iżda għandkom tagħmluh biex iġġemmgħu għalikom teżor fis‑smewwiet, iva, li jibqa’ għal dejjem, u ma jitmermer qatt; iva, ħalli jkun jista’ jkollkom dak ir‑rigal prezzjuż tal‑ħajja ta’ dejjem, li għandna għalfejn nassumu li ġiet mogħti lil missirijietna.\n\n9 O ftakru, ftakru, uliedi, fil‑kliem li qal is‑Sultan Benjamin lin‑nies tiegħu; iva, ftakru li m’hawn l‑ebda mod jew mezz ieħor li permezz tiegħu l‑bniedem jista’ jsalva għajr permezz tad‑demm espjatorju ta’ Ġesù Kristu, li għandu jiġi; iva, ftakru li huwa se jiġi biex jifdi d‑dinja.\n\n10 U ftakru wkoll fil‑kliem li Amuleki qal lil Żeżrom, fil‑belt ta’ Għammonija; għaliex huwa qallu li l‑Mulej żgur li għandu jiġi biex jifdi lill‑poplu tiegħu, iżda hu mhuwiex se jiġi biex jifdihom fi dnubiethom, iżda biex jifdihom minn dnubiethom.\n\n11 U hu ġie mogħti l‑qawwa mingħand il‑Missier biex jifdihom minn dnubiethom permezz tal‑indiema; għalhekk huwa bagħat l‑anġli tiegħu biex ixandru l‑bxara tat‑termini tal‑indiema, li twasslilhom il‑qawwa tal‑Feddej, u twassalhom għas‑salvazzjoni ta’ ruħhom.\n\n12 U issa, uliedi, ftakru, ftakru li intom għandkom tibnu l‑pedament tagħkom fuq il‑blata tal‑Feddej tagħna, li hu Kristu, Iben Alla; ħalli meta x‑xitan jibgħat l‑irwiefen qawwija tiegħu, iva, meta f’nofs riefnu l‑beraq tiegħu huwa jibgħat, iva, meta b’qawwa s‑silġ u l‑maltemp huwa jibgħat, dan ma jkollu l‑ebda qawwa biex lilkom jiġbidkom ’l isfel sal‑abbiss tal‑miżerja u gwaj bla tmiem, minħabba l‑blata li fuqha intom mibnija, li hi pedament sod, pedament li jekk fuqu l‑bnedmin jibnu, ma jikkrollaw qatt.\n\n13 U ġara li dan kien il‑kliem li Ħelaman għallem lil uliedu; iva, huwa għallimhom bosta ħwejjeġ li ma mhumiex miktubin, kif ukoll bosta ħwejjeġ li ġew miktubin.\n\n14 U huma ftakru fi kliemu; u għalhekk huma marru, waqt li jħarsu l‑kmandamenti ta’ Alla, jgħallmu l‑kelma ta’ Alla lin‑nies kollha ta’ Nefi, u bdew mill‑belt ta’ Kotran;\n\n15 U minn hemm telqu lejn il‑belt ta’ Gid; u mill‑belt ta’ Gid lejn il‑belt ta’ Mulek;\n\n16 U baqgħu sejrin minn belt għall‑oħra, sakemm żaru lin‑nies kollha ta’ Nefi li kienu jinsabu fl‑art tan‑nofsinhar; u minn hemm marru fl‑art ta’ Żaraħemla, fost il‑Lamaniti.\n\n17 U ġara li huma xandru l‑kelma b’qawwa kbira, hekk li lil ħafna minn dawk id‑dissidenti li kienu telqu minn man‑Nefiti spiċċaw biex ħallewhom bla kliem, tant li huma resqu lejhom u stqarrew dnubiethom u tgħammdu għall‑Indiema, u dlonk reġgħu lura man‑Nefiti biex jippruvaw ipattulhom għall‑għemejjel ħżiena li kienu wettqu.\n\n18 U ġara li Nefi u Leħi xandru l‑kelma fost il‑Lamaniti b’qawwa u awtorità liema bħalha, għax huma kellhom il‑qawwa u l‑awtorità mogħtija lilhom biex ikunu jistgħu jxandru l‑kelma, u ngħatalhom ukoll dwar xiex kellhom ixandru—\n\n19 Għalhekk kliemhom wassal biex il‑Lamaniti spiċċaw miblugħin bil‑għaġeb u pperswaduhom tant li kien hemm tmint elef Lamanita li kienu fl‑art ta’ Żaraħemla u fil‑madwar li tgħammdu għall‑Indiema, u kkonvinċew ruħhom dwar il‑ħażen ta’ drawwiet missirijiethom.\n\n20 U ġara li minn hemm Nefi u Leħi baqgħu sejrin lejn l‑art ta’ Nefi.\n\n21 U ġara li huma ttieħdu minn armata Lamanita u ġew mixħutin f’ħabs; iva, sewwasew f’dak l‑istess ħabs li l‑qaddejja ta’ Limħi xeħtu fih lil Għammon u lil ħutu.\n\n22 U wara li nxteħtu l‑ħabs u hemm għaddew jiem sħaħ bla ikel, araw, huma reġgħu marru għalihom il‑ħabs sabiex jaqbduhom.\n\n23 U ġara li Nefi u Leħi spiċċaw imdawrin bħallikieku bin‑nar, tant li m’azzardawx jerfgħu idejhom fuqhom għax beżgħu li setgħu jinħarqu. Madankollu, Nefi u Leħi ma nħarqux; u huma kienu bħallikieku kienu weqfin f’nofs in‑nar u ma nħarqux.\n\n24 U meta raw li huma kienu jinsabu mdawrin b’kolonna tan‑nar, u ma ħarqithomx, huma għamlu l‑qalb.\n\n25 Għax huma raw li l‑Lamaniti m’azzardawx jerfgħu idejhom fuqhom; lanqas m’azzardaw jersqu lejhom, iżda tant baqgħu mistagħġba li huma waqfu bħallikieku ntlaqtu mill‑inabbiltà li jitkellmu.\n\n26 U ġara li Nefi u Leħi marru u bdew jitkellmu magħhom u jgħidulhom: Tibżgħux, għax araw, huwa Alla li wriekom din il‑ħaġa tal‑għaġeb, li permezz tagħha għaraftu li ma tistgħux terfgħu idejkom fuqna biex toqtluna.\n\n27 U araw, meta huma qalu dan il‑kliem, l‑art bdiet titheżżeż bil‑kbir, u l‑ħitan tal‑ħabs bdew jitheżżu bħallikieku kienu għoddhom se jaqgħu mal‑art; iżda araw, huma ma waqgħux. U araw, dawk li kienu fil‑ħabs kienu Lamaniti u Nefiti li kienu dissidenti.\n\n28 U ġara li huma spiċċaw mgħottija bi sħaba sewda, u nħakmu minn biża’ mill‑aktar kbira.\n\n29 U ġara li semgħu leħen, li bħallikieku kien ġej minn fuq is‑sħaba sewda, jgħid: Indmu, indmu, u tippruvawx aktar teqirdu lill‑qaddejja tiegħi li jiena bgħatt fostkom biex ixandru l‑aħbar it‑tajba.\n\n30 U ġara li meta semgħu dan il‑leħen, huma raw li ma kienx leħen iriegħed, lanqas ma kien xi leħen storbjuż, iżda araw, kien leħen sieket mill‑aktar ħelu, bħallikieku minn taħt l‑ilsien, u nifed sewwasew fil‑fond ta’ ruħhom—\n\n31 U minkejja l‑ħlewwa tal‑leħen, araw l‑art bdiet titheżżeż bil‑kbir, u l‑ħitan tal‑ħabs reġgħu bdew jitriegħdu, bħallikieku kienu għoddhom se jaqgħu mal‑art; u araw is‑sħaba sewda, li kienet għattiethom, baqgħet hemm—\n\n32 U araw huma reġgħu semgħu l‑leħen jgħid: Indmu, indmu, għax is‑saltna tas‑smewwiet tinsab fil‑qrib; u tkomplux tippruvaw teqirdu lill‑qaddejja tiegħi. U ġara li l‑art reġgħet bdiet titheżżeż, u l‑ħitan bdew jitriegħdu.\n\n33 U għal darb’oħra nstema’ l‑leħen għat‑tielet darba, u qalilhom ħwejjeġ tal‑għaġeb li l‑ebda bniedem ma jista’ jlissen; u l‑ħitan reġgħu bdew jitriegħdu, u l‑art bdiet titheżżeż bħallikieku kienet għoddha se tinqasam fi tnejn.\n\n34 U ġara li l‑Lamaniti ma setgħux jaħarbu minn hemm minħabba s‑sħaba s‑sewda li kienet qed tgħattihom; iva, u lanqas ma setgħu jitħarrku minħabba l‑biża’ li kienet ħakmithom.\n\n35 Issa kien hemm wieħed fosthom li kien Nefita mit‑twelid, li darba kien jagħmel parti mill‑knisja ta’ Alla iżda kien issepara ruħu minnhom.\n\n36 U ġara li hu dar, u araw, minn ġewwa s‑sħaba huwa seta’ jara wiċċ Nefi u Leħi; u araw, wiċċhom kien jiddi bil‑kbir, sewwasew kien qisu wiċċ l‑anġli. U hu ra li huma kienu qed iħarsu lejn is‑smewwiet; u kienu jidhru bħallikieku kienu qed isemmgħu leħinhom jew jitkellmu ma’ xi ħadd li kienu qegħdin jaraw.\n\n37 U ġara li dan ir‑raġel sejjaħ lill‑folla, biex huma jduru u jaraw. U araw, dawk li daru biex jaraw ġew mogħtija ċerta qawwa; u huma raw wiċċ Nefi u Leħi.\n\n38 U lir‑raġel qalulu: Ara, xi jfisser dan kollu, u dawn l‑irġiel ma’ min qegħdin jitkellmu?\n\n39 Issa dan ir‑raġel kien jismu Għamminadab. U Għamminadab qalilhom: Huma qed jitkellmu mal‑anġli ta’ Alla.\n\n40 U ġara li l‑Lamaniti qalulu: X’jeħtieġ li nagħmlu, biex din is‑sħaba sewda ma tkomplix tgħattina?\n\n41 U Għamminadab qalilhom: Jeħtieġ li tindmu, u ssejħu lil‑leħen, sewwasew sakemm ikollkom il‑fidi fi Kristu, li dwaru ġejtu mgħallmin minn Alma, u Amuleki, u Żeżrom; u meta intom tagħmlu dan, is‑sħaba s‑sewda ma tkomplix tgħattikom.\n\n42 U ġara li huma bdew ilkoll isejħu lil‑leħen li kien heżżeż l‑art; iva, huma komplew isejħulu sakemm is‑sħaba s‑sewda ma baqgħetx aktar hemm.\n\n43 U ġara li meta huma ħarsu ħarsa madwarhom, u raw li s‑sħaba s‑sewda ma baqgħetx aktar tgħattihom, araw, huma raw li lkoll kemm huma kienu jinsabu mdawrin b’kolonna tan‑nar.\n\n44 U Nefi u Leħi kienu jinsabu f’nofshom; iva, kienu jinsabu mdawrin minn kull naħa; iva, kienu jinsabu bħallikieku f’nofs ħuġġieġa nar, madankollu ma beda jagħmlilhom xejn, lanqas ma beda jagħmel ħsara lill‑ħitan tal‑ħabs; u huma mtlew b’hena glorjuża, li ma tistax titfisser.\n\n45 U araw, l‑Ispirtu s‑Santu ta’ Alla niżel mis‑smewwiet, u daħal f’qalbhom, u huma mtlew bħallikieku bin‑nar, u setgħu jlissnu kliem tal‑għaġeb.\n\n46 U ġara li huma semgħu leħen, iva, leħen ħelu, qisu minn taħt l‑ilsien, jgħidilhom:\n\n47 Is‑sliem, is‑sliem għalikom, minħabba l‑fidi tagħkom fil‑Veru Maħbub tiegħi, li ilu sa mill‑ħolqien tad‑dinja.\n\n48 U issa, meta semgħu dan huma għollew ħarsithom bħallikieku biex jaraw minn fejn kien ġej il‑leħen; u araw, huma raw is‑smewwiet jinfetħu; u niżlu l‑anġli mis‑smewwiet u bdew iservuhom.\n\n49 U kien hemm madwar tliet mitt ruħ li raw u semgħu dawn il‑ħwejjeġ; u ġew mitluba biex imorru u ma jistagħġbux, u lanqas jiddubitaw.\n\n50 U ġara li huma marru, u bdew iservu lin‑nies, ixandru mal‑inħawi kollha tal‑madwar il‑ħwejjeġ kollha li kienu semgħu u raw, hekk li spiċċaw jikkonvinċu lill‑parti l‑kbira tal‑Lamaniti, minħabba l‑evidenza daqstant kbira li kienu kisbu.\n\n51 U dawk kollha li rnexxielhom jikkonvinċuhom warrbu l‑armi tagħhom tal‑gwerra, kif ukoll il‑mibegħda u d‑drawwa ta’ missirijiethom.\n\n52 U ġara li huma għaddew f’idejn in‑Nefiti l‑artijiet li kienu ħadulhom.\n\n", "hel 6": "[center][font_size=26]Kapitlu 6[/font_size][/center]\n\n[i]Il‑Lamaniti t‑twajbin ixandru l‑kelma lin‑Nefiti l‑ħżiena—Iż‑żewġ popli jikbru fil‑ġid fi żmien ta’ paċi u xaba’ kbir—Luċifru, l‑awtur tad‑dnub, iqanqal qlub il‑ħżiena u l‑ħallelin Gadjantuni biex joqtlu u jagħmlu l‑ħażen—Il‑ħallelin jieħdu f’idejhom il‑gvern mingħand in‑Nefiti. Madwar 29–23 Q.K.[/i]\n\n1 U ġara li dan kollu seħħ meta s‑sena tnejn u sittin tas‑saltna tal‑imħallfin ġiet fi tmiemha, u l‑biċċa l‑kbira tal‑Lamaniti saru nies twajbin, hekk li t‑tjieba tagħhom kienet tiżboq lil dik tan‑Nefiti, minħabba l‑fermezza u l‑istabbiltà tal‑fidi tagħhom.\n\n2 Għax araw, kien hemm bosta Nefiti li kienu saru nies rashom iebsa u mingħajr ebda indiema u nies mill‑aktar ħżiena, hekk li spiċċaw biex warrbu l‑kelma ta’ Alla u dak kollu li ġie mxandar u mħabbar fosthom.\n\n3 Madankollu, in‑nies tal‑knisja thennew bil‑kbir minħabba l‑konverżjoni tal‑Lamaniti, iva, minħabba l‑knisja ta’ Alla, li ġiet stabbilita fosthom. U huma bdew jissieħbu flimkien, u jifirħu flimkien, u esperjenzaw hena mill‑aktar kbira.\n\n4 U ġara li ħafna mil‑Lamaniti niżlu fl‑art ta’ Żaraħemla, u bdew ixandru mal‑poplu Nefita kif seħħet il‑konverżjoni tagħhom, u bdew iħeġġuhom biex ikollhom il‑fidi u jindmu.\n\n5 Iva, u ħafna kienu li xandru b’qawwa u b’awtorità liema bħalha, u huma wasslu lil ħafna minnhom sal‑qiegħ tal‑umiltà, biex ikunu dixxipli umli ta’ Alla u tal‑Ħaruf.\n\n6 U ġara li ħafna mil‑Lamaniti rħewlha lejn l‑art tat‑tramuntana; u anke Nefi u Leħi marru fl‑art tat‑tramuntana, biex ixandru l‑kelma lin‑nies. U b’hekk ġiet fi tmiemha s‑sena tlieta u sittin.\n\n7 U araw, bdiet issaltan il‑paċi mal‑art kollha, hekk li n‑Nefiti spiċċaw marru f’liema naħa riedu tal‑art, kemm fost in‑Nefiti kif ukoll fost il‑Lamaniti.\n\n8 U ġara li l‑Lamaniti marru wkoll f’liema naħa riedu, kemm jekk kienet fost il‑Lamaniti kif ukoll fost in‑Nefiti; u b’hekk huma bdew jikkomunikaw bejniethom, biex jixtru u jbiegħu, u biex jiksbu aktar ġid, skont xewqathom.\n\n9 U ġara li huma saru nies mill‑aktar għonja, kemm il‑Lamaniti kif ukoll in‑Nefiti; u kellhom ħażniet kbar ta’ deheb, u ta’ fidda, u ta’ kull xorta ta’ metall prezzjuż, kemm fl‑art tan‑nofsinhar kif ukoll fl‑art tat‑tramuntana.\n\n10 Issa l‑art tan‑nofsinhar kien jisimha Leħi, u l‑art tat‑tramuntana kien jisimha Mulek, li kienet imsemmija għat‑tifel ta’ Sedekija; għax il‑Mulej kien mexxa lil Mulek lejn l‑art tat‑tramuntana, u lil Leħi lejn l‑art tan‑nofsinhar.\n\n11 U araw, fiż‑żewġ artijiet kien hemm kull xorta ta’ deheb, u fidda, u metall prezzjuż ta’ kull għamla; u kien hemm ukoll nies tas‑sengħa, li kienu jaħdmu kull xorta ta’ metall u kienu jsaffuh; u b’hekk huma saru nies għonja.\n\n12 Huma bdew ikabbru l‑qamħ bil‑kotra, kemm fl‑art tat‑tramuntana kif ukoll f’tan‑nofsinhar; u huma bdew jiffjorixxu bil‑kbir, kemm fl‑art tat‑tramuntana kif ukoll f’tan‑nofsinhar. U bdew joktru u jissaħħu bil‑kbir fuq wiċċ l‑art. U huma bdew irabbu bosta merħliet u baqar, iva, ħafna bhejjem imsemmna.\n\n13 Araw in‑nisa tagħhom bdew iħabirku u jinsġu, u bdew jagħmlu kull xorta ta’ tessuti, minn għażel minżuġ mill‑aktar fin u minn drapp ta’ kull għamla, biex jgħattu l‑għera tagħhom. U hekk għaddiet fis‑sliem is‑sena erbgħa u sittin.\n\n14 U fis‑sena ħamsa u sittin huma esperjenzaw ukoll hena u paċi kbira, iva, u bosta predikazzjoni u bosta profeziji dwar dak li kellu jseħħ. U hekk għaddiet is‑sena ħamsa u sittin.\n\n15 U ġara li fis‑sena sitta u sittin tas‑saltna tal‑imħallfin, araw, Ċeżoram safa maqtul minn xi ħadd mhux magħruf hekk kif kien bilqiegħda fuq is‑siġġu tat‑tribunal. U ġara li fl‑istess sena, ibnu, li ġie maħtur minfloku mill‑poplu, safa maqtul ukoll. U b’hekk ġiet fi tmiemha s‑sena sitta u sittin.\n\n16 U fil‑bidu tas‑sena sebgħa u sittin in‑nies reġgħu bdew isiru mill‑aktar ħżiena.\n\n17 Għax araw, il‑Mulej berikhom għal żmien twil b’ħafna ġid tad‑dinja li wassalhom biex huma la ġew imqanqla biex jimtlew bl‑għadab, u lanqas biex ixerrdu d‑demm; għalhekk huma bdew jorbtu qalbhom mal‑ġid materjali tagħhom; iva, bdew jaraw kif setgħu jiksbu aktar ġid ħalli jkunu jistgħu jintrefgħu ’l fuq wieħed aktar mill‑ieħor; għalhekk huma bdew joqtlu bil‑moħbi, u jisirqu u jissakkeġġjaw, ħalli jkunu jistgħu jiksbu aktar ġid materjali.\n\n18 U issa araw, dawk il‑qattiela u l‑ħallelin kienu tajfa li ġiet iffurmata minn Kiskumeni u Gadjantun. U issa ġara li kienu ħafna, anke minn fost in‑Nefiti, li kienu jagħmlu parti mit‑tajfa ta’ Gadjantun. Għax araw, l‑għadd tagħhom kien ferm akbar fost il‑Lamaniti li kienu l‑aktar nies ħżiena. U huma kienu jissejħu l‑ħallelin u l‑qattiela ta’ Gadjantun.\n\n19 U kienu huma li qatlu lill‑prim imħallef Ċeżoram, u lil ibnu, waqt li kienu fis‑siġġu tat‑tribunal; u araw, huma baqgħu ma nstabux.\n\n20 U issa ġara li meta l‑Lamaniti sabu li fosthom kien hemm il‑ħallelin huma tnikktu bil‑kbir; u ppruvaw jagħmlu dak kollu li setgħu biex jeqirduhom minn wiċċ l‑art.\n\n21 Iżda araw, Satana beda jipprovoka l‑biċċa l‑kbira tan‑Nefiti, hekk li huma spiċċaw ingħaqdu ma’ dawk it‑tajfiet ta’ ħallelin, u għamlu patt u ħadu ġurament magħhom li kienu lesti jipproteġu u jħarsu lil xulxin f’kwalunkwe ċirkustanza diffiċli li jistgħu jkunu fiha, u li huma ma kellhomx ibatu minħabba l‑qtil, l‑issakkeġġar, u s‑serq tagħhom.\n\n22 U ġara li huma kellhom ċerti sinjali, iva; kellhom sinjali sigrieti, u kliem sigriet; u l‑għan ta’ dan kien biex huma jkunu jistgħu jagħrfu lil dak fosthom li jkun għamel ċertu patt, biex kien x’kien il‑ħażen li jkun wettaq, ħadd ma kellu jinġurjah, la ħuh u lanqas dawk li kienu jagħmlu parti mit‑tajfa tiegħu, li kienu għamlu dan il‑patt.\n\n23 U b’hekk huma setgħu joqtlu, u jissakkeġġjaw, u jisirqu, u jaqgħu fiż‑żína u jwettqu kull xorta ta’ ħażen, li jmur kontra l‑liġijiet ta’ pajjiżhom kif ukoll kontra l‑liġijiet ta’ Alla tagħhom.\n\n24 U jekk ikun hemm xi ħadd li kien jagħmel parti mit‑tajfa tagħhom li jiżvela lil xi nies oħra dwar ħżunithom u l‑għemejjel mistkerrha tagħhom, huwa kellu jitressaq quddiem it‑tribunal, mhux skont il‑liġi ta’ pajjiżhom, iżda skont il‑liġi ta’ ħżunithom, li ġiet imfassla minn Gadjantun u Kiskumeni.\n\n25 Issa araw, kienu sewwasew dawn il‑ġuramenti u patti sigrieti li Alma lil ibnu kien ordnalu li m’għandhomx isiru jafu bihom in‑nies tad‑dinja, ma jmorrux ikunu l‑kaġun għalfejn in‑nies jispiċċaw jinqerdu.\n\n26 Issa araw, Gadjantun ma sarx jaf b’dawk il‑ġuramenti u patti sigrieti mill‑annali li kienu għaddew f’idejn Ħelaman; iżda araw, huma ġew żvelati lil Gadjantun minn dak l‑istess esseru li ħajjar lill‑ewwel ġenituri tagħna biex jieklu mill‑frotta pprojbita—\n\n27 Iva, dak l‑istess esseru li kkonfoffa ma’ Kajjin, li jekk huwa joqtol lil ħuh Abel ħadd ma kien se jsir jaf b’dan. U minn dak iż‑żmien ’il quddiem huwa beda jikkonfoffa ma’ Kajjin u mas‑segwaċi tiegħu.\n\n28 U huwa wkoll dak l‑istess esseru li lin‑nies żvelalhom biex jibnu torri għoli biżżejjed li seta’ jilħaq is‑sema. U kien dak l‑istess esseru li mexxa lin‑nies li telqu minn dak it‑torri lejn din l‑art; li ferrex l‑għemejjel tad‑dlam u l‑għemejjel mistkerrha ma’ wiċċ l‑art kollha, sakemm huwa wassal lin‑nies lejn qerda totali, u sal‑infern ta’ dejjem.\n\n29 Iva, huwa dak l‑istess esseru li żvela lil Gadjantun biex jibqa’ għaddej bl‑għemejjel tad‑dlam, u jibqa’ joqtol bil‑moħbi; u huwa ra li dan iseħħ sa mill‑bidu tal‑bniedem sewwasew sal‑ġurnata tal‑lum.\n\n30 U araw, huwa hu l‑awtur ta’ kull dnub. U araw, huwa jkompli jwettaq l‑għemejjel tad‑dlam u l‑qtil bil‑moħbi, u jibqa’ jgħaddi minn ġenerazzjoni għall‑oħra l‑konfoffi tagħhom, u l‑ġuramenti tagħhom, u l‑patti tagħhom, u l‑pjanijiet tagħhom ta’ ħażen mill‑aktar terribbli, u dan jagħmlu skont jekk jirnexxielux jaħkem qlub ulied il‑bnedmin.\n\n31 U issa araw, huwa rnexxielu jaħkem qlub in‑Nefiti; iva, hekk li huma saru nies mill‑aktar ħżiena; iva, il‑biċċa l‑kbira minnhom abbandunaw it‑triq tas‑sewwa, u għaffġu b’saqajhom il‑kmandamenti ta’ Alla, u bdew jagħmlu dak li jridu, u bnew għalihom infushom allat tad‑deheb u tal‑fidda.\n\n32 U ġara li dan il‑ħażen kollu seħħ fosthom fi spazju ta’ ftit snin biss, tant li l‑parti l‑kbira minnu seħħ fosthom fis‑sena sebgħa u sittin tas‑saltna tal‑imħallfin fuq il‑poplu ta’ Nefi.\n\n33 U huma komplew jikbru fi ħżunithom anke fis‑sena tmienja u sittin, u dan wassal għal niket kbir u anke għal lamentazzjoni fost it‑twajbin.\n\n34 U b’hekk naraw li n‑Nefiti ftit, ftit bdew jitilfu l‑fidi, u jikbru fil‑ħażen u l‑għemejjel mistkerrha, waqt li l‑Lamaniti bdew jikbru sew fl‑għarfien ta’ Alla tagħhom; iva, huma bdew iħarsu l‑preċetti u l‑kmandamenti tiegħu, u jimxu fis‑sewwa u t‑tjieba quddiemu.\n\n35 U b’hekk naraw li l‑Ispirtu tal‑Mulej beda jitbiegħed min‑Nefiti, minħabba l‑ħażen u l‑ebusija ta’ qalbhom.\n\n36 U b’hekk naraw li l‑Mulej beda jsawwab l‑Ispirtu tiegħu fuq il‑Lamaniti, minħabba d‑doċilità u r‑rieda tagħhom li jemmnu fi kliemu.\n\n37 U ġara li l‑Lamaniti marru wara t‑tajfa ta’ ħallelin ta’ Gadjantun; u huma xandru l‑kelma ta’ Alla fost dawk l‑aktar ħżiena fosthom, hekk li din it‑tajfa ta’ ħallelin spiċċat biex inqerdet għal kollox minn fost il‑Lamaniti.\n\n38 U mill‑banda l‑oħra ġara li n‑Nefiti għenuhom biex ikomplu jissaħħu u tawhom l‑appoġġ tagħhom, fejn l‑ewwel bdew minn dawk li kienu l‑aktar ħżiena fosthom, sakemm żaru l‑art kollha tan‑Nefiti, u huma qarrqu b’dawk li kienu l‑aktar twajbin sakemm dawn spiċċaw jemmnu fl‑għemejjel tagħhom u jaqsmu magħhom ħwejjeġ li kienu serqu mingħand ħaddieħor, u bdew jingħaqdu magħhom fil‑qtil bil‑moħbi u l‑alleanzi sigrieti.\n\n39 U b’hekk huma kisbu l‑kontroll assolut tal‑gvern, hekk li huma bdew jgħaffġu b’saqajhom u jsawtu u jittrattaw ħażin u jagħtu daharhom lill‑foqra u lill‑imsejknin, u lid‑dixxipli umli ta’ Alla.\n\n40 U b’hekk naraw li huma kienu fi stat terribbli, u kienu jinsabu lesti għall‑qerda ta’ dejjem.\n\n41 U ġara li b’hekk ġiet fi tmiemha s‑sena tmienja u sittin tas‑saltna tal‑imħallfin fuq il‑poplu ta’ Nefi.\n\n", "hel 7": "Il‑Profezija ta’ Nefi, Bin Ħelaman—Alla jhedded lin‑nies ta’ Nefi li huwa se jżurhom fl‑għadab tiegħu, sal‑qerda sħiħa tagħhom jekk huma ma jindmux minn ħżunithom. Alla jibgħat il‑pesta fuq il‑poplu ta’ Nefi; huma jindmu u jduru lejh. Samwel, li hu Lamanita, iħabbar lin‑Nefiti.\n\nJikkonsisti minn kapitlu 7 sa 16.\n\n[center][font_size=26]Kapitlu 7[/font_size][/center]\n\n[i]Nefi ma jkunx milqugħ fin‑naħa tat‑tramuntana u jerġa’ lura f’Żaraħemla—Huwa jitlob fuq torri fil‑ġnien tiegħu u mbagħad iwiddeb lin‑nies biex jindmu jew inkella jinqerdu. Madwar 23–21 Q.K.[/i]\n\n1 Araw, issa ġara li fis‑sena disgħa u sittin tas‑saltna tal‑imħallfin fuq il‑poplu Nefita, Nefi, bin Ħelaman, reġa’ lura fl‑art ta’ Żaraħemla mill‑art tat‑tramuntana.\n\n2 Għax huwa kien mar fost in‑nies li kienu fl‑art tat‑tramuntana, u xandrilhom il‑kelma ta’ Alla, u ħabbrilhom bosta ħwejjeġ;\n\n3 U huma ma laqgħux kliemu, hekk li li ma setax jibqa’ aktar fosthom, iżda reġa’ lura għal darb’oħra f’art twelidu.\n\n4 U meta ra lin‑nies fi stat ta’ ħażen daqstant terribbli, u ra lil dawk il‑ħallelin Gadjantuni jokkupaw is‑siġġijiet tat‑tribunal—fejn kienu usurpaw is‑setgħa u l‑awtorità tal‑pajjiż; u warrbu l‑kmandamenti ta’ Alla, u bl‑ebda mod ma ppruvaw jagħmlu dak li hu ġust quddiemu; u ma wrew l‑ebda ġustizzja ma’ wlied il‑bnedmin;\n\n5 Li kkundannaw lit‑twajbin minħabba t‑tjieba tagħhom; u bdew iħallu lill‑ħatja u lill‑ħżiena jgħadduha lixxa minħabba flushom; u barra minn hekk ħadu l‑poter f’idejhom fit‑tmexxija tal‑gvern, biex imexxu u jagħmlu li jridu huma, biex ikunu jistgħu jiksbu l‑għana u l‑glorja tad‑dinja, u, barra minn hekk, ikunu jistgħu b’aktar faċilità jagħmlu adulterju, u jisirqu, u joqtlu, u jagħmlu li jridu huma—\n\n6 Issa dan il‑ħażen kollu seħħ fost in‑Nefiti, fi spazju ta’ ftit snin biss; u meta Nefi ra dan, qalbu tqanqlet bin‑niket li ħass ġewwa fih; u fl‑agunija ta’ ruħu huwa stqarr:\n\n7 O, li kieku għext ħajti fi żmien meta missieri Nefi ħalla l‑art ta’ Ġerusalemm, biex miegħu kont inkun nista’ nithenna fl‑art imwiegħda; fi żmienu niesu kienu jsibuha faċli jagħmlu dak li kien mitlub minnhom, kienu dejjem jaraw li jħarsu l‑kmandamenti ta’ Alla, u tqal biex jitmexxew ħalli jagħmlu l‑ħażen; u ma kinux isibuha bi tqila biex jagħtu widen għal kliem il‑Mulej—\n\n8 Iva, li kieku jien għext ħajti f’dawk iż‑żminijiet, ruħi kienet tithenna fit‑tjieba ta’ ħuti.\n\n9 Iżda araw, jien ġejt magħżul biex ngħix f’dawn iż‑żminijiet, u biex ruħi timtela bin‑niket minħabba dan il‑ħażen ta’ ħuti.\n\n10 U araw, ġara li dan seħħ fuq torri, li kien fil‑ġnien ta’ Nefi, li kien jinsab qrib it‑triq, li kienet tagħti għas‑suq ewlieni, li kien fil‑belt ta’ Żaraħemla; għalhekk, Nefi niżel għarkupptejh fuq it‑torri li kien jinsab fil‑ġnien tiegħu, liema torri kien jinsab ukoll qrib il‑bieb tal‑ġnien minn fejn kienet tgħaddi t‑triq.\n\n11 U ġara li kien hemm xi rġiel għaddejjin minn hemm u lemħu lil Nefi waqt li kien qed joffri ruħu lil Alla fuq it‑torri; u huma marru jiġru jgħidu lin‑nies b’dak li kienu raw, u n‑nies inġabru flimkien f’miġemgħa biex jaraw għalfejn kien hemm daqstant niket minħabba l‑ħżunija tal‑poplu.\n\n12 U issa, meta Nefi qam fuq riġlejh huwa ra l‑folla miġbura flimkien.\n\n13 U ġara li huwa fetaħ fommu u qalilhom: Araw, għalfejn inġbartu hawn flimkien? Biex jiena ngħidilkom dwar ħżunitkom?\n\n14 Iva, għax jiena tlajt fuq it‑torri tiegħi ħalli nkun nista’ noffri ruħi lil Alla tiegħi, minħabba l‑qalb mill‑aktar imnikkta tiegħi u dan minħabba ħżunitkom!\n\n15 U minħabba l‑krib u t‑tnehid tiegħi intom inġbartu flimkien, u qed tistagħġbu; iva, u għandkom verament għalfejn tistagħġbu; iva, għandkom tistagħġbu għax intom tajtu lilkom infuskom f’idejn ix‑xitan u huwa ħakem qalbkom daqstant.\n\n16 Iva, x’fettlilkom waqajtu għall‑istigazzjoni ta’ dak li qed jipprova jixħet ruħkom fil‑miżerja ta’ dejjem u fi gwaj bla tmiem?\n\n17 Indmu, indmu! Għalfejn għandkom tmutu? Duru, duru lejn il‑Mulej Alla tagħkom. Għalfejn abbandunakom?\n\n18 Huwa minħabba li intom webbistu qalbkom; iva, ma tridux tagħtu widen għal leħen ir‑ragħaj it‑tajjeb; iva, intom xgħeltu lill‑Mulej bil‑għadab għalikom.\n\n19 U araw, minflok mhu se jiġborkom flimkien, jekk intom ma tindmux, huwa sejjer ixerridkom ma’ kullimkien u intom issiru ikel għall‑klieb u l‑bhejjem selvaġġi.\n\n20 O, x’fettlilkom insejtu lil Alla tagħkom fl‑istess jum li fih ħeliskom?\n\n21 Iżda araw, dan għamiltuh biex takkwistaw, għall‑ftaħir tal‑bnedmin, iva, u biex tkunu tistgħu tiksbu d‑deheb u l‑fidda. U intom irbattu qalbkom mal‑għana u mal‑frugħa ta’ din id‑dinja, li minħabba fihom intom qtiltu, u ssakkeġġjajtu, u sraqtu, u tajtu xhieda falza kontra għajrkom, u għamiltu kull xorta ta’ ħażen.\n\n22 U minħabba f’hekk, jekk intom ma tindmux, intom se tintlaqtu minn gwaj. Għax jekk ma tindmux, araw, din il‑belt kbira, kif ukoll dawk l‑ibliet il‑kbar li jinsabu mal‑madwar, li jinsabu fl‑art li aħna għandna f’idejna, jispiċċaw jittieħdu minn idejna u intom ma tibqgħux tgħammru aktar fihom; għax araw, il‑Mulej lilkom ma jagħtikomx il‑qawwa, kif s’issa dejjem għamel, biex tkunu tistgħu tibqgħu tirreżistu kontra l‑għedewwa tagħkom.\n\n23 Għax araw, dan jgħid il‑Mulej: Jien ma niżvelax qawwieti mal‑ħżiena, la ma’ wieħed u lanqas mal‑ieħor, niżvelaha biss ma’ dawk li jindmu minn dnubiethom, u jagħtu widen għal kliemi. Issa għalhekk, nixtieqkom taraw, ħuti, li se jkun aktar jaqbel għal‑Lamaniti milli għalikom jekk intom tibqgħu ma tindmux.\n\n24 Għax araw, huma aktar twajbin minnkom, għax huma ma dinbux kontra dak l‑għarfien kbir li intom ksibtu; għalhekk il‑Mulej se juri ħnientu magħhom; iva, huwa se jtawwal jiemhom fuq din l‑art u se jkattar nisilhom, anke meta intom tisfaw meqruda għal kollox jekk tibqgħu ma tindmux.\n\n25 Iva, ħażin ikun għalikom minħabba dik il‑ħaġa mill‑aktar mistkerrha li feġġet fostkom; u li intom ingħaqadtu magħha, iva, ma’ dik it‑tajfa sigrieta li waqqaf Gadjantun!\n\n26 Iva, ħażin se jkun għalikom minħabba dik il‑kburija li intom ħallejtuha tidħol f’qalbkom, li mlietkom b’arroganza li tiżboq it‑tajjeb kollu tagħkom u dan minħabba l‑għana mill‑aktar kbira tagħkom!\n\n27 Iva, ħażin ikun għalikom minħabba l‑ħażen u l‑għemejjel mistkerrha tagħkom!\n\n28 U jekk ma tindmux intom sejrin tinqerdu; iva, anke artijietkom sejrin jittieħdulkom, u sejrin tinqerdu minn fuq wiċċ l‑art.\n\n29 Għax araw, jien mhux qed ngħid dan kollu minn rajja, għax dawn il‑ħwejjeġ jien ma nafhomx minn rajja; iżda araw, jien naf li dan kollu huwa veru għax kien il‑Mulej Alla li żvelali dan kollu, għalhekk jiena nixhed li għad jiġu fis‑seħħ.\n\n", "hel 8": "[center][font_size=26]Kapitlu 8[/font_size][/center]\n\n[i]Imħallfin korrotti jippruvaw jinċitaw lin‑nies biex iqumu kontra Nefi—Abraham, Mosè, Żenos, Żenok, Eżija, Isaija, Ġeremija, Leħi, u Nefi lkoll taw xhieda ta’ Kristu—Permezz tal‑ispirazzjoni Nefi jħabbar il‑qtil tal‑prim imħallef. Madwar 23–21 Q.K.[/i]\n\n1 U issa ġara li meta Nefi qal dan il‑kliem, araw, kien hemm irġiel li kienu mħallfin, u li kienu jagħmlu parti wkoll mit‑tajfa sigrieta ta’ Gadjantun, u dawn kienu mimlijin korla, u bdew jeħduha kontrih u jgħidu lin‑nies: Għalfejn lil dan ir‑raġel ma taqbduhx u toħduh biex jingħata l‑kundanna skont ir‑reat li huwa wettaq?\n\n2 Għalfejn se tibqgħu tħarsu lejn dan ir‑raġel, u tkomplu tisimgħuh iżeblah lil dan il‑poplu u l‑liġi tagħna?\n\n3 Għax araw, Nefi beda jkellimhom dwar il‑liġi korrotta tagħhom; iva, Nefi qalilhom bosta ħwejjeġ li ma jistgħux jinkitbu; u huwa ma qal xejn li jmur kontra l‑kmandamenti ta’ Alla.\n\n4 U dawk l‑imħallfin ħaduha kontrih għax huwa kellimhom b’mod ċar dwar l‑għemejjel sigrieti tad‑dlam; madankollu, huma m’azzardawx jerfgħu idejhom fuqu, għax beżgħu li n‑nies jispiċċaw jeħduha kontrihom.\n\n5 Għalhekk huma daru fuq in‑nies u b’leħen għoli qalulhom: Għalfejn lil dan ir‑raġel tħalluh iżeblaħna? Għax araw, hu qed jikkundanna lil dan il‑poplu kollu, jgħidlu li sejjer jinqered; iva, kif ukoll li dawn l‑ibliet il‑kbar tagħna sejrin jittieħdu minn għandna, u li fihom mhux se jkun hemm post għalina.\n\n6 U issa aħna nafu li din xi ħaġa impossibbli, għax araw, aħna nies setgħana, u l‑istess blietna, għalhekk l‑għedewwa tagħna ma jistgħu qatt jiksbu l‑poter fuqna.\n\n7 U ġara li b’hekk huma bdew jipprovokaw lin‑nies biex jeħduha kontra Nefi, u bdew jinċitaw il‑ġlied fosthom; għax kien hemm xi wħud li bdew jgħidu: Ħalluh bi kwietu lil dan ir‑raġel, għax hu raġel twajjeb, u dak kollu li huwa qal żgur li se jiġi fis‑seħħ jekk aħna ma nindmux;\n\n8 Iva, araw, fuqna se jinżlu l‑ġudizzji kollha sewwasew kif huwa xehed magħna; għax nafu li x‑xhieda kollha li huwa ta dwar ħżunitna hija kollha ġusta. U araw il‑ħażan tagħna huwa kbir, u huwa jaf ukoll dwar dak kollu li se jolqotna bħalma jaf dwar ħżunitna;\n\n9 Iva, u araw, li kieku hu ma kienx profeta ma kienx se jixhed dwar dawk il‑ħwejjeġ.\n\n10 U ġara li dawk in‑nies li ppruvaw jeqirdu lil Nefi ġew imġiegħla minħabba l‑biża’ tagħhom, biex ma jerfgħux idejhom fuqu; għalhekk huwa reġa’ beda jkellimhom, meta ra li kellu l‑appoġġ ta’ xi wħud minnhom, hekk li l‑bqija fosthom bdew jibżgħu.\n\n11 Għalhekk huwa ħass li kellu jkompli jkellimhom ftit ieħor u qalilhom: Araw, ħuti, ma qrajtux intom li Alla ta l‑qawwa lil wieħed raġel, sewwasew lil Mosè, biex jagħti daqqa fuq l‑ilmijiet tal‑Baħar tal‑Qasab, u dawn inferqu, ’l hawn u ’l hemm, hekk li l‑Iżraelin, li kienu missirijietna, qasmu fuq art niexfa, u l‑ilmijiet reġgħu ngħalqu fuq l‑armati tal‑Eġizzjani u belgħuhom?\n\n12 U issa araw, jekk lil dan ir‑raġel Alla tah daqstant qawwa, mela għalfejn qed targumentaw bejnietkom, u tgħidu li lili huwa ma tani l‑ebda qawwa li permezz tagħha jiena nista’ nkun naf dwar il‑ħaqq li se jolqotkom jekk intom ma tindmux?\n\n13 Iżda, araw, intom mhux biss qegħdin tiċħdu kliemi, iżda intom qegħdin ukoll tiċħdu l‑kliem kollu li qalu missirijietna, kif ukoll il‑kliem li qal dan ir‑raġel, Mosè, li lilu ġiet mogħtija daqstant qawwa, iva, il‑kliem li huwa qal dwar il‑miġja tal‑Messija.\n\n14 Iva, huwa ma xehedx li Bin Alla għandu jiġi? U hekk kif huwa rafa’ s‑serp tal‑bronż fid‑deżert, l‑istess għad jintrafa’ dak li għandu jiġi.\n\n15 U kif dawk kollha li jħarsu lejn dak is‑serp sejrin jgħixu, l‑istess dawk kollha li jħarsu lejn Bin Alla b’fidi, u bi spirtu niedem, jistgħu jgħixu sewwasew dik il‑ħajja li tibqa’ għal dejjem.\n\n16 U issa araw, Mosè mhux biss xehed dwar dawn il‑ħwejjeġ, iżda l‑istess għamlu l‑profeti qaddisa kollha, sewwasew minn żmienu lura sa żmien Abraham.\n\n17 Iva, u araw, Abraham seta’ jara dwar il‑miġja tiegħu, u huwa mtela bil‑ferħ u thenna.\n\n18 Iva, u araw jien ngħidilkom, li Abraham mhux biss kien jaf dwar dan kollu, iżda kien hemm bosta oħrajn qabel żmien Abraham li ġew imsejħin permezz tal‑ordni ta’ Alla; iva, sewwasew skont l‑ordni ta’ Ibnu; u dan sar biex in‑nies isiru jafu, ħafna eluf tas‑snin qabel il‑miġja tiegħu, li huma sewwasew setgħu jiksbu l‑fidwa.\n\n19 U issa nixtieqkom tkunu tafu, li anke minn żmien Abraham kien hemm bosta profeti li xehdu dwar dawn il‑ħwejjeġ; iva, araw, il‑profeta Żenos xehed b’qawwa; u minħabba f’hekk huwa nqatel.\n\n20 U araw, l‑istess Żenok, u l‑istess Eżija, u l‑istess Isaija, u Ġeremija, (Ġeremija li kien l‑istess profeta li xehed dwar il‑qerda ta’ Ġerusalemm) u issa nafu li Ġerusalemm ġiet meqruda skont kliem Ġeremija. Mela allura għalfejn Bin Alla m’għandux jiġi, skont il‑profezija tiegħu?\n\n21 U issa għandkom xi dubju li Ġerusalemm ġiet meqruda? Jista’ xi ħadd jgħid li wlied Sedekija ma ġewx maqtula, kollha kemm huma ħlief Mulek? Iva, u mhux qed taraw li dawk li ġejjin minn nisel Sedekija jinsabu magħna, u li huma ġew imkeċċijin ’il barra mill‑art ta’ Ġerusalemm? Iżda araw, dan mhux kollox—\n\n22 Missierna Leħi ġie mkeċċi ’l barra minn Ġerusalemm għaliex huwa xehed dwar dawn il‑ħwejjeġ. Nefi wkoll xehed dwar dawn il‑ħwejjeġ, u tista’ tgħid kull wieħed minn missirijietna, sewwasew sal‑ġurnata tal‑lum; iva, huma xehdu dwar il‑miġja ta’ Kristu, u huma thennew u ħarsu ’l quddiem lejn il‑jum li fih għandu jiġi.\n\n23 U araw, huwa Alla, u hu jinsab magħhom, u huwa wera lilu nnifsu lilhom, u huma kienu mifdija minnu; u lilu huma taw glorja, minħabba dak li għandu jiġi.\n\n24 U issa, peress li intom tafu dawn il‑ħwejjeġ u ma tistgħux tiċħduhom sakemm ma tispiċċawx tigdbu, għalhekk f’din il‑ħaġa dnibtu, għax intom ċħadtu dan kollu, minkejja daqstant evidenza li ngħatajtu; iva, sewwasew intom ingħatajtu kull ħaġa, kemm ħwejjeġ li jinsabu fis‑smewwiet, kif ukoll kull ħaġa li tinsab fl‑art, bħala xhieda li huma vera.\n\n25 Għax araw, intom ċħadtu l‑verità, u ħadtuha kontra l‑imqaddes Alla tagħkom; u anke bħalissa, minflok m’intom iġġemmgħu għalikom teżori fis‑smewwiet, fejn xejn ma jitmermer, u fejn l‑ebda ħaġa mniġġsa ma tista’ tgħammar, intom qegħdin taħżnu l‑għadab għalikom infuskom għal jum il‑ħaqq.\n\n26 Iva, anki f’dan il‑mument tinsabu lesti għall‑qerda ta’ dejjem, minħabba l‑qtil tagħkom u ż‑żína u l‑ħażen tagħkom; iva, u jekk intom ma tindmux mhux se ddumu ma tinqerdu.\n\n27 Iva, araw din tinsab fil‑qrib; iva, morru ħdejn is‑siġġu tat‑tribunal, u fittxu; u araw, l‑imħallef tagħkom safa maqtul, u huwa jinsab mgħarraq f’demmu; u hu ġie maqtul minn ħuh, li qed jipprova jokkupa s‑siġġu tat‑tribunal.\n\n28 U araw, it‑tnejn li huma jagħmlu parti mit‑tajfa sigrieta, li ġiet maħluqa minn Gadjantun u mill‑malinn li jipprova jeqred ruħ il‑bnedmin.\n\n", "hel 9": "[center][font_size=26]Kapitlu 9[/font_size][/center]\n\n[i]Messaġġiera jsibu lill‑prim imħallef mejjet fis‑siġġu tat‑tribunal—Huma jinxteħtu l‑ħabs u wara jinħelsu—Permezz tal‑ispirazzjoni Nefi jidentifika lil Seantu bħala l‑qattiel—Nefi jiġi aċċettat minn xi wħud bħala profeta. Madwar 23–21 Q.K.[/i]\n\n1 Araw, issa ġara li meta Nefi qal dan il‑kliem, ċerti rġiel li kienu fosthom telqu jiġru lejn is‑siġġu tat‑tribunal; iva, kien hemm sewwasew ħamsa li marru, u huma u sejrin bdew jgħidu bejniethom:\n\n2 Araw, issa se nkunu nafu fiċ‑ċert jekk dan ir‑raġel huwiex profeta u jekk Alla ordnalux biex iħabbrilna ħwejjeġ tal‑għaġeb bħal dawn. Araw, aħna ma nemmnux li hu l‑każ; iva, ma nemmnux li huwa profeta; madankollu, jekk din il‑ħaġa li huwa qal dwar il‑prim imħallef hija vera, li huwa jinsab mejjet, mela aħna lesti li nemmnu li l‑kliem l‑ieħor li huwa qal huwa veru.\n\n3 U ġara li huma telqu jiġru kemm jifilħu, u waslu ħdejn is‑siġġu tat‑tribunal; u araw, il‑prim imħallef kien jinsab mejjet mal‑art, mgħarraq f’demmu.\n\n4 U issa araw, meta raw dan huma stagħġbu bil‑kbir, hekk li waqgħu mal‑art; għax huma ma kinux emmnu l‑kliem li Nefi kien qal dwar il‑prim imħallef.\n\n5 Iżda araw, meta huma raw huma emmnu, u nħakmu mill‑biża’ ma jmurx il‑poplu jintlaqat mill‑ħaqq kollu li tkellem dwaru Nefi; għalhekk huma bdew jirtogħdu u waqgħu mal‑art.\n\n6 Issa, hekk kif inqatel l‑imħallef—u huwa nqatel minn ħuh li kien liebes ilbies biex ma jingħarafx, u mbagħad ħarab, il‑qaddejja ħarbu u marru jgħidu lin‑nies, iħabrulhom li fosthom kien seħħ delitt;\n\n7 U araw in‑nies inġabru flimkien ħdejn il‑post fejn kien hemm is‑siġġu tat‑tribunal—u araw, huma baqgħu mistagħġbin meta raw lil dawk il‑ħamest irġiel mixħutin mal‑art.\n\n8 U issa araw, in‑nies ma kienu jafu xejn dwar il‑folla li kienet inġabret flimkien fil‑ġnien ta’ Nefi; għalhekk huma bdew jgħidu bejniethom: Dawn huma l‑irġiel li qatlu lill‑imħallef, u Alla darabhom ħalli ma jkunux jistgħu jaħarbu minn ħdejna.\n\n9 U ġara li huma qabduhom u rabtuhom u xeħtuhom f’ħabs. U ntbagħtet proklama mal‑madwar li tgħid li l‑imħallef kien inqatel, u li l‑qattiela kienu ttieħdu u nxteħtu f’ħabs.\n\n10 U ġara li l‑għada n‑nies inġabru lkoll flimkien biex juru s‑sogħba tagħhom u biex isumu, waqt id‑difna ta’ dan il‑prim imħallef kbir li kien inqatel.\n\n11 U anke dawk l‑imħallfin li kienu fil‑ġnien ta’ Nefi, u semgħu kliemu, inġabru flimkien waqt id‑difna.\n\n12 U ġara li huma bdew jistaqsu lin‑nies u jgħidulhom: Fejn huma l‑ħamsa li ntbagħtu biex jaraw jekk il‑prim imħallef kienx verament inqatel? U huma wieġbuhom u qalulhom: Dwar dawn il‑ħamsa li qed tgħidu li bgħattu, ma nafu xejn; iżda hemm ħames qattiela, li xħetnihom fil‑ħabs.\n\n13 U ġara li l‑imħallfin xtaqu li jġibuhom quddiemhom; u huma hekk għamlu, u araw huma kienu l‑ħamsa li kienu ntbagħtu; u araw l‑imħallfin staqsewhom x’kienu jafu dwar din il‑ħaġa, u huma għarrfuhom b’dak kollu li kienu għamlu, u qalulhom:\n\n14 Aħna tlaqna b’ġirja u wasalna fil‑post fejn hemm is‑siġġu tat‑tribunal, u meta rajna li kollox seħħ kif kien ħabbar Nefi, aħna bqajna mistagħġbin tant li spiċċajna waqajna mal‑art; u meta ġejna f’tagħna, araw huma qabduna u xeħtuna f’ħabs.\n\n15 Issa, dwar il‑qtil ta’ dan ir‑raġel, ma nafux min qatlu; u kulma nafu huwa dan, li aħna tlaqna b’ġirja ’l hemm kif xtaqtu intom, u araw huwa kien jinsab mejjet, kif kien qal Nefi.\n\n16 U issa ġara li l‑imħallfin marru jispjegaw din il‑ħaġa lin‑nies, u bdew jitkellmu kontra Nefi u jgħidu: Araw, aħna nafu li dan Nefi żgur li ftiehem ma’ xi ħadd biex joqtol lill‑imħallef, u mbagħad huwa ra li jħabbrilna dan, ħalli jkun jista’ jikkonvertina għat‑twemmin tiegħu, biex ikun jista’ jgħolli lilu nnifsu u nqisuh bħala raġel kbir, magħżul minn Alla, u profeta.\n\n17 U issa araw, aħna se nsiru nafu l‑verità kollha dwar dan ir‑raġel, u huwa sejjer jistqarr ħtijietu u sejjer jgħarrafna min kien il‑veru qattiel ta’ dan l‑imħallef.\n\n18 U ġara li l‑ħamsa ġew meħlusa fil‑jum tad‑difna. Madankollu, huma bdew iċanfru lill‑imħallfin minħabba l‑kliem li huma qalu kontra Nefi, u bdew jiddibattu magħhom wieħed wieħed, hekk li spiċċaw ħallewhom bla kliem.\n\n19 Madankollu, huma taw ordni biex jaqbdu lil Nefi, jorbtuh u jġibuh quddiem il‑folla, u huma bdew jinterrogawh b’modi differenti biex forsi jaqbduh f’xi ħaġa, ħalli jkunu jistgħu jaqtgħuhielu għall‑mewt—\n\n20 U bdew jgħidulu: Inti mdaħħal fiha dil‑ħaġa; min hu dak li wettaq dan id‑delitt? Ejja għidilna, u ammetti ħtijietek; u qalulu, Ara ħares lejn dawn il‑flus; u aħna lesti wkoll li nagħtuk il‑ħelsien mill‑mewt jekk inti tgħidilna, u tammetti l‑ftehim li inti għamilt miegħu.\n\n21 Iżda Nefi qalilhom: Ja boloh, intom li intom nies bla ħtin f’qalbkom, u nies għomja, u raskom iebsa, kemm taħsbu li l‑Mulej Alla tagħkom se jkompli jħallikom mexjin f’din it‑triq tad‑dnub?\n\n22 O wasal iż‑żmien li tibdew tixhru u titniehdu, minħabba l‑qerda kbira li bħalissa hemm tistenniekom, jekk intom ma tindmux.\n\n23 Araw intom tgħidu li jiena ftehimt ma’ xi ħadd biex imur joqtol lil Siżoram, il‑prim imħallef tagħna. Iżda araw, jien ngħidilkom, li qed tgħidu hekk għax jiena xhedt quddiemkom biex intom tkunu tafu dwar din il‑ħaġa; iva, sewwasew biex nurikom li jiena naf bil‑ħażen u l‑għemejjel mistkerrha li jeżistu fostkom.\n\n24 U għax jien għamilt dan, intom qed tgħidu li jiena ftehimt ma’ xi ħadd biex iwettaq din il‑ħaġa; iva, għax jiena wrejtkom dan is‑sinjal intom qed teħduha kontrija, u qed tippruvaw tneħħuli ħajti.\n\n25 U issa araw, jiena se nurikom sinjal ieħor, u ħa nara jekk minħabba dan intomx se tippruvaw teqirduni.\n\n26 Araw jien ngħidilkom: Morru fid‑dar ta’ Seantu, li jiġi ħu Siżoram, u għidulu—\n\n27 Allura Nefi, dak li jridha ta’ profeta, li ħabbar daqstant ħażen dwar dan il‑poplu, ftiehem miegħek biex inti toqtol lil Siżoram, li jiġi ħuk?\n\n28 U araw, huwa se jgħidilkom, Le.\n\n29 U intom għandkom tgħidulu: Lil ħuk inti qtiltu?\n\n30 U hu jieqaf quddiemkom bil‑biża’ u ma jkunx jaf x’se jaqbad jgħid. U araw, huwa magħkom jiċħad dan; u jagħmilha ta’ bir‑ruħu li baqa’ mistagħġeb; madankollu, huwa jistqarr magħkom li huwa innoċenti.\n\n31 Iżda araw, għandkom tifluh waħda sew, u għandkom issibu d‑demm ma’ djul il‑mantell tiegħu.\n\n32 U meta intom taraw dan, għandkom tgħidulu: Minn fejn ġie dan id‑demm? Ma taħsibx li nafu li dan huwa demm ħuk?\n\n33 U mbagħad huwa jibda jirtgħod, u jisfar, bħallikieku għoddu se jmut.\n\n34 U mbagħad għandkom tgħidulu: Minħabba li qed tibża’ daqshekk u minħabba l‑bjuda ta’ wiċċek, ara, aħna nafu li inti ħati.\n\n35 U mbagħad huwa aktar jibda jibża’; mbagħad magħkom hu jammetti, u ma jkomplix jiċħad aktar, li kien hu li wettaq dan id‑delitt.\n\n36 U mbagħad huwa jgħidilkom, li jien, Nefi, ma naf b’xejn dwar dil‑ħaġa sakemm ma ġietx żvelata lili permezz tal‑qawwa ta’ Alla. U hekk tkunu tafu li jien raġel onest, u li kien Alla li bagħatni fostkom.\n\n37 U ġara li huma marru u għamlu kif qalilhom Nefi. U araw, dak kollu li huwa qal kien kollu minnu; għax huwa ċaħad skont kliemu; u skont kliemu wkoll huwa ammetta.\n\n38 U huwa nġieb biex juri li kien hu fil‑fatt il‑qattiel, u b’hekk il‑ħamsa ġew meħlusa, u l‑istess Nefi.\n\n39 U kien hemm uħud min‑Nefiti li emmnu fi kliem Nefi; u kien hemm ukoll xi wħud, li emmnu minħabba x‑xhieda li taw il‑ħamsa, għax huma kienu kkonvertew waqt li kienu l‑ħabs.\n\n40 U issa fost in‑nies kien hemm xi wħud li qalu li Nefi kien profeta.\n\n41 U kien hemm oħrajn li qalu: Araw, dan hu alla, għax kieku ma kienx alla ma kienx ikun jaf b’dan kollu. Għax araw, huwa qalilna x’inhuma l‑ħsibijiet ta’ qalbna, u qalilna wkoll ċerti ħwejjeġ; u kien hu wkoll li għarrafna dwar min kien il‑vera qattiel tal‑prim imħallef tagħna.\n\n", "hel 10": "[center][font_size=26]Kapitlu 10[/font_size][/center]\n\n[i]Il‑Mulej jagħti lil Nefi l‑qawwa tas‑siġill—Huwa jiġi mogħti l‑qawwa li jorbot u jħoll fuq l‑art u fis‑smewwiet—Huwa jordna lin‑nies biex jindmu jew inkella jinqerdu—L‑Ispirtu jieħdu minn miġemgħa għall‑oħra. Madwar 21–20 Q.K.[/i]\n\n1 U ġara li seħħet qasma fi ħdan il‑poplu, min mar ’l hemm u min mar ’l hawn u kulħadd mar għal triqtu, u ħallew lil Nefi waħdu, waqt li kien wieqaf f’nofshom.\n\n2 U ġara li Nefi rħielha lejn daru, jixtarr dwar dawk il‑ħwejjeġ li wrieh il‑Mulej.\n\n3 U b’hekk ġara li waqt li kien qed jixtarr—imnikket għall‑aħħar minħabba l‑ħażen tal‑poplu Nefita, l‑għemejjel sigrieti tad‑dlam tagħhom, u l‑qtil tagħhom, u s‑serq tagħhom, u kull xorta ta’ ħażen—u b’hekk ġara li waqt li kien qed jixtarr f’qalbu, araw, huwa sema’ leħen jgħidlu:\n\n4 Imbierek inti, Nefi, għal dak kollu li inti wettaqt; għax jiena rajt kif inti xandart bla heda l‑kelma li jiena żvelajtlek ma’ dan il‑poplu. U inti ma bżajtx minnhom, u ma qgħadtx tibża’ għal ħajtek, iżda rajt li tagħmel ir‑rieda tiegħi, u li tħares il‑kmandamenti tiegħi.\n\n5 U issa, għax inti għamilt dan b’mod daqstant persistenti, ara, jiena se nbierkek għal dejjem; u se nagħtik il‑qawwa fil‑kelma u fl‑għemil, fil‑fidi u f’kulma tagħmel; iva, isir lilek sewwasew skont kelmtek, għax inti m’inti se titlob xejn li jmur kontra r‑rieda tiegħi.\n\n6 Ara, inti Nefi, u jiena Alla. Ara, jiena se nistqarr miegħek fil‑preżenza tal‑anġli tiegħi, li inti sejjer ikollok il‑qawwa fuq dan il‑poplu, u int se tidrob l‑art permezz tal‑ġuħ, u l‑pesta, u l‑qerda, skont il‑ħażen ta’ dan il‑poplu.\n\n7 Ara, jiena nagħtik qawwa, li kull ma tissiġilla fuq l‑art ikun issiġillat fis‑smewwiet; u kull ma tħoll fuq l‑art ikun maħlul fis‑smewwiet; u din hi l‑qawwa li inti se jkollok fost dan il‑poplu.\n\n8 U għalhekk, jekk lil dan it‑tempju inti tgħidlu biex jinqsam fi tnejn, hekk isir.\n\n9 U jekk lil din il‑muntanja inti tgħidilha, irridek iċċedi u ssir terrapien, hekk isir.\n\n10 U ara, jekk inti tgħid li Alla se jolqot lil dan il‑poplu, hekk jiġri.\n\n11 U issa ara, jiena qed nordnalek biex inti tmur u xxandar il‑kelma lil dan il‑poplu, li dan hu li qal il‑Mulej Alla, Dak li jista’ kollox: Jekk intom ma tindmux intom se tintlaqtu, sewwasew sejrin tinqerdu.\n\n12 U araw, issa ġara li meta l‑Mulej qal dan il‑kliem lil Nefi, huwa waqaf u ma kompliex sejjer lejn daru, iżda reġa’ lura lejn il‑miġemgħa li kienet imxerrda ma’ wiċċ l‑art, u beda jxandrilhom il‑kelma tal‑Mulej li ġiet imxandra lilu, dwar il‑qerda tagħhom jekk huma ma jindmux.\n\n13 Issa araw, minkejja dak il‑miraklu kbir li għamel Nefi meta għarrafhom bil‑mewt tal‑prim imħallef, huma webbsu qalbhom u ma tawx widen għal kliem il‑Mulej.\n\n14 Għalhekk Nefi xandrilhom il‑kelma tal‑Mulej u qalilhom: Jekk intom ma tindmux, dan jgħid il‑Mulej, intom se tintlaqtu, sewwasew sejrin tinqerdu.\n\n15 U ġara li meta Nefi xandrilhom il‑kelma, araw, huma baqgħu jwebbsu qalbhom u ma ridux jagħtu widen għal kliemu; għalhekk huma bdew iżebilħuh, u ppruvaw jaqbduh taħt idejhom ħalli jkunu jistgħu jixħtuh il‑ħabs.\n\n16 Iżda araw, il‑qawwa ta’ Alla kienet miegħu, u huma ma setgħux jaqbduh u jixħtuh il‑ħabs, għax huwa ttieħed mill‑Ispirtu u telaq minn nofshom.\n\n17 U b’hekk ġara li fl‑Ispirtu huwa beda jmur iżur miġemgħa wara l‑oħra, ixandar il‑kelma ta’ Alla, sewwasew sakemm mar ixandarha ma’ kulħadd, jew ra li tkun imxandra fost il‑poplu kollu.\n\n18 U ġara li huma ma tawx widen ta’ kliemu; u huma bdew jitlewmu, hekk li bdew jinqasmu fi gruppi differenti u bdew joqtlu lil xulxin permezz tax‑xabla.\n\n19 U b’hekk ġiet fi tmiemha s‑sena wieħed u sebgħin tas‑saltna tal‑imħallfin fuq il‑poplu ta’ Nefi.\n\n", "hel 11": "[center][font_size=26]Kapitlu 11[/font_size][/center]\n\n[i]Nefi jipperswadi lill‑Mulej biex jibdel il‑gwerra tagħhom f’ġuħ—Bosta nies jispiċċaw mejta—Huma jindmu, u Nefi jitlob b’ħerqa lill‑Mulej għax‑xita—Nefi u Leħi jirċievu bosta rivelazzjonijiet—Il‑ħallelin Gadjantuni jaħkmu l‑art f’idejhom. Madwar 20–6 Q.K.[/i]\n\n1 U issa ġara li fis‑sena tnejn u sebgħin tas‑saltna tal‑imħallfin it‑tilwim kompla jikber, hekk li kien hemm għadd ta’ gwerer madwar il‑pajjiż kollu fost il‑poplu kollu ta’ Nefi.\n\n2 U kienet sewwasew din it‑tajfa sigrieta ta’ ħallelin li mexxiet dawn l‑għemejjel tal‑qerda u ħażen. U din il‑gwerra baqgħet sejra tul dik is‑sena kollha; u baqgħet għaddejja wkoll fis‑sena tlieta u sebgħin.\n\n3 U ġara li f’din is‑sena Nefi sejjaħ lill‑Mulej u qallu:\n\n4 O Mulej, la tħallix li dan il‑poplu jinqered permezz tax‑xabla; iżda O Mulej, nitolbok biex tibgħat minflok il‑ġuħ fil‑pajjiż, biex dan iqanqalhom b’tali mod li huma jiftakru fil‑Mulej Alla tagħhom, u forsi jindmu u jduru lejk.\n\n5 U kollox seħħ skont kliem Nefi. U waqa’ ġuħ kbir fuq l‑art, fost il‑poplu kollu ta’ Nefi. U b’hekk fis‑sena erbgħa u sebgħin il‑ġuħ kompla jippersisti, u ġew fi tmiemhom l‑għemejjel tal‑qerda permezz tax‑xabla iżda nbidlu fi tbatija kbira minħabba l‑ġuħ.\n\n6 U dawn l‑għemejjel tal‑qerda komplew ukoll fis‑sena ħamsa u sebgħin. Għax l‑art intlaqtet minn nixfa kbira, u ma bdietx tipproduċi qamħ fi żmien il‑qamħ; u l‑art kollha ġiet milquta, kemm fost il‑Lamaniti kif ukoll fost in‑Nefiti, hekk li huma ntlaqtu b’tali mod li kienu eluf fosthom li spiċċaw inqerdu f’dawk l‑inħawi tal‑pajjiż fejn kien hemm l‑aktar ħażen.\n\n7 U ġara li n‑nies raw li kienu għoddhom se jmutu bil‑ġuħ, u huma bdew jiftakru fil‑Mulej Alla tagħhom; u bdew jiftakru kliem Nefi.\n\n8 U n‑nies bdew jitolbu b’ħerqa lill‑prim imħallfin u lill‑mexxejja tagħhom, biex lil Nefi jgħidulu: Ara, aħna nafu li inti bniedem ta’ Alla, u għalhekk nitolbuk titlob lill‑Mulej Alla tagħna biex huwa jraġġa’ lura minna dan il‑ġuħ, ma jmurx il‑kliem kollu li inti għedt dwar il‑qerda tagħna jiġi fis‑seħħ.\n\n9 U ġara li l‑imħallfin qalu lil Nefi x’kienet ix‑xewqa tan‑nies. U ġara li meta Nefi ra li n‑nies kienu nidmu u kienu umiljaw ruħhom, u libsu l‑ilbies tal‑ixkejjer, huwa reġa’ sejjaħ lill‑Mulej u qallu:\n\n10 O Mulej, nitolbok tħares lejn dan il‑poplu u tara li huma nidmu; u huma keċċew minn fosthom it‑tajfa ta’ Gadjantun hekk li dawn saru estinti, u spiċċaw ħbew il‑pjanijiet sigrieti tagħhom fl‑art.\n\n11 Issa, O Mulej, minħabba li huma umiljaw ruħhom nitolbok biex traġġa’ lura l‑għadab tiegħek, u biex tissodisfa l‑għadab tiegħek fil‑qerda ta’ dawk in‑nies ħżiena li inti diġà wassalt għall‑qerda tagħhom.\n\n12 O Mulej, nitolbok traġġa’ lura l‑għadab tiegħek, iva, il‑qilla tal‑għadab tiegħek, u twaqqaf dan il‑ġuħ li hawn f’din l‑art.\n\n13 O Mulej, nitolbok tismagħni, u twassal biex iseħħ skont kliemi, u tibgħat ix‑xita fuq wiċċ l‑art, biex hija tipproduċi l‑frott tagħha, u l‑qamħ tagħha fi żmien il‑qamħ.\n\n14 O Mulej, inti smajt kliemi meta jien għidt, nitolbok biex tibgħat il‑ġuħ, ħalli tkun tista’ tiġi fi tmiemha l‑pesta tax‑xabla; u jiena naf li inti, anke f’dan il‑mument, sejjer tisma’ kliemi, għax inti għidt li: jekk dan il‑poplu jindem jiena nħenn għalihom.\n\n15 Iva, O Mulej, u inti tista’ tara li huma nidmu, minħabba l‑ġuħ u l‑pesta u l‑qerda li laqtuhom.\n\n16 U issa, O Mulej, nitolbok traġġa’ lura l‑għadab tiegħek, u għal darb’oħra ara jekk humiex lesti li jservuk? U jekk hu hekk, O Mulej, lilhom inti tista’ tbierek skont kliemek.\n\n17 U ġara li fis‑sena sitta u sebgħin il‑Mulej raġġa’ lura mill‑poplu l‑għadab tiegħu, u wassal biex tinżel ix‑xita fuq l‑art, hekk li hija pproduċiet frottha fi żmien frottha. U ġara li hija pproduċiet qamħha fi żmien qamħha.\n\n18 U araw, il‑poplu thenna u ta glorja lil Alla, u kien hemm hena kbira fuq wiċċ l‑art kollha; u huma ma ppruvawx aktar jeqirdu lil Nefi, iżda bdew iqisuh bħala profeta kbir, u bniedem ta’ Alla, li għandu qawwa u awtorità kbira mogħtija lilu minn Alla.\n\n19 U araw, ħuh Leħi ma kienx anqas minnu fejn tidħol is‑sewwa.\n\n20 U b’hekk ġara li n‑nies ta’ Nefi għal darb’oħra beda jkollkom ir‑risq fl‑art, u bdew jibnu l‑ħerbiet tagħhom, u bdew jitkattru u jinfirxu, sewwasew sakemm imlew wiċċ l‑art kollha, kemm fin‑naħa tat‑tramuntana kif ukoll fin‑naħa tan‑nofsinhar, mill‑baħar tal‑punent sal‑baħar tal‑lvant.\n\n21 U ġara li s‑sena sitta u sebgħin intemmew fil‑paċi. U s‑sena sebgħa u sebgħin bdiet fil‑paċi; u l‑knisja nfirxet ma’ wiċċ l‑art kollha u l‑biċċa l‑kbira tan‑nies, kemm in‑Nefiti kif ukoll il‑Lamaniti, kienu jagħmlu parti mill‑knisja; u f’arthom bdiet issaltan paċi kbira; u b’hekk ġiet fi tmiemha s‑sena sebgħa u sebgħin.\n\n22 U huma esperjenzaw il‑paċi wkoll fis‑sena tmienja u sebgħin, għajr għal ftit tilwim li qam dwar il‑punti tad‑duttrina kif ġew stabbiliti mill‑profeti.\n\n23 U fis‑sena disgħa u sebgħin beda jqum ħafna ġlied. Iżda ġara li Nefi u Leħi, u ħafna minn ħuthom li kienu jafu sewwa dwar il‑punti vera tad‑duttrina, peress li ta’ kuljum huma kellhom bosta rivelazzjonijiet, bdew ixandru l‑kelma lin‑nies, hekk li f’dik is‑sena stess huma ġabu fi tmiemu l‑ġlied li qam bejniethom.\n\n24 U ġara li fis‑sena tmenin tas‑saltna tal‑imħallfin fuq il‑poplu ta’ Nefi, kien hemm xi wħud mid‑dissidenti minn fost in‑nies ta’ Nefi, li xi snin qabel kienu marru u ngħaqdu mal‑Lamaniti, u li kienu ħadu fuqhom infushom l‑isem ta’ Lamaniti, kif ukoll xi wħud li kienu sewwasew ta’ nisel Lamanita, li kienu ġew imqanqla biex jimtlew bil‑għadab minnhom, jew aħjar minn dawk id‑dissidenti, u huma taw bidu għal gwerra ma’ ħuthom.\n\n25 U huma bdew joqtlu u jisirqu; u mbagħad bdew jerġgħu jmorru lura fil‑muntanji, u fix‑xagħri u fil‑moħbiet tagħhom, fejn bdew jistaħbew ħalli ħadd ma jsibhom, u kuljum bdew jilqgħu fosthom aktar nies, sakemm kien għad baqa’ aktar dissidenti xi jmorru fosthom.\n\n26 U b’hekk maż‑żmien, iva, sewwasew fi spazju ta’ ftit snin biss, huma saru tajfa ta’ ħallelin mill‑aktar kbira; u bdew ifittxu u jiskopru l‑pjanijiet sigrieti kollha ta’ Gadjantun; u b’hekk huma saru ħallelin ta’ Gadjantun.\n\n27 Issa araw, dawn il‑ħallelin wasslu għal devastazzjoni kbira, iva, sewwasew għal qerda kbira fost il‑poplu ta’ Nefi, kif ukoll fost il‑poplu Lamanita.\n\n28 U ġara li kien hemm bżonn li jkun hemm waqfien minn dawn l‑għemejjel ta’ qerda; għalhekk huma bagħtu armata rġiel b’saħħithom fix‑xagħri u fuq il‑muntanji biex ifittxu lil din it‑tajfa ta’ ħallelin, u jeqirduhom.\n\n29 Iżda araw, ġara li f’dik l‑istess sena huma ġew imġiegħla jirtiraw lura lejn artijiethom. U b’hekk ġiet fi tmiemha s‑sena tmenin tas‑saltna tal‑imħallfin fuq il‑poplu ta’ Nefi.\n\n30 U ġara li fil‑bidu tas‑sena wieħed u tmenin huma marru jeħduha kontra din it‑tajfa ta’ ħallelin, u spiċċaw qatlu ħafna minnhom; u huma ntlaqtu wkoll minn qerda sħiħa.\n\n31 U għal darb’oħra ġew imġiegħla jitilqu ’l barra mix‑xagħri u minn qalb il‑muntanji lejn artijiethom, minħabba l‑għadd kbir ferm ta’ ħallelin li kienu infestaw il‑muntanji u x‑xagħri.\n\n32 U ġara li b’hekk ġiet fi tmiemha din is‑sena. U l‑ħallelin komplew jiżdiedu u jissaħħu, hekk li huma spiċċaw jisfidaw l‑armati kollha tan‑Nefiti, kif ukoll tal‑Lamaniti; u huma wasslu lin‑nies li kien hemm fuq il‑wiċċ kollu tal‑art biex jinħakmu minn biża’ liema bħalha.\n\n33 Iva, għax huma marru f’kull naħa tal‑pajjiż, u għamlu ħerba sħiħa minnha; iva, huma qatlu bosta nies, u oħrajn ħaduhom bħala lsira fix‑xagħri, iva, b’mod speċjali lin‑nisa u lit‑tfal tagħhom.\n\n34 Issa dan il‑ħażen kollu, li laqat lin‑nies minħabba ħżunithom, għal darb’oħra qanqalhom b’tali mod li huma reġgħu bdew jiftakru fil‑Mulej Alla tagħhom.\n\n35 U b’hekk ġiet fi tmiemha s‑sena wieħed u tmenin tas‑saltna tal‑imħallfin.\n\n36 U fis‑sena tnejn u tmenin huma reġgħu bdew jinsew lill‑Mulej Alla tagħhom. U fis‑sena tlieta u tmenin huma bdew jikbru fi ħżunithom. U fis‑sena erbgħa u tmenin huma ma bidlux ħajjithom.\n\n37 U ġara li fis‑sena ħamsa u tmenin aktar ma jmorru aktar bdew jitkabbru, u jikbru fi ħżunithom; u b’hekk huma kienu għal darb’oħra jinsabu lesti għall‑qerda.\n\n38 U b’hekk ġiet fi tmiemha s‑sena ħamsa u tmenin.\n\n", "hel 12": "[center][font_size=26]Kapitlu 12[/font_size][/center]\n\n[i]Il‑bnedmin huma instabbli u boloh u pronti biex iwettqu l‑ħażen—Il‑Mulej jagħti tbeżbiża lill‑poplu tiegħu—Ix‑xejn tal‑bnedmin huwa mqabbel mal‑qawwa ta’ Alla—F’jum il‑ħaqq, il‑bnedmin se jiksbu l‑ħajja ta’ dejjem jew il‑kundanna ta’ dejjem. Madwar 6 Q.K.[/i]\n\n1 U b’hekk nistgħu naraw kemm huma foloz, kif ukoll instabbli qlub ulied il‑bnedmin; iva, nistgħu naraw li l‑Mulej fit‑tjieba kbira u infinita tiegħu jbierek lil dawk li jafdaw fih u jgħinhom jikbru fil‑ġid.\n\n2 Iva, u nistgħu naraw li fil‑mument li huwa jgħin lill‑poplu tiegħu jikber fil‑ġid, iva, billi jkattar frott ir‑raba’ tagħhom u l‑merħliet u l‑baqar tagħhom, u fid‑deheb u l‑fidda, u f’kull xorta ta’ ħwejjeġ prezzjużi ta’ kull għamla u forma; u jippreserva ħajjithom, u jeħlishom minn idejn l‑għedewwa tagħhom; u jrattab qalb l‑għedewwa tagħhom biex huma ma jiddikjaraw l‑ebda gwerra kontrihom; iva, u f’kelma waħda, jagħmel minn kollox għall‑ġid u l‑kuntentizza tal‑poplu tiegħu; iva, f’dak il‑waqt huma jwebbsu qalbhom, u jinsew lill‑Mulej Alla tagħhom, u jgħaffġu b’saqajhom lill‑Qaddis—iva, u dan minħabba l‑ħajja komda tagħhom, u l‑ġid mill‑aktar kbir tagħhom.\n\n3 U b’hekk naraw li jekk il‑Mulej ma jagħtix tbeżbiża lill‑poplu tiegħu permezz ta’ bosta taħbit, iva, jekk huwa ma jolqothomx permezz tal‑mewt u t‑terrur, u l‑ġuħ u kull tip ta’ pesta, huma ma jiftakrux fih.\n\n4 O kemm huma boloh, u fiergħa u kemm huma ħżiena, u mxajtna, u kemm huma pronti biex iwettqu l‑ħażen, u tqal biex iwettqu t‑tajjeb ulied il‑bnedmin; iva, kemm huma pronti biex jagħtu widen għal kliem il‑malinn, u jorbtu qalbhom mal‑ħwejjeġ fiergħa tad‑dinja!\n\n5 Iva, kemm huma pronti biex jitkabbru bihom infushom; iva, kemm huma pronti biex jiftaħru, u jwettqu kull xorta ta’ ħwejjeġ ħżiena; u kemm huma tqal biex jiftakru fil‑Mulej Alla tagħhom u jagħtu widen għall‑pariri tiegħu, iva, kemm huma tqal biex jimxu fi triqat il‑għerf!\n\n6 Araw, huma ma jixtiequx li l‑Mulej Alla tagħhom, li lilhom huwa ħalaq, imexxihom u jsaltan fuqhom; minkejja t‑tjieba kbira tiegħu u l‑ħniena tiegħu lejhom, huma ma jagħtux każ tal‑pariri tiegħu, u ma jriduhx ikun il‑gwida tagħhom.\n\n7 O kemm hu kbir ix‑xejn ta’ wlied il‑bnedmin; iva, huma saħansitra anqas mit‑trab tal‑art.\n\n8 Għax araw, it‑trab tal‑art jiċċaqlaq ’l hawn u ’l hemm, u jinfirex, hekk kif Alla tagħna, kbir u etern, jordnalu jagħmel dan.\n\n9 Iva, araw kif meta jisimgħu leħnu l‑għoljiet u l‑muntanji jitriegħdu u jitheżżu.\n\n10 U bil‑qawwa ta’ leħnu huma jinqasmu, u jsiru terrapien, iva, sewwasew isiru qishom wied.\n\n11 Iva, bil‑qawwa ta’ leħnu l‑art kollha titheżżeż;\n\n12 Iva, bil‑qawwa ta’ leħnu, is‑sisien jitriegħdu sewwasew fil‑qalba tagħhom.\n\n13 Iva, u jekk lill‑art jgħidilha—iċċaqlaq—hi tibda tiċċaqlaq.\n\n14 Iva, jekk lill‑art jgħidilha—jeħtieġ titreġġa lura, biex il‑jum jitwal għal bosta sigħat—hekk iseħħ;\n\n15 U b’hekk, skont kelmtu l‑art titreġġa lura, u għall‑bniedem kollox jidher bħallikieku x‑xemx mhux qed titħarrek; iva, u araw, hekk ikun ġara; għax bla dubju hija l‑art li tiċċaqlaq u mhux ix‑xemx.\n\n16 U araw ukoll, jekk huwa jgħid lill‑ilmijiet tal‑abbissi l‑kbar—Irridkom tinxfu—hekk iseħħ.\n\n17 Araw, jekk huwa jgħid lil din il‑muntanja—Irridek tintrafa’, u tiġi hawn u taqa’ fuq din il‑belt, biex taħtek hija tindifen—araw hekk iseħħ.\n\n18 U araw, jekk bniedem jaħbi teżor fl‑art, u l‑Mulej jgħid—Irrid li taqa’ saħta fuqu, minħabba l‑ħażen ta’ dak li ħbieh—araw, fuqu taqa’ saħta.\n\n19 U jekk il‑Mulej jgħid—Misħut se tkun inti, fejn l‑ebda bniedem mhu se jsibek minn issa u għal dejjem—araw, l‑ebda bniedem ma jsibu minn issa u għal dejjem.\n\n20 U araw, jekk il‑Mulej jgħid lil bniedem—Minħabba ħżunitek, int se tkun misħut għal dejjem, hekk iseħħ.\n\n21 U jekk il‑Mulej jgħid—Minħabba ħżunitek int se titwarrab minn quddiemi—huwa jara li hekk iseħħ.\n\n22 U ħażin għal dak li lilu jgħid dan il‑kliem, għax hekk iseħħ lil dak li jwettaq il‑ħażen, u hu ma jistax isalva; għalhekk, hu minħabba f’hekk, biex il‑bnedmin ikunu jistgħu jsalvaw, li ġiet imxandra l‑indiema.\n\n23 Għalhekk, imberkin dawk li jindmu u jisimgħu leħen il‑Mulej Alla tagħhom; għax dawn huma dawk li sejrin isalvaw.\n\n24 U jalla Alla, fil‑milja sħiħa tiegħu, lill‑bnedmin jagħtihom iċ‑ċans li jitwasslu għall‑indiema u l‑opri tajba, biex tiġi rrestawrata lilhom grazzja għal grazzja, skont għemilhom.\n\n25 U jien nixtieq li l‑bnedmin kollha jsalvaw. Iżda naqraw li fil‑jum kbir u aħħari se jkun hemm xi wħud li sejrin jintremew ’il barra, iva, se jintremew ’il barra mill‑preżenza tal‑Mulej.\n\n26 Iva, u sejrin jitwasslu għal stat ta’ miżerja bla tmiem, u dan iġib fis‑seħħ il‑kliem li jgħid: Dawk li jkunu għamlu t‑tajjeb se jkollhom il‑ħajja ta’ dejjem; u dawk li jkunu għamlu l‑ħażin se jirċievu l‑kundanna ta’ dejjem. U hekk hu. Ammen.\n\n", "hel 13": "Il‑profezija ta’ Samwel il‑Lamanita, lin‑Nefiti.\n\nJikkonsisti minn kapitlu 13 sa 15.\n\n[center][font_size=26]Kapitlu 13[/font_size][/center]\n\n[i]Samwel il‑Lamanita jħabbar il‑qerda tan‑Nefiti jekk huma ma jindmux—Jinsteħtu huma u ġidhom—Huma jiċħdu u jħaġġru lill‑profeti, u jispiċċaw imdawrin bid‑demonji, u l‑kuntentizza tagħhom ifittxuha f’għemejjel ħżiena. Madwar 6 Q.K.[/i]\n\n1 U issa ġara li fis‑sena sitta u tmenin, in‑Nefiti baqgħu għaddejjin b’ħajja ta’ ħażen, iva, ħażen mill‑aktar kbir, filwaqt li l‑Lamaniti bdew jaraw li jħarsu b’mod strett il‑kmandamenti ta’ Alla skont il‑liġi ta’ Mosè.\n\n2 U ġara li matul din is‑sena kien hemm wieħed jismu Samwel, li kien Lamanita, li ġie fl‑art ta’ Żaraħemla, u beda jxandar il‑kelma lin‑nies. U ġara li huwa għadda bosta jiem ixandar l‑indiema lin‑nies, u huma keċċewh ’il barra minn fosthom, u kien għoddu se jerġa’ lura lejn artu.\n\n3 Iżda araw, huwa sama’ leħen il‑Mulej jgħidlu biex jerġa’ lura għal darb’oħra, u jħabbar lin‑nies dak kollu li jiġi żvelat lilu.\n\n4 U ġara li huma bdew iżommuh milli jidħol fil‑belt; għalhekk huwa mar u tela’ fuq is‑sur tal‑belt, u medd idu u għajjat b’leħen għoli, u ħabbar lill‑poplu dak kollu li żvelalu l‑Mulej.\n\n5 U huwa qalilhom: Araw, jien Samwel, jiena Lamanita, u qed inxandar il‑kliem li żvelali l‑Mulej; u araw huwa żvelali biex ngħid lil dan il‑poplu li x‑xabla tal‑ħaqq tinsab imdendla fuq dan il‑poplu; u f’anqas minn erba’ mitt sena oħra x‑xabla tal‑ħaqq se tkun waqgħet fuq dan il‑poplu.\n\n6 Iva, qerda liema bħalha hemm tistennieh dan il‑poplu, u din żgur se tolqot lil dan il‑poplu, u xejn ma jista’ jeħlisha lil dan il‑poplu ħlief l‑indiema u l‑fidi fil‑Mulej Ġesù Kristu, li żgur għandu jiġi fid‑dinja, u se jgħaddi minn tant tbatija u se jinqatel għall‑poplu tiegħu.\n\n7 U araw, anġlu tal‑Mulej ħabbarli dan, u huwa wassal il‑bxara t‑tajba lil ruħi. U araw, jien ġejt mibgħut fostkom biex lilkom ukoll inħabbrilkom dan, ħalli intom tirċievu wkoll il‑bxara t‑tajba; iżda araw lili ma tridux tilqgħuni fostkom.\n\n8 Għalhekk, dan jgħid il‑Mulej: Minħabba l‑ebusija ta’ qalb il‑poplu Nefita, jekk huma ma jindmux jiena se nwarrab kelmti minn fosthom, u se nbiegħed l‑Ispirtu tiegħi minnhom, u m’iniex se nittollerahom aktar, u qalb ħuthom kontrihom jiena nwebbes.\n\n9 U f’anqas minn erba’ mitt sena oħra lilhom jien se nikkastiga; iva, lilhom se nżur permezz tax‑xabla u permezz tal‑ġuħ, u permezz tal‑pesta.\n\n10 Iva, se nżurhom fil‑qilla ta’ għadbi, u se jkun hemm dawk tar‑raba’ nisel li se jgħixu, minn fost l‑għedewwa tagħkom, biex jaraw il‑qerda sħiħa tagħkom; u dan żgur se jseħħ jekk intom ma tindmux, jgħid il‑Mulej; u dawk tar‑raba’ nisel se jwasslu għall‑qerda tagħkom.\n\n11 Iżda jekk intom tindmu u terġgħu dduru lejn il‑Mulej Alla tagħkom jiena nraġġa’ lura l‑għadab tiegħi, jgħid il‑Mulej; iva, hekk jgħid il‑Mulej, imberkin dawk li jindmu u jduru lejja, iżda ħażin għalih dak li ma jindimx.\n\n12 Iva, ħażin għaliha din il‑belt kbira ta’ Żaraħemla; għax araw, lilha jien qed nippreserva minħabba dawk li huma twajbin; iva, ħażin għaliha din il‑belt kbira, għax qed nara, jgħid il‑Mulej, li hemm ħafna, iva, sewwasew il‑biċċa l‑kbira ta’ din il‑belt kbira, li se jwebbsu qalbhom kontrija, jgħid il‑Mulej.\n\n13 Iżda mberkin dawk li jindmu, għax lilhom jien neħlisha. Iżda araw, li kieku ma kienx għat‑twajbin li jinsabu f’din il‑belt kbira, araw, jiena nordna biex jinżel in‑nar mis‑sema u jeqridha.\n\n14 Iżda araw, huwa minħabba t‑twajbin li jien lilha qed neħlisha. Iżda araw, għad jasal iż‑żmien, jgħid il‑Mulej, li meta lit‑twajbin minn fostkom intom tkeċċu, hemm intom tkunu lesti għall‑qerda; iva, ħażen ikun għaliha din il‑belt kbira, minħabba l‑ħażen u l‑għemejjel mistkerrha li jseħħu ġewwa fiha.\n\n15 Iva, u ħażin ikun għaliha l‑belt ta’ Gidgħon, minħabba l‑ħażen u l‑għemejjel mistkerrha li jseħħu ġewwa fiha.\n\n16 Iva, u ħażin ikun għalihom il‑bliet kollha li hawn mal‑madwar, li jinsabu f’idejn in‑Nefiti, minħabba l‑ħażen u l‑għemejjel mistkerrha li jseħħu ġewwa fihom.\n\n17 U araw, se taqa’ saħta fil‑pajjiż, jgħid il‑Mulej tal‑Eżerċti, minħabba n‑nies li jinsabu fil‑pajjiż, iva, minħabba l‑ħażen u l‑għemejjel mistkerrha tagħhom.\n\n18 U għad jiġri, jgħid il‑Mulej tal‑Eżerċti, iva, il‑kbir u l‑veru Alla tagħna, li dawk li se jaħbu t‑teżori fl‑art mhuma se jsibuhom qatt, minħabba s‑saħta kbira fil‑pajjiż, sakemm ma jkunx xi bniedem twajjeb li jaħbih għall‑Mulej.\n\n19 Għax jien nistenna, jgħid il‑Mulej, li huma sejrin jaħbu t‑teżori tagħhom għalija; u misħutin dawk li ma jaħbux it‑teżori tagħhom għalija; għax ħadd ma jaħbi t‑teżori tiegħu għalija għajr it‑twajbin; u dak li ma jaħbix it‑teżor tiegħu għalija, misħut hu, kif ukoll it‑teżor, u ħadd ma jkun jista’ jifdih lura minħabba s‑saħta fil‑pajjiż.\n\n20 U jasal il‑jum meta huma sejrin jaħbu t‑teżori tagħhom, għax huma rabtu qalbhom mal‑għana; u għax huma rabtu qalbhom mal‑għana tagħhom, u meta huma se jaħarbu minn quddiem l‑għedewwa tagħhom huma sejrin jaħbu t‑teżori tagħhom; u għax huma mhumiex se jaħbuhom għalija, misħutin se jkunu huma kif ukoll it‑teżori tagħhom; u f’dak il‑jum lilhom se nikkastiga, jgħid il‑Mulej.\n\n21 Isimgħuni, intom in‑nies ta’ din il‑belt kbira, u agħtu widen għal kliemi; iva, agħtu widen għall‑kliem li jgħid il‑Mulej; għax araw, hu jgħid li intom nies misħuta minħabba ġidkom, u anke ġidkom misħut għax intom irbattu qalbkom miegħu, u ma tajtux widen għal kliem ta’ dak li takom kulma għandkom.\n\n22 Intom ma tiftakrux fil‑Mulej Alla tagħkom fil‑ħwejjeġ li hu berikkom bihom, iżda intom dejjem tiftakru f’ġidkom, mhux biex lill‑Mulej Alla tagħkom għalih troddulu ħajr; tabilħaqq, qalbkom mhijiex marbuta mal‑Mulej, iżda hija mimlija kburija mill‑aktar kbira, liema kburija twassal għall‑ftaħir, u għadab kbir, għall‑għira, għat‑tilwim, għall‑qerq u l‑persekuzzjoni, u għall‑qtil, u kull xorta ta’ ħażen.\n\n23 Kien minħabba f’hekk li l‑Mulej Alla wassal biex tinżel saħta fuq l‑art, kif ukoll fuq ġidkom, u dan minħabba ħżunitkom.\n\n24 Iva, ħażin għalih dan il‑poplu, għax wasal iż‑żmien li fih intom qed twarrbu lill‑profeti, u tiddieħku bihom, u tħaġġruhom, u toqtluhom, u tagħmlulhom kull tip ta’ ħsara, l‑istess kif għamlu n‑nies ta’ żmien ilu.\n\n25 U issa meta titkellmu, intom tgħidu: Kieku aħna konna ngħixu żmien ilu fi żmien missirijietna, ma konniex noqtlu lill‑profeti; ma konniex inħaġġruhom, u nwarrbuhom.\n\n26 Araw intom agħar minnhom; għax daqs kemm hu ħaj il‑Mulej, jekk fostkom jiġi profeta u jxandrilkom il‑kelma tal‑Mulej, li tagħti xhieda dwar dnubietkom u ħżunitkom, intom teħduha kontrih, u tkeċċuh ’il barra minn fostkom u tagħmlu minn kollox biex teqirduh; iva, intom tgħidu li hu profeta falz, u li huwa bniedem midneb, u mxajtan, għax jistqarr li l‑għemejjel tagħkom huma ħżiena.\n\n27 Iżda araw, jekk jiġi xi ħadd fostkom u jgħid: Agħmlu dan, u ma jeżisti l‑ebda ħażen; agħmlu dik u m’intomx se tpattu għaliha; iva, huwa jgħid: Imxu skont kif tgħidilkom qalbkom; iva, imxu skont kif tmexxikom għajnejkom, u agħmlu dak kollu li tixtieq qalbkom—u jekk jiġi xi ħadd fostkom u jgħid dan, lilu intom tilqgħu, u tgħidu li hu profeta.\n\n28 Iva, lilu intom tgħollu ’l fuq, u taqsmu ġidkom miegħu; taqsmu miegħu d‑deheb tagħkom, u l‑fidda tagħkom, u tlibbsuh b’ilbies jiswa’ l‑flus; u għax joqgħod jgħidilkom ħafna kliem ħelu u falz, u jgħid li kollox sew, intom ma ssibu xejn xi tgħidu fuqu.\n\n29 Ja nisel ħażin u mħawwad; ja poplu ta’ qalb u ras iebsa, kemm taħsbu li l‑Mulej se jdum jissoportikom? Iva, kemm se ddumu tħallu lilkom infuskom tiġu mmexxija minn mexxejja boloh u għomja? Iva, kemm se ddumu tagħżlu d‑dlam minflok id‑dawl?\n\n30 Iva, araw, diġà qed tixgħel il‑qilla tal‑Mulej għalikom; araw, huwa seħet l‑art minħabba ħżunitkom.\n\n31 U araw, jasal iż‑żmien meta huwa se jisħet ġidkom, u dan jibda jiżolqilkom, u ma tkunux tistgħu żżommuh aktar; u fi żmien il‑faqar tagħkom ma jkunx jista’ jibqa’ aktar f’idejkom.\n\n32 U fi żmien il‑faqar tagħkom intom tibdew issejħu lill‑Mulej; u għal xejn tgħajtu, għax il‑qerda tagħkom tkun fuqkom diġà, u l‑qerda tagħkom hija ċerta; u f’dak il‑jum se jkun hemm it‑tnewwieħ u l‑biki, jgħid il‑Mulej tal‑Eżerċti. U mbagħad kollkom niket intom tgħidu:\n\n33 O li kieku jiena ndimt, u lill‑profeti jiena ma qtiltx u ma ħaġġartx, u lilhom jiena ma warrabtx. Iva, f’dak il‑jum intom tgħidu: O li kieku aħna ftakarna fil‑Mulej Alla tagħna fil‑jum li huwa tana dak kollu li għandna, u b’hekk ġidna ma kienx isir jiżloq u nispiċċaw nitilfuh; għax araw, ġidna m’għadux aktar f’idejna.\n\n34 Araw, inpoġġu biċċa għodda hawnhekk u l‑għada ma nsibuhiex; u araw, ix‑xwabel tagħna ttieħdulna fil‑jum li morna nfittxuhom biex niġġieldu.\n\n35 Iva, aħna ħbejna t‑teżori tagħna u żelqu minn idejna minħabba s‑saħta fil‑pajjiż.\n\n36 O li kieku aħna ndimna fil‑jum li rċevejna l‑kelma tal‑Mulej; għax araw il‑pajjiż huwa misħut, u kollox qed isir jiżloq, u f’idejna ma nistgħu nżommu xejn.\n\n37 Araw, aħna ninsabu mdawrin bid‑demonji, iva, ninsabu ċċirkondati mill‑anġli ta’ dak li pprova jeqridilna ruħna. Araw, il‑ħażen tagħna huwa kbir. O Mulej, tista’ inti twarrab l‑għadab tiegħek minn fuqna? U dan se jkun kliemkom f’dawk il‑jiem.\n\n38 Iżda araw, il‑jiem ta’ prova tagħkom għaddew; intom bqajtu tipposponu jum is‑salvazzjoni tagħkom sakemm issa sar għal dejjem tard wisq, u l‑qerda tagħkom hija ċerta; iva, għax intom għaddejtu ħajjitkom kollha tfittxu dak li ma tistgħux tiksbu; u bdejtu tfittxu l‑kuntentizza billi twettqu l‑ħażen, ħaġa li tmur kontra n‑natura ta’ dak li hu sewwa li tinsab fil‑Mexxej kbir u Għal Dejjem tagħna.\n\n39 O poplu tal‑art, nitlobkom tisimgħu kliemi! U nitlob biex il‑qilla tal‑Mulej terġa’ lura minnkom, u li intom tindmu u ssalvaw.\n\n", "hel 14": "[center][font_size=26]Kapitlu 14[/font_size][/center]\n\n[i]Samwel ibassar li se jkun hemm id‑dawl matul il‑lejl u kewkba ġdida mat‑twelid ta’ Kristu—Kristu jifdi lill‑bnedmin mill‑mewt temporali u spiritwali—Is‑sinjali tal‑mewt tiegħu jinkludu tlett ijiem ta’ dlam, blat jinqasam biċċiet, u taqlib kbir fin‑natura. Madwar 6 Q.K.[/i]\n\n1 U issa ġara li Samwel il‑Lamanita, ħabbar bosta ħwejjeġ oħra li ma jistgħux jinkitbu.\n\n2 U araw, huwa qalilhom: Araw, jiena se nagħtikom sinjal; li jgħaddu ħames snin oħra, u araw, dakinhar jiġi Bin Alla biex jifdi lil dawk kollha li se jemmnu f’ismu.\n\n3 U araw, dan jien se nagħtikom bħala sinjal fi żmien il‑miġja tiegħu; għax araw, se jkun hemm dawl kbir fis‑sema, hekk li fil‑lejl ta’ qabel ma jiġi mhuwiex se jidlam, hekk li n‑nies se jarawh bħallikieku binhar.\n\n4 Għalhekk, se jkun hemm jum u lejl u jum, bħallikieku kienu jum wieħed mingħajr ebda lejl; u dan se jingħatalkom bħala sinjal; għax intom se tkunu tafu meta se jkun tlugħ ix‑xemx kif ukoll inżulha; għalhekk huma se jkunu jafu tassew li se jkunu jumejn u lejl; madankollu mal‑lejl mhuwiex se jidlam; u dan se jseħħ fil‑lejl ta’ qabel ma jitwieled.\n\n5 U araw, se tfeġġ kewkba ġdida, waħda li qatt ma rajtu bħalha; u din ukoll se tingħata lilkom bħala sinjal.\n\n6 U araw dan mhux kollox, se jkun hemm bosta sinjali u għeġubijiet fis‑sema.\n\n7 U se jiġri li intom se tibqgħu miblugħa u mistagħġba, hekk li tispiċċaw taqgħu mal‑art.\n\n8 U se jiġri li kull min jemmen fl‑Iben ta’ Alla, dan se jkollu l‑ħajja ta’ dejjem.\n\n9 U araw, dan hu li ordnali l‑Mulej, permezz tal‑anġlu tiegħu, li jien niġi u ngħidilkom din il‑ħaġa; iva, huwa ordnali li jiena nħabbrilkom dawn il‑ħwejjeġ; iva, huwa qalli: ħabbar lil dan il‑poplu, indem u ħejji triq il‑Mulej.\n\n10 U issa, għax jiena Lamanita, u għidtilkom dak li ordnali l‑Mulej, u għax dan kien kliem iebes kontrikom, intom qed teħduha kontrija u qed tippruvaw teqirduni, u keċċejtuni minn fostkom.\n\n11 U jeħtieġ tisimgħu kliemi; għax, għal dan il‑għan jiena tlajt fuq is‑swar ta’ din il‑belt, biex intom tkunu tistgħu tisimgħu u ssiru tafu bil‑ħaqq ta’ Alla li hemm jistenniekom minħabba ħżunitkom, kif ukoll biex tkunu tafu bil‑kundizzjonijiet tal‑indiema;\n\n12 Kif ukoll biex tkunu tafu dwar il‑miġja ta’ Ġesù Kristu, Bin Alla, il‑Missier tas‑sema u l‑art, il‑Ħallieq ta’ kollox sa mill‑bidu; u biex tkunu tafu dwar is‑sinjali tal‑miġja tiegħu, bil‑għan li intom tibdew temmnu f’ismu.\n\n13 U jekk intom temmnu f’ismu intom tindmu minn dnubietkom kollha, biex b’hekk tkunu tistgħu tiksbu maħfra tagħhom permezz tal‑merti tiegħu.\n\n14 U araw għal darb’oħra, jiena se nagħtikom sinjal ieħor, iva, sinjal tal‑mewt tiegħu.\n\n15 Għax araw, jeħtieġ li hu jmut sewwasew biex tasal is‑salvazzjoni; iva, dan hu meħtieġ minnu u hemm bżonn li huwa jmut, biex huwa jġib fis‑seħħ il‑qawmien tal‑mejtin, biex b’hekk il‑bnedmin ikunu jistgħu jittieħdu fil‑preżenza tal‑Mulej.\n\n16 Iva, araw, din il‑mewt iġġib fis‑seħħ il‑qawmien, u tifdi l‑umanità kollha mill‑ewwel mewt—mill‑mewt spiritwali; għax l‑umanità kollha, minħabba l‑waqgħa ta’ Adam spiċċat nqatgħet mill‑preżenza tal‑Mulej, u tinsab bħallikieku mejta, kemm fi ħwejjeġ temporali kif ukoll fi ħwejjeġ spiritwali.\n\n17 Iżda araw, il‑qawmien ta’ Kristu jifdi l‑umanità, iva, sewwasew lill‑bnedmin kollha, u jwassalhom lura fil‑preżenza tal‑Mulej.\n\n18 Iva, u jġib fis‑seħħ il‑kundizzjoni tal‑indiema, biex kull min jindem ma jitqaċċatx u jinxteħet fin‑nar; iżda kull min ma jindimx sejjer jitqaċċat u jinxteħet fin‑nar; u dawn se jerġgħu jesperjenzaw għal darb’oħra mewta spiritwali, iva, it‑tieni mewta, għax huma jerġgħu jinqatgħu għal darb’oħra minn dak kollu li għandu x’jaqsam mas‑sewwa.\n\n19 Għalhekk indmu, indmu, għax jekk intom konxji ta’ dan kollu u ma twettquhx se tħallu lilkom infuskom taqgħu taħt il‑kundanna, u tispiċċaw imkaxkra ’l isfel lejn din it‑tieni mewta.\n\n20 Iżda araw, kif għidtilkom dwar sinjal ieħor, is‑sinjal tal‑mewt tiegħu, araw, f’dak il‑jum li fih huwa jġarrab il‑mewt ix‑xemx tiddallam u ma tkunx trid tagħtikom dawlha; u l‑istess il‑qamar u l‑kwiekeb; U għal tlett ijiem sħaħ mhu se jkun hawn l‑ebda dawl fuq wiċċ din l‑art, sewwasew mill‑mument li huwa jġarrab il‑mewt sal‑ħin li fih jerġa’ jqum mill‑imwiet.\n\n21 Iva, fil‑mument li huwa jrodd ruħu se jkun hemm ir‑ragħad u l‑beraq għal bosta sigħat, u tibda tiċċaqlaq u titriegħed l‑art; u l‑blat li jinsab fuq wiċċ din l‑art jinqasam, kemm dak li jinsab fuq l‑art kif ukoll dak li jinsab taħtha, liema blat bħalissa tafu li hu ħaġa waħda, jew li l‑biċċa l‑kbira minnu huwa ħaġa waħda;\n\n22 Iva, huwa se jinqasam fi tnejn, u minn dak inhar se tkunu tistgħu ssibuh fil‑qsim u fix‑xquq, u fil‑biċċiet imfarrka fuq il‑wiċċ kollu tal‑art, iva, kemm fuq l‑art kif ukoll taħtha.\n\n23 U araw, se jqum maltemp kbir, u se jitniżżlu ħafna muntanji li se jsiru qishom wied, u bosta postijiet li bħalissa jissejħu widien se jsiru muntanji mill‑aktar għoljin.\n\n24 U ħafna triqat se jinqasmu biċċiet, u bosta bliet se jsiru ħerba.\n\n25 U ħafna se jkunu l‑oqbra li se jinfetħu, u huma se jroddu lura ħafna mill‑mejtin tagħhom; u se jkun hemm ħafna qaddisin li se jidhru lill‑bosta.\n\n26 U araw, dan huwa li qalli l‑anġlu; għax hu qalli li se jkun hemm ir‑ragħad u l‑beraq għal bosta sigħat.\n\n27 U qalli li waqt li jkun għadu qed iriegħed u jberraq, se jseħħ dan kollu, u dalma se tiksi wiċċ l‑art kollha għal tlett ijiem sħaħ.\n\n28 U l‑anġlu qalli li se jkunu bosta li se jaraw ħwejjeġ akbar minn dawn, u dan sabiex huma jkunu jistgħu jemmnu li dawn is‑sinjali u dawn l‑għeġubijiet se jiġu fis‑seħħ fuq wiċċ din l‑art kollha, ħalli ma jkun hemm l‑ebda raġuni għan‑nuqqas ta’ fidi fost ulied il‑bnedmin—\n\n29 U dan sabiex dawk kollha li jemmnu jkunu jistgħu jsalvaw, u dawk kollha li ma jemmnux, se jsir ħaqq minnhom skont is‑sewwa; u jekk huma jiġu kkundannati huma jkunu ġabu l‑kundanna fuqhom stess.\n\n30 U issa ftakru, ftakru, ħuti, li kull min jintilef, ikun ġab b’idejh it‑telfien tiegħu; u kull min jagħmel il‑ħażen, ikun qed jagħmlu lilu nnifsu; għax araw, intom ħielsa; huwa f’idejkom kif taġixxu; għax araw, lilkom Alla takom l‑għarfien u ħalliekom ħielsa.\n\n31 Huwa takom iċ‑ċans li tagħrfu t‑tajjeb mill‑ħażin, u takom iċ‑ċans li tagħżlu l‑ħajja jew il‑mewt; u intom tistgħu tagħmlu t‑tajjeb u tirċievu lura dak li hu tajjeb, jew tiksbu lura dak li hu tajjeb; jew inkella tistgħu tagħmlu l‑ħażin, u tirċievu lura dak li hu ħażin.\n\n", "hel 15": "[center][font_size=26]Kapitlu 15[/font_size][/center]\n\n[i]Il‑Mulej ikkastiga lin‑Nefiti għaliex ħabbhom—Il‑Lamaniti li kkonvertew huma ta’ fidi ferma u soda—Fl‑aħħar żminijiet il‑Mulej se juri l‑ħniena tiegħu mal‑Lamaniti. Madwar 6 Q.K.[/i]\n\n1 U issa, għeżież ħuti, araw, jiena nistqarr magħkom li jekk intom ma tindmux djarkom għad jispiċċaw ħerba.\n\n2 Iva, jekk intom ma tindmux, in‑nisa tagħkom se jkollhom verament għalfejn jitnikktu fil‑jum li fih se jkunu qed ireddgħu; għax intom se tippruvaw taħarbu u mhu se ssibu l‑ebda post ta’ refuġju; iva, u xi gwaj se jkunu fih dawk li huma tqal, għax se jkunu qed iġorru l‑piż u ma jistgħux jaħarbu; għalhekk, huma jispiċċaw mgħaffġin u jitħallew imutu.\n\n3 Iva, gwaj għal dan il‑poplu li jissejjaħ il‑poplu ta’ Nefi jekk huma ma jindmux, meta jaraw dawn is‑sinjali u l‑għeġubijiet kollha li se jiġu murija lilhom; għax araw, huma kienu poplu magħżul mill‑Mulej; iva, lill‑poplu ta’ Nefi huwa ħabb, u lilhom ukoll huwa kkastiga; iva, fil‑jiem ta’ ħżunithom lilhom huwa kkastiga għaliex ħabbhom.\n\n4 Iżda araw ħuti, huwa kellu mibegħda lejn il‑Lamaniti għax l‑għemejjel tagħhom kienu kontinwament ħżiena, u dan minħabba l‑ħażen tad‑drawwa ta’ missirijiethom. Iżda araw, is‑salvazzjoni waslet għandhom permezz tal‑predikazzjoni tan‑Nefiti; u għal dan il‑għan li l‑Mulej tawwal jiemhom.\n\n5 U nixtieqkom taraw li l‑biċċa l‑kbira minnhom jinsabu fit‑triq li mitlubin jimxu fiha, u huma qed iġibu ruħhom sewwa quddiem Alla, u qed jaraw li jħarsu l‑kmandamenti tiegħu u l‑liġijiet u d‑digrieti tiegħu skont il‑liġi ta’ Mosè.\n\n6 Iva, jien ngħidilkom, li l‑biċċa l‑kbira minnhom qed jagħmlu dan, u qed jagħmlu li jistgħu b’diliġenza kontinwa biex forsi jkunu jistgħu jwasslu lill‑bqija ta’ ħuthom għall‑għarfien tal‑verità; għalhekk ħafna huma li qed jiżdiedu magħhom ta’ kuljum.\n\n7 U araw, intom dan tafuh, għax dan rajtuh b’għajnejkom, li dawk kollha fosthom li jitwasslu għall‑għarfien tal‑verità, u li jkunu jafu dwar id‑drawwiet ħżiena u mistkerrha ta’ missirijiethom, u li qed jiġu mmexxija biex jemmnu l‑iskrittura mqaddsa, sewwasew il‑profeziji tal‑profeti qaddisa, li jinsabu miktubin, li jwassluhom għall‑fidi fil‑Mulej, u għall‑indiema, liema fidi u ndiema jwasslu għal bidla f’qalbhom—\n\n8 Għalhekk, dawk kollha li waslu għal dan, intom stess tafu li dawn huma nies fermi u sodi fil‑fidi, u f’dik il‑ħaġa li permezz tagħha huma kisbu l‑ħelsien.\n\n9 U intom tafu wkoll li huma difnu l‑armi tagħhom tal‑gwerra, u huma jibżgħu jerġgħu jaqbduhom f’idejhom ma jmorrux b’xi mod jaqgħu fid‑dnub; iva, qed taraw li huma jibżgħu li jaqgħu fid‑dnub—għax araw huma jippreferu jiġu mgħaffġa u maqtula mill‑għedewwa tagħhom, milli jaqbdu x‑xwabel tagħhom kontrihom, u dan minħabba l‑fidi tagħhom fi Kristu.\n\n10 U issa, minħabba d‑determinazzjoni tagħhom, ladarba huma jemmnu fil‑ħaġa li huma jemmnu fiha, fi kliem ieħor minħabba l‑fermezza tagħhom ladarba jiksbu d‑dawl, araw, il‑Mulej sejjer iberikhom u jtawwal jiemhom, minkejja ħżunithom—\n\n11 Iva, anke jekk ftit, ftit huma jispiċċaw jitilfu l‑fidi, il‑Mulej sejjer itawwal jiemhom, sakemm jasal iż‑żmien li dwaru tkellmu missirijietna, kif ukoll il‑profeta Żenos, u bosta profeti oħra, dwar ir‑restawrazzjoni ta’ ħutna, il‑Lamaniti, lura għall‑għarfien tal‑verità—\n\n12 Iva, jien ngħidilkom, li fl‑aħħar żminijiet il‑wegħdiet tal‑Mulej se jkunu disponibbli għal ħutna, il‑Lamaniti; u minkejja l‑bosta taħbit li huma se jiffaċċjaw, u minkejja li huma se jinġarru ’l hawn u ’l hemm fuq wiċċ l‑art, u se jinqabdu, u se jiġu mġiegħla jbatu u se jitferrxu ma’ kullimkien, mingħajr ebda post ta’ refuġju, il‑Mulej se jkollu ħniena minnhom.\n\n13 U dan se jseħħ skont il‑profezija, li tgħid li huma sejrin jitwasslu għall‑vera għarfien, li huwa l‑għarfien tal‑Feddej tagħhom, li hu l‑kbir u l‑veru ragħaj tagħhom, u se jingħaddu man‑nagħaġ tiegħu.\n\n14 Għalhekk jien ngħidilkom, se jkun aktar jaqbel għalihom milli għalikom jekk intom ma tindmux.\n\n15 Għax araw, li kieku l‑għeġubijiet il‑kbar li ġew murija lilkom ġew murija lilhom, iva, lil dawk li ftit, ftit spiċċaw tilfu l‑fidi minħabba d‑drawwiet ta’ missirijiethom, tistgħu taraw intom stess li huma qatt ma kienu se jerġgħu jispiċċaw jitilfu l‑fidi.\n\n16 Għalhekk, jgħid il‑Mulej: jiena m’iniex se neqridhom għal kollox, iżda se nordna biex fil‑jum tal‑għerf tiegħi huma jerġgħu lura għandi, jgħid il‑Mulej.\n\n17 U issa araw, jgħid il‑Mulej, dwar il‑poplu Nefita: Jekk huma mhux se jindmu, u mhux se jaraw li jagħmlu r‑rieda tiegħi, jiena se neqridhom għal kollox, jgħid il‑Mulej, minħabba n‑nuqqas ta’ fidi tagħhom, minkejja l‑bosta għeġubijiet kbar li jiena għamilt fosthom; u daqs kemm hu ħaj il‑Mulej dan kollu għad jiġi fis‑seħħ, jgħid il‑Mulej.\n\n", "hel 16": "[center][font_size=26]Kapitlu 16[/font_size][/center]\n\n[i]In‑Nefiti li jemmnu lil Samwel jiġu mgħammdin minn Nefi—La l‑vleġeġ u lanqas il‑ġebel tan‑Nefiti li ma nidmux ma jistgħu joqtlu lil Samwel—Xi wħud iwebbsu qalbhom, u oħrajn jaraw l‑anġli—Dawk li ma jemmnux jgħidu li ma jagħmilx sens li wieħed jemmen fi Kristu u fil‑miġja tiegħu f’Ġerusalemm. Madwar 6–1 Q.K.[/i]\n\n1 U issa, ġara li kienu ħafna li semgħu l‑kliem li Samwel, il‑Lamanita, qal minn fuq is‑swar tal‑belt. U dawk kollha li emmnu l‑kelma tiegħu marru jfittxu lil Nefi; u meta huma marru u sabuh huma stqarrew miegħu dnubiethom bla ma ċaħduhom, u wrew ix‑xewqa li jitgħammdu għall‑Mulej.\n\n2 Iżda dawk kollha li kien hemm li ma emmnux kliem Samwel ħaduha kontrih; u bdew iħaġġruh waqt li kien fuq is‑sur, u ħafna oħrajn sparawlu l‑vleġeġ hekk kif kien jinsab fuq is‑sur; iżda l‑Ispirtu tal‑Mulej kien miegħu, hekk li huma ma setgħux jolqtuh, la bil‑ġebel u lanqas bil‑vleġeġ tagħhom.\n\n3 Issa meta huma raw li ma setgħux jolqtuh, kien hemm ħafna oħrajn li emmnu fi kliemu, hekk li huma marru għand Nefi biex jitgħammdu.\n\n4 Għax araw, Nefi beda jgħammed, u jħabbar u jxandar lin‑nies u jħeġġiġhom biex jindmu, u beda juri sinjali u għeġubijiet, u jwettaq il‑mirakli fost il‑poplu, biex huma jkunu jafu li l‑Kristu kien se jiġi dalwaqt—\n\n5 Beda jgħidilhom dwar ħwejjeġ li kienu se jiġu fis‑seħħ dalwaqt, biex fil‑mument li dawn jiġu fis‑seħħ huma jkunu jafu u jiftakru li dawn kienu ġew żvelat lilhom minn qabel, bil‑għan li huma jemmnu; għalhekk dawk kollha li emmnu fi kliem Samwel marru għandu biex jitgħammdu, fejn huma marru hemm fi spirtu ta’ ndiema u jistqarru dnubiethom.\n\n6 Iżda l‑biċċa l‑kbira minnhom ma emmnux kliem Samwel; għalhekk meta huma raw li ma setgħux jolqtuh bil‑ġebel u l‑vleġeġ tagħhom, huma għajtu lill‑kmandanti tagħhom u qalulhom: Aqbdu lil dan ir‑raġel u orbtuh, għax araw hu għandu fih xitan; u minħabba l‑qawwa tax‑xitan li tinsab fih aħna ma nistgħux nolqtuh bil‑ġebel tagħna u bil‑vleġeġ tagħna; għalhekk aqbduh u orbtuh, u ħuduh ’il bogħod minn hawn.\n\n7 U hekk kif marru biex jaqbduh taħt idejhom, araw, huwa qabeż minn fuq is‑sur, u ħarab ’il barra minn artijiethom, iva, u baqa’ sejjer f’pajjiżu, u beda jxandar u jħabbar fost il‑poplu tiegħu.\n\n8 U araw, ħadd minn fost in‑Nefiti ma sema’ bih aktar; u dan kien dak li ġara fost il‑poplu.\n\n9 U b’hekk ġiet fi tmiemha s‑sena sitta u tmenin tas‑saltna tal‑imħallfin fuq il‑poplu ta’ Nefi.\n\n10 U b’hekk ġiet fi tmiemha wkoll is‑sena sebgħa u tmenin tas‑saltna tal‑imħallfin, fejn il‑biċċa l‑kbira tan‑nies baqgħu mimlijin kburija u ħażen, u l‑minoranza tagħhom bdew iġibu ruħhom sewwa quddiem Alla.\n\n11 U dawn kienu wkoll iċ‑ċirkustanzi fis‑sena tmienja u tmenin tas‑saltna tal‑imħallfin.\n\n12 U fis‑sena disgħa u tmenin tas‑saltna tal‑imħallfin ftit li xejn kien hemm tibdil fl‑affarijiet tal‑poplu, ħlief li n‑nies bdew jikbru aktar fil‑ħażen, u bdew jagħmlu aktar u aktar dak li jmur kontra l‑kmandamenti ta’ Alla.\n\n13 Iżda ġara li fis‑sena disgħin tas‑saltna tal‑imħallfin, in‑nies ingħataw bosta sinjali kbar, u għeġubijiet; u kliem il‑profeti beda jiġi fis‑seħħ.\n\n14 U l‑anġli dehru lin‑nies, lin‑nies għorrief, u ħabbrulhom hena mill‑aktar kbira; b’hekk f’din is‑sena l‑iskrittura bdiet tiġi fis‑seħħ.\n\n15 Madankollu, in‑nies kollha bdew iwebbsu qalbhom, ħlief għal dawk fosthom ta’ fidi akbar, kemm minn fost in‑Nefiti kif ukoll minn fost il‑Lamaniti, u huma bdew jiddependu biss fuq il‑qawwa tagħhom u fuq l‑għerf tagħhom, u jgħidu:\n\n16 Minn fost il‑bosta ħwejjeġ li ġraw jista’ jkun li huma rnexxielhom jaqtgħu xi ftit minnhom; iżda araw, aħna nafu li dawn l‑għemejjel kbar u tal‑għaġeb kollha, li dwarhom huma tkellmu, ma jistgħux jiġu fis‑seħħ.\n\n17 U huma bdew jiddibattu u jitlewmu bejniethom, u jgħidu:\n\n18 Ma jagħmilx sens li jiġi xi ħadd bħala Kristu; għax jekk jiġri dan, u huwa jkun Bin Alla, il‑Missier tas‑sema u l‑art, kif beda jingħad, għalfejn huwa ma jurix lilu nnifsu lilna kif ukoll lil dawk li se jkunu f’Ġerusalemm?\n\n19 Iva, għalfejn ma jurix lilu nnifsu f’din l‑art kif ukoll fl‑art ta’ Ġerusalemm?\n\n20 Għax araw, aħna nafu li din hija drawwa ħażina, li għaddiet għandna mingħand missirijietna, biex iwassluna ħalli nemmnu f’xi ħaġa kbira u tal‑għaġeb li għandha tiġi fis‑seħħ, mhux fostna iżda f’art li tinsab ferm ’il bogħod, art li ma nafu xejn dwarha; għalhekk huma jkunu jistgħu jħalluna fi stat ta’ injoranza, għax ma nkunux nistgħu naraw b’għajnejna li dan kollu huwa veru.\n\n21 U permezz tal‑arti qarrieqa u misterjuża tal‑malinn, huma jispiċċaw iwettqu xi misteru kbir li aħna ma nkunux nistgħu nifhmuh, li jwassalna biex nibqgħu qaddejja ta’ kliemhom, kif ukoll qaddejja tagħhom, għax aħna niddependu minnhom biex jgħallmuna l‑kelma; u b’hekk huma jkunu jistgħu jħalluna fi stat ta’ injoranza, jekk aħna noffru ruħna lilhom, għall‑jiem kollha ta’ ħajjitna.\n\n22 U f’qalbhom in‑nies immaġinaw ħafna affarijiet oħra fiergħa u bla sens, u huma kienu mħawdin bil‑kbir, għax Satana beda jħeġġiġhom kontinwament biex jagħmlu l‑ħażen; iva, huwa beda jdur ixerred ix‑xnigħat u t‑tilwim fuq wiċċ l‑art kollha, biex ikun jista’ jwebbes qlub in‑nies kontra dak li hu tajjeb u kontra dak li għandu jiġi.\n\n23 U minkejja li dehru bosta sinjali u għeġubijiet fost il‑poplu tal‑Mulej, u minkejja li kienu ħafna l‑mirakli li għamlu fosthom, Satana spiċċa ħakem bil‑kbir qlub in‑nies fuq wiċċ l‑art kollha.\n\n24 U b’hekk ġiet fi tmiemha s‑sena disgħin tas‑saltna tal‑imħallfin fuq il‑poplu ta’ Nefi.\n\n25 U b’hekk ġie fi tmiemu l‑ktieb ta’ Ħelaman, skont ir‑rakkont ta’ Ħelaman u wliedu.\n\n", "3-ne 1": "[center][font_size=26]It‑Tielet Nefi[/font_size][/center]\n\n[center][font_size=26]It‑Ktieb ta’ Nefi Bin Nefi, Li Kien Bin Ħelaman[/font_size][/center]\n\nU Ħelaman kien bin Ħelaman, li kien bin Alma, li kien bin Alma, li kien ġej min‑nisel ta’ Nefi li kien bin Leħi, li kien telaq minn Ġerusalemm fl‑ewwel sena tas‑saltna ta’ Sedekija, is‑sultan ta’ Ġuda.\n\n[center][font_size=26]Kapitlu 1[/font_size][/center]\n\n[i]Nefi, bin Ħelaman, jitlaq ’il barra mill‑pajjiż, u ibnu Nefi jżomm għandu l‑annali—Minkejja li s‑sinjali u l‑għeġubijiet ma jieqfux, il‑ħżiena jippjanaw biex joqtlu lit‑twajbin—Jasal il‑lejl li fih jitwieled Kristu—Jingħata s‑sinjal, u tfeġġ kewkba ġdida—Jikber il‑gideb u l‑qerq, u l‑ħallelin Gadjantuni joqtlu ħafna nies. Madwar W.K. 1–4.[/i]\n\n1 Issa ġara li s‑sena wieħed u disgħin ġiet fi tmiemha u dan kien sitt mitt sena minn meta Leħi ħalla Ġerusalemm; u kien fis‑sena li fiha Lakonew kien il‑prim imħallef u l‑gvernatur tal‑pajjiż.\n\n2 U Nefi, bin Ħelaman, kien telaq mill‑art ta’ Żaraħemla, u għadda f’idejn ibnu Nefi, li kien ibnu l‑kbir, il‑pjanċi tal‑bronż, u l‑annali kollha li kienu baqgħu jinżammu, kif ukoll dak kollu li baqa’ jinżamm b’mod sagru, sa minn meta Leħi telaq ’il barra minn Ġerusalemm.\n\n3 Imbagħad huwa telaq ’il barra mill‑pajjiż, u fejn mar ħadd ma jaf; u ibnu Nefi beda jżomm l‑annali għandu minfloku, iva, l‑istorja ta’ dan il‑poplu.\n\n4 U ġara li fil‑bidu tas‑sena tnejn u disgħin, araw, il‑profeziji tal‑profeti aktar ma jmur aktar bdew jiġu fis‑seħħ; għax bdew jingħataw sinjali akbar u jitwettqu mirakli akbar fost il‑poplu.\n\n5 Iżda kien hemm xi wħud li bdew jgħidu li ż‑żmien li fih kellu jiġi fis‑seħħ dak li kien qal Samwel il‑Lamanita kien ġie u għadda.\n\n6 U huma bdew jifirħu u jgħidu lil ħuthom: Araw iż‑żmien ġie u għadda, u kliem Samwel ma ġiex fis‑seħħ; għalhekk, l‑hena tagħkom u l‑fidi tagħkom minħabba din il‑ħaġa kienu kollha ta’ xejn.\n\n7 U ġara li huma qajmu rewwixta kbira mal‑pajjiż kollu; u n‑nies li emmnu bdew isewdu qalbhom ħafna, ma jmurx dak li ntqal ma jiġix fis‑seħħ.\n\n8 Iżda araw, huma baqgħu jishru bla heda matul dak il‑jum u dak il‑lejl u dak il‑jum, li flimkien kienu dehru bħallikieku jum wieħed mingħajr ebda lejl, biex huma jkunu jafu li l‑fidi tagħhom ma kenitx għalxejn.\n\n9 Issa ġara li dawk li ma kinux jemmnu għażlu ġurnata biex fiha dawk kollha li kienu jemmnu f’dawk id‑drawwiet kellhom jingħataw il‑mewt jekk is‑sinjal li kien ħabbrilhom il‑profeta Samwel ma kienx se joħroġ fid‑deher.\n\n10 Issa ġara li meta Nefi, bin Nefi, ra dan il‑ħażen kollu fost il‑poplu tiegħu, huwa sewwed qalbu bil‑kbir.\n\n11 U ġara li huwa ħareġ barra u niżel għarkupptejh mal‑art, u talab bil‑ħniena lil Alla tiegħu f’isem il‑poplu tiegħu, iva, f’isem dawk li kienu għoddhom se jinqerdu minħabba l‑fidi tagħhom fit‑twemmin ta’ missirijiethom.\n\n12 U ġara li huwa għadda l‑jum kollu jitlob bil‑ħniena lill‑Mulej; u araw, huwa sama’ leħen il‑Mulej jgħidlu:\n\n13 Erfa’ rasek u agħmel il‑qalb; għax ara, is‑siegħa waslet, u l‑lejla stess se jingħata sinjal, u għada jiena se niġi fid‑dinja, biex nuri lid‑dinja li jiena se nġib fis‑seħħ dak kollu li jien ordnajt li għandu jingħad minn fomm il‑profeti qaddisa tiegħi.\n\n14 Ara, jiena se niġi fost niesi, biex inġib fis‑seħħ dak kollu li jiena żvelajt lill‑ulied il‑bnedmin sa mill‑ħolqien tad‑dinja, u biex nagħmel ir‑rieda, kemm tal‑Missier kif ukoll tal‑Iben—tal‑Missier minħabba fija, u tal‑Iben minħabba ġismi. U ara, is‑siegħa waslet, u dan il‑lejl se jingħata s‑sinjal.\n\n15 U ġara li l‑kliem li ntqal lil Nefi ġie fis‑seħħ, sewwasew kif intqal lilu; għax araw, ma’ nżul ix‑xemx baqa’ ma dalamx; u n‑nies bdew jistagħġbu bil‑kbir għax meta wasal il‑lejl baqa’ ma dalamx.\n\n16 U kien hemm ħafna, li ma kinux emmnu kliem il‑profeti, li waqgħu mal‑art bħallikieku mejtin, għax huma kienu jafu li l‑pjan kbir ta’ qerda li huma kienu fasslu għal dawk li emmnu fi kliem il‑profeti kien ġie fix‑xejn; għax is‑sinjal li ngħata diġà kien ħareġ fid‑deher.\n\n17 U huma bdew isiru konxji li bin Alla kien sejjer juri lilu nnifsu dalwaqt; iva, f’kelma waħda, in‑nies kollha fuq il‑wiċċ kollu tal‑art, mill‑punent sal‑lvant, kemm fl‑art tat‑tramuntana kif ukoll fl‑art tan‑nofsinhar, stagħġbu bil‑kbir tant li waqgħu mal‑art.\n\n18 Għax huma kienu jafu li l‑profeti kienu ilhom bosta snin jixhdu dwar dawn il‑ħwejjeġ, u s‑sinjal li ngħata diġa kien ħareġ fid‑deher; u huma bdew jibżgħu minħabba ħżunithom u n‑nuqqas ta’ fidi tagħhom.\n\n19 U ġara li tul dak il‑lejl kollu baqa’ ma dalamx, iżda d‑dawl beda jiddi daqs id‑dawl ta’ nofsinhar. U ġara li filgħodu reġgħet telgħet ix‑xemx, kif dejjem għamlet qabel; u huma kienu jafu li kien wasal il‑jum li fih jitwieled il‑Mulej, minħabba s‑sinjal li ngħata.\n\n20 U kollox seħħ, iva, sal‑iċken dettall, skont kliem il‑profeti.\n\n21 U ġara wkoll li dehret kewkba ġdida, skont kif kien imbassar.\n\n22 U ġara li minn dak iż‑żmien ’il quddiem beda jiġi mxandar bosta gideb fost il‑poplu, minn Satana, biex iwebbes qalbhom, bil‑għan li huma ma jemmnux f’dawk is‑sinjali u l‑għeġubijiet li huma raw; iżda minkejja dan il‑gideb u l‑qerq kollu l‑biċċa l‑kbira tan‑nies emmnu, u kkonvertew għall‑Mulej.\n\n23 U ġara li Nefi mar fost il‑poplu, u l‑istess għamlu ħafna oħrajn, jgħammdu għall‑Indiema, liema ndiema wasslet għal maħfra kbira tad‑dnubiet. U b’hekk in‑nies reġa’ għal darb’oħra beda jkollhom il‑paċi fil‑pajjiż.\n\n24 U ma nqala’ l‑ebda tilwim, għajr għal xi ftit li bdew ixandru u jippruvaw juru permezz tal‑iskrittura li ma kienx għad hemm il‑ħtieġa li huma josservaw il‑liġi ta’ Mosè. Issa f’din il‑ħaġa huma kienu żbaljati, għax ma fehmux l‑iskrittura.\n\n25 Iżda ġara li huma ma damux wisq ma kkonvertew, u spiċċaw ikkonvinċew ruħhom li kienu żbaljati, għax ġie żvelat lilhom li l‑liġi kienet għadha ma ġietx fis‑seħħ, u kien jeħtieġ li tiġi fis‑seħħ sal‑iċken dettall; iva, huma ġew mgħarrfin li jeħtieġ li tiġi fis‑seħħ; iva, li anqas l‑iċken ittra jew tikka ma tgħaddi sa ma jkun seħħ kollox; għalhekk f’din l‑istess sena huma bdew jagħrfu l‑iżball tagħhom u stqarrew in‑nuqqasijiet tagħhom.\n\n26 U b’hekk ġiet fi tmiemha s‑sena tnejn u disgħin, liema sena ġabet magħha l‑bxara t‑tajba lill‑poplu minħabba li s‑sinjali kienu ġew fis‑seħħ, skont il‑kliem tal‑profezija tal‑profeti qaddisa kollha.\n\n27 U ġara li s‑sena tlieta u disgħin intemmet ukoll fil‑paċi, għajr għall‑ħallelin Gadjantuni, li kienu jgħammru fuq il‑muntanji, li spiċċaw infestaw il‑pajjiż; għax il‑fortizzi tagħhom u l‑moħbiet tagħhom tant kienu protetti b’mod tajjeb li n‑nies ma setgħux jegħlbuhom; għalhekk huma qatlu lil bosta, u għamlu massakru sħiħ fost il‑poplu.\n\n28 U ġara li fis‑sena erbgħa u disgħin huma bdew joktru bil‑kbir, għax kien hemm bosta dissidenti minn fost in‑Nefiti li spiċċaw ħarbu u ngħaqdu magħhom, u dan wassal lil dawk in‑Nefiti li baqgħu fil‑pajjiż biex jitnikktu bil‑kbir.\n\n29 U dan wassal biex il‑Lamaniti wkoll jitnikktu bil‑kbir; għax araw, huma kellhom bosta wlied li ma kinux aktar tfal u bdew jikbru fis‑snin, u kienu saru indipendenti, u li kienu ġew imħajrin minn xi wħud li kienu Żoramiti, permezz tal‑gideb tagħhom u l‑kliem ħelu tagħhom, biex jingħaqdu ma’ dawk il‑ħallelin Gadjantuni.\n\n30 U l‑Lamaniti wkoll bdew jgħaddu minn tbatija, u bdew jonqsu fil‑fidi u fit‑tjieba tagħhom, minħabba l‑ħażen tal‑ġenerazzjoni li tielgħa.\n\n", "3-ne 2": "[center][font_size=26]Kapitlu 2[/font_size][/center]\n\n[i]Il‑ħażen u l‑għemejjel mistkerrha jikbru fost il‑poplu—In‑Nefiti u l‑Lamaniti jingħaqdu flimkien biex jiddefendu lilhom infushom kontra l‑ħallelin Gadjantuni—Il‑Lamaniti li kkonvertew isiru bojod u jibdew jissejħu Nefiti. Madwar W.K. 5–16.[/i]\n\n1 U ġara li b’hekk għaddiet ukoll is‑sena ħamsa u disgħin, u n‑nies bdew jinsew dawk is‑sinjali u l‑għeġubijiet li kienu semgħu, u aktar ma jmorru aktar bdew iħossuhom anqas mistagħġba b’xi sinjali jew għeġubijiet mis‑smewwiet, hekk li huma bdew iwebbsu qalbhom, u jdallmu moħħhom, u ma baqgħux jemmnu aktar f’dak li kienu semgħu u raw—\n\n2 U f’qalbhom bdew jimmaġinaw ħwejjeġ fiergħa, li dak li ġara kien xogħol il‑bnedmin, u permezz tal‑qawwa tax‑xitan, biex jingannaw u jqarrqu bi qlub in‑nies; u b’dal‑mod Satana reġa’ ħakem qlub in‑nies, hekk li huwa spiċċa biex għamihom u wassalhom biex jemmnu li d‑duttrina ta’ Kristu kienet xi ħaġa bla sens u fiergħa.\n\n3 U ġara li n‑nies aktar ma jmorru aktar bdew jikbru fil‑ħażen u l‑għemejjel mistkerrha; u ma kinux jemmu li għandhom jingħataw aktar sinjali jew għeġubijiet; u Satana beda jdur ’l hemm u ’l hawn, iqarraq bi qlub in‑nies, iħeġġiġhom u jwassalhom biex iwettqu ħażen kbir fil‑pajjiż.\n\n4 U b’hekk ġiet fi tmiemha s‑sena sitta u disgħin; kif ukoll is‑sena sebgħa u disgħin; kif ukoll is‑sena tmienja u disgħin; kif ukoll is‑sena disgħa u disgħin;\n\n5 U kienu għaddew ukoll mitt sena minn żmien Mosija, li kien sultan fuq il‑poplu Nefita.\n\n6 U għaddew sitt mija u disa’ snin minn meta Leħi ħalla Ġerusalemm.\n\n7 U kienu għaddew disa’ snin minn meta ngħata s‑sinjal, li tkellmu dwaru l‑profeti, li Kristu għandu jiġi fid‑dinja.\n\n8 Issa minn dan il‑perjodu n‑Nefiti bdew jikkalkulaw iż‑żmien tagħhom minn meta ngħata s‑sinjal, jew aħjar mill‑miġja ta’ Kristu; għalhekk, kienu għaddew disa’ snin.\n\n9 U Nefi, li kien missier Nefi, li kellu f’idu l‑annali, ma reġax lura lejn l‑art ta’ Żaraħemla, u baqa’ ma deherx aktar, fl‑ebda naħa tal‑pajjiż.\n\n10 U ġara li n‑nies baqgħu għaddejjin fi ħżunithom, minkejja daqstant predikazzjoni u profeziji li huma rċevew; u b’hekk ġiet fi tmiemha wkoll is‑sena għaxra; u s‑sena ħdax ġiet fi tmiemha wkoll fi stat ta’ ħażen.\n\n11 U ġara li fis‑sena tlettax qamu bosta gwerer u qam bosta tilwim madwar il‑pajjiż kollu; għax il‑ħallelin Gadjantuni tant kienu saru numerużi, u tant kienu qatlu nies, u għamlu ħerba sħiħa minn daqstant bliet, u wasslu għal daqstant imwiet u massakri madwar il‑pajjiż kollu, li kien hemm bżonn illi n‑nies kollha, kemm in‑Nefiti kif ukoll il‑Lamaniti, jaqbdu l‑armi f’idejhom kontrihom.\n\n12 Għalhekk, il‑Lamaniti kollha li kienu kkonvertew għall‑Mulej ingħaqdu ma’ ħuthom, in‑Nefiti, u kellhom bilfors, biex jiddefendu ħajjithom u lin‑nisa u lit‑tfal tagħhom, jaqbdu l‑armi f’idejhom kontra dawk il‑ħallelin Gadjantuni, iva, kif ukoll biex jiddefendu drittijiethom, u l‑privileġġi tal‑knisja u tal‑qima tagħhom, u l‑ħelsien tagħhom u l‑libertà tagħhom.\n\n13 U ġara li qabel ma ġiet fi tmiemha din is‑sena tlettax in‑Nefiti bdew iħossuhom mhedda li kienu se jispiċċaw jinqerdu għal kollox minħabba din il‑gwerra, li kienet saret mill‑aktar qalila.\n\n14 U ġara li dawk il‑Lamaniti li kienu ngħaqdu man‑Nefiti bdew jitqiesu bħala Nefiti;\n\n15 U tneħħiet minn fuqhom is‑saħta, u l‑ġilda tagħhom saret bajda bħal tan‑Nefiti;\n\n16 U l‑ġuvintur u t‑tfajliet tagħhom saru mill‑aktar sbieħ, u huma bdew jitqiesu bħala Nefiti, u bdew jissejħu Nefiti. U b’hekk ġiet fi tmiemha s‑sena tlettax.\n\n17 U ġara li fil‑bidu tas‑sena erbatax, issoktat il‑gwerra bejn il‑ħallelin u n‑nies ta’ Nefi u din saret waħda mill‑aktar qalila; madankollu, in‑nies ta’ Nefi kisbu vantaġġ fuq il‑ħallelin, hekk li huma spiċċaw biex keċċewhom ’il barra minn artijiethom u ġegħluhom jirtiraw lejn il‑muntanji u l‑moħbiet tagħhom.\n\n18 U b’hekk ġiet fi tmiemha s‑sena erbatax. U fis‑sena ħmistax huma ġew biex jaħbtu għan‑nies ta’ Nefi; u minħabba l‑ħażen tan‑nies ta’ Nefi, u l‑bosta tilwim u diżgwid li kien hemm bejniethom, il‑ħallelin Gadjantuni spiċċaw kisbu vantaġġ kbir fuqhom.\n\n19 U b’hekk ġiet fi tmiemha s‑sena ħmistax, u b’hekk in‑nies bdew jesperjenzaw tbatija mill‑aktar kbira; u x‑xabla tal‑qerda spiċċat imdendla fuqhom, hekk li kienu għoddhom se jintlaqtu minnha, u dan kien kollu minħabba ħżunithom.\n\n", "3-ne 3": "[center][font_size=26]Kapitlu 3[/font_size][/center]\n\n[i]Giddjani, il‑mexxej Gadjantun, jordna lil Lakonew u lin‑Nefiti sabiex iċedu u jċedu wkoll artijiethom—Lakonew jaħtar lil Gidgiddoni bħala l‑kap kmandant tal‑armati—In‑Nefiti jinġabru f’Żaraħemla u f’Kotran biex jiddefendu lilhom infushom. Madwar W.K. 16–18.[/i]\n\n1 U issa ġara li fis‑sena sittax mill‑miġja ta’ Kristu ’l hawn, Lakonew, il‑gvernatur tal‑pajjiż, irċieva ittra mingħand il‑mexxej u l‑gvernatur ta’ din it‑tajfa ta’ ħallelin; u dan kien il‑kliem li huwa kiteb, fejn qal:\n\n2 Eċċellenza Lakonew, inti li int il‑kap gvernatur tal‑pajjiż, ara, jien qed niktiblek din l‑ittra, biex inwassallek kliem ta’ tifħir minħabb l‑fermezza tiegħek u tal‑poplu tiegħek, biex taffermaw dak li intom tqisuh bħala d‑dritt u l‑libertà tagħkom; iva, intom bqajtu sodi, bħallikieku kontu qed tiġi sostnuti minn Alla, biex tiddefendu l‑libertà u l‑propjetà tagħkom, kif ukoll lill‑pajjiżkom, jew aħjar lil dak li tqisuh bħala pajjiżkom.\n\n3 U jiena nħoss li tkun ħasra, eċċellenza Lakonew, jekk intom tkunu daqstant boloh u fiergħa li taħsbu li tistgħu teħduha ma’ daqstant nies qalbiena li jinsabu taħt il‑kmand tiegħi, liema nies bħalissa jinsabu lesti għall‑ġlied, u qed jistennew b’ħerqa kbira li ngħidilhom—Morru aħbtu għan‑Nefiti u eqirduhom.\n\n4 U jiena, li naf kemm hu invinċibbli l‑ispirtu tagħhom, għax lilhom jien ippruvajt fil‑kamp tal‑battalja, u li naf bil‑mibegħda li għandhom għal dejjem lejkom minħabba l‑mod ħażin ħafna kif trattajtuhom, għalhekk jekk jiġu biex jaħbtu għalikom huma jispiċċaw jeqirdukom għal kollox.\n\n5 Għalhekk jiena ktibt din l‑ittra, u ssiġillajtha b’idi stess, għax verament nixtiqilkom il‑ġid, minħabba l‑fermezza tagħkom f’dak li temmnu li huwa ġust, u minħabba l‑ispirtu nobbli tagħkom fil‑kamp tal‑battalja.\n\n6 Għalhekk qed niktiblek, biex nurik bix‑xewqa li għandi li intom tgħaddu blietkom, artijietkom, u ġidkom f’idejn in‑nies tiegħi minflok ma huma jiġu u jżurukom permezz tax‑xabla u tispiċċaw tinqerdu.\n\n7 Jew fi kliem ieħor, qed nitlobkom iċċedu lilkom infuskom f’idejna, u tingħaqdu magħna u ssiru familjari mal‑għemejjel sigrieti tagħna, u ssiru ħutna ħalli tkunu tistgħu ssiru bħalna—mhux ilsiera tagħna, iżda ħutna u sħab magħna f’kulma għandna.\n\n8 U ara, naħliflek, li jekk tagħmlu dan, permezz ta’ ġurament, intom ma tinqerdux; iżda jekk ma tagħmlux dan, naħliflek permezz ta’ ġurament li x‑xahar id‑dieħel jiena nordna l‑armati tiegħi biex jaħbtu għalikom, u huma la se jibqgħu lura u lanqas mhuma se jħennu għalikom, iżda jispiċċaw joqtlukom, u jħallu x‑xabla tinżel fuqkom sakemm ma jibqa’ ħadd aktar minnkom.\n\n9 U ara, jiena Giddjani; u jien il‑gvernatur ta’ din l‑għaqda sigrieta ta’ Gadjantun; liema għaqda u l‑għemejjel tagħha naf li huma tajbin; u ilhom minn żmien il‑qedem u issa dawn għaddew f’idejna.\n\n10 U jien lilek, Lakonew, qed niktiblek din l‑ittra u nittama li intom tgħaddu f’idejna, mingħajr ebda tixrid ta’ demm, artijietkom u ġidkom, biex dawn in‑nies tiegħi jkunu jistgħu jieħu lura f’idejhom id‑drittijiet u l‑gvern tagħhom, liema nies ma baqgħux aktar parti minnkom minħabba ħżunitkom meta ħadtulhom id‑drittijiet tagħhom li jiggvernaw, u jekk ma tagħmlux dan, se nara li intom tħallsu għall‑ħsara li saritilhom. Jiena Giddjani.\n\n11 U issa ġara li meta Lakonew irċieva din l‑ittra huwa stagħġeb bil‑kbir, minħabba l‑mod skjett li bih Giddjani talab li huma jingħataw l‑art tan‑Nefiti, kif ukoll bil‑mod li huwa hedded lin‑nies li sejrin iħallsu għall‑ħsara li saritilhom minkejja li ma saritilhom l‑ebda ħsara, iżda pjuttost kienu huma li għamlu l‑ħsara lilhom infushom billi nqatgħu minn ma’ ħuthom u ngħaqdu ma’ dawk il‑ħallelin ħżiena u mistkerrha.\n\n12 Issa araw, dan Lakonew, il‑gvernatur, kien bniedem ġust, u ma kienx se jiġi ntimidat mit‑talbiet u t‑theddid ta’ xi wieħed ħalliel; għalhekk huwa ma tax każ tal‑ittra ta’ Giddjani, il‑gvernatur tal‑ħallelin, iżda huwa ordna lin‑nies tiegħu sabiex jitolbu lill‑Mulej ħalli jqawwihom għal meta l‑ħallelin jiġu biex jaħbtu għalihom.\n\n13 Iva, huwa ħareġ proklama fejn talab lin‑nies kollha biex jiġbru flimkien f’post wieħed lin‑nisa tagħhom u lil uliedhom, kif ukoll il‑merħliet u l‑baqar tagħhom, u ġidhom kollu, kollox minbarra arthom.\n\n14 U huwa ordna biex jinbnew madwarhom fortifikazzjonijiet, u li dawn għandhom ikunu ta’ saħħa mill‑aktar kbira. U huwa ordna biex l‑armati, kemm tan‑Nefiti kif ukoll tal‑Lamaniti, jew dawk kollha li kienu jingħaddu man‑Nefiti, jitpoġġew mal‑madwar biex jgħassuhom, u jipproteġuhom mill‑ħallelin lejl u nhar.\n\n15 Iva, huwa qalilhom: Daqs kemm hu ħaj il‑Mulej, jekk intom ma tindmux mill‑ħażen kollu tagħkom, u ssejħu lill‑Mulej, intom bl‑ebda mod ma teħilsuha minn idejn dawk il‑ħallelin Gadjantuni.\n\n16 U l‑kliem u l‑profeziji ta’ Lakonew tant kienu meqjusa u tal‑għaġeb li wasslu lin‑nies kollha biex jimtlew bil‑biża’; u huma għamlu skont dak li qalilhom Lakonew, bil‑qawwa kollha tagħhom.\n\n17 U ġara li Lakonew ħatar kap kmandanti fuq l‑armati tan‑Nefiti, biex lilhom huma jmexxu meta l‑ħallelin jinżlu mix‑xagħri u jaħbtu għalihom.\n\n18 Issa ġara li ġie maħtur l‑ogħla wieħed fost il‑kap kmandanti kollha, li kien il‑kmandant il‑kbir tal‑armati kollha tan‑Nefiti, u ismu kien Gidgiddoni.\n\n19 Issa kienet id‑drawwa fost kull Nefita li huma jaħtru bħala kap kmandanti, (għajr għal meta huma kienu fi żmien ta’ ħażen) lil xi ħadd li kellu l‑ispirtu tar‑rivelazzjoni kif ukoll tal‑profezija; għalhekk, dan Gidgiddoni kien profeta kbir fosthom, kif kien ukoll il‑prim imħallef.\n\n20 Issa n‑nies qalu lil Gidgiddoni: Itlob lill‑Mulej, biex iħallina mmorru fuq il‑muntanji u ġewwa x‑xagħri, ħalli naħbtu għall‑ħallelin u neqirduhom f’artijiethom stess.\n\n21 Iżda Gidgiddoni qalilhom: Il‑Mulej ma jridx dan; għax jekk aħna mmorru biex naħbtu għalihom il‑Mulej jispiċċa jagħtina f’idejhom; għalhekk jeħtieġ li nħejju lilna nfusna fil‑qalba ta’ artijietna, u jeħtieġ li niġbru flimkien l‑armati kollha tagħna, u ma mmorrux naħbtu għalihom, iżda għandna nibqgħu nistennew sakemm ikunu huma li jiġu jaħbtu għalina; għalhekk daqs kemm hu ħaj il‑Mulej, jekk aħna nagħmlu dan huwa jagħtihom f’idejna.\n\n22 U ġara li fis‑sena sbatax, fl‑aħħar jiem tas‑sena, Lakonew ħareġ proklama madwar il‑pajjiż kollha, u huma ħadu ż‑żwiemel tagħhom, u l‑karrijiet tagħhom, u l‑baqar tagħhom, u l‑merħliet tagħhom, u l‑bhejjem tagħhom, u l‑qamħ tagħhom, u kulma kellhom, u telqu għal għonq it‑triq bl‑eluf u bl‑għexieren ta’ eluf tagħhom, sakemm waslu lkoll fil‑post li kien ġie magħżul sabiex fih jinġabru lkoll flimkien, biex jiddefendu lilhom infushom kontra l‑għedewwa tagħhom.\n\n23 U l‑art li ntgħażlet kienet l‑art ta’ Żaraħemla, u l‑art li kienet tinsab bejn l‑art ta’ Żaraħemla u l‑art ta’ Kotran, iva, fil‑fruntiera li kien hemm bejn l‑art ta’ Kotran u l‑art ta’ Ħerba.\n\n24 U kienu eluf kbar in‑nies li kienu jissejħu Nefiti, li nġabru flimkien f’dina l‑art. Issa Lakonew ordna biex huma jinġabru flimkien fl‑art tan‑nofsinhar, minħabba s‑saħta kbira li kien hemm fuq l‑art tat‑tramuntana.\n\n25 U huma ffortifikaw irwieħhom kontra l‑għedewwa tagħhom; u bdew jgħammru lkoll f’art waħda, fi grupp wieħed, u huma nħakmu lkoll minn biża’ minħabba dak li kien qalilhom Lakonew, tant li huma nidmu minn dnubiethom kollha; u bdew joffru talbhom lill‑Mulej Alla tagħhom, biex lilhom huma jeħles meta l‑għedewwa tagħhom jinżlu biex jiġġieldu kontrihom.\n\n26 U huma kienu mnikktin bil‑kbir minħabba l‑għedewwa tagħhom. U Gidgiddoni ordnalhom jagħmlu armi tal‑gwerra ta’ kull għamla, u li kellhom jarmaw irwieħhom sewwa permezz tal‑korazzi, u tat‑tarki, kemm dawk kbar kif ukoll żgħar, skont l‑istruzzjonijiet tiegħu.\n\n", "3-ne 4": "[center][font_size=26]Kapitlu 4[/font_size][/center]\n\n[i]L‑armati Nefiti jegħlbu lill‑ħallelin Gadjantuni—Giddjani jinqatel, u s‑suċċessur tiegħu, Żemnarija, jiġi mdendel—In‑Nefiti jfaħħru lill‑Mulej għar‑rebħiet tagħhom. Madwar W.K. 19–22.[/i]\n\n1 U ġara li fl‑aħħar jiem tas‑sena tmintax dawk l‑armati ta’ ħallelin lestew ruħhom għall‑battalja, u bdew neżlin minn ġol‑għoljiet, u minn ġo l‑muntanji, u mix‑xagħri, u mill‑fortifikazzjonijiet tagħhom, u mill‑moħbiet tagħhom, u huma niżlu ħabta u sabta u bdew jieħdu l‑artijiet f’idejhom, kemm dawk li kienu fl‑art tan‑nofsinhar kif ukoll dawk li kienu fl‑art tat‑tramuntana, u bdew jieħdu f’idejhom l‑artijiet kollha li abbandunaw in‑Nefiti, u l‑ibliet li kienu spiċċaw bla nies.\n\n2 Iżda araw, f’dawk l‑artijiet li kienu abbandunaw in‑Nefiti, la kien hemm fihom bhejjem selvaġġi u lanqas annimali li n‑Nefiti setgħu jikkaċċjaw għajr għal fejn kien hemm ix‑xagħri.\n\n3 U minħabba n‑nuqqas ta’ ikel, il‑ħallelin setgħu jgħixu biss fejn kien hemm ix‑xagħri; għax in‑Nefiti ma kienu ħallew xejn f’artijiethom, u kienu ġabru l‑merħliet u l‑baqar tagħhom kollha u ġidhom kollu, u bdew jgħammru lkoll fi grupp wieħed.\n\n4 Għalhekk, il‑ħallelin ma kellhom l‑ebda mod ieħor kif setgħu jisirqu u jiksbu l‑ikel, ħlief jekk huma jitilgħu biex jiġġieldu kontra n‑Nefiti; u n‑Nefiti kienu jinsabu lkoll fi grupp wieħed, u l‑għadd tagħhom kien wieħed kbir ħafna, u huma kienu ħażnu għalihom infushom għadd ta’ provvisti, kif ukoll żwiemel u bhejjem, u merħliet ta’ kull għamla, ħalli jkunu jistgħu jkomplu jsostnu lilhom infushom għal perjodu ta’ seba’ snin, f’liema perjodu huma kienu qed jittamaw li setgħu jeqirdu lill‑ħallelin minn wiċċ l‑art; u b’hekk ġiet fi tmiemha s‑sena tmintax.\n\n5 U ġara li fis‑sena dsatax Giddjani sab li kien hemm bżonn li huwa jmur għall‑battalja kontra n‑Nefiti, għax ma kienx hemm mod ieħor kif huma setgħu jkomplu jsostnu lilhom infushom bla ma jissakkeġġjaw, jisirqu u joqtlu.\n\n6 U huma m’azzardawx jinfirxu ma’ wiċċ l‑art biex ikunu jistgħu jkabbru l‑qamħ, ma jmorrux jaħbtu għalihom in‑Nefiti u joqtluhom; għalhekk Giddjani ordna lill‑armati tiegħu biex matul din is‑sena huma għandhom imorru jiġġieldu kontra n‑Nefiti.\n\n7 U ġara li huma telgħu għall‑ġlied; u dan seħħ fis‑sitt xahar; u araw, kemm kien kbir u tal‑biża’ l‑jum li fih huma telgħu għall‑ġlied; u huma libsu kif jilbsu l‑ħallelin; u ma’ qaddhom kellhom il‑ġild tal‑ħaruf, u bid‑demm huma kienu miżbugħin, u rashom kienet mqaxxra, u kienu lebsin elmu; u kemm kienet kbira u tal‑biża’ d‑dehra tal‑armati ta’ Giddjani, minħabba li l‑korazzi li kienu lebsin u d‑demm li bih kienu miżbugħin.\n\n8 U ġara li l‑armati tan‑Nefiti, meta raw id‑dehra tal‑armata ta’ Giddjani, inxteħtu mal‑art, u għollew ħarsithom lejn il‑Mulej Alla tagħhom, biex huwa jħenn għalihom u jeħlishom mill‑għedewwa tagħhom.\n\n9 U ġara li meta l‑armati ta’ Giddjani raw dan huma bdew jgħajtu bil‑ferħ b’leħen għoli, għaliex ħasbu li n‑Nefiti kienu waqgħu mal‑art bil‑biża’ minħabba t‑terrur tal‑armati tagħhom.\n\n10 Iżda huma f’din il‑ħaġa ħarġu ddiżappuntati, għax in‑Nefiti mhux minnhom kellhom biża’; iżda huma kellhom biża’ minn Alla tagħhom u talbuh sabiex jipproteġihom; għalhekk, meta l‑armati ta’ Giddjani taw is‑salt għal fuqhom huma kienu lesti biex jaffrontawhom; iva, huma kienu lesti għalihom bil‑qawwa kollha tal‑Mulej.\n\n11 U kien f’dan is‑sitt xahar li ngħata bidu għall‑battalja; u kbira u tal‑biżà kienet il‑battalja li huma kellhom, iva, kbir u tal‑biżà kien il‑massakru li seħħ fosthom, fejn qatt ma kien seħħ massakru akbar fost il‑poplu kollu ta’ Leħi sa minn meta huwa ħalla Ġerusalemm.\n\n12 U minkejja t‑theddid ta’ Giddjani u l‑ġuramenti kollha li ħa, araw, in‑Nefiti spiċċaw biex għelbuhom, hekk li huma irtiraw u telqu minn quddiemhom.\n\n13 U ġara li Gidgiddoni ordna l‑armati tiegħu biex jibqgħu jsegwuhom sewwasew sal‑fruntieri tax‑xagħri, u li huma m’għandhom iħennu għall‑ebda wieħed li jispiċċa f’idejhom; u b’hekk huma baqgħu jsegwuhom u joqtluhom sal‑fruntieri tax‑xagħri, sewwasew sakemm huma għamlu dak li kien ordnalhom Gidgiddoni.\n\n14 U ġara li Giddjani, li baqa’ jirreżisti u jitqabad b’mod mill‑aktar qalbieni, kompla jiġi segwit hekk kif kien qed jipprova jaħrab; u għajjien kif kien minħabba daqstant ġlied spiċċaw biex qabduh u qatluh. U b’hekk ġiet fi tmiemha l‑ħajja ta’ Giddjani l‑ħalliel.\n\n15 U ġara li l‑armati tan‑Nefiti reġgħu lura mill‑ġdid fil‑post ta’ difiża tagħhom. U ġara li din is‑sena dsatax għaddiet, u l‑ħallelin ma reġgħux ġew lura biex jiġġieldu; lanqas ma ġew lura fil‑sena għoxrin.\n\n16 U fis‑sena wieħed u għoxrin huma ma telgħux għall‑ġlied, iżda telgħu minn kull naħa biex jassedjaw lin‑nies ta’ Nefi; għax ħasbu li jekk huma jiżolaw lin‑nies ta’ Nefi minn artijiethom, u jaraw li ma jkunux jistgħu joħorġu mill‑ebda naħa, u jekk ineħħulhom kull privileġġ li joħorġu lil hinn minn fejn jinsabu, b’dal‑mod iwassluhom biex huma jagħtu lilhom infushom f’idejhom skont xewqathom.\n\n17 Issa huma ħatru mexxej ieħor, li kien jismu Żemnarija; għalhekk kien dan Żemnarija li ordna li huma jwettqu dan l‑assedju.\n\n18 Iżda araw, dan kien ta’ vantaġġ għan‑Nefiti; għax kien impossibbli li l‑ħallelin jassedjaw għal ħin twil biżżejjed li seta’ jħalli daqstant effett fuq in‑Nefiti, minħabba l‑provvista daqstant kbira li huma kellhom maħżuna.\n\n19 Kif ukoll minħabba n‑nuqqas ta’ provvisti li kien hemm fost il‑ħallelin; għax araw, huma ma kellhom xejn x’jieklu ħlief laħam, liema laħam kienu kisbuh fix‑xagħri;\n\n20 U ġara li fix‑xagħri l‑bhejjem selvaġġi saru mill‑aktar skarsi hekk li l‑ħallelin kienu għoddhom se jmutu bil‑ġuħ.\n\n21 U n‑Nefiti komplew mexjin bla heda, lejl u nhar, jaħbtu għall‑armati tagħhom, u joqtluhom bl‑eluf u bl‑għexieren ta’ eluf.\n\n22 U b’hekk n‑nies ta Żemnarija wrew ix‑xewqa li huma ma jkomplux għaddejjin bil‑pjan tagħhom, minħabba l‑qerda kbira li bdew jesperjenzaw billejl u binhar.\n\n23 U ġara li Żemnarija ordna lin‑nies tiegħu biex ma jkomplux bl‑assedju, u jerħulha lejn l‑aktar l‑inħawi mbiegħda tal‑art tat‑tramuntana.\n\n24 U issa, Gidgiddoni li kien jaf il‑pjan tagħhom x’kien, kien jaf ukoll bid‑dgħufija tagħhom minħabba n‑nuqqas ta’ ikel, u l‑massakru kbir li kien seħħ fosthom, għalhekk mal‑lejl huwa bagħat l‑armati tiegħu, u neħħewlhom kull aċċess biex huma jaħarbu, u poġġa l‑armati tiegħu fil‑post li minnu setgħu jaħarbu.\n\n25 U huma għamlu dan matul il‑lejl, u rħewlha għal wara l‑ħallelin, biex l‑għada, hekk kif il‑ħallelin telqu għal għonq it‑triq, huma sabu ma’ wiċċhom l‑armati tan‑Nefiti kemm quddiemhom kif ukoll warajhom.\n\n26 U l‑ħallelin li kienu jinsabu fin‑naħa tan‑nofsinhar ukoll spiċċaw iżolati mill‑postijiet ta’ refuġju tagħhom. U dan kollu seħħ fuq ordni ta’ Gidgiddoni.\n\n27 U kien hemm bosta eluf li taw lilhom infushom bħala priġunieri tan‑Nefiti, u l‑bqija sfaw maqtula.\n\n28 U l‑mexxej tagħhom, Żemnarija, ittieħed u ġie mdendel ma’ siġra, iva, sewwasew huwa baqa’ mdendel ma’ ras is‑siġra sakemm miet. U wara li ħallewh imdendel u raw li kien mejjet, huma qaċċtu s‑siġra sakemm spiċċat mal‑art, u għajtu b’leħen għoli u qalu:\n\n29 Jalla l‑Mulej jippreserva lin‑nies tiegħu fis‑sewwa u fil‑qdusija tal‑qalb, ħalli huma jkunu jistgħu jwasslu lil dawk kollha li jippruvaw joqtluhom minħaba l‑poter u l‑alleanzi sigriet biex jaqgħu mal‑art, l‑istess kif waqa’ mal‑art dan ir‑raġel.\n\n30 U huma bdew jithennew u b’leħen wieħed għajtu mill‑ġdid u qalu: Jalla l‑Alla ta’ Abraham, u l‑Alla ta’ Iżakk, u l‑Alla ta’ Ġakobb, jipproteġi lil dan il‑poplu fis‑sewwa, diment li huma jkomplu jsejħu isem Alla tagħhom biex lilhom huwa jipproteġi.\n\n31 U ġara li huma lkoll nfexxew ikantaw u jfaħħru lil Alla tagħhom għal dil‑ħaġa daqstant kbira li hu għamel għalihom, fejn huwa ħarishom milli jaqgħu f’idejn l‑għedewwa tagħhom.\n\n32 Iva, huma għajtu: Hosanna lil Alla l‑Għoli. U huma għajtu: Ikun imbierek isem il‑Mulej Alla li Jista’ Kollox, li hu Alla l‑għoli.\n\n33 U qalbhom imtliet bil‑hena, hekk li dmugħ ta’ ferħ niżel ma’ ħaddejhom, minħabba t‑tjubija kbira ta’ Alla, li ħelishom minn idejn l‑għedewwa tagħhom; u huma kien jafu li kien minħabba l‑indiema tagħhom u l‑umiltà tagħhom li huma ġew meħlusin mill‑qerda ta’ dejjem.\n\n", "3-ne 5": "[center][font_size=26]Kapitlu 5[/font_size][/center]\n\n[i]In‑Nefiti jindmu u jabbandunaw dnubiethom—Mormon jikteb l‑istorja ta’ niesu u jxandrilhom il‑kelma ta’ dejjem—Iżrael għad jinġabar flimkien mid‑dispersjoni twila tiegħu. Madwar W.K. 22–26.[/i]\n\n1 U issa araw, ma kien hemm lanqas ruħ waħda fost il‑poplu Nefita li b’xi mod iddubitat kliem il‑profeti qaddisa kollha li semmgħu leħinhom; għax huma kienu jafu li kien hemm il‑ħtieġa li kliemhom jiġi fis‑seħħ.\n\n2 U huma kienu jafu li kien hemm bżonn li Kristu jiġi, minħabba l‑bosta sinjali li ngħataw, skont kliem il‑profeti; u minħabba l‑ħwejjeġ li ġew fis‑seħħ diġà huma kienu jafu li hemm il‑ħtieġa li kollox jiġi fis‑seħħ skont dak li ntqal.\n\n3 Għalhekk huma abbandunaw dnubiethom kollha, kif ukoll l‑għemejjel mistkerrha tagħhom, u ż‑żína tagħhom, u qdew lil Alla bir‑reqqa kollha lejl u nhar.\n\n4 U issa ġara li meta huma ħadu lill‑ħallelin kollha bħala priġunieri, fejn ma kien hemm ħadd minn fost dawk li ma kinux inqatlu li ħarab, huma tefgħu lill‑priġunieri tagħhom fil‑ħabs, u taw ordni biex il‑kelma ta’ Alla tiġi mxandra lilhom; u dawk kollha li nidmu minn dnubiethom u li daħlu f’patt li ma kienu se joqtlu lil ħadd aktar ingħataw il‑ħelsien.\n\n5 Iżda dawk kollha li ma daħlux f’patt, u li komplew iżommu bil‑moħbi dak il‑qtil f‘qalbhom, iva, dawk kollha li nstabu jlissnu kliem ta’ theddid kontra ħuthom ġew ikkundannati u kkastigati skont il‑liġi.\n\n6 U b’hekk huma ġabu fi tmiemhom dawk l‑alleanzi ħżiena, u sigrieti, u mistkerrha, li minħabba fihom seħħ daqstant ħażen, u nqatlu daqstant nies.\n\n7 U b’hekk ġiet fi tmiemha s‑sena tnejn u għoxrin, kif ukoll is‑sena tlieta u għoxrin, u s‑sena erbgħa u għoxrin, u ħamsa u għoxrin; u b’hekk għaddew ħamsa u għoxrin sena.\n\n8 U seħħew bosta ħwejjeġ li, f’għajnejn xi wħud, huma mill‑aktar kbar u tal‑għaġeb; madankollu, dawn ma jistgħux jinkitbu kollha f’dan il‑ktieb; iva, dan il‑ktieb bil‑kemm jista’ jkun fih wieħed fil‑mija minn dak kollu li seħħ fost daqstant nies fi spazju ta’ ħamsa u għoxrin sena;\n\n9 Iżda araw hemm annali li fihom l‑għemejjel kollha ta’ dan il‑poplu; u rakkont iqsar iżda veru ngħata minn Nefi.\n\n10 Għalhekk jiena ktibt l‑istorja ta’ dawn il‑ħwejjeġ skont l‑istorja ta’ Nefi, li ġiet imnaqqxa fuq il‑pjanċi li kienu jissejħu l‑pjanċi ta’ Nefi.\n\n11 U araw, jiena nikteb din l‑istorja fuq pjanċi li għamilt b’idejja stess.\n\n12 U araw, jien jisimni Mormon, u ġejt imsemmi għall‑art ta’ Mormon, l‑art li fiha Alma waqqaf il‑knisja fost il‑poplu, iva, l‑ewwel knisja li twaqqfet fosthom wara t‑trasgressjoni tagħhom.\n\n13 Araw, jiena dixxiplu ta’ Ġesù Kristu, Iben Alla. Jiena ġejt imsejjaħ minnu sabiex inxandar il‑kelma tiegħu fost il‑poplu tiegħu, ħalli huma jkun jista’ jkollhom il‑ħajja ta’ dejjem.\n\n14 U kien jaqbel li jien, skont ir‑rieda ta’ Alla, biex it‑talb ta’ dawk li għaddew għal ħajja oħra, li kienu erwieħ qaddisa, jinstama’ skont il‑fidi tagħhom, nikteb storja ta’ dal‑ħwejjeġ li seħħew—\n\n15 Iva, storja żgħira dwar dak li seħħ sa minn meta Leħi ħalla Ġerusalemm, sewwasew sa dan iż‑żmien.\n\n16 Għalhekk jiena se nikteb l‑istorja tiegħi mir‑rakkont li ngħata minn dawk li ġew qabli, sal‑bidu ta’ żmieni;\n\n17 Imbagħad jiena se nikteb storja tal‑ħwejjeġ li jiena rajt b’għajnejja stess.\n\n18 U jiena naf li l‑istorja li jien se nikteb se tkun waħda ġusta u vera; madankollu huma bosta l‑ħwejjeġ li, skont il‑lingwaġġ tagħna, ma nistgħux niktbu.\n\n19 U issa jiena se nieqaf nitkellem dwari nnifsi, u se nkompli bir‑rakkont tiegħi dwar il‑ħwejjeġ li seħħew qabel żmieni.\n\n20 Jiena Mormon, dixxendent dirett ta’ Leħi. Għandi għalfejn inbierek lil Alla tiegħi u lis‑Salvatur tiegħi Ġesù Kristu, talli ħareġ lil missirijietna ’l barra mill‑art ta’ Ġerusalemm, (u ħadd ma kien jaf b’dan għajr huwa nnifsu u dawk li huwa ħareġ ’il barra minn dik l‑art) u talli lili u lill‑poplu tiegħi tana daqstant għarfien għas‑salvazzjoni ta’ ruħna.\n\n21 Sewwasew huwa bierek lid‑dar ta’ Ġakobb, u wera l‑ħniena tiegħu ma’ nisel Ġużeppi.\n\n22 U diment li wlied Leħi komplew iħarsu l‑kmandamenti tiegħu huwa berikhom u għenhom biex ikomplu jirnexxu skont kelmtu.\n\n23 Iva, u huwa sewwasew se jerġa’ jwassal fdal ta’ nisel Ġużeppi għall‑għarfien tal‑Mulej Alla tagħhom.\n\n24 U daqs kemm hu ħaj il‑Mulej, huwa se jiġbor mill‑erba’ rkejjen tad‑dinja l‑fdal kollu ta’ nisel Ġakobb, li jinsab mxerred ma’ wiċċ l‑art kollha.\n\n25 U huwa għamel patt mad‑dar kollha ta’ Ġakobb, liema patt li huwa għamel ma’ dar Ġakobb għandu jiġi fis‑seħħ fiż‑żmien dovut tiegħu, fejn huwa sejjer jirrestawra d‑dar kollha ta’ Ġakobb għall‑għarfien tal‑patt li huwa għamel magħhom.\n\n26 U mbagħad huma jsiru jafu lill‑Feddej tagħhom, li hu Ġesù Kristu, Bin Alla; u mbagħad huma jinġabru flimkien mill‑erba’ rkejjen tad‑dinja f’artijiethom, li minnhom kienu spiċċaw imxerrdin ma’ kullimkien; iva, daqs kemm hu ħaj il‑Mulej hekk għad jiġri. Ammen.\n\n", "3-ne 6": "[center][font_size=26]Kapitlu 6[/font_size][/center]\n\n[i]In‑Nefiti jikbru fil‑ġid—Jikber il‑ġid u tikber il‑kburija u d‑distinzjoni skont il‑klassi—Id‑diżgwid iwassal għal qasma fil‑Knisja—Satana jmexxi lin‑nies f’rewwixta—Bosta profeti jxandru l‑indiema u jisfaw maqtula—Il‑qattiela jagħmlu konfoffa biex jieħdu l‑gvern f’idejhom. Madwar W.K. 26–30.[/i]\n\n1 U issa ġara li fis‑sena sitta u għoxrin il‑poplu Nefita reġa’ lura lejn artijietu, kull raġel flimkien ma’ familtu, bil‑merħliet tiegħu u l‑baqar tiegħu, biż‑żwiemel tiegħu u l‑bhejjem tiegħu, u b’dak kollu li huwa kellu.\n\n2 U ġara li huma ma kinux ikkunsmaw il‑provvisti kollha li kellhom; għalhekk huma ħadu magħhom dak kollu li ma kinux ikkunsmaw, il‑qamħ tagħhom ta’ kull għamla, kif ukoll id‑deheb tagħhom, u l‑fidda tagħhom, u l‑ħwejjeġ prezzjużi tagħhom kollha, u reġgħu lura lejn artijiethom u lejn it‑territorju tagħhom, kemm fit‑tramuntana kif ukoll fin‑nofsinhar, kemm fl‑art tat‑tramuntana kif ukoll fl‑art tan‑nofsinhar.\n\n3 U huma taw xi artijiet lil dawk il‑ħallelin li kienu daħlu f’patt li kienu sejrin iżommu l‑paċi fil‑pajjiż, li kienu wrew ix‑xewqa li jibqgħu Lamaniti, skont kemm kienu, ħalli huma jkunu jistgħu, permezz ta’ ħidmiethom, ikollhom dak kollu li jeħtieġu biex jgħixu; u b’dal‑mod huma stabbilixxew il‑paċi fil‑pajjiż.\n\n4 U huma reġgħu bdew jistagħnew u jikbru fil‑ġid; u s‑snin sitta u għoxrin u sebgħa u għoxrin ġew fi tmiemhom, u kien hemm ordni kbira fil‑pajjiż; u huma fasslu l‑liġijiet tagħhom skont is‑sewwa u l‑ġustizzja.\n\n5 U issa ma kien għad baqa’ xejn fil‑pajjiż li seta’ jżomm lin‑nies milli jkomplu jkattru l‑ġid, ħlief jekk huma jaqgħu fit‑trasgressjoni.\n\n6 U kien sewwasew Gidgiddoni, u l‑imħallef, Lakonew, u dawk li kienu ġew maħtura bħala mexxejja, li stabbilixxew din il‑paċi kbira fil‑pajjiż.\n\n7 U ġara li kien hemm bosta bliet li nbnew mill‑ġdid, u bosta bliet antiki li ġew irrestawrati.\n\n8 U nbnew bosta toroq ewlenin, u ħafna toroq oħra, li kienu joħduk minn belt għall‑oħra, u minn art għall‑oħra, u minn post għall‑ieħor.\n\n9 U b’hekk ġiet fi tmiemha s‑sena tmienja u għoxrin, u n‑nies esperjenzaw paċi kontinwa.\n\n10 Iżda ġara li fis‑sena disgħa u għoxrin beda jqum ċertu tilwim fost il‑poplu; u xi wħud bdew jitkabbru u jiftaħru minħabba l‑ġid kbir li huma kellhom, iva, fejn anke spiċċaw jippersegwitaw lil ħaddieħor;\n\n11 Għax kien hemm bosta negozjanti fil‑pajjiż, kif ukoll bosta avukati, u bosta uffiċjali.\n\n12 U n‑nies bdew jiddistingwu rwieħhom skont il‑klassi tagħhom, skont kemm għandhom ġid u opportunità li jitgħallmu; iva, xi wħud baqgħu ma tgħallmux minħabba l‑faqar tagħhom, u oħrajn kisbu bosta tagħlim minħabba ġidhom.\n\n13 Xi wħud bdew jitkabbru, u oħrajn kienu mill‑aktar umli; xi wħud bdew iroddu t‑tagħjir b’tagħjir, filwaqt li oħrajn kienu lesti joqogħdu għat‑tgħajir u l‑persekuzzjoni u għal kull tip ta’ taħbit, mingħajr ma jpattuha lura, iżda kienu umli u niedma quddiem Alla.\n\n14 U b’hekk kien hemm inugwaljanza kbira mal‑pajjiż kollu, hekk li reġa’ beda jkun hemm qasma fil‑knisja; iva, hekk li fis‑sena tletin il‑knisja spiċċat maqsuma madwar il‑pajjiż kollu ħlief fost il‑ftit Lamaniti li kienu kkonvertew għat‑twemmin vera; u huma ma kinux lesti jitbiegħdu minnu, għax kienu nies fermi, sodi u immobbli, li kienu lesti biex bir‑reqqa kollha jħarsu l‑kmandamenti tal‑Mulej.\n\n15 Issa r‑raġuni għal dan il‑ħażen kollu fost il‑poplu kienet din—Satana kellu qawwa kbira biex iħajjar lin‑nies iwettqu kull xorta ta’ ħażen, u biex jimliehom bil‑kburija, u jqanqalhom sabiex ifittxu l‑poter, u l‑awtorità, u l‑ġid materjali, u l‑frugħa tad‑dinja.\n\n16 U b’hekk Satana qarraq bi qlub in‑nies u wassalhom biex iwettqu kull xorta ta’ ħażen; għalhekk il‑paċi li huma esperjenzaw damet biss għal ftit ta’ snin.\n\n17 U b’hekk, fil‑bidu tas‑sena tletin—in‑nies ħallew lilhom infushom għal żmien twil jiġu mmexxija mit‑tiġrib tax‑xitan kull fejn huwa kellu x‑xewqa li jeħodhom, u jwassalhom biex iwettqu kwalunkwe ħażen li xtaqhom iwettqu—u b’hekk fil‑bidu ta’ dina s‑sena tletin, huma kienu jinsabu fi stat terribbli ta’ ħażen.\n\n18 Issa huma ma waqgħux fid‑dnub bla ma jafu, għax huma kienu jafu x’kienet ir‑rieda ta’ Alla għalihom, għaliex ġiet mgħallma lilhom; għalhekk huma minn rajhom ħaduha kontra Alla.\n\n19 U issa dan seħħ fi żmien Lakonew, bin Lakonew, għax Lakonew ħa post missieru u dik is‑sena ħa f’idejh it‑tmexxija tal‑poplu.\n\n20 U beda jkun hemm nies li kienu ispirati mis‑smewwiet u bdew jintbagħtu fost il‑poplu madwar il‑pajjiż kollu, ixandru l‑kelma u jaqsmu magħhom b’qawwa x‑xhieda tagħhom dwar id‑dnubiet u l‑ħażen tal‑poplu, u jixhdu magħhom dwar il‑fidwa li l‑Mulej se jwettaq għall‑poplu tiegħu, jew fi kliem ieħor, dwar il‑qawmien ta’ Kristu; u huma xehdu b’qawwa dwar il‑mewt u t‑tbatija tiegħu.\n\n21 Issa fost in‑nies kien hemm ħafna li nkurlaw bil‑kbir minħabba dawk li xehdu dwar dawn il‑ħwejjeġ; u dawk li l‑aktar li mtlew bil‑korla kienu l‑prim imħallfin, u dawk li kienu qassisin il‑kbar u avukati; iva, dawk kollha li kienu avukati kienu mimlijin korla għal dawk li xehdu dwar dawn il‑ħwejjeġ.\n\n22 Issa ma kien hemm l‑ebda avukat jew imħallef jew qassis il‑kbir li kellu poter li jikkundanna lil xi ħadd għall‑mewt sakemm il‑kundanna tagħhom ma tkunx iffirmata mill‑gvernatur tal‑pajjiż.\n\n23 Issa kien hemm bosta minn dawk li xehdu dwar ħwejjeġ relatati ma’ Kristu, u li għamlu dan b’mod mill‑aktar qalbieni, li ttieħdu mill‑imħallfin u ngħataw il‑mewt bil‑moħbi, u l‑gvernatur tal‑pajjiż sar jaf b’dan biss wara mewthom.\n\n24 Issa araw, dan kien imur kontra l‑liġijiet tal‑pajjiż, li xi ħadd jingħata l‑mewt minn min m’għandux is‑setgħa mogħtija lilu mill‑gvernatur tal‑pajjiż—\n\n25 Għalhekk il‑gvernatur tal‑pajjiż fl‑art ta’ Żaraħemla, irċieva lment kontra dawn l‑imħallfin li kienu kkundannaw lill‑profeti tal‑Mulej għall‑mewt, u huma m’għamlux dan skont il‑liġi.\n\n26 Issa ġara li huma ttieħdu u nġiebu quddiem l‑imħallef, biex isir ħaqq minnhom skont ir‑reat li huma wettqu, skont il‑liġi li kienet ġiet mfassla mill‑poplu.\n\n27 Issa ġara li dawk l‑imħallfin kellhom bosta ħbieb u qraba; u l‑bqija, iva, kważi l‑avukati u l‑qassisin il‑kbar kollha, inġabru flimkien, u ngħaqdu mal‑qraba ta’ dawk l‑imħallfin li kellhom jgħaddu ġuri skont il‑liġi.\n\n28 U huma daħlu f’patt bejniethom, iva, sewwasew f’patt li kien ingħata bidu għalih min‑nies tal‑qedem, liema patt kien ġie mfassal u mogħti mix‑xitan, biex joħloq alleanza kontra dak kollu li huwa sewwa.\n\n29 Għalhekk huma ngħaqdu f’alleanza kontra l‑poplu tal‑Mulej, u daħlu f’patt li jeqirduh, u li jeħilsu minn idejn il‑ġustizzja lil dawk li kienu ħatja ta’ qtil, liema ġustizzja kienet se twassal biex isir ħaqq minnhom skont il‑liġi.\n\n30 U huma injoraw għal kollox il‑liġi u d‑drittijiet ta’ pajjiżhom; u għamlu patt bejniethom li kienu sejrin jeqirdu lill‑gvernatur, u minfloku jpoġġu sultan li jsaltan fuq il‑pajjiż, biex il‑pajjiż ma jkunx aktar ħieles iżda jkun suġġett għas‑slaten.\n\n", "3-ne 7": "[center][font_size=26]Kapitlu 7[/font_size][/center]\n\n[i]Jinqatel il‑prim imħallef, jinqered il‑gvern, u jinqasam il‑poplu fi tribujiet—Ġakobb, li hu anti‑Krist, isir sultan ta’ alleanza sigrieta—Nefi jxandar l‑indiema u l‑fidi fi Kristu—Lilu l‑anġli jaqdu kuljum, u huwa jqajjem lil ħuh mill‑mewt—Bosta jkunu dawk li jindmu u jitgħammdu. Madwar W.K. 30–33.[/i]\n\n1 Issa araw, jien se nurikom li huma ma poġġewx sultan biex isaltan fuq il‑pajjiż; iżda f’din l‑istess sena, iva, fis‑sena tletin, huma marru u qatlu lill‑prim imħallef tal‑pajjiż, iva, lilu huma qatlu fuq is‑siġġu tat‑tribunal.\n\n2 U n‑nies inqasmu wieħed kontra l‑ieħor; u huma spiċċaw mifrudin minn xulxin fi tribujiet differenti, kull wieħed skont familtu u qrabatu u ħbiebu; u b’hekk huma spiċċaw biex qerdu l‑gvern tal‑pajjiż.\n\n3 U kull tribù ħatar il‑kap jew il‑mexxej tiegħu; u b’hekk huma saru tribujiet u mexxejja tat‑tribujiet.\n\n4 Issa araw, ma kien hemm l‑ebda raġel fosthom li ma kellux familja kbira u bosta qraba u ħbieb; għalhekk it‑tribujiet tagħhom kibru waħda sew.\n\n5 Issa dan kollu ġie fis‑seħħ, u sa issa ma kien hemm l‑ebda gwerer fosthom; u n‑nies intlaqtu minn dan il‑ħażen kollu għaliex huma ċedew għall‑qawwa ta’ Satana.\n\n6 U r‑regolamentazzjoni tal‑gvern ġiet fix‑xejn, minħabba l‑alleanza sigrieta tal‑ħbieb u l‑qraba ta’ dawk li qatlu lill‑profeti.\n\n7 U huma wasslu għal tilwim kbir fil‑pajjiż, hekk li l‑aktar nies twajbin fost il‑poplu għoddhom spiċċaw kollha ħżiena; iva, kienu biss il‑ftit in‑nies li kienu twajbin fosthom.\n\n8 U b’hekk bilkemm kienu għadhom għaddew sitt snin u l‑biċċa l‑kbira tan‑nies spiċċaw abbandunaw it‑triq tas‑sewwa, bħal kelb li dar għall‑vomtu tiegħu, jew bħall‑ħanżira li spiċċat titmiegħek fit‑tajn.\n\n9 Issa dawk li kienu jagħmlu parti mill‑alleanza sigrieta, li ġabu daqstant ħażen fuq il‑poplu, inġabru flimkien, u poġġew bħala l‑kap tagħhom lil wieħed raġel li kienu jsejħulu Ġakobb;\n\n10 U huma bdew jirreferu għalih bħala s‑sultan tagħhom; għalhekk huwa sar sultan ta’ din it‑tajfa ta’ nies ħżiena; u huwa kien wieħed mill‑aktar nies voċiferi kontra l‑profeti li xehdu dwar Ġesù.\n\n11 U issa ġara li huma ma kinux numerużi daqs it‑tribujiet tan‑nies, li kienu magħqudin flimkien minkejja li l‑mexxejja tagħhom kienu fasslu l‑liġijiet tagħhom, kull wieħed skont it‑tribù tiegħu; madankollu huma kienu għedewwa; minkejja li ma kinux nies twajbin, madankollu huma kienu magħqudin fil‑mibegħda tagħhom lejn dawk li kienu daħlu f’patt li jeqirdu l‑gvern.\n\n12 Għalhekk, Ġakobb meta ra li l‑għedewwa tagħhom kienu aktar numerużi minnhom, hu li kien is‑sultan tat‑tajfa, ordna lin‑nies tiegħu sabiex jaħarbu lejn l‑aktar parti fit‑tramuntana tal‑pajjiż, u hemm jibnu għalihom saltna, sakemm magħhom jingħaqdu d‑dissidenti, (għax b’ħafna kliem ħelu beda jgħidilhom li ħafna se jkunu d‑dissidenti) u huma jkunu b’saħħithom biżżejjed li jistgħu jeħduha kontra t‑tribujiet tal‑poplu, u hekk għamlu.\n\n13 U tant ħarbu b’għaġġla li ħadd ma seta’ jwaqqafhom sakemm huma waslu fejn ħadd ma seta’ jilħaqhom. U b’hekk ġiet fi tmiemha s‑sena tletin; u dan kien dak li ġara fost il‑poplu ta’ Nefi.\n\n14 U ġara li fis‑sena wieħed u tletin huma nqasmu fi tribujiet, kull raġel skont familtu, qrabatu u ħbiebu; madankollu huma waslu fi qbil li ma kienu se jibdew l‑ebda gwerra bejniethom; iżda bejniethom ma kienx hemm qbil fejn jidħlu liġijiet, u x’tip ta’ gvern ikollhom, għax dawn kienu mfassla skont kif kienu jaħsbuha dawk li kienu l‑kapijiet tagħhom u l‑mexxejja tagħhom. Iżda huma fasslu liġijiet mill‑aktar stretti li l‑ebda tribù m’għandu jitratta b’mod ħażin lil xi tribù ieħor, hekk li sa ċertu punt huma esperjenzaw paċi fil‑pajjiż; madankollu, qalbhom kienet tbiegħdet mill‑Mulej Alla tagħhom, u huma ħaġġru lill‑profeti u keċċewhom ’il barra minn fosthom.\n\n15 U ġara li Nefi—li kienu dehrulu l‑anġli kif ukoll sema’ leħen il‑Mulej, għalhekk peress li huwa ra l‑anġli, u ra b’għajnejh stess, u li kien ġiet mogħti l‑qawwa li seta’ jkun jaf dwar il‑ministeru ta’ Kristu, u kien ra wkoll b’għajnejh stess kif fi żmien qasir minn ħajja tajba huma kienu spiċċaw iwettqu daqstant ħażen u għemejjel mistkerrha;\n\n16 Għalhekk, b’qalbu sewda għall‑ebusija ta’ qalbhom u l‑għama ta’ moħħhom—mar f’nofshom f’dik l‑istess sena, u b’qawwa, beda jaqsam magħhom ix‑xhieda tiegħu dwar l‑indiema u l‑maħfra tad‑dnubiet permezz tal‑fidi fil‑Mulej Ġesù Kristu.\n\n17 U beda jgħallimhom bosta ħwejjeġ li kollha kemm huma ma jistgħux jinkitbu, u mhux biżżejjed li nikteb biss ftit minnhom, għalhekk mhumiex miktubin f’dan il‑ktieb. U Nefi għallimhom b’qawwa u b’awtorità kbira.\n\n18 U ġara li huma ħaduha kontrih, l‑aktar minħabba li hu kellu qawwa aktar minnhom, għax ma kienx possibbli li kliemu ma jemmnuhx, għax tant kienet kbira l‑fidi tiegħu fil‑Mulej Ġesù Kristu li lilu l‑anġli bdew jaqdu kuljum.\n\n19 U f’isem Ġesù huwa keċċa x‑xjaten u l‑ispirti mniġġsa; u huwa anke qajjem lil ħuh mill‑mewt, wara li kien ġie mħaġġar u maqtul min‑nies.\n\n20 U n‑nies raw dan, u kienu xhieda ta’ dan, u ħaduha kontrih minħabba l‑qawwa tiegħu; u huwa wettaq ukoll ħafna aktar mirakli, quddiem il‑poplu, f’isem Ġesù.\n\n21 U ġara li s‑sena wieħed u tletin ġiet fi tmiemha, u ftit biss kienu dawk li kkonvertew għall‑Mulej; iżda dawk kollha li kkonvertew urew biċ‑ċar lin‑nies li lilhom kienu żaruhom il‑qawwa u l‑Ispirtu ta’ Alla, li kienu jinsabu f’Ġesù Kristu, dak li fih kienu jemmnu.\n\n22 U dawk kollha li minnhom ġew imkeċċijin ix‑xjaten, u li ġew imfejqa mill‑mard u d‑dgħufijiet tagħhom, bdew sewwasew jgħidu lin‑nies li kien ħadem fuqhom l‑Ispirtu ta’ Alla, u huma kienu ġew imfejqa; u wrew ukoll sinjali u wettqu bosta mirakli fost il‑poplu.\n\n23 B’hekk għaddiet ukoll is‑sena tnejn u tletin. U fil‑bidu tas‑sena tlieta u tletin Nefi beda jxandar il‑kelma fost il‑poplu; u huwa xandrilhom l‑indiema u l‑maħfra tad‑dnubiet.\n\n24 Issa nixtieqkom tiftakru wkoll li ma kien hemm ħadd li ġie mwassal għall‑indiema li ma kienx ġie mgħammed bl‑ilma.\n\n25 Għalhekk, kien hemm numru ta’ rġiel li ġew ordnati minn Nefi għal dan il‑ministeru, biex dawk kollha li jmorru għandhom jiġu mgħammdin bl‑ilma, u huma jagħmlu dan bħala xhieda u testimonjanza quddiem Alla, u quddiem il‑poplu, li huma kienu nidmu u kisbu maħfra ta’ dnubiethom.\n\n26 U kien hemm bosta fil‑bidu ta’ din is‑sena li ġew mgħammdin għall‑Indiema; u b’hekk għaddiet parti sewwa mis‑sena.\n\n", "3-ne 8": "[center][font_size=26]Kapitlu 8[/font_size][/center]\n\n[i]Tempesti, terrimoti, nirien, irwiefen, u diżastri naturali huma xhieda tal‑kruċifissjoni ta’ Kristu—Bosta nies jinqerdu—Dalma tgħatti l‑art għal tlett ijiem sħaħ—Dawk li baqgħu ħajjin jibku destinhom. Madwar W.K. 33–34.[/i]\n\n1 U issa ġara li skont l‑annali tagħna, u aħna nafu li l‑annali tagħna huma vera, għax araw, kien bniedem ġust li żamm għandu l‑annali—għax huwa tabilħaqq wettaq bosta mirakli f’isem Ġesù; u l‑ebda bniedem ma seta’ jwettaq xi miraklu f’isem Ġesù jekk huwa ma kienx mnaddaf għal kollox minn ħżunitu—\n\n2 U issa ġara li, jekk dan ir‑raġel ma ħa l‑ebda żball fil‑kalkolu taż‑żmien li aħna qed nimxu fuqu, issa ġiet fi tmiemha s‑sena tlieta u tletin;\n\n3 U n‑nies bdew jistennew b’ħerqa kbira s‑sinjal li kien ingħata mill‑profeta Samwel, il‑Lamanita, iva, għaż‑żmien li fih se jkun hemm dalma għal tlett ijiem sħaħ fuq wiċċ l‑art kollha.\n\n4 U bdew iqumu dubji kbar u ħafna tilwim fost il‑poplu, minkejja l‑bosta sinjali li kienu ngħataw.\n\n5 U ġara li fis‑sena erbgħa u tletin, fl‑ewwel xahar, fir‑raba’ jum tax‑xahar, qamet maltempata kbira, li ħadd qatt ma kien sema’ bħalha madwar il‑pajjiż kollu.\n\n6 U qamet ukoll tempesta kbira u tal‑biżà; u beda jriegħed bl‑ikrah, hekk li l‑art kollha bdiet titriegħed bħallikieku kienet għoddha se tinqasam fi tnejn.\n\n7 U beda jberraq bil‑kbir, b’mod li ħadd qatt ma kien ra bħalu madwar il‑pajjiż kollu.\n\n8 U nirien ħakmu l‑belt ta’ Żaraħemla.\n\n9 U l‑belt ta’ Moroni sfat mgħarrqa f’qiegħ il‑baħar, u dawk li kienu jgħammru fiha spiċċaw biex għerqu.\n\n10 U dak kollu li kien fuq wiċċ l‑art spiċċa nġarr għal fuq il‑belt ta’ Moronija, u post il‑belt ittieħed minn muntanja mill‑aktar kbira.\n\n11 U fl‑art tan‑nofsinhar kien hemm qerda mill‑aktar kbira u tal‑biżà.\n\n12 Iżda araw, akbar u ferm aktar tal‑biżà kienet il‑qerda li kien hemm fl‑art tat‑tramuntana; għax araw, wiċċ l‑art kollha ma baqax aktar li kien, minħabba t‑tempesta u l‑irwiefen, u r‑ragħad u l‑beraq, u t‑theżżiż mill‑aktar kbir li kien hemm fuq wiċċ l‑art kollha.\n\n13 U t‑toroq ewlenin inqasmu, u t‑toroq l‑oħra saritilhom ħsara kbira, u bosta postijiet lixxi spiċċaw imħarbta.\n\n14 U ħafna bliet kbar u importanti spiċċaw taħt l‑ilma, u ħafna minnhom inħakmu minn nirien, u ħafna triegħdu tant li l‑bini tagħhom spiċċa kkrolla, u n‑nies li kienu jgħammru fihom sfaw maqtula, u l‑postijiet spiċċaw ħerba.\n\n15 U kien hemm xi bliet li baqgħu; iżda l‑ħsara li saritilhom kienet mill‑aktar kbira, u fihom kien hemm ħafna li sfaw maqtula.\n\n16 U kien hemm xi wħud li ġarrhom ir‑riefnu; u fejn spiċċaw ħadd ma jaf, għajr dawk stess li nġarrew.\n\n17 U b’hekk wiċċ l‑art kollha ma baqax aktar kif kien qabel, minħabba t‑tempesti, u r‑ragħad, u l‑beraq, u t‑theżżiż tal‑art.\n\n18 U araw, il‑blat inqasam fi tnejn; inqasam mal‑wiċċ kollu tal‑art, hekk li l‑frak tiegħu stajt issibu fil‑biċċiet imfarrka, u fil‑qsim u fix‑xquq li kien hemm fuq wiċċ l‑art kollha.\n\n19 U ġara li meta waqaf ir‑ragħad, u l‑beraq, u l‑maltemp, u t‑theżżiż tal‑art—għax araw, dan kollu dam għal tliet sigħat sħaħ; u xi wħud qalu li dam saħansitra aktar; madankollu, dawn il‑ħwejjeġ kbar u tal‑biżà seħħew fi spazju ta’ madwar tliet sigħat—araw, mbagħad waqgħet dalma fuq wiċċ l‑art.\n\n20 U ġara li waqa’ ċpar iswed fuq wiċċ l‑art kollha, hekk li n‑nies li kienu jgħammru fiha li baqgħu ma nqatlux setgħu jħossu l‑fwar tad‑dalma;\n\n21 U ma seta’ jkun hemm l‑ebda dawl, minħabba d‑dalma, la xemgħat u lanqas torċi; u lanqas ma setgħu jqabbdu n‑nar bl‑injam fin u mill‑aktar niexef tagħhom, għalhekk ma seta’ jkun hemm l‑ebda dawl;\n\n22 U ma seta’ jidher l‑ebda dawl, la nar, u lanqas dawl inemnem, la xemx, u lanqas qamar, jew kwiekeb, għax daqshekk kienet kbira d‑dalma ċpar li waqgħet fuq wiċċ l‑art.\n\n23 U ġara li din damet għal tlett ijiem sħaħ fejn ma deher l‑ebda dawl; u beda jinstama’ ħafna lfiq, tinwiħ u biki bla heda fost il‑poplu kollu; iva, kbir kien it‑tnehid tan‑nies, minħabba d‑dalma u l‑qerda kbira li ġiet fuqhom.\n\n24 U kien hemm post li fih instemgħu jgħajtu u jgħidu: O li kieku aħna ndimna qabel dan il‑jum kbir u tal‑biżà, għax kieku ħutna kienu jeħilsuha, u ma kinux jispiċċaw jinħarqu f’dik il‑belt kbira ta’ Żaraħemla.\n\n25 U f’post ieħor instemgħu jgħajtu, jibku u jgħidu: O li kieku aħna ndimna qabel dan il‑jum kbir u tal‑biżà, u lill‑profeti ma qtilniex u ma ħaġġarniex u ma keċċejniex ’il barra; kieku ommijietna u l‑bniet sbieħ tagħna, u t‑tfal tagħna kienu jeħilsuha, u mhux spiċċaw midfuna f’dik il‑belt kbira ta’ Moronija. U b’hekk il‑krib tal‑poplu kien mill‑aktar kbir u tal‑biżà.\n\n", "3-ne 9": "[center][font_size=26]Kapitlu 9[/font_size][/center]\n\n[i]Fid‑dalma, il‑leħen ta’ Kristu jħabbar il‑qerda ta’ bosta nies u bliet minħabba ħżunithom—Huwa jħabbar ukoll id‑divinità tiegħu, u jħabbar li l‑liġi ta’ Mosè ġiet fis‑seħħ, u jistieden lin‑nies biex imorru għandu u jsalvaw. Madwar W.K. 34.[/i]\n\n1 U ġara li nstema’ leħen fost dawk kollha li jgħammru fl‑art, fuq wiċċ din l‑art kollha, jgħajjat:\n\n2 Ikun tassew ħażin għalih dan il‑poplu; ħażin għalihom dawk kollha li jgħammru f’din id‑dinja kollha jekk huma ma jindmux; għax jidħak ix‑xitan, u jifirħu l‑anġli tiegħu, minħabba l‑qtil ta’ wlied il‑poplu tiegħi, is‑subien u l‑bniet mill‑aktar sbieħ tagħhom; u huwa minħabba l‑ħażen u l‑għemejjel mistkerrha tagħhom li huma waqgħu!\n\n3 Araw, lil dik il‑belt kbira ta’ Żaraħemla jiena ħraqt bin‑nar, flimkien ma’ dawk li kienu jgħammru fiha.\n\n4 U araw, lil dik il‑belt kbira ta’ Moroni jiena għaddast f’qiegħ il‑baħar, u lil dawk li kienu jgħammru fiha jien għarraqt.\n\n5 U araw, lil dik il‑belt kbira ta’ Moronija jiena ksejt bit‑terrapien, flimkien ma’ dawk li kienu jgħammru fiha, biex naħbi l‑ħażen u l‑għemejjel mistkerrha tagħhom minn quddiemi, ħalli demm il‑profeti u l‑qaddisin ma jiġix aktar quddiemi bħala xhieda kontrihom.\n\n6 U araw, lill‑belt ta’ Gilgal jien għaddast, u lil dawk li kienu jgħammru fiha jiena dfint f’qiegħ l‑art;\n\n7 Iva, u l‑belt ta’ Onija u dawk li kienu jgħammru fiha, u l‑belt ta’ Mokum u dawk li kienu jgħammru fiha, u l‑belt ta’ Ġerusalemm u dawk li kienu jgħammru fiha; u ordnajt biex jitilgħu l‑ilmijiet minflokhom, ħalli jaħbu l‑ħażen u l‑għemejjel mistkerrha tagħhom minn quddiemi, sabiex demm il‑profeti u l‑qaddisin ma jitlax aktar quddiemi bħala xhieda kontrihom.\n\n8 U araw, il‑belt ta’ Gadjandi; u l‑belt ta’ Gadjomna, u l‑belt ta’ Ġakobb, u l‑belt ta’ Gimgimno, lil dawn kollha jien għarraqt, u minflokhom għamilt għoljiet u widien; u lil dawk li kienu jgħammru fihom jiena dfint f’qiegħ l‑art, biex naħbi l‑ħażen u l‑għemejjel mistkerrha tagħhom minn quddiemi, ħalli demm il‑profeti u l‑qaddisin ma jitlax aktar quddiemi bħala xhieda kontrihom.\n\n9 U araw, dik il‑belt kbira ta’ Ġakobbugat, li fiha kienu jgħammru n‑nies tas‑Sultan Ġakobb, jiena ħraqt bin‑nar minħabba dnubiethom u ħżunithom, li kienu agħar mill‑ħażen kollu tad‑dinja kollha, minħabba l‑qtil u l‑alleanzi sigrieti tagħhom; għax kienu huma li qerdu l‑paċi tal‑poplu tiegħi u l‑gvern tal‑pajjiż; għalhekk lilhom jiena ħraqt, biex neqridhom minn quddiemi, ħalli demm il‑profeti u l‑qaddisin ma jitlax aktar quddiemi bħala xhieda kontrihom.\n\n10 U araw, il‑belt ta’ Laman, u l‑belt ta’ Ġoż, u l‑belt ta’ Gad, u l‑belt ta’ Kiskumeni, jiena ħraqt bin‑nar, flimkien ma’ dawk li kienu jgħammru fihom, minħabba ħżunithom meta huma keċċew ’il barra lill‑profeti, u ħaġġru lil dawk li jien bgħatt fosthom biex ixandrulhom dwar il‑ħażen u l‑għemejjel mistkerrha tagħhom.\n\n11 U peress li huma keċċewhom ’il barra, u ma kien baqa’ ħadd aktar twajjeb fosthom, jiena xħett in‑nar fuqhom u qridthom, biex il‑ħażen u l‑għemejjel mistkerrha tagħhom ikunu jistgħu jinħbew minn quddiemi, ħalli d‑demm tal‑profeti u tal‑qaddisin, li jiena bgħatt fosthom, ma jitlax minn ġo l‑art jgħajjat quddiemi.\n\n12 U jien ordnajt biex din l‑art, kif ukoll niesa, jintlaqtu minn qerda mill‑aktar kbira, minħabba ħżunithom u l‑għemejjel mistkerrha tagħhom.\n\n13 O intom kollha li ħlistuha għaliex kontu aktar twajbin minnhom, lesti intom terġgħu lura għandi, u tindmu minn dnubietkom u tikkonvertu, biex jien inkun nista’ nfejjaqkom?\n\n14 Iva, fis‑sewwa ngħidilkom, li jekk intom tiġu għandi intom ikollkom il‑ħajja ta’ dejjem. Araw, driegħi kollu ħniena jinsab lest biex jilqagħkom, u kull min jiġi, lilu jiena nilqa’ għandi; u mberkin dawk li jiġu għandi.\n\n15 Araw, jiena Ġesù Kristu, Bin Alla. Jiena ħloqt is‑sema u l‑art, u kull ħaġa li tinsab fihom. Jiena kont mal‑Missier sa mill‑bidu. Jiena ninsab fil‑Missier, u l‑Missier jinsab fija; u fija l‑Missier igglorifika ismu.\n\n16 Jiena ġejt għand niesi, u niesi ma laqgħunix. U l‑iskrittura dwar il‑miġja tiegħi ġiet fis‑seħħ.\n\n17 U dawk kollha li laqgħuni, lilhom tajt is‑setgħa li jsiru wlied Alla; u l‑istess nagħti lil dawk kollha li jemmnu f’ismi, għax araw, permezz tiegħi tiġi fis‑seħħ il‑fidwa, u fija ġiet fis‑seħħ il‑liġi ta’ Mosè.\n\n18 Jiena d‑dawl u l‑ħajja tad‑dinja. Jiena huwa l‑Alfa u l‑Omega, il‑bidu u t‑tmiem.\n\n19 U intom m’għandkomx toffruli aktar tixrid id‑demm; iva, is‑sagrifiċċji tagħkom u s‑sagrifiċċji tal‑ħruq tagħkom għandhom jieqfu, għax jien mhu se naċċetta l‑ebda sagrifiċċji u sagrifiċċji tal‑ħruq tagħkom.\n\n20 U bħala sagrifiċċju għandkom toffruli qalb maqsuma u spirtu niedem. U kull min jiġi għandi b’qalb maqsuma u spirtu niedem, lilu jiena ngħammed bin‑nar u bl‑Ispirtu s‑Santu, l‑istess kif il‑Lamaniti, minħabba l‑fidi tagħhom fija fi żmien il‑konverżjoni tagħhom, ġew mgħammda bin‑nar u bl‑Ispirtu s‑Santu, u dan huma ma kinux jafuh.\n\n21 Araw, jiena ġejt fid‑dinja biex inġib il‑fidwa lid‑dinja, biex insalva d‑dinja mid‑dnub.\n\n22 Għalhekk, min jindem u jiġi għandi bħal tifel ċkejken, lilu jiena nilqa’ għandi, għax ta’ min hu bħalu hija s‑saltna ta’ Alla. Araw, għal dawn jiena tajt ħajti, u erġajt ħadtha lura; għalhekk indmu, u ejjew għandi, intom ilkoll minn tarf għall‑ieħor tal‑art, u iksbu s‑salvazzjoni.\n\n", "3-ne 10": "[center][font_size=26]Kapitlu 10[/font_size][/center]\n\n[i]Jaqa’ s‑skiet fil‑pajjiż għal bosta sigħat—Leħen Kristu jwiegħed li sejjer jiġbor lin‑nies tiegħu flimkien kif qroqqa tiġbor il‑flieles tagħha—L‑aktar nies twajbin fost il‑poplu ġew imħarsa. Madwar W.K. 34–35.[/i]\n\n1 U issa araw, ġara li n‑nies kollha tal‑pajjiż semgħu l‑kliem li ntqal, u taw xhieda tiegħu. U wara li ntqal dan il‑kliem waqa’ s‑skiet fil‑pajjiż għal bosta sigħat;\n\n2 Għax tant in‑nies baqgħu miblugħin bil‑għaġeb li ma komplewx jibku u jixhru aktar għat‑telfien ta’ qrabathom li kienu nqatlu; għalhekk waqa’ s‑skiet madwar il‑pajjiż kollu għal bosta sigħat.\n\n3 U ġara li n‑nies reġgħu semgħu leħen, liema leħen kulħadd semgħu u ta xhieda tiegħu, jgħid:\n\n4 O nies ta’ dawn l‑ibliet il‑kbar li waqgħu, intom li ġejjin min‑nisel ta’ Ġakobb, iva, li intom mid‑dar ta’ Iżrael, kemm‑il darba jiena ġbartkom flimkien kif qroqqa tiġbor il‑flieles taħt ġwinħajha, u ħadt ħsiebkom.\n\n5 U kemm‑il darba wkoll jiena ġbartkom flimkien kif qroqqa tiġbor il‑flieles taħt ġwinħajha, iva, O nies tad‑dar ta’ Iżrael, intom li waqajtu; iva, O nies tad‑dar ta’ Iżrael, intom li tgħammru f’Ġerusalemm, intom ukoll li waqajtu; iva, kemm il‑darba ridt niġborkom flimkien kif qroqqa tiġbor il‑flieles tagħha, u intom ma ridtux.\n\n6 O wlied id‑dar ta’ Iżrael, li magħkom urejt il‑ħniena tiegħi, kemm‑il darba jien lest li niġborkom flimkien kif qroqqa tiġbor il‑flieles tagħha taħt ġwinħajha, jekk intom tindmu u dduru lejja b’impenn sħiħ f’qalbkom.\n\n7 Iżda jekk ma tagħmlux dan, O dar ta’ Iżrael, il‑postijiet li fihom tgħammru se jispiċċaw ħerba sa meta jiġi fis‑seħħ il‑patt li sar ma’ missirijietkom.\n\n8 U issa ġara li wara li n‑nies semgħu dan il‑kliem, araw, huma nfexxew jibku u jnewħu għal darb’oħra minħabba t‑telfien ta’ qrabathom u ħbiebhom.\n\n9 U ġara li hekk għaddew it‑tlett ijiem. U sebħet l‑għodwa, u d‑dalma telqet minn fuq wiċċ l‑art, u l‑art ma komplietx titriegħed, u l‑blat ma kompliex jinqasam, u t‑tnehid mill‑aktar tal‑biża’ waqaf, u waqaf ukoll it‑tgeġwiġ kollu.\n\n10 U l‑art reġgħet ġiet ħaġa waħda, u baqgħet ferma; u l‑biki, u t‑tnehid u t‑tinwiħ tan‑nies li kienu baqgħu ħajjin waqaf; u l‑biki tagħhom inbidel f’ferħ, u t‑tnehid tagħhom inbidel f’tifħir u radd il‑ħajr lill‑Mulej Ġesù Kristu, il‑Feddej tagħhom.\n\n11 U sa issa ġiet fis‑seħħ l‑iskrittura li lissnu l‑profeti.\n\n12 U dawk li salvaw kienu l‑aktar nies twajbin fost il‑poplu, u kienu huma li laqgħu fosthom lill‑profeti u ma ħaġġruhomx; u kienu dawk li ma ċarċrux demm il‑qaddisin, li ħelsuha—\n\n13 U huma ħelsuha u ma ġewx mirduma u midfuna fl‑art; u ma ġewx mgħarrqa f’qiegħ il‑baħar; u ma ġewx maħruqin bin‑nar, lanqas ma ħaduha għal isfel u mietu mgħaffġin; u lilhom ma ġarrhomx ir‑riefnu; u huma lanqas ma nħakmu minn biża’ minħabba l‑fwar tad‑duħħan u d‑dalma.\n\n14 U issa, ħa jifhem min jaqra; u min għandu l‑iskrittura ħa jifliha, u jara jekk dawn l‑imwiet u din il‑qerda permezz tan‑nar, u d‑duħħan, u permezz tat‑tempesti u l‑irwiefen, u permezz ta’ qsim l‑art, biex ġo fiha tilqagħhom, u dan kollu seħħx biex jiġu fis‑seħħ il‑profeziji ta’ bosta profeti qaddisa.\n\n15 Araw, jiena ngħidilkom, Iva, mal‑miġja ta’ Kristu ħafna kienu li taw xhieda ta’ dawn il‑ħwejjeġ, u huma sfaw maqtula għaliex taw xhieda ta’ dawn il‑ħwejjeġ.\n\n16 Iva, il‑profeta Żenos ta xhieda ta’ dawn il‑ħwejjeġ, u anke Żenok tkellem dwarhom, għax huma kienu jixhdu l‑aktar dwarna, aħna li aħna fdal ta’ nisilhom.\n\n17 Araw, missierna Ġakobb ukoll kien xehed dwar fdal ta’ nisel Ġużeppi. U araw, m’aħniex aħna fdal ta’ nisel Ġużeppi? U dawn il‑ħwejjeġ li jixhdu għalina, mhumiex huma miktubin fuq il‑pjanċi tal‑bronż li missierna Leħi ġab miegħu minn Ġerusalemm?\n\n18 U ġara li fl‑aħħar jiem tas‑sena erbgħa u tletin, araw, jiena se nurikom li n‑nies ta’ Nefi li ħelsuha, u dawk li kienu jissejħu Lamaniti, li ħelsuha, esperjenzaw għemejjel ta’ tjubija kbira, u barkiet kbar ġew imsawba fuqhom, hekk li ftit wara t‑tlugħ is‑sema ta’ Kristu huwa tabilħaqq wera lilu nnifsu lilhom—\n\n19 U lilhom huwa wera ġismu, u lilhom huwa għallem; u rakkont tal‑ministeru tiegħu se jingħata aktar ’il quddiem. Għalissa, għalhekk, jien se ntemm kitbieti.\n\n", "3-ne 11": "Ġesù Kristu wera lilu nnifsu lill‑poplu ta’ Nefi, hekk kif il‑miġemgħa nġabret flimkien fl‑art ta’ Kotran, u lilhom huwa beda jaqdi; u b’dan il‑mod huwa wera lilu nnifsu lilhom.\n\nJikkonsisti minn kapitlu 11 sa 26.\n\n[center][font_size=26]Kapitlu 11[/font_size][/center]\n\n[i]Il‑Missier jixhed dwar Ibnu l‑Maħbub—Kristu jidher lin‑nies u jħabbrilhom l‑Espjazzjoni tiegħu—In‑nies imissu l‑marki tal‑ġrieħi f’idejh, f’riġlejh, u f’ġenbejh—Huma jgħajtu Hosanna—Huwa jippreskrivi l‑mod u l‑metodu tal‑magħmudija—L‑ispirtu tat‑tilwim ġej mix‑xitan—Id‑duttrina ta’ Kristu hi li l‑bnedmin għandhom jemmnu u jitgħammdu u jirċievu l‑Ispirtu s‑Santu. Madwar W.K. 34.[/i]\n\n1 U issa ġara li kien hemm kotra kbira ta’ nies li nġabru flimkien, minn fost il‑poplu ta’ Nefi, madwar it‑tempju li kien fl‑art ta’ Kotran; u huma bdew jistagħġbu bejniethom u jimmeraviljaw ruħhom, u bdew juru lil xulxin il‑bidla kbira u tal‑għaġeb li kienet seħħet.\n\n2 U huma bdew ukoll jitkellmu bejniethom dwar dan Ġesù Kristu, li dwar mewtu kien ingħata s‑sinjal.\n\n3 U ġara li waqt li kienu qed jitkellmu bejniethom, huma semgħu leħen li qisu kien ġej mis‑sema; u huma bdew iħarsu madwarhom, għax ma fehmux il‑leħen li kienu semgħu; u dan ma kienx xi leħen aħrax, lanqas ma kien xi leħen għoli; madankollu, u minkejja li kien leħen sieket huwa nifed il‑qalb ta’ dawk li semgħuh, hekk li ma kien hemm ebda parti minn ġisimhom li ma bdietx titriegħed; iva, huwa nifdilhom ruħhom, u kebbsilhom qalbhom.\n\n4 U ġara li għal darb’oħra reġgħu semgħu l‑leħen, u ma fehmuhx.\n\n5 U huma reġgħu semgħu l‑leħen għat‑tielet darba, u fetħu widnejhom biex jisimgħuh; u għajnejhom kienu mixħutin lejn minn fejn kien ġej il‑ħoss; u huma bdew iħarsu bla heda lejn is‑sema, minn fejn kien ġej il‑ħoss.\n\n6 U araw, it‑tielet draba huma fehmu l‑leħen li huma semgħu; u huwa qalilhom:\n\n7 Dan hu Ibni l‑Għażiż, li fih sibt l‑għaxqa tiegħi, li fih jien igglorifikajt ismi—isimgħu lilu.\n\n8 U ġara li hekk kif huma fehmuh huma reġgħu xeħtu ħarsithom ’il fuq lejn is‑sema; u araw, huma raw Raġel nieżel mis‑sema; u huwa kien liebes libsa bajda; u huwa niżel u waqaf f’nofshom; u għajnejn il‑folla daru fuqu, u huma m’azzardawx jiftħu fommhom, lanqas bejniethom, u m’għarfux huwa x’kien, għax huma ħasbu li kien dehrilhom xi anġlu.\n\n9 U ġara li huwa medd idu u kellem lin‑nies, u qal:\n\n10 Araw, jiena Ġesù Kristu, li dwari xehdu l‑profeti li jien għandi niġi fid‑dinja.\n\n11 U araw, jiena d‑dawl u l‑ħajja tad‑dinja; u jiena xrobt minn dak il‑kalċi morr li tani l‑Missier, u jien igglorifikajt lill‑Missier billi ħadt fuqi d‑dnubiet tad‑dinja, u b’hekk għamilt ir‑rieda tal‑Missier f’kull ħaġa sa mill‑bidu.\n\n12 U ġara li meta Ġesù qal dan il‑kliem il‑folla kollha waqgħet mal‑art; għax huma ftakru li kien ġie mħabbar fosthom li Kristu għandu juri lilu nnifsu lilhom wara t‑tlugħ tiegħu fis‑smewwiet.\n\n13 U ġara li l‑Mulej kellimhom u qal:\n\n14 Qumu u ejjew lejja, ħalli tkunu tistgħu tqiegħdu jdejkom fuq ġenbi, u tkunu tistgħu wkoll tmissu l‑marki tal‑imsiemer f’idejja u f’riġlejja, ħalli tkunu tistgħu tagħrfu li jiena l‑Alla ta’ Iżrael, u l‑Alla tad‑dinja kollha, u li jien ġejt maqtul għad‑dnubiet tad‑dinja.\n\n15 U ġara li l‑folla resqet lejh, u huma qiegħdu jdejhom fuq ġenbu, u missew il‑marki tal‑imsiemer f’idejh u f’riġlejh; u huma għamlu dan, marru wieħed wara l‑ieħor sakemm marru lkoll, u huma raw b’għajnejhom u missew b’idejhom, u għarfu tassew u taw xhieda, li kien sewwasew hu, li dwaru kitbu l‑profeti, li għandu jiġi.\n\n16 U meta huma marru lkoll u raw b’għajnejhom stess, huma għajtu lkoll f’daqqa u qalu:\n\n17 Hosanna! Imbierek l‑isem ta’ Alla l‑Għoli! U huma nxteħtu f’riġlejn Ġesù, u bdew iqimuh.\n\n18 U ġara li huwa kellem lil Nefi (għax Nefi kien jinsab fost il‑folla) u ordnalu biex jersaq lejh.\n\n19 U Nefi qam u resaq lejh, u miel quddiem il‑Mulej u bieslu riġlejh.\n\n20 U l‑Mulej ordnalu biex iqum. U huwa qam u waqaf quddiemu.\n\n21 U l‑Mulej qallu: Jien nagħtik qawwa li inti tgħammed lil dan il‑poplu meta jiena nkun tlajt għal darb’oħra fis‑smewwiet.\n\n22 U l‑Mulej sejjaħ ukoll oħrajn, u qalilhom l‑istess ħaġa; u huwa tahom qawwa li jgħammdu. U hu qalilhom: Dan hu l‑mod kif intom għandkom tgħammdu; u m’għandu jkun hemm l‑ebda tilwim fostkom.\n\n23 Tassew ngħidilkom, li dak li jindem minn dnubietu permezz ta’ kliemkom, u juri x‑xewqa li jitgħammed f’ismi, b’dan il‑mod intom għandkom tgħammduhom—Araw, intom għandkom tinżlu u tieqfu fl‑ilma, u għandkom tgħammduhom f’ismi.\n\n24 U issa araw, dan hu l‑kliem li intom għandkom tgħidu, fejn għandkom issejħulhom b’isimhom, u tgħidu:\n\n25 Bl‑awtorità mogħtija lili minn Ġesù Kristu, jiena ngħammdek fl‑isem tal‑Missier, u tal‑Iben u tal‑Ispirtu s‑Santu. Ammen.\n\n26 U mbagħad għandkom tgħaddsuhom fl‑ilma, u terġgħu toħorġuhom ’il barra mill‑ilma.\n\n27 U b’dal‑mod intom għandkom tgħammdu f’ismi; għax araw, tassew ngħidilkom, li l‑Missier, u l‑Iben, u l‑Ispirtu s‑Santu huma ħaġa waħda; u jiena ninsab fil‑Missier, u l‑Missier jinsab fija, u l‑Missier u jiena ħaġa waħda.\n\n28 U bil‑mod li ordnajtilkom jien intom għandkom tgħammdu. U m’għandhomx iqumu argumenti fostkom, kif s’issa kien hemm; lanqas m’għandhom iqumu argumenti fostkom dwar ċerti punti tad‑duttrina tiegħi, kif s’issa kien hemm.\n\n29 Tassew, tassew ngħidilkom, dak li għandu fih l‑ispirtu tat‑tilwim mhuwiex ġej minni, iżda mix‑xitan, li huwa missier it‑tilwim, u huwa jqanqal qlub il‑bnedmin sabiex jitlewmu b’għadab bejniethom.\n\n30 Araw, din mhijiex id‑duttrina tiegħi li nqanqal qlub il‑bnedmin bil‑għadab, wieħed kontra l‑ieħor; iżda din hi d‑duttrina tiegħi, li ħwejjeġ bħal dawn għandhom jieqfu.\n\n31 Araw, tassew, tassew, ngħidilkom, jiena se nxandrilkom id‑duttrina tiegħi.\n\n32 U din hi d‑duttrina tiegħi, u hija d‑duttrina li tani l‑Missier; u jien nixhed għall‑Missier, u l‑Missier jixhed għalija, u l‑Ispirtu s‑Santu jixhed għall‑Missier u għalija; u jien nixhed li l‑Missier ordna lil kulħadd, ma’ kullimkien, sabiex jindem u jemmen fija.\n\n33 U dawk li jemmnu fija, u jitgħammdu, dawn huma dawk li jsalvaw; u dawn huma dawk li sejrin jirtu s‑saltna ta’ Alla.\n\n34 U dawk li ma jemmnux fija, u ma jitgħammdux, ikunu kkundannati.\n\n35 Tassew, tassew, ngħidilkom, li din hi d‑duttrina tiegħi, u jien nixhed li ġejja mingħand il‑Missier; u min jemmen fija jemmen ukoll fil‑Missier; u l‑Missier jixhed miegħu għalija, għax lilu huwa jżur bin‑nar u bl‑Ispirtu s‑Santu.\n\n36 U b’hekk jixhed għalija l‑Missier, u l‑Ispirtu s‑Santu jixhed għall‑Missier u għalija; għax il‑Missier, u jien, u l‑Ispirtu s‑Santu ħaġa waħda.\n\n37 U għal darb’oħra ngħidilkom, jeħtieġ li intom tindmu, u ssiru bħal tifel ċkejken, u titgħammdu f’ismi, jew inkella ma tistgħu bl‑ebda mod tirċievu dawn il‑ħwejjeġ.\n\n38 U għal darb’oħra ngħidilkom, jeħtieġ li intom tindmu, u titgħammdu f’ismi, u ssiru bħal tifel ċkejken, jew inkella bl‑ebda mod ma tistgħu tirtu s‑saltna ta’ Alla.\n\n39 Tassew, tassew, ngħidilkom, li din hi d‑duttrina tiegħi, u kull min jibni fuqha jkun qed jibni fuq il‑blata tiegħi, u s‑setgħat tal‑infern ma jegħlbuhomx.\n\n40 U kull min ixandar iżjed jew anqas minn hekk, u jxandru bħala d‑duttrina tiegħi, dan ikun ġej mill‑ħażen, u ma jkunx mibni fuq il‑blata tiegħi; iżda huwa jkun qed jibni fuq pedament tar‑ramel, u s‑setgħat tal‑infern jinsabu lesti biex jilqgħu lil min hu bħalu meta jiġu l‑għargħar u jħabtu fuqhom l‑irwiefen.\n\n41 Għalhekk, morru għand dan il‑poplu, u xandru l‑kliem li jiena għedt, sa truf l‑art.\n\n", "3-ne 12": "[center][font_size=26]Kapitlu 12[/font_size][/center]\n\n[i]Ġesù jsejjaħ u jawtorizza lit‑tnax‑il dixxiplu—Huwa jagħmel diskors lin‑Nefiti li jixbah lid‑Diskors fuq il‑Muntanja—Huwa jagħtihom il‑Beatitudnijiet—It‑tagħlim tiegħu jittraxxendi u jieħu preċedenza fuq il‑liġi ta’ Mosè—Huwa jordna lill‑bnedmin biex ikunu perfetti sewwasew kif inhuma perfetti Hu u Missieru—Qabbel Mattew 5. Madwar W.K. 34.[/i]\n\n1 U ġara li meta Ġesù qal dan il‑kliem lil Nefi, u lil dawk li huwa sejjaħ, (issa l‑għadd ta’ dawk li huwa sejjaħ, u li rċevew il‑qawwa u l‑awtorità li jgħammdu, kien ta’ tnax) u araw, huwa medd idu lejn il‑miġemgħa, u b’leħen għoli qal: Henjin intom jekk tagħtu widen għall‑kliem ta’ dawn it‑tnax li jiena għażilt minn fostkom biex iservukom, u biex ikunu l‑qaddejja tagħkom; u lilhom jiena tajthom qawwa biex ikunu jistgħu jgħammdukom bl‑ilma; u wara li titgħammdu bl‑ilma, araw, jiena ngħammidkom bin‑nar u bl‑Ispirtu s‑Santu; għalhekk, henjin intom jekk intom temmnu fija u titgħammdu, wara li lili intom rajtuni u tafu li jiena hu.\n\n2 U għal darb’oħra, ikunu aktar henjin dawk li sejrin jemmnu fi kliemkom għaliex intom se tixhdu li lili intom rajtuni, u li tafu li jiena hu. Iva, henjin huma dawk li sejrin jemmnu fi kliemkom, u jinżlu sal‑qiegħ tal‑umiltà u jitgħammdu, għax fuqhom jissawwab in‑nar u l‑Ispirtu s‑Santu, u huma jiksbu maħfra ta’ dnubiethom.\n\n3 Iva, henjin il‑foqra fl‑ispirtu li jiġu għandi, għax tagħhom hija s‑saltna tas‑smewwiet.\n\n4 U henjin ukoll dawk kollha li huma mnikkta, għax huma jkunu mfarrġa.\n\n5 U henjin ta’ qalbhom ħelwa, għax huma jkollhom b’wirthom l‑art.\n\n6 U henjin dawk kollha li huma bil‑ġuħ u l‑għatx għall‑ġustizzja, għax huma jkunu mxebbgħin bl‑Ispirtu s‑Santu.\n\n7 U henjin dawk li jħennu, għax huma jsibu ħniena.\n\n8 U henjin dawk kollha li huma safja f’qalbhom, għax huma jaraw ’l Alla.\n\n9 U henjin dawk kollha li jġibu l‑paċi, għax huma jissejħu wlied Alla.\n\n10 U henjin dawk kollha li huma ppersegwitati minħabba ismi, għax tagħhom hija s‑saltna tas‑smewwiet.\n\n11 U henjin intom, meta n‑nies jgħajrukom u jippersegwitawkom, u jaqilgħu kull xorta ta’ ħażen u gideb kontra tagħkom, minħabba fija;\n\n12 Għax intom se tithennew u se tifirħu verament, għax ħlaskom se jkun kbir fis‑smewwiet; għax hekk kienu jippersegwitawhom lill‑profeti li kienu qabilkom.\n\n13 Tassew, tassew, ngħidilkom, jiena rrid li intom tkunu l‑melħ tal‑art; iżda jekk il‑melħ jaqta’, l‑art biex terġa’ tieħu t‑togħma? Il‑melħ ma jibqa’ tajjeb għal xejn iżjed ħlief biex jintrema barra u jintrifes min‑nies.\n\n14 Tassew, tassew, ngħidilkom, jiena rrid li intom tkunu d‑dawl ta’ dan il‑poplu. Belt li tkun qiegħda fuq għolja ma tistax tinħeba.\n\n15 Araw, in‑nies jixegħlu l‑musbieħ u jqegħduh taħt is‑siegħ? Le, iqegħduh fuq l‑imnara, u hekk idawwal lil kull min ikun fid‑dar;\n\n16 Għalhekk hekk għandu jiddi d‑dawl tagħkom quddiem dan il‑poplu, biex huma jaraw l‑għemejjel tajba tagħkom u jagħtu glorja lil Missierkom li hu fis‑smewwiet.\n\n17 Xejn taħsbu li jien ġejt inwaqqa’ l‑liġi jew il‑profeti. Jiena ma ġejtx biex inwaqqagħhom, iżda biex inwettaqhom;\n\n18 Tassew ngħidilkom, anqas l‑iżgħar ittra jew tikka waħda mil‑liġi ma titneħħa, sa ma fija jkun seħħ kollox.\n\n19 Għax araw, jiena tajtkom il‑liġi u l‑kmandamenti ta’ Missieri, biex intom temmnu fija, u tindmu minn dnubietkom, u tiġu għandi b’qalb maqsuma u spirtu niedem. Araw, quddiemkom għandkom il‑kmandamenti, u l‑liġi ġiet fis‑seħħ.\n\n20 Għalhekk ejjew għandi u ssalvaw; għax tassew ngħidilkom, li jekk intom ma tħarsux il‑kmandamenti tiegħi, liema kmandamenti jiena tajtkom bħalissa, intom bl‑ebda mod ma tidħlu fis‑saltna tas‑smewwiet.\n\n21 Smajtu intom li ntqal min‑nies ta’ dari, u dan tistgħu tarawh miktub quddiemkom, li m’għandkomx toqtlu; u jekk xi ħadd joqtol ikun suġġett għall‑ħaqq ta’ Alla;\n\n22 Iżda jien ngħidilkom, li min jinkorla għal ħuh ikun suġġett għall‑ħaqq tiegħu. U jekk xi ħadd lil ħuh jgħidlu, Ġifa, ikun suġġett għall‑kundanna tas‑sinedriju; u jekk xi ħadd jgħidlu, Iblah, ikun suġġett għan‑nar tal‑infern.\n\n23 Għalhekk, jekk inti tiġi għandi, jew għandek ix‑xewqa li tiġi għandi, u tiftakar li ħuk għandu xi ħaġa kontra tiegħek—\n\n24 Mur fittex lil ħuk, u l‑ewwel irranġa ma’ ħuk, u mbagħad ejja għandi b’impenn sħiħ f’qalbek, u jiena nilqgħek għandi.\n\n25 Lill‑għadu tiegħek ħudu bil‑kelma t‑tajba waqt li tkun għadek miegħu fit‑triq, li ma jmurx f’xi ħin jaqbdek, u jixħtek fil‑ħabs.\n\n26 Tassew, tassew ngħidilkom, minn hemm ġew ma toħroġx qabel ma tkun ħallast sa l‑aħħar senina. U waqt li tkun fil‑ħabs se tkun tista’ tħallas imqar senina? Tassew, tassew, ngħidilkom, Le.\n\n27 Araw, intqal min‑nies ta’ dari, la tagħmilx adulterju;\n\n28 Iżda jiena ngħidilkom li kull min iħares lejn mara biex jixtieqha jkun ġa għamel adulterju f’qalbu.\n\n29 Araw, nagħtikom kmandament, li għandkom taraw li xejn minn dan m’għandu jidħol ġewwa qalbkom;\n\n30 Għaliex ikun aħjar li tiċħdu lilkom infuskom minn dawn il‑ħwejjeġ, billi terfgħu salibkom, milli tispiċċaw tinxteħtu fl‑infern.\n\n31 Hemm miktub li min jibgħat lil martu jkollu jagħtiha l‑kitba tad‑divorzju.\n\n32 Tassew, tassew, ngħidilkom, li kull min jibgħat lil martu, barra f’każ ta’ żína, iwaqqagħha fl‑adulterju; u kull min jiżżewweġ waħda ddivorzjata ikun qed jagħmel adulterju.\n\n33 U hemm miktub ukoll, tonqosx mill‑wegħda li ħlift imma rodd lill‑Mulej il‑wegħdiet li ħliftlu;\n\n34 Iżda tassew, tassew, ngħidilkom biex ma taħilfu xejn; la bis‑sema, għax hu t‑tron ta’ Alla;\n\n35 U lanqas bl‑art, għax fuqha jserraħ riġlejh;\n\n36 U lanqas b’rasek ma għandek taħlef, għaliex inti anqas biss xagħra waħda ma għandek ħila tagħmilha sewda jew bajda;\n\n37 Mela ħa jkun id‑diskors tagħkom, Iva, iva; Le, le; għax kull ma hu iżjed minn hekk ikun ġej mill‑ħażin.\n\n38 U araw, hemm miktub, għajn b’għajn u sinna b’sinna;\n\n39 Iżda jiena ngħidilkom biex ma teħduhiex mal‑ħażen, iżda jekk xi ħadd jagħtik daqqa ta’ ħarta fuq ħaddek tal‑lemin, dawwarlu l‑ieħor ukoll;\n\n40 U lil min itellgħek il‑qorti u jeħodlok il‑libsa, ħallilu wkoll il‑mantar tiegħek;\n\n41 U jekk xi ħadd iġagħlek timxi miegħu mil wieħed, mur miegħu tnejn.\n\n42 Agħti lil min jitolbok u ddawwarx spallejk lil min ikun irid jissellef mingħandek.\n\n43 U araw hemm miktub ukoll, ħobb lil għajrek, u obgħod lill‑għadu tiegħek;\n\n44 Iżda araw jiena ngħidilkom, ħobbu lill‑għedewwa tagħkom, bierku lil min jisħetkom, agħmlu t‑tajjeb lil min jobgħodkom, u itolbu għal dawk li japprofittaw ruħhom minnkom u jippersegwitawkom;\n\n45 Biex intom tkunu wlied Missierkom li hu fis‑smewwiet; għax hu jtalla’ x‑xemx tiegħu sew fuq il‑ħżiena u sew fuq it‑tajbin.\n\n46 Għalhekk dawk il‑ħwejjeġ ta’ dari, li kienu taħt il‑liġi, ġew fis‑seħħ permezz tiegħi.\n\n47 Il‑qadim għadda, u daħal il‑ġdid.\n\n48 Għalhekk nitlobkom sabiex tkunu perfetti sewwasew kif jiena jien, jew kif inhu perfett Missierkom li hu fis‑smewwiet.\n\n", "3-ne 13": "[center][font_size=26]Kapitlu 13[/font_size][/center]\n\n[i]Ġesù jgħallem lin‑Nefiti t‑Talba tal‑Mulej—Huma għandhom iġemmgħu teżori fis‑smewwiet—Fil‑ministeru tagħhom it‑tnax‑il dixxiplu huma ordnati biex ma joqogħdux iħabblu rashom dwar ħwejjeġ temporali—Qabbel Mattew 6. Madwar W.K. 34.[/i]\n\n1 Tassew, tassew, ngħidilkom li għandkom tagħmlu karità mal‑foqra; iżda qisu li l‑għemil tajjeb tagħkom ma tagħmluhx għal wiċċ in‑nies, għax inkella ma jkollkomx ħlas mingħand Missierkom li hu fis‑smewwiet.\n\n2 Mela meta tagħmel karità, tmurx iddoqq it‑trombi quddiemek, kif jagħmlu dawk ta’ wiċċ b’ieħor fis‑sinagogi u fit‑triqat, biex in‑nies tfaħħarhom. Tassew, ngħidilkom, li l‑ħlas tagħhom ġa ħaduh.\n\n3 Iżda int, meta tagħmel karità, idek ix‑xellugija m’għandhiex tkun taf x’inhi tagħmel il‑leminija;\n\n4 Biex hekk il‑karità tiegħek issir fil‑moħbi; u Missierek, li jara dak li hu moħbi, iroddlok hu.\n\n5 U meta titolbu, tagħmlux bħal dawk ta’ wiċċ b’ieħor, għax dawk iħobbu joqogħdu jitolbu bilwieqfa fis‑sinagogi u f’salib it‑toroq, biex jidhru quddiem in‑nies. Tassew, ngħidilkom, li l‑ħlas tagħhom ġa ħaduh.\n\n6 Iżda int, meta titlob, idħol fil‑kamra tiegħek ta’ ġewwa, agħlaq il‑bieb warajk, u itlob lil Missierek li hu fil‑moħbi; u Missierek, li jara dak li hu fil‑moħbi, iroddlok hu.\n\n7 Intom u titolbu toqogħdux tlabalbu bħall‑pagani, għax dawn mingħalihom li, iktar ma jgħidu, iktar jinstemgħu.\n\n8 Tkunux bħalhom, għax Missierkom jaf x’teħtieġu, qabel ma titolbuh intom.\n\n9 Mela itolbu hekk: Missierna, li inti fis‑smewwiet, jitqaddes ismek.\n\n10 Ikun li trid int, kif fis‑sema, hekkda fl‑art.\n\n11 Aħfrilna dnubietna, bħalma naħfru lil min hu ħati għalina.\n\n12 Begħidna mit‑tiġrib, u eħlisna mid‑deni.\n\n13 Għax tiegħek hi s‑saltna, u l‑qawwa u l‑glorja, għal dejjem. Ammen.\n\n14 Għax jekk intom taħfru lill‑bnedmin il‑ħtijiet tagħhom, Missierkom li hu fis‑smewwiet jaħfer lilkom ukoll;\n\n15 Iżda jekk intom ma taħfrux lill‑bnedmin il‑ħtijiet tagħhom, anqas Missierkom ma jaħfer lilkom il‑ħtijiet tagħkom.\n\n16 Meta ssumu, tqarrsux wiċċkom, bħalma jagħmlu dawk ta’ wiċċ b’ieħor, għax dawn ikerrhu wiċċhom biex quddiem in‑nies jidhru li huma sajmin. Tassew, ngħidilkom, li l‑ħlas tagħhom ġa ħaduh.\n\n17 Iżda int, meta tkun sajjem, idlek rasek u aħsel wiċċek;\n\n18 Biex mhux quddiem in‑nies tidher li tkun sajjem, imma quddiem Missierek li hu fil‑moħbi; u Missierek, li jara dak li hu fil‑moħbi, iroddlok hu.\n\n19 Tgeddsux għalikom teżori f’din id‑dinja, fejn kollox jitmermer bil‑kamla u s‑sadid, u fejn il‑ħallelin jinfdu u jisirqu;\n\n20 Iżda ġemmgħu għalikom teżori fis‑sema, fejn xejn ma jitmermer, la bil‑kamla u lanqas bis‑sadid, u fejn ma hemmx ħallelin jinfdu u jisirqu.\n\n21 Għax fejn hemm it‑teżor tagħkom, hemm tinsab qalbkom ukoll.\n\n22 Il‑musbieħ tal‑ġisem hija l‑għajn; jekk mela għajnek hija safja, ġismek kollu jkun imdawwal.\n\n23 Iżda jekk għajnek hi marida, ġismek kollu jkun mudlam. Mela jekk id‑dawl li hemm fik huwa dlam, kemm aktar id‑dlam!\n\n24 Ħadd ma jista’ jaqdi żewġ sidien; għax jew ikun jobgħod lil wieħed u jħobb lill‑ieħor, jew jintrabat ma’ wieħed u jistmell lill‑ieħor. Ma tistgħux taqdu lil Alla u lil Mammona.\n\n25 U issa ġara li meta Ġesù qal dan il‑kliem huwa ħares lejn it‑tnax li huwa għażel, u qalilhom: Ftakru fil‑kliem li jien għidt. Għax araw, intom huma dawk li jien għażilt biex jaqdu lil dan il‑poplu. Għalhekk ngħidilkom, tinkwetawx ruħkom għal ħajjitkom, x’se tieklu jew x’se tixorbu, anqas għal ġisimkom x’se tilbsu. Jaqaw il‑ħajja mhijiex aqwa mill‑ikel, u l‑ġisem aqwa mill‑ilbies?\n\n26 Ħarsu lejn l‑għasafar tas‑sema, la jiżirgħu u lanqas jaħsdu u lanqas igeddsu fl‑imħażen; u madankollu Missierkom li hu fis‑smewwiet jitmagħhom. Intom ma tiswewx aktar minnhom?\n\n27 U min minnkom, bl‑inkwiet kollu tiegħu, se jseħħlu jtawwal l‑istatura tiegħu mqar b’driegħ wieħed?\n\n28 U għall‑ilbies għalfejn tinkwetaw ruħkom? Ħarsu lejn il‑ġilji tal‑għelieqi, kif jikbru; u la jitħabtu u lanqas jinsġu;\n\n29 Madankollu, ngħidilkom, anqas Salamun, fil‑glorja kollha tiegħu, ma kien jilbes bħal wieħed minnhom.\n\n30 Mela jekk Alla jlibbes hekk imqar ħaxixa selvaġġa li llum hawn u għada tinxteħet fil‑forn, l‑istess ilibbes lilkom, jekk ma tkunux nies ta’ fidi ċkejkna.\n\n31 Għalhekk toqogħdux tinkwetaw ruħkom u tgħidu, X’se nieklu? jew, X’se nixorbu? jew, X’se nilbsu?\n\n32 Għax Missierkom li hu fis‑smewwiet jaf li dan kollu teħtiġuh.\n\n33 Mela fittxu l‑ewwel is‑saltna u l‑ġustizzja ta’ Alla, u dan kollu jingħatalkom ukoll.\n\n34 Mela toqogħdux tħabblu raskom għal għada, għax il‑jum ta’ għada jħabbel rasu hu għalih innifsu. Biżżejjed hu għall‑jum it‑taħbit tal‑ġurnata.\n\n", "3-ne 14": "[center][font_size=26]Kapitlu 14[/font_size][/center]\n\n[i]Ġesù jordna: Tiġġudikawx; itolbu lil Alla; iftħu għajnejkom mill‑profeti foloz—Huwa jwiegħed is‑salvazzjoni lil dawk li jagħmlu r‑rieda tal‑Missier—Qabbel Mattew 7. Madwar W.K. 34.[/i]\n\n1 U issa ġara li meta Ġesù qal dan il‑kliem huwa reġa’ dar lejn il‑miġemgħa, u fetaħ fommu u qalilhom: Tassew, tassew, ngħidilkom, Tiġġudikawx, biex ma tkunux iġġudikati.\n\n2 Għax bl‑istess ġudizzju li tagħmlu intom, tkunu ġġudikati; u bl‑istess kejl li tkejlu intom, jitkejjel lilkom.\n\n3 U għaliex tħares lejn it‑tibna li hemm f’għajn ħuk, u ma tarax it‑travu li għandek f’għajnek int?\n\n4 Jew kif tmur tgħid lil ħuk: Ħa nneħħilek it‑tibna minn għajnek—meta inti stess f’għajnek għandek travu?\n\n5 Ja wiċċ b’ieħor, neħħi l‑ewwel it‑travu li għandek f’għajnek int, ħalli mbagħad tara sewwa tneħħi t‑tibna minn għajn ħuk.\n\n6 Tagħtux lill‑klieb dak li hu qaddis, u tixħtux il‑ġawhar tagħkom quddiem il‑ħnieżer li ma jmorrux jgħaffġuhom b’saqajhom u mbagħad iduru għalikom u jqattgħukom bi snienhom.\n\n7 Itolbu, u jingħatalkom; fittxu, u ssibu; ħabbtu, u jiftħulkom.\n\n8 Għax kull min jitlob, jaqla’; min ifittex isib; u min iħabbat jiftħulu.\n\n9 Jew min hu dak il‑bniedem fostkom li, jekk ibnu jitolbu biċċa ħobż, sejjer jagħtih ġebla?\n\n10 Jew jekk jitolbu ħuta, sejjer jagħtih serp?\n\n11 Mela jekk intom, nies ħżiena bħalkom, tafu tagħtu lil uliedkom ħwejjeġ tajba, kemm aktar Missierkom li hu fis‑smewwiet jagħti ħwejjeġ tajba lil min jitlobhomlu?\n\n12 Mela dak kollu li tridu li l‑bnedmin jagħmlu lilkom, agħmluh ukoll intom lilhom, għax din hi l‑liġi u l‑profeti.\n\n13 Għaddu mill‑bieb id‑dejjaq; għax wiesa’ l‑bieb u spazjuża t‑triq li tieħu għat‑telfien, u ħafna huma li jgħaddu minnha;\n\n14 Iżda kemm huwa dejjaq il‑bieb u dejqa t‑triq li tieħu għall‑ħajja, u ftit huma li jsibuha.\n\n15 Iftħu għajnejkom mill‑profeti foloz, li jiġu għandkom libsin ta’ nagħaġ, iżda minn ġewwa jkunu lpup ħattafa.\n\n16 Mill‑frott tagħhom tagħrfuhom. Jaqaw jiġbru għeneb mix‑xewk, jew tin mill‑għollieq?\n\n17 Hekk kull siġra tajba frott tajjeb tagħmel; imma siġra ħażina frott ħażin tagħmel.\n\n18 Siġra tajba ma tistax tagħmel frott ħażin, anqas siġra ħażina ma tagħmilx frott tajjeb.\n\n19 Kull siġra li ma tagħmilx frott tajjeb titqaċċat u tinxteħet fin‑nar.\n\n20 Għalhekk, mill‑frott tagħhom tagħrfuhom.\n\n21 Mhux kull min jgħidli, Mulej, Mulej, jidħol fis‑saltna tas‑smewwiet; iżda min jagħmel ir‑rieda ta’ Missieri li hu fis‑smewwiet.\n\n22 F’dak il‑jum ikun hemm ħafna li jgħiduli: Mulej, Mulej, mhux f’ismek ħabbarna aħna, u mhux f’ismek keċċejna x‑xjaten, u f’ismek għamilna bosta għemejjel tal‑għaġeb?\n\n23 Mbagħad jien ngħidilhom: Lilkom qatt ma kont nafkom; warrbu minn quddiemi, intom li tagħmlu l‑ħażen.\n\n24 Għalhekk, kull min jisma’ dan kliemi u jagħmel li qiegħed ngħid jien, isir jixbah lil bniedem għaqli li bena daru fuq blata—\n\n25 U niżlet ix‑xita, ġew il‑widien, qamu l‑irwiefen u ħabtu fuq dik id‑dar; iżda ma ġġarrfitx, għax kellha s‑sisien tagħha fuq blata.\n\n26 Iżda kull min jisma’ dan kliemi u ma jagħmilx li qiegħed ngħid jien, isir jixbah lil bniedem iblah li bena daru fuq ir‑ramel—\n\n27 Niżlet ix‑xita, ġew il‑widien, qamu l‑irwiefen u ħabtu fuq dik id‑dar; u hija ġġarrfet, u kbira kienet il‑qerda tagħha.\n\n", "3-ne 15": "[center][font_size=26]Kapitlu 15[/font_size][/center]\n\n[i]Ġesù jħabbar li l‑liġi ta’ Mosè ġiet fis‑seħħ permezz tiegħu—In‑Nefiti huma n‑nagħaġ l‑oħra li Huwa tkellem dwarhom f’Ġerusalemm—Minħabba l‑ħażen, il‑poplu tal‑Mulej f’Ġerusalemm ma jafx dwar in‑nagħaġ imferrxin ta’ Iżrael. Madwar W.K. 34.[/i]\n\n1 U issa ġara li meta Ġesù temm jgħid dan id‑diskors huwa ħares ħarsa madwaru lejn il‑miġemgħa, u qalilhom: Araw, intom smajtuni ngħid il‑ħwejjeġ li jien għallimt qabel jiena tlajt ħdejn Missieri; għalhekk, min jiftakar dan kliemi u jagħmel li qiegħed ngħid jien, lilu jien inqajjem fl‑aħħar jum.\n\n2 U ġara li meta Ġesù qal dan il‑kliem huwa ntebaħ li fosthom kien hemm xi wħud li bdew jistagħġbu u jistaqsu lilhom infushom x’riedhom jagħmlu fejn tidħol il‑liġi ta’ Mosè; għax huma ma fehmuhx meta huwa qal li l‑qadim għadda, u daħal il‑ġdid.\n\n3 U hu qalilhom: tistagħġbux li jien għedtilkom li l‑qadim għadda, u daħal il‑ġdid.\n\n4 Araw, jien ngħidilkom li l‑liġi li ngħatat lil Mosè ġiet fis‑seħħ.\n\n5 Araw, kont jien li waqqaft il‑liġi, u kont jien li għamilt patt mal‑poplu tiegħi Iżrael; għalhekk, il‑liġi ġiet fis‑seħħ permezz tiegħi, għax jiena ġejt biex inġib fis‑seħħ il‑liġi; għalhekk waslet fi tmiemha.\n\n6 Araw, jien m’inix se nġib fix‑xejn lill‑profeti, għax dak kollu li ma ġiex fis‑seħħ permezz tiegħi, tassew ngħidilkom, għad jiġi fis‑seħħ.\n\n7 U għax jien għedtilkom li l‑qadim għadda, jien m’inix se nġib fix‑xejn dak li ntqal dwar ħwejjeġ li għad iridu jseħħu.\n\n8 Għax araw, il‑patt li jien għamilt mal‑poplu tiegħi għadu ma ġiex fis‑seħħ fil‑milja tiegħu; iżda l‑liġi li ngħatat lil Mosè ġiet fi tmiemha permezz tiegħi.\n\n9 Araw, jiena l‑liġi, u d‑dawl. Duru lejja, u ibqgħu sħaħ sal‑aħħar, u intom ikollkom il‑ħajja; għax lil dak li jibqa’ sħiħ sal‑aħħar lilu jiena nagħtih il‑ħajja ta’ dejjem.\n\n10 Araw, jiena tajtkom il‑kmandamenti; għalhekk araw li tħarsu l‑kmandamenti tiegħi. U din hi l‑liġi u l‑profeti, għax huma verament taw xhieda għalija.\n\n11 U issa ġara li meta Ġesù qal dan il‑kliem, huwa qal lil dawk it‑tnax li huwa għażel:\n\n12 Intom dixxipli tiegħi; u intom dawl għal dan il‑poplu, li hu fdal ta’ dar Ġużeppi.\n\n13 U araw, din hija l‑art ta’ wirtkom; u ġiet mogħtija lilkom mill‑Missier.\n\n14 U fl‑ebda ħin il‑Missier m’ordnali li għandi ngħidu lil ħutkom f’Ġerusalemm.\n\n15 Kif ukoll fl‑ebda ħin il‑Missier m’ordnali li għandi ngħarrafhom bit‑tribujiet l‑oħra tad‑dar ta’ Iżrael, li l‑Missier ħareġ ’il barra minn dik l‑art.\n\n16 Dan hu dak li ordnali l‑Missier, li jien għandi ngħidilhom:\n\n17 Li għandi wkoll nagħaġ oħra, li m’humiex minn dan il‑maqjel; lilhom ukoll jeħtieġ li niġbor, u huma jisimgħu leħni; u jkun hemm merħla waħda, u ragħaj wieħed.\n\n18 U issa, minħabba r‑ras iebsa u n‑nuqqas ta’ twemmin tagħhom huma ma fehmux kelmti; għalhekk il‑Missier ordnali biex ma ngħidilhom xejn aktar dwar din il‑ħaġa.\n\n19 Iżda, tassew ngħidilkom li l‑Missier ordnali biex ngħidilkom, u jien se ngħarrafkom b’dan, li intom inqtajtu minn magħhom minħabba ħżunithom; għalhekk huwa minħabba ħżunithom li huma ma jafux bikom.\n\n20 U tassew ngħidilkom għal darb’oħra li l‑Missier wassal biex anke t‑tribujiet l‑oħra jinqatgħu minn magħhom; u hu minħabba ħżunithom li huma ma jafux dwarhom.\n\n21 U tassew ngħidilkom, li intom dawk li dwarhom jiena għidt: Għandi nagħaġ oħra, li m’humiex minn dan il‑maqjel; lilhom ukoll jeħtieġ li niġbor, u huma jisimgħu leħni, u jkun hemm merħla waħda, u ragħaj wieħed.\n\n22 U huma ma fehmunix; għax huma assumew li jien kont qed nirreferi għall‑Ġentili; għax huma ma fehmux li l‑Ġentili kien jeħtieġ li jikkonvertu permezz tal‑predikazzjoni tagħhom.\n\n23 U huma ma fehmunix meta jien għidt li kien jeħtieġ li huma jisimgħu leħni; u huma ma fehmunix li l‑Ġentili fl‑ebda ħin ma kienu se jisimgħu leħni—li jien ma kontx se nuri lili nnifsi lilhom ħlief permezz tal‑Ispirtu s‑Santu.\n\n24 Iżda araw, intom smajtu leħni kif ukoll rajtuni; u intom in‑nagħaġ tiegħi, u intom tagħmlu parti minn dawk li ġew mogħtija lili mill‑Missier.\n\n", "3-ne 16": "[center][font_size=26]Kapitlu 16[/font_size][/center]\n\n[i]Ġesù sejjer iżur nagħaġ oħra mitlufa ta’ Iżrael—Fl‑aħħar żminijiet l‑evanġelju se jasal għand il‑Ġentili u mbagħad għand id‑dar ta’ Iżrael—Il‑poplu tal‑Mulej sejjer jara b’għajnejh lill‑Mulej rieġa’ lura f’Sijon. Madwar W.K. 34.[/i]\n\n1 U tassew, tassew, ngħidilkom li jien għandi nagħaġ oħra li mhumiex minn din l‑art, lanqas mill‑art ta’ Ġerusalemm, lanqas mill‑inħawi ta’ madwar l‑art fejn jien mort biex naqdi.\n\n2 Għax dawk li qed nitkellem dwarhom huma dawk li għadhom ma semgħux leħni; u fl‑ebda ħin ma wrejt lili nnifsi lilhom.\n\n3 Iżda jiena ngħatajt kmandament mill‑Missier li għandi mmur fosthom, u li jeħtieġ li huma jisimgħu leħni, u li għandhom jingħaddu man‑nagħaġ tiegħi, sabiex ikun hemm merħla waħda u ragħaj wieħed; għalhekk jiena sejjer nuri lili nnifsi lilhom.\n\n4 U nordnalkom sabiex tiktbu dak li qed ngħid wara li jiena nkun tlaqt, ħalli f’każ li l‑poplu tiegħi f’Ġerusalemm, dawk li rawni b’għajnejhom u kienu miegħi fil‑ministeru tiegħi, ma jitolbux lill‑Missier f’ismi, huma jkunu jistgħu jsiru jafu dwarkom permezz tal‑Ispirtu s‑Santu, u jsiru jafu wkoll dwar it‑tribujiet l‑oħra li dwarhom huma ma jafux, u li l‑kliem li intom se tiktbu għandu jiġi mħares u għandu jiġi żvelat lill‑Ġentili, ħalli permezz tal‑milja tal‑Ġentili, il‑fdal ta’ nisilhom, li sejjer jitferrex fuq wiċċ l‑art minħabba n‑nuqqas ta’ fidi tagħhom, ikun jista’ jinġieb lura, jew aħjar ikun jista’ jinġieb lura għall‑għarfien tiegħi, il‑Feddej tagħhom.\n\n5 U mbagħad jiena niġborhom mill‑erba’ rkejjen tad‑dinja; u mbagħad jiena nġib fis‑seħħ il‑patt li l‑Missier għamel mal‑poplu kollu tad‑dar ta’ Iżrael.\n\n6 U henjin huma l‑Ġentili, minħabba l‑fidi tagħhom fija, permezz tal‑Ispirtu s‑Santu, li jixhed magħom dwari u dwar il‑Missier.\n\n7 Araw, minħabba l‑fidi tagħhom fija, jgħid il‑Missier, u minħabba n‑nuqqas ta’ fidi tagħkom, O dar ta’ Iżrael, fl‑aħħar żminijiet il‑verità sejra tasal għand il‑Ġentili, biex il‑milja ta’ dawn il‑ħwejjeġ tkun żvelata lilhom.\n\n8 Iżda ħażin ikun għalihom, jgħid il‑Missier, dawk il‑Ġentili li ma jemmnux—għax minkejja li huma ġew fuq wiċċ din l‑art, u xerrdu lill‑poplu tiegħi li ġej mid‑dar ta’ Iżrael; u l‑poplu tiegħi li ġej mid‑dar ta’ Iżrael sefa’ mkeċċi minn fosthom, u spiċċa mgħaffeġ taħt saqajhom;\n\n9 U minħabba l‑ħniena ta’ Alla mal‑Ġentili, kif ukoll minħabba l‑ħaqq tal‑Missier fuq il‑poplu tiegħi, li ġej mid‑dar ta’ Iżrael, tassew, tassew, ngħidilkom, li wara dan kollu, u jien wassalt sabiex il‑poplu tiegħi li ġej mid‑dar ta’ Iżrael jisfa’ kkastigat, mgħakkes, u maqtul, u mkeċċi ’l barra minn fosthom, u jsir ukoll poplu mibgħud minnhom, u jkun ta’ għajb u f’ilsien kulħadd—\n\n10 U dan hu li l‑Missier ordnali biex ngħidilkom: F’dak il‑jum li fih il‑Ġentili jidinbu kontra l‑evanġelju tiegħi, u jwarrbu l‑milja tal‑evanġelju tiegħi, u jkunu minfuħin fil‑kburija ta’ qalbhom aktar minn kull ġens ieħor, u aktar min‑nies tad‑dinja kollha, u fosthom ma jsaltan xejn għajr gideb, u qerq, u kattiverja, u kull tip ta’ ipokresija, u qtil, u frodi saċerdotali, u żína, u għemejjel mistkerrha u sigrieti; u jekk huma jwettqu dawk il‑ħwejjeġ kollha, u jwarrbu l‑milja tal‑evanġelju tiegħi, araw, jgħid il‑Missier, jiena nieħu minn fosthom il‑milja tal‑evanġelju tiegħi.\n\n11 U mbagħad jiena niftakar fil‑patt li jien għamilt mal‑poplu tiegħi, O dar ta’ Iżrael, u jiena nwassal l‑evanġelju tiegħi għandhom.\n\n12 U lilek nurik, O dar ta’ Iżrael, li l‑Ġentili mhu se jkollhom l‑ebda kontroll fuqkom; iżda jien se niftakar fil‑patt tiegħi magħkom, O dar ta’ Iżrael, u intom se taslu biex tagħrfu l‑milja tal‑evanġelju tiegħi.\n\n13 Iżda jekk il‑Ġentili jindmu u jduru lejja, jgħid il‑Missier, araw huma se jkunu magħduda mal‑poplu tiegħi, O dar ta’ Iżrael.\n\n14 U jien ma nħallix li l‑poplu tiegħi, li ġej mid‑dar ta’ Iżrael, jgħaddi minn fosthom, u jgħaffiġhom taħt saqajh, jgħid il‑Missier.\n\n15 Iżda jekk huma ma jdurux lejja, u jisimgħu kliemi, jiena lin‑nies tiegħi, O dar ta’ Iżrael, inħallihom jgħaddu minn fosthom, u jgħaffġuhom taħt saqajhom, u huma jsiru bħall‑melħ li qata’, li ma baqa’ tajjeb għal xejn ħlief biex jintrema barra, u jintrifes mill‑poplu tiegħi, O dar ta’ Iżrael.\n\n16 Tassew, tassew, ngħidilkom, dan hu li ordnali l‑Missier—li lil dan il‑poplu jien għandi nagħtih din l‑art bħala wirtu.\n\n17 Imbagħad ikun ġie fis‑seħħ kliem il‑profeta Isaija, li jgħid:\n\n18 L‑għassiesa tiegħek jgħollu leħenhom; lkoll flimkien huma jgħannu, għax huma jaraw b’għajnejhom lill‑Mulej rieġa’ lura f’Sijon.\n\n19 Intom, ħerbiet ta’ Ġerusalemm, għannu lkoll bil‑ferħ; għax farraġ il‑Mulej il‑poplu tiegħu, huwa feda lil Ġerusalemm.\n\n20 Kixef il‑Mulej id‑driegħ tiegħu qaddis, quddiem il‑ġnus kollha; u raw it‑truf kollha tal‑art is‑salvazzjoni ta’ Alla.\n\n", "3-ne 17": "[center][font_size=26]Kapitlu 17[/font_size][/center]\n\n[i]Ġesù jitlob lin‑nies sabiex jixtarru kliemu u jitolbu ħalli jifhmuh—Huwa jfejjaq lill‑morda—Hu jitlob għan‑nies, u juża lingwaġġ li ma jistax jinkiteb—L‑anġli jaqdu liċ‑ċkejknin tagħhom li jispiċċaw imdawrin bil‑fjammi tan‑nar. Madwar W.K. 34.[/i]\n\n1 Araw, issa ġara li meta Ġesù qal dan il‑kliem huwa reġa’ tefa’ ħarstu fuq il‑miġemgħa, u qalilhom: Araw, is‑siegħa tiegħi waslet.\n\n2 Qed nara li intom nies dgħajfin, li ma tistgħux tifhmu l‑kliem kollu li jiena għidt, liema kliem il‑Missier ordnali biex ngħidilkom bħalissa.\n\n3 Għalhekk, morru fi djarkom, u xtarru dwar il‑ħwejjeġ li jiena għidt, u itolbu lill‑Missier, f’ismi, ħalli tkunu tistgħu tifhmu, u tħejju moħħkom għal għada, u jien nerġa’ niġi nżurkom.\n\n4 Iżda issa jien sejjer għand il‑Missier, kif ukoll sejjer nuri lili nnifsi lit‑tribujiet mitlufa ta’ Iżrael, għaliex għall‑Missier mhumiex mitlufa, għax hu jaf fejn ħadhom.\n\n5 U ġara li meta Ġesù qal dan, huwa reġa’ xeħet ħarstu fuq il‑miġemgħa, u ra li huma kienu bid‑dmugħ f’għajnejhom, u bdew iħarsu bla heda lejh bħallikieku qed jitolbuh biex jibqa’ ftit ieħor magħhom.\n\n6 U huwa qalilhom: Araw, jiena mimli kompassjoni lejkom.\n\n7 Hemm xi ħadd marid fostkom? Ġibuh hawn. Hemm min hu magħtub, jew għami, jew zopp, jew imġiddem, jew mifluġ, jew li hu trux, jew b’xi mod qed isofri? Ġibuh hawn u jien infejqu, għax jien għandi kompassjoni lejkom; jiena kollni ħniena.\n\n8 Għax qed nara li intom tixtiequ li jien nurikom dak li jien għamilt ma’ ħutkom f’Ġerusalemm, għax nista’ nara li l‑fidi tagħkom hi biżżejjed biex jiena nfejjaqkom.\n\n9 U ġara li meta huwa qal dan, dawk kollha li kienu parti mill‑miġemgħa, marru flimkien mal‑morda tagħhom, u l‑imsejkna tagħhom, u l‑magħtuba tagħhom, u l‑għomja tagħhom, u l‑imbikkmin tagħhom, u ma’ dawk kollha li b’xi mod kienu qed ibatu; u huwa fejjaqhom ilkoll hekk kif bdew jinġiebu quddiemu.\n\n10 U huma lkoll, kemm dawk li ġew imfejqa kif ukoll dawk li kienu b’saħħihtom, inxteħtu madwar riġlejh, u bdew iqimuh; u dawk kollha li resqu lejh minn fost il‑miġemgħa bdew ibusulu riġlejh, hekk li spiċċaw ħasslulu riġlejh bid‑dmugħ tagħhom.\n\n11 U ġara li huwa ordnalhom biex iġibu quddiemu lit‑tfal ċkejknin tagħhom.\n\n12 Għalhekk huma marru u ġabu liċ‑ċkejknin tagħhom u poġġewhom mal‑art madwaru, u Ġesù waqaf f’nofshom; u l‑miġemgħa għamlet il‑wisa’ biex ilkoll jinġiebu quddiemu.\n\n13 U ġara li meta nġiebu lkoll quddiemu, u Ġesù kien wieqaf f’nofshom, huwa ordna lill‑miġemgħa biex jinżlu għarkupptejhom mal‑art.\n\n14 U ġara li meta huma niżlu għarkupptejhom mal‑art, Ġesù ħassu jitqanqal fih innifsu, u qal: Missier, inħossni mnikket minħabba l‑ħażen tal‑poplu li ġej mid‑dar ta’ Iżrael.\n\n15 U meta huwa qal dan il‑kliem, huwa wkoll inxteħet għarkupptejh mal‑art; u araw huwa beda jitlob lill‑Missier, u l‑ħwejjeġ li huwa talab ma jistgħux jinkitbu, u dawk kollha fost il‑miġemgħa li semgħuh taw xhieda ta’ dan.\n\n16 U din kienet ix‑xhieda li huma taw: L‑ebda għajn qatt ma rat, u l‑ebda widna qatt ma semgħet qabel, ħwejjeġ daqstant kbar u tal‑għaġeb daqs il‑ħwejjeġ li aħna rajna u smajna lil Ġesù jgħid lill‑Missier;\n\n17 U l‑ebda lsien ma jista’ jlissen, u l‑ebda bniedem ma jista’ jikteb, u l‑ebda qalb ta’ bniedem ma tista’ timmaġina ħwejjeġ daqstant kbar u tal‑għaġeb daqs il‑ħwejjeġ li aħna smajna u rajna lil Ġesù jgħid; u ħadd ma jista’ jimmaġina x’hena kbira mliet lil ruħna fil‑mument li aħna smajnieh jitlob lill‑Missier għalina.\n\n18 U ġara li meta Ġesù waqaf jitlob lill‑Missier, huwa qam bilwieqfa; iżda dawk li kienu fil‑miġemgħa tant ħassew fihom hena kbira li baqgħu hemm bla ma ċċaqalqu.\n\n19 U ġara li Ġesù reġa’ kellimhom, u talabhom biex iqumu minn mal‑art.\n\n20 U huma qamu minn mal‑art, u huwa qalilhom: Henjin intom minħabba l‑fidi tagħkom. U issa araw, dan jimlieni b’hena kbira.\n\n21 U meta huwa qal dan il‑kliem, huwa beka, u l‑miġemgħa taw xhieda ta’ dan, u huwa ħa lit‑tfal ċkejknin tagħhom, wieħed wieħed, u berikhom u talab lill‑Missier għalihom.\n\n22 U meta għamel dan huwa reġa’ beka għal darb’oħra;\n\n23 U huwa kellem lill‑miġemgħa, u qalilhom: Ħarsu lejn iċ‑ċkejknin tagħkom.\n\n24 U hekk kif daru biex iħarsu lejhom, huma xeħtu għajnejhom lejn is‑sema, u raw is‑smewwiet jinfetħu, u raw l‑anġli neżlin mis‑sema bħallikieku kienu mdawwrin bil‑fjammi tan‑nar; u huma niżlu u daru ma’ dawk iċ‑ċkejknin, u huma kienu jinsabu mdawrin bil‑fjammi tan‑nar; u bdew iservuhom l‑anġli.\n\n25 U l‑miġemgħa rat u semgħet u tat xhieda ta’ dan; u huma jafu li x‑xhieda tagħhom hija vera għax huma lkoll raw u semgħu dan, kull wieħed għalih innifsu; u b’kollox kienu jgħoddu madwar elfejn u ħames mitt ruħ; u kienu jikkonsistu minn irġiel, nisa, u tfal.\n\n", "3-ne 18": "[center][font_size=26]Kapitlu 18[/font_size][/center]\n\n[i]Ġesù waqqaf is‑sagrament fost in‑Nefiti—Huma ġew ordnati sabiex jitolbu dejjem f’ismu—Min jiekol ġismu u jixrob demmu bla ma jixraqlu jiġi kkundannat—Id‑dixxipli jingħataw il‑qawwa li jagħtu l‑Ispirtu s‑Santu. Madwar W.K. 34.[/i]\n\n1 U ġara li Ġesù ordna lid‑dixxipli tiegħu biex iġibulu ftit ħobż u nbid.\n\n2 U waqt li huma marru għall‑ħobż u l‑inbid, huwa ordna lil dawk li kienu fost il‑miġemgħa biex ipoġġu bilqiegħda mal‑art.\n\n3 U meta d‑dixxipli ġew lura bil‑ħobż u l‑inbid, huwa ħa l‑ħobż, qasmu u bierku; u tah lid‑dixxipli u ordnalhom sabiex jieklu.\n\n4 U meta huma kielu u xebgħu, huwa ordnalhom biex jagħtu lill‑miġemgħa.\n\n5 U meta dawk li kienu fost il‑miġemgħa kielu u xebgħu, huwa qal lid‑dixxipli: Araw fostkom se jiġi ordnat wieħed li lilu jiena se nagħti l‑qawwa li jaqsam il‑ħobż u jbierku u jagħtih lin‑nies tal‑knisja tiegħi, lil dawk kollha li jemmnu u jitgħammdu f’ismu.\n\n6 U qisu li intom dejjem tagħmlu dan, l‑istess kif għamilt jien, sewwasew kif jiena qsamt il‑ħobż u beriktu u tajtu lilkom.\n\n7 U dan għandkom tagħmlu b’tifkira ta’ ġismi, li lilkom jien urejt. U permezz ta’ dan intom tixhdu mal‑Missier li dejjem sejrin tiftakru fija. U jekk intom dejjem tiftakru fija intom ikollkom l‑Ispirtu tiegħi magħkom.\n\n8 U ġara li meta huwa qal dan il‑kliem, huwa ordna lid‑dixxipli tiegħu biex jieħdu u jixorbu mill‑inbid tal‑kalċi, u ordnalhom ukoll sabiex jagħtu lill‑miġemgħa ħalli huma wkoll ikunu jistgħu jixorbu minnu.\n\n9 U ġara li huma hekk għamlu, xorbu minnu u xebgħu; u huma taw lill‑miġemgħa, u huma xorbu u xebgħu.\n\n10 U meta d‑dixxipli għamlu dan, Ġesù qalilhom: Henjin intom minħabba li għamiltu dan, għax intom obdejtu l‑kmandamenti tiegħi, u permezz ta’ dan qed tixhdu mal‑Missier li intom lesti tagħmlu dak li ordnajtilkom jien.\n\n11 U intom għandkom dejjem tagħmlu dan għal dawk kollha li jindmu u jitgħammdu f’ismi; u dan għandkom tagħmluh b’tifkira ta’ demmi, li jien xerridt għalikom, ħalli tkunu tistgħu tixhdu mal‑Missier li intom dejjem lesti tiftakru fija. U jekk intom dejjem tiftakru fija intom ikollkom l‑Ispirtu tiegħi magħkom.\n\n12 U jiena se nagħtikom kmandament li intom għandkom tagħmlu dawn il‑ħwejjeġ. U jekk intom tagħmlu dejjem dawn il‑ħwejjeġ, henjin intom, għaliex intom mibnija fuq il‑blata tiegħi.\n\n13 Iżda dawk fostkom li jagħmlu aktar jew anqas minn hekk mhumiex mibnija fuq il‑blata tiegħi, iżda huma mibnija fuq pedament tar‑ramel; u meta tinżel ix‑xita, u jiġi l‑għargħar, u jonfħu l‑irwiefen, u fuqhom iħabbtu, huma jikkrollaw, u l‑bibien tal‑infern ikunu miftuħin lesti biex jilqgħuhom.\n\n14 Għalhekk henjin intom jekk tħarsu l‑kmandamenti tiegħi, li l‑Missier ordnali biex nagħtikom.\n\n15 Tassew, tassew, ngħidilkom, jeħtieġ li tishru u titolbu dejjem, ħalli ma tispiċċawx imġarrbin mix‑xitan, u hu jeħodkom fil‑jasar tiegħu.\n\n16 U kif jiena tlabt fostkom hekk ukoll għandkom titolbu intom fil‑knisja tiegħi, fost in‑nies tiegħi li jindmu u jitgħammdu f’ismi. Araw jiena d‑dawl; jiena tajtkom eżempju.\n\n17 U ġara li meta Ġesù qal dan il‑kliem lid‑dixxipli tiegħu, huwa reġa’ dar fuq il‑folla u qalilhom:\n\n18 Araw, tassew, tassew, ngħidilkom, jeħtieġ li tishru u titolbu dejjem biex ma tidħlux fit‑tiġrib; għax Satana jridkom f’idejh, biex jgħaddikom mill‑għarbiel bħall‑qamħ.\n\n19 Għalhekk jeħtieġ li titolbu dejjem lill‑Missier f’ismi;\n\n20 U kull ma titolbu lill‑Missieri f’ismi, li hu sewwa, u temmnu li se tirċievu, araw dan jingħata lilkom.\n\n21 Itolbu fil‑familji tagħkom lill‑Missier, dejjem f’ismi, biex martkom u wliedkom ikunu mberkin.\n\n22 U araw, intom għandkom tiltaqgħu flimkien ta’ spiss; u m’għandkom iżżommu lil ħadd milli jiġi għandkom meta tiltaqgħu flimkien, iżda ħalluhom jiġu għandkom u żżommuhomx milli jagħmlu dan;\n\n23 Iżda għandkom titolbu għalihom, u ma tkeċċuhomx ’il barra; u jekk huma jibdew jiġu għandkom ta’ spiss għandkom titolbu għalihom lill‑Missier, f’ismi.\n\n24 Għalhekk, żommu dawlkom fil‑għoli sabiex idawwal lid‑dinja. Araw jiena d‑dawl li għandkom iżżommu fil‑għoli—dak li lili rajtuni nagħmel. Araw intom tistgħu taraw li jiena tlabt lill‑Missier, u intom lkoll xhieda ta’ dan.\n\n25 U tistgħu taraw li jien ma ordnajt lil ħadd minnkom biex jitlaq, iżda minflok ordnajt biex intom tiġu għandi, ħalli tkunu tistgħu tħossuni u tarawni; l‑istess għandkom tagħmlu intom fid‑dinja; u kull min jikser dan il‑kmandament ikun qed jippermetti lilu nnifsu li jiddaħħal fit‑tiġrib.\n\n26 U ġara li meta Ġesù qal dan il‑kliem, huwa reġa’ xeħet għajnejh fuq id‑dixxipli li huwa għażel, u qalilhom:\n\n27 Araw fis‑sewwa, fis‑sewwa, ngħidilkom, jiena se nagħtikom kmandament ieħor, u mbagħad jeħtieġ li mmur għand Missieri biex inkun nista’ nwettaq kmandamenti oħra li huwa tani.\n\n28 U issa araw, dan hu l‑kmandament li jien se nagħtikom, li intom għandkom taraw li ma jkun hemm ħadd li konxjament jiekol ġismi u jixrob demmi bla ma jixraqlu, meta intom tamministrawhom;\n\n29 Għax kull min jiekol u jixrob ġismi u demmi bla ma jixraqlu jkun qed jiekol u jixrob il‑kundanna ta’ ruħu; għalhekk jekk tkunu tafu li xi ħadd ma jixraqlux li jiekol u jixrob ġismi u demmi għandkom żżommuh milli jagħmel dan.\n\n30 Madankollu, m’għandkomx tkeċċuh ’il barra minn fostkom, iżda lilu għandkom taqdu u għandkom titolbu għalih lill‑Missier, f’ismi; u jekk huwa jindem u jitgħammed f’ismi, mbagħad intom għandkom tilaqgħuh fostkom, u lilu għandkom tagħtuh minn ġismi u demmi.\n\n31 Iżda jekk ma jindimx huwa m’għandux ikun magħdud mal‑poplu tiegħi, ħalli ma jmurx jeqred lill‑poplu tiegħi, għax araw jiena nagħraf in‑nagħaġ tiegħi, u huma magħduda.\n\n32 Madankollu, m’għandkomx tkeċċuh ’il barra mis‑sinagogi tagħkom, jew mill‑postijiet li fihom tqimu, għax lil min hu bħalu intom għandkom tkomplu taqdu; għax ma tafux jekk xi darba huma jerġgħu lura u jindmu, u jiġu għandi b’impenn sħiħ f’qalbhom, u jiena nfejjaqhom; u intom tkunu l‑mezz li wasslilhom is‑salvazzjoni.\n\n33 Għalhekk, araw li tħarsu l‑kliem li jiena ordnajtilkom ħalli ma taqgħux taħt il‑kundanna; għax ħażin għalih dak li lilu l‑Missier jikkundanna.\n\n34 U jien qed nagħtikom dawn il‑kmandamenti minħabba l‑argumenti li qamu bejnietkom. U henjin intom jekk ma targumentawx bejnietkom.\n\n35 U issa jiena se mmur għand il‑Missier, għax hemm bżonn li jien immur għand il‑Missier minħabba fikom.\n\n36 U ġara li meta Ġesù temm jgħid dan il‑kliem, huwa mess b’idu lid‑dixxipli li huwa għażel, wieħed, wieħed, sakemm hu messhom ilkoll, u waqt li kien qed imisshom beda jkellimhom.\n\n37 U l‑miġemgħa ma semgħetx il‑kliem li huwa qal, għalhekk huma ma taw l‑ebda xhieda ta’ dan; iżda d‑dixxipli taw xhieda li huwa tahom il‑qawwa li huma jagħtu l‑Ispirtu s‑Santu. U aktar tard jien se nurikom li din ix‑xhieda hija vera.\n\n38 U ġara li meta Ġesù messhom ilkoll, ġiet sħaba u għattiet lill‑miġemgħa, hekk li huma ma setgħux jaraw lil Ġesù.\n\n39 U waqt li huma kienu jinsabu mgħottija huwa telaq minn ħdejhom, u tela’ fis‑smewwiet. U d‑dixxipli raw b’għajnejhom u taw xhieda li huwa kien reġa’ tela’ fis‑smewwiet.\n\n", "3-ne 19": "[center][font_size=26]Kapitlu 19[/font_size][/center]\n\n[i]It‑tnax‑il dixxiplu jaqdu lill‑poplu u jitolbu għall‑Ispirtu s‑Santu—Id‑dixxipli jiġu mgħammda u jirċievu l‑Ispirtu s‑Santu u l‑qadi tal‑anġli—Ġesù jitlob bi kliem li ma jistax jinkiteb—Huwa jixhed dwar il‑fidi mill‑aktar kbira ta’ dawn in‑Nefiti. Madwar W.K. 34.[/i]\n\n1 U issa ġara li meta Ġesù tela’ s‑sema, il‑miġemgħa bdiet tinfirex, u kull raġel ħa lil martu u lil uliedu u telaq lura lejn daru.\n\n2 U ma damitx ma nxterdet l‑aħbar mal‑pajjiż kollu, meta bilkemm kien għoddu dalam, li l‑miġemgħa kienet rat lil Ġesù, u li lilhom huwa beda jaqdi, u li anke l‑għada huwa kien se juri lilu nnifsu lill‑miġemgħa.\n\n3 Iva, u anke matul il‑lejl, l‑aħbar dwar Ġesù kompliet tinxtered ma’ kullimkien; u l‑aħbar xandruha b’tali mod li kienu ħafna n‑nies, iva, kotra kbira ta’ nies, li għaddew il‑lejl kollu jaħdmu qatigħ biex l‑għada filgħodu huma jkunu fil‑post fejn Ġesù kellu juri lilu nnifsu lill‑miġemgħa.\n\n4 U ġara li l‑għada, meta l‑miġemgħa kienet miġbura flimkien, araw, Nefi u ħuh, li huwa kien qajjem mill‑mewt, li kien jismu Timotju, kif ukoll ibnu, li kien jismu Ġona, kif ukoll Mathoni, u ħuh Mathonija, u Kumen, u Kumenonhi, u Ġeremija, u Xemnon, u Ġona, u Sedekija, u Isaija—issa dawn kienu l‑ismijiet tad‑dixxipli li kien għażel Ġesù—ġara li huma marru u waqfu f’nofs il‑miġemgħa.\n\n5 U araw, tant kienet kbira l‑miġemgħa li huma ordnawlhom sabiex jinqasmu fi tnax‑il grupp.\n\n6 U t‑tnax bdew jgħallmu lill‑miġemgħa; u araw, huma ordnaw lill‑miġemgħa biex jinżlu għarkupptejhom mal‑art, u jitolbu lill‑Missier f’isem Ġesù.\n\n7 U d‑dixxipli wkoll bdew jitolbu lill‑Missier f’isem Ġesù. U ġara li huma qamu minn mal‑art u bdew iservu lin‑nies.\n\n8 U meta huma għallmu l‑istess kliem li kien qal Ġesù—bla ma bidlu xejn mill‑kliem li kien qal Ġesù—araw, huma reġgħu niżlu għarkupptejhom u bdew jitolbu lill‑Missier f’isem Ġesù.\n\n9 U huma bdew jitolbu għal dak li xtaqu l‑aktar; u huma kellhom ix‑xewqa li jingħatalhom l‑Ispirtu s‑Santu.\n\n10 U meta waqfu jitolbu huma niżlu fil‑post fejn kien jibda l‑ilma, u l‑miġemgħa mxiet warajhom.\n\n11 U ġara li Nefi niżel fl‑ilma u tgħammed.\n\n12 U huwa ħareġ mill‑ilma u beda jgħammed. U huwa għammed lil dawk kollha li Ġesù kien għażel.\n\n13 U ġara li meta tgħammdu lkoll u ħarġu ’l barra mill‑ilma, l‑Ispirtu s‑Santu niżel fuqhom, u huma mtlew bl‑Ispirtu s‑Santu u bin‑nar.\n\n14 U araw, huma spiċċaw imdawrin bħallikieku bin‑nar minn kullimkien; liema nar niżel mis‑sema, u l‑miġemgħa rat dan kollu, u tat xhieda ta’ dan; u l‑anġli niżlu mis‑sema u bdew jaqduhom.\n\n15 U ġara li waqt li l‑anġli kienu qed jaqdu lid‑dixxipli, araw, ġie Ġesù u waqaf f’nofshom u lilhom beda jaqdi.\n\n16 U ġara li huwa kellem lill‑miġemgħa, u ordnalhom sabiex jerġgħu jinżlu għarkupptejhom mal‑art, u anke lid‑dixxipli tiegħu ordnalhom biex jinżlu għarkupptejhom mal‑art.\n\n17 U ġara li meta huma lkoll niżlu għarkupptejhom mal‑art, huwa ordna lid‑dixxipli tiegħu biex jibdew jitolbu.\n\n18 U araw, huma bdew jitolbu; u huma talbu lil Ġesù, fejn indirizzawh bħala l‑Mulej u Alla tagħhom.\n\n19 U ġara li Ġesù telaq minn nofshom, u mar ftit ’il bogħod minnhom u nxteħet wiċċu fl‑art u qal:\n\n20 Missier, inroddlok ħajr li inti tajt l‑Ispirtu s‑Santu lil dawn in‑nies li jien għażilt; u hu minħabba l‑fidi tagħhom fija li jien għażilthom minn fost id‑dinja.\n\n21 Missier, nitolbok sabiex tagħti l‑Ispirtu s‑Santu lil dawk kollha li jemmnu fi kliemhom.\n\n22 Missier, inti tajthom l‑Ispirtu s‑Santu għaliex huma jemmnu fija; u inti qed tara li huma jemmnu fija għax qed tismagħhom, u huma qed jitolbu lili; u qed jitolbu lili għax ninsab magħhom.\n\n23 U issa Missier, lilek jiena nitlob għalihom, kif ukoll għal dawk kollha li jemmnu fi kliemhom, biex huma jkunu jistgħu jemmnu fija, ħalli jiena nkun nista’ nkun fihom kif inti, Missier, tinsab fija, biex inkunu nistgħu nkunu ħaġa waħda.\n\n24 U ġara li meta Ġesù talab lill‑Missier, huwa resaq lejn id‑dixxipli tiegħu, u araw, huma kienu għadhom qed jitolbu lilu bla waqfien; u huma ma bdewx jirrepetu ħafna kliem, għax lilhom ingħatalhom x’għandhom jitolbu, u fihom nibtet tama kbira.\n\n25 U ġara li waqt li huma bdew jitolbu lil Ġesù, huwa berikhom; u ħares lejhom bi tbissima fuq wiċċu, u d‑dija ta’ wiċċu bdiet tiddi fuqhom, u araw huma dehru bojod daqs id‑dehra ta’ wiċċu kif ukoll daqs ilbies Ġesù; u araw din il‑bjuda kollha kienet tiżboq kull bjuda oħra, iva, sewwasew ma kien hemm xejn fuq l‑art aktar bajdani minn din il‑bjuda.\n\n26 U Ġesù qalilhom: Komplu itolbu; u huma ma waqfux jitolbu.\n\n27 U huwa reġa’ telaq minn ħdejhom, u mar ftit ’il bogħod u nxteħet wiċċu fl‑art; u reġa’ beda jitlob lill‑Missier u jgħid:\n\n28 Missier, inroddlok ħajr talli inti naddaft lil dawk li jiena għażilt, minħabba l‑fidi tagħhom, u jiena nitlob għalihom, kif ukoll għal dawk li jemmnu fi kliemhom, ħalli huma jkunu jistgħu jitnaddfu permezz tiegħi, jekk huma jemmnu fi kliemhom, l‑istess kif huma ġew imnaddfin permezz tiegħi.\n\n29 Missier, jiena m’iniex se nitlob għad‑dinja, iżda għal dawk li inti tajtni billi ħriġthom mid‑dinja, minħabba l‑fidi tagħhom, ħalli huma jkunu jistgħu jitnaddfu permezz tiegħi, ħalli jiena nkun nista’ nkun fihom kif inti, Missier, tinsab fija, biex inkunu nistgħu nkunu ħaġa waħda, ħalli permezz tagħhom jiena nkun igglorifikat.\n\n30 U meta Ġesù qal dan il‑kliem huwa reġa’ mar ħdejn id‑dixxipli tiegħu; u araw, huma kienu qed jitolbuh bla heda, mingħajr waqfien; u huwa reġa’ ħares lejhom bi tbissima fuq wiċċu; u araw huma dehru bojod, l‑istess bħal Ġesù.\n\n31 U ġara li huwa mar ftit ’il bogħod minnhom u talab lill‑Missier;\n\n32 U l‑ebda lsien ma jista’ jlissen il‑kliem li huwa talab, u l‑ebda bniedem ma jista’ jikteb il‑kliem li huwa talab.\n\n33 U dawk li kienu fost il‑miġemgħa semgħuh u taw xhieda ta’ dan; u qalbhom infetħet u huma fehmu f’qalbhom il‑kliem li huwa talab.\n\n34 Madankollu, il‑kliem li huwa talab tant kien kbir u tal‑għaġeb li ma jistax jinkiteb, u l‑ebda bniedem ma jista’ jlissnu.\n\n35 U ġara li meta Ġesù waqaf jitlob huwa reġa’ mar ħdejn id‑dixxipli u qalilhom: Fidi daqshekk kbira jiena qatt ma rajt fost il‑Lhud kollha; għalhekk lilhom jiena ma stajtx nuri mirakli daqstant kbar, minħabba n‑nuqqas ta’ fidi tagħhom.\n\n36 Tassew ngħidilkom, ħadd fosthom qatt ma ra ħwejjeġ daqstant kbar kif rajtu intom; u ħadd minnhom qatt ma sema’ ħwejjeġ daqstant kbar kif smajtu intom.\n\n", "3-ne 20": "[center][font_size=26]Kapitlu 20[/font_size][/center]\n\n[i]Ġesù jipprovdi l‑ħobż u l‑inbid b’mod mirakoluż u jerġa’ jamministra s‑sagrament lin‑nies—Il‑fdal ta’ Ġakobb se jaslu biex jagħrfu lill‑Mulej Alla tagħhom u huma sejrin jirtu l‑Ameriki—Ġesù huwa l‑profeta kif kien Mosè, u n‑Nefiti huma wlied il‑profeti—Nies oħra minn fost il‑poplu tal‑Mulej sejrin jinġabru f’Ġerusalemm. Madwar W.K. 34.[/i]\n\n1 U ġara li huwa ordna lill‑miġemgħa, kif ukoll lid‑dixxipli tiegħu biex jieqfu jitolbu. U ordnalhom li m’għandhomx jieqfu jitolbu ġewwa qalbhom.\n\n2 U hu ordnalhom biex iqumu u jieqfu fuq riġlejhom. U huma qamu u waqfu fuq riġlejhom.\n\n3 U ġara li huwa qasam il‑ħobż għal darb’oħra u bierku, u tah lid‑dixxipli biex jieklu minnu.\n\n4 U wara li kielu hu ordnalhom biex jaqsmu l‑ħobż, u jagħtuh lill‑miġemgħa.\n\n5 U meta huma tawh lill‑miġemgħa huwa tahom ukoll l‑inbid biex jixorbu minnu, u ordnalhom biex huma jagħtuh lill‑miġemgħa.\n\n6 Issa, kemm id‑dixxipli, kif ukoll il‑miġemgħa la kienu ġabu magħhom ħobż, u lanqas inbid;\n\n7 Iżda hu, tabilħaqq, tahom il‑ħobż x’jieklu, u anke l‑inbid x’jixorbu.\n\n8 U hu qalilhom: Min jiekol dan il‑ħobż jiekol ġismi għall‑ġid ta’ ruħu; u min jixrob minn dan l‑inbid jixrob demmi għall‑ġid ta’ ruħu; u ruħu qatt ma jeħodha l‑ġuħ jew l‑għatx, iżda hija tkun imxebbgħa.\n\n9 Issa, meta dawk kollha li kienu fost il‑miġemgħa kienu kielu u xorbu, araw, huma mtlew bl‑Ispirtu; u għajtu b’leħen wieħed, u taw glorja lil Ġesù, li lilu huma kienu raw u semgħu.\n\n10 U ġara li wara li huma lkoll taw glorja lil Ġesù, huwa qalilhom: Araw jiena issa se nġib fis‑seħħ il‑kmandament li ordnali l‑Missier, li jikkonċerna lil dan il‑poplu, liema poplu huwa fdal tad‑dar ta’ Iżrael.\n\n11 Tiftakru meta jien kellimtkom u għidtilkom li meta kliem Isaija jiġi fis‑seħħ—araw, kliemu jinsab miktub, u intom tistgħu tarawh b’għajnejkom, għalhekk araw li tifluh sew—\n\n12 U tassew, tassew ngħidilkom, li meta kliemu jiġi fis‑seħħ imbagħad jiġi fis‑seħħ il‑patt li l‑Missier għamel mal‑poplu tiegħu, O dar ta’ Iżrael.\n\n13 Imbagħad il‑fdalijiet, li se jinxterdu ma’ wiċċ l‑art kollha, sejrin jinġabru flimkien mil‑lvant u mill‑punent, min‑nofsinhar u mit‑tramuntana; u huma se jitwasslu għall‑għarfien tal‑Mulej Alla tagħhom, li lilhom huwa wassal għall‑fidwa.\n\n14 U l‑Missier ordnali biex nagħtikom din l‑art, b’wirtkom.\n\n15 U jien ngħidilkom, li jekk il‑Ġentili ma jindmux wara l‑barka li huma sejrin jirċievu, wara li huma xerrdu lill‑poplu tiegħi—\n\n16 Imbagħad intom, li intom fdal tad‑dar ta’ Ġakobb, għandkom tmorru fosthom; u intom tispiċċaw f’nofs kotra kbira ta’ nies; u intom tkunu fosthom bħal iljun qalb il‑bhejjem tal‑foresta, u bħal ferħ ta’ ljun fost merħliet ta’ nagħaġ, li, meta jgħaddi, jgħaffeġ u jqatta’, u minn taħt idejh ħadd ma jeħlisha.\n\n17 Ħa tintrefa’ idek kontra min jeħodha miegħek, u jintemmu l‑għedewwa kollha tiegħek.\n\n18 U jiena se niġbor flimkien il‑poplu tiegħi kif bniedem jiġbor il‑qatet tiegħu fuq il‑qiegħa.\n\n19 Għax jiena nagħmel minn niesi li magħhom il‑Missier għamel patt, iva, il‑qarn jien nagħmilulek tal‑ħadid, dwiefer saqajk nagħmilhomlok tal‑bronż. U inti għad tfarrak bosta popli; u jien iħalli għall‑Mulej dak li nikseb minnhom, u ġidhom lil Sid l‑art kollha. U araw, huwa jiena li se nagħmel dan.\n\n20 U ġara, jgħid il‑Missier, li f’dak il‑jum ix‑xabla tal‑ħaqq se tkun imdendla fuqhom; u jekk huma ma jindmux hija tispiċċa taqa’ fuqhom, jgħid il‑Missier, iva, taqa’ sewwasew fuq il‑ġnus kollha tal‑Ġentili.\n\n21 U għad jiġri li jiena se nsostni lill‑poplu tiegħi, O dar ta’ Iżrael.\n\n22 U araw, jiena se nara li dan il‑poplu jistabbilixxi ruħu f’din l‑art, biex jiġi fis‑seħħ il‑patt li jien għamilt ma’ missierkom Ġakobb; u din se tkun Ġerusalemm il‑Ġdida. U l‑qawwiet tas‑smewwiet se jkunu f’nofs dan il‑poplu; iva, jiena tabilħaqq se nkun f’nofskom.\n\n23 Araw, jiena hu dak li dwari Mosè qal: Il‑Mulej Alla tagħkom se jqajmilkom profeta bħali minn fost ħutkom; lilu għandkom tisimgħu f’kull ma jgħidilkom. U jiġri li kull ruħ li ma tismax minn dan il‑profeta sejra tinqata’ minn qalb il‑poplu.\n\n24 Tassew ngħidilkom, iva, li l‑profeti kollha, ibda minn Samwel u dawk kollha li ġew warajh, li huma lkoll tkellmu u taw xhieda għalija.\n\n25 U araw, intom ulied il‑profeti; u intom mid‑dar ta’ Iżrael; u intom parti mill‑patt li l‑Missier għamel ma’ missirijietkom, meta qal lil Abraham: F’nislek jitbierku l‑ġnus kollha tal‑art.\n\n26 Il‑Missier li qajjem lili fostkom l‑ewwel, u bagħatni biex inberikkom billi kull wieħed minnkom jerġa’ lura minn ħżunitu; u minħabba f’hekk intom l‑ulied tal‑patt—\n\n27 U wara li tiġu mberkin imbagħad il‑Missier iġib fis‑seħħ il‑patt li huwa għamel ma’ Abraham, fejn qal: F’nislek jitbierku l‑ġnus kollha tal‑art—fejn permezz tiegħi huwa jsawwab l‑Ispirtu s‑Santu fuq il‑Ġentili, liema barka fuq il‑Ġentili sejra tagħmilhom aktar setgħana minn kulħadd, u dan se jwassal biex jinxtered il‑poplu tiegħi, O dar ta’ Iżrael.\n\n28 U huma se jkunu pjaga għan‑nies ta’ din l‑art. Madankollu, meta huma jirċievu l‑milja tal‑evanġelju tiegħi, imbagħad jekk huma jwebbsu qalbhom kontrija jiena nitlobhom rendikont tal‑imġiba tagħhom, jgħid il‑Missier.\n\n29 U jiena niftakar il‑patt li jiena għamilt mal‑poplu tiegħi; u jiena għamilt patt magħhom li se niġborhom flimkien meta nħoss li hu l‑waqt, sabiex inkun nista’ nerġa nagħtihom bħala wirthom l‑art ta’ missirijiethom, li hija l‑art ta’ Ġerusalemm, li hija l‑art imwiegħda lilhom għal dejjem, jgħid il‑Missier.\n\n30 U jiġri li jasal iż‑żmien, meta l‑milja tal‑evanġelju tiegħi se tiġi mxandra lilhom;\n\n31 U huma għad jemmnu fija, li jien Ġesù Kristu, Bin Alla, u huma sejrin jitolbu lill‑Missier f’ismi.\n\n32 Imbagħad l‑għassiesa tagħhom se jgħollu leħenhom, u lkoll flimkien se jgħannu; għax se jkunu jistgħu jaraw b’għajnejhom.\n\n33 Imbagħad il‑Missier jerġa’ jiġborhom flimkien, u jagħtihom Ġerusalemm bħala l‑art ta’ wirthom.\n\n34 Imbagħad huma jgħajtu bil‑ferħ—Intom, ħerbiet ta’ Ġerusalemm, għannu lkoll; għax farraġ il‑Missier lill‑poplu tiegħu, huwa feda lil Ġerusalemm.\n\n35 Kixef il‑Missier id‑driegħ tiegħu qaddis, quddiem il‑ġnus kollha; u raw it‑truf kollha tal‑art is‑salvazzjoni tal‑Missier; u jiena u l‑Missier ħaġa waħda.\n\n36 U mbagħad se jiġi fis‑seħħ dak li hemm miktub: Stenbaħ! Stenbaħ mill‑ġdid, u xidd il‑qawwa tiegħek, Sijon; ilbes ilbies mill‑isbaħ, O Ġerusalemm, il‑belt qaddisa, għax fik il‑pagan jew l‑imniġġes ma jidħolx aktar.\n\n37 Tfarfar mit‑trab; qum, oqgħod bilqiegħda, O Ġerusalemm; ħoll lilek innifsek mill‑irbit ta’ għonqok, O lsira bint Sijon.\n\n38 Għax dan jgħid il‑Mulej: Kontu mibjugħa b’xejn, u mingħajr flus tinfdew.\n\n39 Tassew, tassew, ngħidilkom, li l‑poplu tiegħi għad jagħraf ismi; iva, jagħraf dakinhar li hu jien li qed nitkellem.\n\n40 Imbagħad huma għad jgħidu: Kemm huma sbieħ fuq il‑muntanji r‑riġlejn ta’ min iħabbrilhom il‑bxara t‑tajba, ta’ min ixandar is‑sliem, ta’ min iħabbar il‑bxara t‑tajba lilhom it‑twajbin, ta’ min ixandar is‑salvazzjoni; li jgħid lil Sijon: Alla tiegħek isaltan!\n\n41 Imbagħad se tinstama’ għajta: Itilqu, itilqu, oħorġu minn hemm, tmissu xejn li hu mniġġes; oħorġu minn ġo nofsha; tnaddfu, intom li ġġorru tagħmir il‑Mulej.\n\n42 Għax intom ma toħorġux mgħaġġla, u ma titilqux qiskom maħruba; għax il‑Mulej quddiemkom jimxi u Alla ta’ Iżrael warajkom.\n\n43 Araw, il‑qaddej tiegħi se jaġixxi b’mod għaqli; huwa jintrefa’, jiġi mgħolli, u jkun ’il fuq minn kulħadd.\n\n44 Bħalma ħafna ndiehxu minnu—wiċċu tħassar, aktar minn kull bniedem ieħor, u s‑sura tiegħu aktar minn ulied il‑bniedem—\n\n45 Hekk għad jistagħġbu ħafna ġnus minħabba fih; quddiemu s‑slaten jagħlqu ħalqhom, għax għad jaraw ġrajja li qatt ma ssemmiet; u jifhmu dak li qatt ma semgħu bih.\n\n46 Tassew, tassew, ngħidilkom, dan kollu żgur li se jiġi fis‑seħħ, sewwasew kif ordnali l‑Missier. Imbagħad jiġi fis‑seħħ dan il‑patt li l‑Missier għamel mal‑poplu tiegħu; u mbagħad f’Ġerusalemm jerġa’ jgħammar il‑poplu tiegħi, u hija tkun l‑art ta’ wirthom.\n\n", "3-ne 21": "[center][font_size=26]Kapitlu 21[/font_size][/center]\n\n[i]Iżrael se jinġabar flimkien meta jiġi ppubblikat il‑Ktieb ta’ Mormon—Il‑Ġentili se jibdew jgħammru fl‑Amerika bħala poplu ħieles—Jekk huma jemmnu u jobdu huma jsalvaw; jekk le, huma jiġu mwarrba u meqruda—Iżrael sejjer jibni l‑Ġerusalemm il‑Ġdida, u t‑tribujiet mitlufa se jerġgħu lura. Madwar W.K. 34.[/i]\n\n1 U tassew ngħidilkom, jiena nagħtikom sinjal, ħalli intom tkunu tafu meta jkunu se jseħħu dawn il‑ħwejjeġ—meta jiena se niġbor flimkien, wara żmien twil imxerred, lill‑poplu tiegħi, O dar ta’ Iżrael, u se nerġa’ nwaqqaf mill‑ġdid il‑Sijon tiegħi fosthom;\n\n2 U araw, din hi l‑ħaġa li jiena se nagħtikom bħala sinjal—għax tassew ngħidilkom li meta dawn il‑ħwejjeġ, li jiena qed inxandrilkom, u li minn issa ’l quddiem sejjer nxandrilkom jiena stess u permezz tal‑qawwa tal‑Ispirtu s‑Santu li se tingħata lilkom mill‑Missier, meta huma se jiġu żvelati lill‑Ġentili biex huma jkunu jafu dwar dan il‑poplu li hu fdal tad‑dar ta’ Ġakobb, u dwar dan il‑poplu tiegħi li se jiġi mxerred minnhom;\n\n3 Tassew, tassew, ngħidilkom, meta dawn il‑ħwejjeġ se jiġu żvelati lilhom mill‑Missier, u li se jiġu mingħand il‑Missier, mingħandhom għal għandkom;\n\n4 Għax huwa għerf fil‑Missier li huma jibdew jgħammru f’din l‑art, u jagħmlu dan bħala poplu ħieles bil‑qawwa tal‑Missier, biex dawn il‑ħwejjeġ ikunu jistgħu jgħaddu mingħandhom għal għand wieħed mill‑fdalijiet ta’ nislek, biex il‑patt tal‑Missier ikun jista’ jiġi fis‑seħħ, liema patt huwa għamel mal‑poplu tiegħu, O dar ta’ Iżrael;\n\n5 Għalhekk, meta dawn il‑ħwejjeġ u l‑ħwejjeġ li se jwettqu l‑Ġentili minn issa ’l quddiem fost nisilkom, li ftit, ftit se jispiċċa jitlef il‑fidi minħabba l‑ħażen;\n\n6 Għax hija r‑rieda tal‑Missier li dan iseħħ mill‑Ġentili, ħalli huwa jkun jista’ juri l‑qawwa tiegħu lill‑Ġentili, biex b’hekk il‑Ġentili, jekk huma ma jwebbsux qalbhom, u jekk huma jindmu u jiġu għandi u jitgħammdu f’ismi u jitgħallmu l‑punti vera tad‑duttrina tiegħi, huma jkunu jistgħu jingħaddu fost il‑poplu tiegħi, O dar ta’ Iżrael;\n\n7 U meta dawn il‑ħwejjeġ jiġu fis‑seħħ u nislek jibda jagħraf dawn il‑ħwejjeġ—dan se jkun għalihom sinjal, biex huma jkunu jafu li l‑ħidma tal‑Missier diġà bdiet titwettaq ħalli jiġi fis‑seħħ il‑patt li huwa għamel man‑nies li ġejjin mid‑dar ta’ Iżrael.\n\n8 U meta jasal dak il‑jum, se jiġri li s‑slaten jagħlqu ħalqhom; għax huma għad jaraw ġrajja li qatt ma ssemmiet; u jifhmu dak li qatt ma semgħu bih.\n\n9 Għax f’dak il‑jum, minħabba fija l‑Missier se jwettaq ħidma, li se tkun ħidma kbira u tal‑għaġeb li huwa se jwettaq fosthom; u fosthom se jkun hemm min mhux se jemmen dan, minkejja li se jkun hemm min se jgħidilhom b’dan.\n\n10 Iżda araw, il‑ħajja tal‑qaddej tiegħi se tkun f’idejja; għalhekk lilu mhu se jagħmlulu xejn, minkejja li huwa se jitħassar minħabba fihom. Madankollu jiena se nfejqu, għax jien se nurihom li l‑għerf tiegħi huwa akbar mill‑ħażen tax‑xitan.\n\n11 Għalhekk għad jiġri li kull min ma jemminx fil‑kliem li ngħid jiena, Ġesù Kristu, liema kliem il‑Missier se jordnalu biex iwasslu għand il‑Ġentili, u li lilu jagħtih qawwa li jwasslu fost il‑Ġentili, (dan se jseħħ sewwasew kif qal Mosè) huwa se jinqata’ minn fost il‑poplu tiegħi li huwa l‑poplu tal‑patt.\n\n12 U l‑poplu tiegħi li huwa fdal ta’ Ġakobb se jmur fost il‑Ġentili, iva, se jmur fosthom bħal iljun qalb il‑bhejjem tal‑foresta, bħal ferħ ta’ ljun fost merħliet ta’ nagħaġ, li, meta jgħaddi, jgħaffeġ u jqatta’, u ħadd ma jeħlisha minn taħt idejh.\n\n13 Ħa tintrefa’ jdejhom kontra min jeħodha magħhom, u jintemmu l‑għedewwa kollha tagħhom.\n\n14 Iva, ħażin ikun għalihom il‑Ġentili jekk huma ma jindmux; għax għad jiġri f’dak il‑jum, jgħid il‑Missier, li jiena ntemm iż‑żwiemel tiegħek minn ġo nofsok, u neqred il‑karrijiet tiegħek;\n\n15 U ntemm il‑bliet ta’ pajjiżek, u nġarraf is‑swar tiegħek kollha;\n\n16 U ntemm kull seħer minn artek, u bassara ma jkollokx iżjed;\n\n17 Jiena nkisser ix‑xbihat minquxa u l‑istatwi tiegħek minn ġo nofsok, u l‑għemejjel ta’ jdejk ma tqimx aktar;\n\n18 U l‑imsaġar tiegħek inqaċċat minn nofsok; u neqred ukoll blietek.\n\n19 U jiġri li għad jgħib kull gideb, u qerq, u għira, u ġlied, u frodi saċerdotali, u żína.\n\n20 Għaliex għad jiġri, jgħid il‑Missier, li dakinhar, kull min ma jindimx u ma jersaqx lejn Ibni l‑Għażiż, lilu jiena nwarrab minn fost il‑poplu tiegħi, O dar ta’ Iżrael;\n\n21 U b’korla u saħna kbira nitħallas minnhom, l‑istess bħalma nitħallas mill‑ġnus, b’mod li bih ħadd ma sema’ qabel.\n\n22 Iżda jekk huma jindmu u jagħtu widen għal kliemi, u ma jwebbsux qalbhom, jiena nwaqqaf il‑knisja tiegħi fosthom, u huma jidħlu fil‑patt u jiġu magħduda fost dan il‑fdal ta’ Ġakobb, li lilu jiena tajt din l‑art bħala wirtu;\n\n23 U huma sejrin ikunu ta’ għajnuna għall‑poplu tiegħi, il‑fdal ta’ Ġakobb, kif ukoll għal dawk kollha li sejrin jiġu minn fost id‑dar ta’ Iżrael; ħalli huma jkunu jistgħu jibnu belt li se jkun jisimha Ġerusalemm il‑Ġdida.\n\n24 U mbagħad huma se jkunu ta’ għajnuna għall‑poplu tiegħi biex huma, li jinsabu mxerrdin ma’ wiċċ l‑art kollha, jinġabru f’Ġerusalemm il‑Ġdida.\n\n25 U mbagħad il‑qawwa tas‑smewwiet tinżel fosthom; u jien ukoll inkun f’nofshom.\n\n26 U mbagħad f’dak il‑jum jingħata bidu għall‑ħidma tal‑Missier, sewwasew meta dan l‑evanġelju jiġi mxandar fost il‑fdal ta’ dan il‑poplu. Tassew ngħidilkom, li f’dak il‑jum jingħata bidu għall‑ħidma tal‑Missier fost in‑nies tiegħi kollha li jinsabu mferrxin, iva, sewwasew fost it‑tribujiet li spiċċaw intilfu, li l‑Missier mexxa ’l barra minn Ġerusalemm.\n\n27 Iva, sejjer jingħata bidu għal ħidma mill‑Missier fost in‑nies tiegħi li jinsabu mferrxin sabiex huwa jħejji l‑mod kif huma jistgħu jiġu għandi, ħalli huma jkunu jistgħu jitolbu lill‑Missier f’ismi.\n\n28 Iva, u mbagħad jingħata bidu għall‑ħidma tal‑Missier fost il‑ġnus kollha biex huwa jħejji l‑mod kif in‑nies tiegħu jkunu jistgħu jinġabru f’darhom ġewwa l‑art ta’ wirthom.\n\n29 U huma se jitilqu mill‑ġnus kollha; u huma la se jitilqu b’għaġla, u lanqas bil‑ħarba, għax quddiemhom jiena nimxi, jgħid il‑Missier, u warajhom jiena nkun.\n\n", "3-ne 22": "[center][font_size=26]Kapitlu 22[/font_size][/center]\n\n[i]Fl‑aħħar żminijiet, se tiġi mwaqqfa Sijon flimkien mal‑pali tagħha, u Iżrael se jinġabar flimkien fil‑ħniena u l‑ħlewwa—Huma sejrin joħorġu rebbieħa—Qabbel Isaija 54. Madwar W.K. 34.[/i]\n\n1 U mbagħad dak li hemm miktub sejjer jiġi fis‑seħħ: Ifraħ int, mara bla tfal li ma wlidtx; infexx għanni u għajjat bil‑ferħ, int li qatt ma ħassejt uġigħ il‑ħlas; għax ħafna aktar huma wlied il‑mitluqa minn ulied il‑miżżewwġa, jgħid il‑Mulej.\n\n2 Kabbar il‑post tal‑għarix tiegħek, wessa’ t‑tined tal‑għamajjar tiegħek; toqgħodx tibża’ għalihom, tawwal il‑ħbula tiegħek u waħħal tajjeb il‑pali tiegħek;\n\n3 Għax lejn il‑lemin għad tinfirex u lejn ix‑xellug, u nislek jiret il‑Ġentili, u fl‑ibliet mitluqa jgħammar.\n\n4 Tibżax, int ma jkollokx mniex tistħi; tħammarx aktar wiċċek, għax għajb ma jkollokx aktar; għax int għad tinsa l‑għajb ta’ żogħżitek, u ma tiftakarx fil‑mistħija ta’ żogħżitek, u ma tiftakarx iżjed fil‑mistħija tar‑romol tiegħek.\n\n5 L‑għarus tiegħek, żewġek, il‑Mulej tal‑Eżerċti jismu; u l‑Feddej tiegħek, il‑Qaddis ta’ Iżrael—l‑Alla tal‑art kollha jissejjaħ.\n\n6 Għax bħal mara mitluqa u mdejqa f’qalbha sejjaħlek il‑Mulej, bħal mara mitluqa f’żgħożitha, jgħid Alla tiegħek.\n\n7 Għal ftit jien tlaqtek, imma bi ħniena bla qjies jien nerġa’ niġbrok.\n\n8 Fis‑saħna tal‑korla ħbejt wiċċi għal ftit minnek, imma bi mħabba ta’ dejjem inħenn għalik, jgħid il‑Mulej, il‑Feddej tiegħek.\n\n9 Dan għalija bħal fi żmien Noè, meta jien ħlift li l‑ilma ta’ Noè ma jerġax jgħarraq l‑art, hekk naħlef issa li jien ma nisħonx aktar għalik.\n\n10 Jistgħu jitħarrku l‑muntanji, jitheżhżu l‑għoljiet, imma mħabbti minn miegħek ma titħarrikx, u s‑sliem tal‑patt tiegħi ma jitheżhiżx, jgħid il‑Mulej li jħenn għalik.\n\n11 O magħkusa, mħabbta mill‑irwiefen, u bla faraġ! Ara, jien inqiegħed il‑ġebel tiegħek bl‑ifjen tajn, u l‑pedamenti tiegħek biż‑żaffir.\n\n12 Nagħmel l‑amberżuni ta’ swarek tar‑rubini, u bwiebek tal‑karbunkli, u d‑dawra tas‑swar tal‑ħaġar prezzjuż.\n\n13 U wliedek ilkoll ikunu mgħallma mill‑Mulej; u kbir għad ikun sliem uliedek.\n\n14 Fuq sies il‑ġustizzja titwaqqaf; ’il bogħod mit‑tagħkis, għax ma għandekx mniex tibża’, u ’l bogħod mit‑twerwir, għax ma jersaqx lejk.\n\n15 Ara, jekk jaħbtu għalik, dan żgur ma jkunx minni; min jaħbat għalik, jaqa’ quddiemek.\n\n16 Ara, jiena ħlaqt il‑ħaddied li jonfoħ fuq in‑nar tal‑ġamar, u joħroġ l‑għodda skond l‑għan tagħha; u jiena ħlaqt il‑qerried biex iħarbat.\n\n17 Ebda arma magħmula kontrik ma tiswa; u kull ilsien li jħaqqaq kontrik toħorġu b’ħati. Din huwa l‑wirt tal‑qaddejja tal‑Mulej, u s‑sewwa tagħhom ġejja minni, jgħid il‑Mulej.\n\n", "3-ne 23": "[center][font_size=26]Kapitlu 23[/font_size][/center]\n\n[i]Ġesù japprova kliem Isaija—Huwa jordna lin‑nies biex jaqraw bir‑reqqa lill‑profeti—Il‑kliem ta’ Samwel il‑Lamanita dwar il‑Qawmien jiġi miżjud mal‑annali tagħhom. Madwar W.K. 34.[/i]\n\n1 U issa, araw, jien ngħidilkom, li jeħtieġ li taqraw bir‑reqqa dawn il‑ħwejjeġ. Iva, jiena qed nagħtikom kmandament biex intom taqraw bir‑reqqa dawn il‑ħwejjeġ; għax kliem Isaija huwa ta’ sinfikat kbir.\n\n2 Għax huwa tkellem verament dwar kull ħaġa li tikkonċerna lin‑nies tiegħi li ġejjin mid‑dar ta’ Iżrael; għalhekk jeħtieġ li huwa jkellem ukoll lill‑Ġentili.\n\n3 U dak kollu li huwa qal seħħ u għandu jseħħ sewwasew skont il‑kliem li huwa qal.\n\n4 Għalhekk agħtu widen għal kliemi; iktbu dak li għidtilkom jien; u skont l‑orarju u r‑rieda tal‑Missier dan il‑kliem għandu jasal għand il‑Ġentili.\n\n5 U kull min jagħti widen għal kliemi u jindem u jitgħammed, dan isalva. Aqraw bir‑reqqa lill‑profeti, għax se jkunu ħafna li se jixhdu dwar dawn il‑ħwejjeġ.\n\n6 U issa ġara li meta Ġesù qal dan il‑kliem huwa kellimhom mill‑ġdid, wara li fissrilhom l‑iskrittura kollha li ġiet mogħtija lilhom, u qalilhom: Araw, qed nitlobkom biex tiktbu skrittura oħra, liema skrittura għadkom ma tkibtuhiex.\n\n7 U ġara li huwa qal lil Nefi: Mur ġib l‑annali li żammejt għandek.\n\n8 U meta Nefi mar u ġab l‑annali, u poġġihom quddiemu, huwa ħares lejhom u qal:\n\n9 Tassew ngħidilkom, lill‑qaddej tiegħi Samwel il‑Lamanita jiena ordnajtlu biex jixhed quddiem dan il‑poplu, li fil‑jum li fih il‑Missier jigglorifika ismu permezz tiegħi se jkunu bosta l‑qaddisin li sejrin iqumu mill‑mewt, u li se jidhru lill‑bosta, u lilhom huma sejrin jaqdu. U qalilhom: Mhux hekk ġara?\n\n10 U d‑dixxipli tiegħu weġbuh u qalulu: Iva, Mulej, Samwel ħabbar dan skont kliemek, u dan kollu ġie fis‑seħħ.\n\n11 U Ġesù qalilhom: Mela għalfejn intom ma ktibtux dan, li bosta qaddisin qamu mill‑mewt u dehru lill‑bosta u lilhom huma bdew jaqdu?\n\n12 U ġara li Nefi ftakar li dan ma kienx ġie miktub.\n\n13 U ġara li Ġesù ordna li dan kollu għandu jiġi miktub; għalhekk dan ġie miktub skont kif ordnalhom hu.\n\n14 U issa ġara li meta Ġesù fissrilhom l‑iskrittura, li huma kienu kitbu, kollha f’daqqa, huwa ordnalhom biex huma jgħallmu l‑ħwejjeġ li huwa kien fissrilhom.\n\n", "3-ne 24": "[center][font_size=26]Kapitlu 24[/font_size][/center]\n\n[i]Il‑messaġġier tal‑Mulej se jħejji t‑triq għat‑Tieni Miġja—Kristu se jkun qiegħed bilqiegħda fuq is‑siġġu tal‑ħaqq—Iżrael huwa ordnat iħallas id‑dieċmi u l‑offerti—Jinżamm ktieb ta’ tifkira—Qabbel Malakija 3. Madwar W.K. 34.[/i]\n\n1 U ġara li hu ordnalhom biex jiktbu l‑kliem li l‑Missier ta lil Malakija, liema kliem huwa ried jgħidilhom. U ġara li wara li kitbu dan il‑kliem huwa beda jfissirulhom. U dan huwa l‑kliem li huwa qalilhom: Dan hu li l‑Missier qal lil Malakija—Araw, jiena se nibgħat il‑messaġġier tiegħi biex iħejji t‑triq quddiemi, u minnufih jidħol fit‑tempju tiegħu s‑Sid li intom qegħdin tfittxu, sewwasew il‑messaġġier tal‑patt, li intom tixtiequ; arawh, ġej, jgħid il‑Mulej tal‑Eżerċti.\n\n2 Imma min se jissaporti l‑jum tal‑miġja tiegħu, u min hu li se jieqaf meta huwa jidher? Għax hu bħan‑nar ta’ wieħed li jsaffi u bħas‑sapun tal‑ħassiela.\n\n3 U joqgħod isaffi u jnaddaf il‑fidda; u jnaddaf lil ulied Levi, u jsaffihom bħad‑deheb u l‑fidda, biex huma jsiru għall‑Mulej nies li jagħmlu l‑offerta bis‑sewwa.\n\n4 U tibda togħġbu lill‑Mulej l‑offerta ta’ Ġuda u ta’ Ġerusalemm bħal dari, bħal fis‑snin l‑imgħoddija.\n\n5 Mbagħad nersaq lejkom biex nagħmel il‑ġustizzja; u nkun xhud ħafif kontra s‑saħħara, u kontra ż‑żienja, u kontra min jaħlef bil‑qerq, u kontra min jaħqar il‑ħaddiem fi ħlasu u lill‑armla u l‑iltim, u kontra min iwarrab il‑barrani u ma jibżax minni, jgħid il‑Mulej tal‑Eżerċti.\n\n6 Għax jien, il‑Mulej, ma tbiddiltx; għalhekk intom, ulied Ġuda, ma ntemmejtux.\n\n7 Sa minn żmien missirijietkom twarrabtu mill‑preċetti tiegħi u ma ħaristuhomx. Erġgħu lura lejja, u jien nerġa’ lura lejkom, jgħid il‑Mulej tal‑Eżerċti. Imma intom tgħidu: Kif għandna nerġgħu lura?\n\n8 Jista’ bniedem jisraq lil Alla? Madankollu intom lili sraqtuni. Imma intom tgħidu: Xi sraqnik? Fid‑dieċmi u fl‑offerti.\n\n9 Misħutin intom għall‑aħħar, għax intom lili sraqtuni, il‑poplu kollu kemm hu.\n\n10 Ġibuhom sħaħ id‑dieċmi fit‑teżor, ħa jkun hemm l‑ikel f’dari; u b’hekk ejjew ġarrbuni, jgħid il‑Mulej tal‑Eżerċti, ħa taraw jekk niftaħx għalikom it‑twieqi tas‑sema, u jekk insawwabx fuqkom barka bl‑abbundanza.\n\n11 U minħabba fikom inċanfar il‑ġrad wikkiel biex ma jeqridilkomx il‑frott tal‑art; u biex id‑dielja ma twaqqgħalkomx l‑għenieqed fl‑għelieqi, jgħid il‑Mulej tal‑Eżerċti.\n\n12 Mbagħad il‑ġnus kollha jsejħulkom hienja, għax intom tkunu art li fiha għaxqa, jgħid il‑Mulej tal‑Eżerċti.\n\n13 Iebes għalija kliemkom, jgħid il‑Mulej. Imma intom tgħidu: X’għedna kontrik?\n\n14 Intom tgħidu: Hu għal xejn li taqdi lil Alla, u x’jiswielna li aħna ħarisna l‑ordinanzi tiegħu, u li mxejna b’qalb imnikkta quddiem il‑Mulej tal‑Eżerċti?\n\n15 Mela issa ħa nsejħulhom aħna hienja n‑nies kburin; iva, dawk kollha li jagħmlu l‑ħażen mhux biss imurilhom kollox bir‑riżq; iva, imma wkoll meta jġarrbu ’l Alla jeħilsuha ħafif.\n\n16 Hekk qalu wieħed lil ieħor dawk li jibżgħu mill‑Mulej, u l‑Mulej ta widen u sama’; u nkiteb quddiemu ktieb it‑tifkiriet minħabba f’dawk li jibżgħu minnu u dawk li jafdaw f’ismu.\n\n17 U fil‑jum imħejji minni, jgħid il‑Mulej tal‑Eżerċti, huma jkunu għalija teżor li ma bħalu; u nagħdirhom kif raġel jagħder lil ibnu li jaqdih.\n\n18 Mbagħad mill‑ġdid tagħrfu tagħżlu bejn il‑ġust u l‑ħażin, bejn min jaqdi ’l Alla u min ma jaqdihx.\n\n", "3-ne 25": "[center][font_size=26]Kapitlu 25[/font_size][/center]\n\n[i]Fit‑Tieni Miġja, il‑kburin u l‑ħżiena għad jinħarqu bħat‑tiben—Elija se jerġa’ lura qabel jum il‑biża’—Qabbel Malakija 4. Madwar W.K. 34.[/i]\n\n1 Għax, araw, jiġi l‑jum, jaqbad qisu forn; u l‑kburin kollha, iva, u dawk kollha li jagħmlu l‑ħażen se jkunu tiben; u l‑jum li ġej għad jaħraqhom, jgħid il‑Mulej tal‑Eżerċti, hekk li ma jħallilhom la għerq u lanqas fergħa.\n\n2 Imma għalikom li tibżgħu minn ismi, għad jitla’ Bin il‑Ġustizzja, bil‑fejqan fuq ġwenħajh; u intom toħorġu taqbżu qiskom għoġġiela fil‑mandra.\n\n3 U tisħqu l‑ħżiena; għax huma jkunu qishom irmied taħt qigħan riġlejkom fil‑jum imħejji minni, jgħid il‑Mulej tal‑Eżerċti.\n\n4 Ftakru fil‑Liġi ta’ Mosè, il‑qaddej tiegħi, fil‑preċetti u l‑liġijiet li jiena fuq Ħoreb ordnajtlu għal Iżrael kollu.\n\n5 Araw, jiena nibagħtilkom ’l Elija l‑profeta qabel ma jasal jum il‑Mulej u jum il‑biża’;\n\n6 U hu jdawwar qalb il‑missirijiet lejn uliedhom u qalb l‑ulied lejn missirijiethom, li ma niġix naħbat għall‑art u nħalliha tinqered.\n\n", "3-ne 26": "[center][font_size=26]Kapitlu 26[/font_size][/center]\n\n[i]Ġesù jfisser kull ħaġa mill‑bidu sat‑tmiem—It‑trabi u t‑tfal jlissnu ħwejjeġ tal‑għaġeb li ma jistgħux jinkitbu—Dawk li jagħmlu parti mill‑Knisja ta’ Kristu għandhom kollox komuni bejniethom. Madwar W.K. 34.[/i]\n\n1 U issa ġara li meta Ġesù qal dawn il‑ħwejjeġ huwa beda jfissirhom lill‑miġemgħa; u huwa fissrilhom kull ħaġa, kemm kbira kif ukoll żgħira.\n\n2 U huwa qal: Il‑Missier ordnali nagħtikom din l‑iskrittura, li s’issa kienet għadha mhux f’idejkom; għax hu ra li jkun għaqli li din tingħata lill‑ġenerazzjonijiet futuri.\n\n3 U huwa fisser kull ħaġa, sewwasew mill‑bidu nett saż‑żmien li huwa jiġi fil‑glorja tiegħu—iva, sewwasew kull ħaġa li għandha tiġri fuq wiċċ l‑art, sewwasew sakemm l‑elementi jispiċċaw jinħallu bin‑nar, u l‑art bħal ktieb titkebbeb, u s‑smewwiet u l‑art jintemmu;\n\n4 U sewwasew sal‑jum kbir u aħħari, meta l‑popli, it‑tribujiet, il‑ġnus, u l‑ilsna kollha għad jieqfu quddiem Alla, biex isir ħaqq minnhom skont għemilhom, kemm jekk ikun tajjeb u kemm jekk ikun ħażin—\n\n5 Jekk ikun tajjeb, huma jqumu għall‑ħajja ta’ dejjem; u jekk ikun ħażin, iqumu għall‑kundanna; li huma t‑tnejn paralleli, waħda minn naħa u l‑oħra minn naħa oħra, skont il‑ħniena, u l‑ġustizzja, u l‑qdusija li jinsabu fi Kristu, li kien sa minn qabel iż‑żminijiet.\n\n6 U f’dan il‑ktieb lanqas wieħed fil‑mija biss tal‑ħwejjeġ li Ġesù għallem lin‑nies ma jistgħu jinkitbu;\n\n7 Iżda araw il‑pjanċi ta’ Nefi jinkludu fihom il‑biċċa l‑kbira tal‑ħwejjeġ li huwa għallem lin‑nies.\n\n8 U dawn huma l‑ħwejjeġ li jiena ktibt, li huma parti żgħir minn dak li huwa għallem lin‑nies; u jiena ktibthom bil‑għan li jkunu jistgħu jinġiebu lura, mill‑Ġentili, għand dan il‑poplu, skont il‑kliem li qal Ġesù.\n\n9 U meta huma jirċievu dan, xi ħaġa neċessarja li ssir qabel kollox ħalli l‑fidi tagħhom tkun ippruvata, u jiġri li huma jemmnu f’dawn il‑ħwejjeġ, imbagħad jiġu żvelati lilhom ħwejjeġ akbar.\n\n10 U jekk jiġri li huma ma jemmnux dawn il‑ħwejjeġ, imbagħad ma jiġux żvelati lilhom ħwejjeġ akbar, u dan iwassal għall‑kundanna tagħhom.\n\n11 Araw, kont għoddni se nikteb dak kollu li kien imnaqqax fuq il‑pjanċi ta’ Nefi, iżda l‑Mulej żammni milli nagħmel dan, u qalli: Jiena se nipprova l‑fidi tal‑poplu tiegħi.\n\n12 Għalhekk jiena, Mormon, sejjer nikteb dak li ordnali l‑Mulej. U issa jiena, Mormon, se ntemm kitbieti, u se nkompli billi nikteb il‑ħwejjeġ li ġejt ordnat nikteb.\n\n13 Għalhekk, irridkom taraw li l‑Mulej tabilħaqq għallimhom lin‑nies, għal tlett ijiem sħaħ; u wara li għamel dan huwa kemm‑il darba wera lilu nnifsu lilhom, u kemm‑il darba qasam il‑ħobż, bierku, u tahulhom.\n\n14 U ġara li huwa għallem u serva lill‑ulied il‑miġemgħa li tkellimt dwarha qabel, u huwa reħa lsienhom, u huma bdew jgħidu lil missirijiethom ħwejjeġ kbar u tal‑għaġeb, ħwejjeġ li kienu saħansitra akbar minn dak li huwa żvela mal‑poplu; u huwa reħa lsienhom biex huma jkunu jistgħu jitkellmu.\n\n15 U ġara li wara li huwa tela’ s‑sema—it‑tieni darba li huwa wera lilu nnifsu lilhom, u mar għand il‑Missier, wara li huwa fejjaq lill‑morda u lill‑magħtuba kollha tagħhom, u fetaħ għajnejn l‑għomja tagħhom u fetaħ ukoll widnejn it‑torox u fejjaq ukoll bosta mard li kien hemm fosthom, u qajjem raġel mill‑mewt, u wera l‑qawwa tiegħu fosthom, u tela’ għand il‑Missier—\n\n16 Araw, ġara li l‑għada n‑nies inġabru flimkien, u huma raw kif ukoll semgħu lil dawn it‑tfal; iva, anke t‑trabi bdew jiftħu fommhom u jlissnu ħwejjeġ tal‑għaġeb; u huma ngħataw ordni biex ħadd minnhom ma jikteb dak li bdew jgħidu.\n\n17 U ġara li minn dakinhar ’il quddiem id‑dixxipli li Ġesù kien għażel bdew jgħammdu u jgħallmu lil dawk kollha li bdew imorru għandhom; u dawk kollha li ġew mgħammdin f’isem Ġesù mtlew bl‑Ispirtu s‑Santu.\n\n18 U ħafna minnhom raw u semgħu ħwejjeġ li ma jitfissrux bil‑kliem, li ma setgħux jinkitbu.\n\n19 U huma bdew jgħallmu, u jaqdu lil xulxin; u huma kellhom kollox komuni bejniethom, fejn kulħadd beda jittratta wieħed lill‑ieħor b’ġustizzja.\n\n20 U ġara li huma għamlu kollox kif ordnalhom Ġesù.\n\n21 U dawk li tgħammdu f’isem Ġesù bdew jissejħu l‑knisja ta’ Kristu.\n\n", "3-ne 27": "[center][font_size=26]Kapitlu 27[/font_size][/center]\n\n[i]Ġesù jordnalhom biex issemu l‑Knisja għalih—Il‑missjoni u s‑sagrifiċċju espjatorju tiegħu jikkonstitwixxu l‑evanġelju tiegħu—Il‑bnedmin huma ordnati biex jindmu u jitgħammdu ħalli jkunu jistgħu jitqaddsu permezz tal‑Ispirtu s‑Santu—Huma għandhom ikunu kif inhu Ġesù. Madwar W.K. 34–35.[/i]\n\n1 U ġara li hekk kif id‑dixxipli ta’ Ġesù kienu fi triqthom ixandru l‑ħwejjeġ li kienu semgħu u raw, u kienu qed jgħammdu f’isem Ġesù, ġara li d‑dixxipli nġabru flimkien jitolbu b’qawwa u jsumu.\n\n2 U Ġesù reġa’ wera lilu nnifsu lilhom, għax huma kienu qed jitolbu lill‑Missier f’ismu; u ġie Ġesù u waqaf f’nofshom, u qalilhom: Xi triduni nagħtikom?\n\n3 U huma qalulu: Mulej, nixtiequ li inti tgħidilna x’isem għandna nagħtu lil din il‑knisja; għaliex in‑nies qed jargumentaw dwar din il‑ħaġa.\n\n4 U l‑Mulej qalilhom: Tassew, tassew, ngħidilkom, għalfejn in‑nies qed igergru u jargumentaw dwar din il‑ħaġa?\n\n5 Mela huma ma qrawx l‑iskrittura, li tgħid li intom għandkom tieħdu fuqkom isem Kristu, li huwa ismi? Għaliex b’dan l‑isem għandkom tiġu msejħa fl‑aħħar jum;\n\n6 U dawk li jieħdu fuqhom ismi, u jibqgħu sħaħ sal‑aħħar, huma jiġu salvati fl‑aħħar jum.\n\n7 Għalhekk, dak kollu li tagħmlu, agħmluh f’ismi; għalhekk għandkom issemmu l‑knisja għalija; u għandkom titolbu lill‑Missier f’ismi biex huwa jbierek il‑Knisja minħabba fija.\n\n8 U kif tista’ tkun il‑knisja tiegħi, jekk ma tkunx imsemmija għalija? Għaliex jekk knisja tkun imsemmija għal Mosè, allura tkun il‑knisja ta’ Mosè; jew jekk tkun imsemmija għal xi bniedem, allura tkun il‑knisja ta’ dak il‑bniedem; iżda jekk tkun imsemmija għalija, allura tkun il‑knisja tiegħi, jekk dejjem huma jkunu mibnija fuq l‑evanġelju tiegħi.\n\n9 Tassew ngħidilkom, li intom tinsabu mibnija fuq l‑evanġelju tiegħi; għalhekk kull ħaġa li intom issemmu għandkom issemmuha għalija; għalhekk jekk intom titolbu lill‑Missier, għall‑knisja, jekk tagħmlu dan f’ismi l‑Missier jismagħkom;\n\n10 U jekk jiġri li l‑knisja tinbena fuq l‑evanġelju tiegħi mbagħad il‑missier jiżvela fiha l‑għemejjel tiegħu.\n\n11 Iżda jekk ma tkunx mibnija fuq l‑evanġelju tiegħi, u tkun mibnija fuq għemejjel il‑bniedem jew fuq għemejjel ix‑xitan, tassew ngħidilkom li huma jkollhom il‑ferħ f’għemilhom biss għal ftit żmien, u wara ftit jasal it‑tmiem, u huma jitqaċċtu u jinxteħtu fin‑nar, minn fejn ħadd ma jista’ jerġa’ lura.\n\n12 Għax l‑għemejjel tagħhom imorru magħhom, għax huwa minħabba għemilhom li huma tqaċċtu; għalhekk ftakru fil‑ħwejjeġ li jien għidtilkom.\n\n13 Araw jiena tajtkom l‑evanġelju tiegħi, u dan huwa l‑evanġelju li jiena tajtkom—li jiena ġejt fid‑dinja biex nagħmel ir‑rieda ta’ Missieri, għaliex kien Missieri li bagħatni.\n\n14 U Missieri bagħatni sabiex nittella’ fuq is‑salib; u wara li nittella’ fuq is‑salib, ħalli nkun nista’ nressaq il‑bnedmin kollha lejja, li kif jiena ġejt imtella’ mill‑bnedmin bl‑istess mod il‑bnedmin jiġu mtellgħin mill‑Missier, sabiex jieqfu quddiemi, biex minnhom isir ħaqq skont għemilhom, kemm jekk ikun tajjeb, u kemm jekk ikun ħażin—\n\n15 U huwa minħabba f’hekk li jiena ġejt mtella’ fuq is‑salib; għalhekk, skont il‑qawwa tal‑Missier jiena sejjer inressaq lill‑bnedmin kollha lejja, biex isir ħaqq minnhom skont għemilhom.\n\n16 U għad jiġri, li dak li jindem u jitgħammed f’ismi se jħossu mxebba’; u jekk huwa jibqa’ sħiħ sal‑aħħar, araw, lilu jiena nsib bla ħtija quddiem Missieri f’dak il‑jum li fih se nkun qed nagħmel ħaqq mid‑dinja.\n\n17 U dak li ma jibqax iżomm sħiħ sal‑aħħar, huwa wkoll dak li se jitqaċċat u jinxteħet fin‑nar, minn fejn ħadd ma jista’ jerġa’ lura, minħabba l‑ġustizzja tal‑Missier.\n\n18 U din hija l‑kelma li huwa ta lill‑ulied il‑bnedmin. U għal dan il‑għan huwa jwettaq il‑kliem li huwa żvela, u hu ma jimtedd fl‑ebda ħin, iżda jwettaq dak kollu li jgħid.\n\n19 U l‑ebda ħaġa mniġġsa ma tista’ tidħol fis‑saltna tiegħu; għalhekk xejn ma jidħol fil‑mistrieħ tiegħu ħlief dawk li ħaslu lbieshom f’demmi, minħabba l‑fidi tagħhom, u l‑indiema tagħhom minn dnubiethom kollha, u l‑fedeltà tagħhom sal‑aħħar.\n\n20 Issa dan huwa l‑kmandament: Indmu, intom kollha minn truf id‑dinja, u ejjew għandi u tgħammdu f’ismi, ħalli titqaddsu permezz tal‑għotja tal‑Ispirtu s‑Santu, sabiex intom tieqfu mingħajr tebgħa quddiemi fl‑aħħar jum.\n\n21 Tassew, tassew, ngħidilkom, dan huwa l‑evanġelju tiegħi; u intom tafu x’għandkom tagħmlu fil‑knisja tiegħi; għax l‑għemejjel li rajtuni nwettaq għandkom twettqu intom ukoll; għax dak li rajtuni nwettaq għandkom twettquh intom ukoll;\n\n22 Għalhekk, jekk intom tagħmlu dawn il‑ħwejjeġ, henjin intom, għax intom se tiġu mgħollija ’l fuq fl‑aħħar jum.\n\n23 Iktbu l‑ħwejjeġ li intom rajtu u smajtu, minbarra dak li huwa pprojbit.\n\n24 Iktbu l‑għemejjel ta’ dan il‑poplu, li huma sejrin iwettqu, l‑istess bħal dak li nkiteb, dwar ħwejjeġ li ġew imwettqa.\n\n25 Għax araw, permezz tal‑kotba li ġew miktuba, u li se jiġu miktuba, se jsir ħaqq minn dan il‑poplu, għax permezz tagħhom għemilhom se jiġi żvelat lill‑bnedmin.\n\n26 U araw, kollox inkiteb fuq ordni tal‑Missier; għalhekk permezz tal‑kotba li se jinkitbu se jsir ħaqq mid‑dinja.\n\n27 U kunu afu li intom se tkunu mħallfin ta’ dan il‑poplu, skont il‑ħaqq li jiena se nagħtikom, li se jkun wieħed ġust. Għalhekk, x’tip ta’ nies jeħtieġ li tkunu? Tassew ngħidilkom, sewwasew kif jiena jien.\n\n28 U issa jiena se mmur għand il‑Missier. U tassew ngħidilkom, kull ma titolbu lill‑Missieri f’ismi jingħatalkom.\n\n29 Għalhekk, itolbu u taqilgħu; ħabbtu u jiftħulkom; għax kull min jitlob, jaqla’; u kull min iħabbat, jiftħulu.\n\n30 U issa, araw, l‑hena tiegħi hija kbira, anzi nista’ ngħid li hi sħiħa, minħabba fikom, u minħabba dan in‑nisel; iva, u anke l‑Missier jithenna, kif jithennew l‑anġli mqaddsa kollha tiegħu, minħabba fikom u minħabba dan in‑nisel; għax ħadd minnhom mhu se jintilef.\n\n31 Araw, nixtieqkom tifhmu li jien qed nirreferi għal dawk kollha fost dan in‑nisel li bħalissa jinsabu ħajjin; u ħadd minnhom mhu se jintilef; u minħabba fihom jiena qed nesperjenza l‑milja tal‑hena.\n\n32 Iżda araw, inħossni nitnikket minħabba r‑raba’ nisel minn dan in‑nisel, għax huma sejrin jittieħdu minnu fil‑jasar kif kien ittieħed bin it‑telfien; għax huma sejrin ibigħuni għall‑fidda u għad‑deheb, u għal dak li jitħassar bil‑kamla, fejn il‑ħallelin jistgħu jinfdu u jisirquh. U f’dak il‑jum lilhom jiena nżur, u nara li għal għemilhom huma jpattu.\n\n33 U ġara li meta Ġesù temm dan id‑diskors huwa qal lid‑dixxipli tiegħu: Għaddu mill‑bieb id‑dejjaq; għax dejjaq huwa l‑bieb, u dejqa t‑triq li twassal għall‑ħajja, u ftit huma li jsibuha; iżda wiesa’ l‑bieb u spazjuża t‑triq li tieħu għall‑mewt, u ħafna huma li jgħaddu minnha, sa ma jasal il‑lejl meta ħadd ma jkun jista’ jaħdem.\n\n", "3-ne 28": "[center][font_size=26]Kapitlu 28[/font_size][/center]\n\n[i]Disgħa mit‑tnax‑il dixxiplu juru x‑xewqa li jkollhom sehem mis‑saltna ta’ Kristu meta huma jmutu u huma jiġu mwiegħda dan—It‑Tliet Nefiti juru x‑xewqa li jingħataw is‑setgħa fuq il‑mewt ħalli jkunu jistgħu jibqgħu fuq l‑art sakemm Ġesù jerġa’ jiġi u huma jingħataw din is‑setgħa—Huma jittieħdu mid‑dinja u jaraw ħwejjeġ li l‑ebda bniedem ma jista’ jitkellem dwarhom, u issa huma qaddejja fost il‑bnedmin. Madwar W.K. 34–35.[/i]\n\n1 U ġara li meta Ġesù qal dan il‑kliem, huwa kellem lid‑dixxipli tiegħu, wieħed wieħed, fejn qalilhom: X’tixtiequ mingħandi, wara li nkun tlaqt ħdejn il‑Missier?\n\n2 U tkellmu lkoll, ħlief tlieta, u qalu: Nixtiequ li wara li nkunu għexna età ta’ bniedem, il‑ministeru tagħna, li għalih inti sejjaħtilna, ikun jista’ jiġi fi tmiemu, ħalli aħna nkunu nistgħu niġu ħdejk minnufih fis‑saltna tiegħek.\n\n3 U huwa qalilhom: Henjin intom għax tixtiequ din il‑ħaġa minni; għalhekk, wara li intom tagħlqu tnejn u sebgħin sena intom sejrin tiġu għandi fis‑saltna tiegħi; u fija intom se ssibu l‑mistrieħ.\n\n4 U wara li huwa kellimhom, huwa dar lejn it‑tlieta, u qalilhom: Xi triduni nagħmel għalikom, meta nkun mort għand il‑Missier?\n\n5 U huma sewdu qalbhom, għax m’azzardawx jgħidulu x’kienet ix‑xewqa tagħhom.\n\n6 U huwa qalilhom: Araw, jiena nista’ nagħraf ħsibijietkom, u intom tixtiequ l‑istess ħaġa li xtaq minni l‑maħbub tiegħi Ġwanni, li kien miegħi fil‑ministeru tiegħi, qabel ma jiena ġejt mgħolli ’l fuq mil‑Lhud.\n\n7 Għalhekk, henjin aktar intom, għax qatt m’intom se dduqu l‑mewt; iżda sejrin tkomplu tgħixu biex tkunu tistgħu tara l‑għemejjel kollha tal‑Missier fost ulied il‑bnedmin, sewwasew sakemm kollox jiġi fis‑seħħ skont ir‑rieda tal‑Missier, meta jiena niġi fil‑glorja tiegħi bil‑qawwiet kollha tas‑smewwiet.\n\n8 U intom qatt ma intom se tesperjenzaw uġigħ il‑mewt; iżda meta jiena niġi fil‑glorja tiegħi, f’ħakka t’għajn, sejra sseħħ bidla fikom, mill‑mortalità għall‑immortalità; u mbagħad intom tiġu mberkin fis‑saltna ta’ Missieri.\n\n9 U għal darb’oħra, waqt li tgħammru fil‑ġisem, intom m’intom se tesperjenzaw l‑ebda uġigħ, u lanqas niket għajr għad‑dnubiet tad‑dinja; u dan kollu jiena se nagħmel minħabba dak li intom xtaqtu mingħandi, għax intom urejtu x‑xewqa li tressqu lejja ruħ il‑bnedmin, sakemm id‑dinja tkun għadha wieqfa.\n\n10 U minħabba f’dan intom se jkollkom il‑milja tal‑hena; u intom sejrin tpoġġu bilqiegħda fis‑saltna ta’ Missieri; iva, l‑hena tagħkom se tkun sħiħa, bl‑istess mod kif il‑Missieri ta lili l‑milja tal‑hena; u intom għad tkunu kif jiena jien, u jiena l‑istess bħall‑Missier; u l‑Missier u jien ħaġa waħda;\n\n11 U l‑Ispirtu s‑Santu jixhed għall‑Missier u għalija; u l‑Missier jagħti l‑Ispirtu s‑Santu lill‑ulied il‑bnedmin, minħabba fija.\n\n12 U ġara li meta Ġesù qal dan il‑kliem, huwa mess b’subgħajh lil kull wieħed minnhom ħlief għat‑tlieta li kienu se jibqgħu fuq l‑art, u mbagħad telaq minn fosthom.\n\n13 U araw, is‑smewwiet infetħu, u huma ttieħdu fis‑sema, u huma raw u semgħu ħwejjeġ li ma jitfissrux bil‑kliem.\n\n14 U ġew mitluba sabiex ma jgħidu xejn dwar dan; u lanqas ma ngħataw qawwa li jkunu jistgħu jitkellmu dwar dak li huma kienu raw u semgħu;\n\n15 U ma kinux jafu jekk kinux bil‑ġisem jew mingħajr ġisem; għax huma deherilhom li kienu ġew trasfigurati, li fihom kienet seħħet bidla, minn ġisem tal‑laħam għal stat immortali, fejn setgħu jaraw b’għajnejhom il‑ħwejjeġ ta’ Alla.\n\n16 Iżda ġara li għal darb’oħra huma reġgħu spiċċaw jgħallmu fuq wiċċ l‑art; madankollu huma m’għallmux dwar il‑ħwejjeġ li kienu semgħu u raw, minħabba l‑kmandament li kienu ngħataw fis‑smewwiet.\n\n17 U issa, jekk kinux mortali jew immortali, mill‑jum li fih ġew trasfigurati, jiena ma nafx;\n\n18 Iżda li naf huwa dan, skont l‑istorja li ġiet mogħtija—huma marru jduru fuq wiċċ l‑art, jaqdu lin‑nies kollha, u lil ħafna li bdew jemmnu f’dak li bdew ixandru bdew iwassluhom biex jingħaqdu mal‑knisja; u huma bdew jgħammduhom, u dawk kollha li tgħammdu rċevew l‑Ispirtu s‑Santu.\n\n19 U huma ġew mixħutin f’ħabs minn dawk li ma kinux jagħmlu parti mill‑knisja. U l‑ħabsijiet ma setgħux iżommuhom, għax spiċċaw inqasmu fi tnejn.\n\n20 U huma ġew mixħutin taħt l‑art; iżda huma sawtu l‑art permezz tal‑kelma ta’ Alla, hekk li permezz tal‑qawwa tiegħu huma ġew meħlusa mill‑qigħan tal‑art; u għalhekk l‑ebda ħofor li setgħu jħaffru ma kienu biżżejjed biex iżommuhom.\n\n21 U tliet darbiet ġew mixħutin f’ħuġġieġa nar bla ma ġralhom xejn.\n\n22 U darbtejn ġew mixħutin f’ħofra qalb il‑bhejjem selvaġġi; u araw huma bdew jilagħbu mal‑bhejjem bħal tifel żgħir jilgħab ma’ ħaruf tal‑ħalib, u ma ġralhom xejn.\n\n23 U ġara li huma marru fost il‑poplu kollu ta’ Nefi, u xandru l‑evanġelju ta’ Kristu lin‑nies kollha fuq wiċċ l‑art; u dawn ikkonvertew għall‑Mulej, u ngħaqdu mal‑knisja ta’ Kristu, u b’hekk in‑nies ta’ dak in‑nisel ġew imbierka, skont il‑kelma ta’ Ġesù.\n\n24 U issa, jiena Mormon, se nieqaf nitkellem għal ftit dwar dawn il‑ħwejjeġ.\n\n25 Araw, jien kont għoddni se naqbad nikteb l‑ismijiet ta’ dawk li qatt ma huma se jduqu l‑mewt, iżda l‑Mulej żammni milli nagħmel dan; għalhekk jien m’iniex se niktibhom, u huma se jibqgħu moħbija mid‑dinja.\n\n26 Iżda araw, jiena lilhom rajthom, u huma ħadu ħsiebi.\n\n27 U araw huma se jmorru fost il‑Ġentili, u l‑Ġentili mhux se jkunu jafu bihom.\n\n28 Huma se jmorru wkoll fost il‑Lhud, u l‑Lhud mhux se jkunu jafu bihom.\n\n29 U għad jiġri li meta l‑Mulej jara fl‑għerf tiegħu li jkun xieraq, huma għandhom imorru jwettqu l‑ministeru tagħhom fost it‑tribujiet imxerrda ta’ Iżrael, u fost kull ġens, tribù, ilsien, u poplu, u minn fosthom iressqu bosta erwieħ lejn Ġesù, sabiex jaqtgħu xewqithom, kif ukoll minħabba l‑qawwa konvinċenti ta’ Alla li tinsab fihom.\n\n30 U huma jixbħu lill‑anġli ta’ Alla, u jekk jitolbu lill‑Missier f’isem Ġesù huma jistgħu juru lilhom infushom lil kwalunkwe bniedem li jħossu li hu xieraq li jagħmlu dan.\n\n31 Għalhekk, permezz tagħhom se jiġu fis‑seħħ bosta għemejjel kbar u tal‑għaġeb, qabel il‑jum kbir li qed joqrob meta l‑bnedmin kollha sejrin jieqfu quddiem it‑tribunal ta’ Kristu;\n\n32 Madankollu anke fost il‑Ġentili se tiġi fis‑seħħ permezz tagħhom ħidma kbira u tal‑għaġeb, qabel jum il‑ħaqq.\n\n33 U jekk intom għandkom l‑iskrittura kollha, liema skrittura tagħti rendikont tal‑għemejjel kollha tal‑għaġeb ta’ Kristu, intom suppost tafu, skont kliem Kristu, li dawn il‑ħwejjeġ sejrin jiġu żgur fis‑seħħ.\n\n34 U ħażin ikun għalih dak li ma jismax minn kliem Ġesù, kif ukoll minn dawk li huwa għażel u bagħat fosthom; għax min ma jaċċettax kliem Ġesù u kliem dawk li huwa bagħat ma jkunx qed jaċċetta lilu; u għalhekk lil dawn huwa ma jaċċettax għandu fl‑aħħar jum;\n\n35 U dawn kien ikun aħjar għalihom li kieku ma twieldu xejn. Għax taħsbu intom li tistgħu tevitaw il‑ħaqq ta’ dak Alla li jħossu offiż, li l‑bnedmin għaffġu taħt saqajhom, li permezz tiegħu tistgħu tiksbu s‑salvazzjoni?\n\n36 U issa araw, jiena tkellimt dwar dawk li għażel il‑Mulej, iva, speċjalment dwar it‑tlieta li ttieħdu fis‑smewwiet, li ma kontx naf jekk kinux ġew imsaffija mill‑mortalità għall‑immortalità—\n\n37 Iżda araw, minn l‑aħħar li ktibt, jiena staqsejt lill‑Mulej, u huwa żvela miegħi li kien jeħtieġ li f’ġisimhom isseħħ bidla, għax jekk le, kien ikollhom iduqu l‑mewt;\n\n38 Għalhekk, biex huma ma jduqux il‑mewt seħħet bidla f’ġisimhom, ħalli huma ma jsofru la uġigħ u lanqas niket għajr għad‑dnubiet tad‑dinja.\n\n39 Issa din il‑bidla ma kenitx l‑istess bħal dik li se sseħħ fl‑aħħar jum; iżda fihom seħħet bidla, hekk li Satana ma jista’ jkollu l‑ebda setgħa fuqhom, ħalli huwa ma jkunx jista’ jġarrabhom; u huma ġew imqaddsa fil‑ġisem, u b’hekk saru qaddisa, u s‑setgħat tad‑dinja ma jistgħux iżommuhom.\n\n40 U huma se jibqgħu f’dan l‑istat sa jum il‑ħaqq ta’ Kristu; u f’dak il‑jum huma sejrin jesperjenzaw bidla akbar, u se jiġu milqugħin fis‑saltna tal‑Missier biex minnha ma jitilqu qatt aktar, iżda huma jgħammru ma’ Alla għal dejjem fis‑smewwiet.\n\n", "3-ne 29": "[center][font_size=26]Kapitlu 29[/font_size][/center]\n\n[i]Il‑miġja tal‑Ktieb ta’ Mormon hija sinjal li l‑Mulej beda jiġbor flimkien lil Iżrael u jwettaq il‑patti tiegħu—Dawk li ma jaċċetawx ir‑rivelazzjonijiet u d‑doni li hu se jagħti fl‑aħħar żmien se jiġu misħutin. Madwar W.K. 34–35.[/i]\n\n1 U issa araw, jiena ngħidilkom li meta l‑Mulej, fl‑għerf kollu tiegħu, jara li wasal iż‑żmien li dan il‑kliem jasal għand il‑Ġentili kif huwa wiegħed, hemm intom tkunu tafu li l‑patt li l‑Missier għamel ma’ wlied Iżrael, dwar ir‑restawrazzjoni tagħhom fl‑artijiet ta’ wirthom, diġà beda jiġi fis‑seħħ.\n\n2 U intom tkunu tafu li kliem il‑Mulej, li ġie mwassal permezz ta’ fomm il‑profeti qaddisa, għad jiġi fis‑seħħ kollu kemm hu; u intom m’għandkomx tgħidu li l‑Mulej se jiddawwar biex jiġi fost ulied Iżrael.\n\n3 U timmaġinaw qatt f’qalbkom li l‑kliem li ntqal kien kollu għal xejn, għax araw, il‑Mulej sejjer jiftakar il‑patt li huwa għamel mal‑poplu tiegħu tad‑dar ta’ Iżrael.\n\n4 U meta intom taraw dan il‑kliem qed iseħħ fostkom, imbagħad araw li ma tiddisprezzawx aktar l‑għemejjel tal‑Mulej, għax ix‑xabla tal‑ħaqq tiegħu tinsab f’idu l‑leminija; u araw, f’dak il‑jum, jekk intom tiddisprezzaw l‑għemejjel tiegħu huwa jwassal biex permezz tagħha intom tintlaqtu.\n\n5 Ħażin għalih dak li jiddisprezza l‑għemejjel tal‑Mulej; iva, ħażin għalih dak li jiċħad lil Kristu u l‑għemejjel tiegħu!\n\n6 Iva, ħażin għalih dak li jiċħad ir‑rivelazzjonijiet tal‑Mulej, u li jgħid li l‑Mulej m’għadux jaħdem aktar permezz tar‑rivelazzjoni, jew tal‑profezija, jew tad‑doni, jew tal‑ilsna, jew tal‑fejqan, jew permezz tal‑qawwa tal‑Ispirtu s‑Santu!\n\n7 Iva, u ħażin għalih li f’dak il‑jum, biex jakkwista, huwa jgħid li Ġesù Kristu ma jistax iwettaq aktar mirakli; għax dak li jagħmel dan isir jixbah lil bin it‑telfien, li miegħu ma ġiet murija l‑ebda ħniena, skont kliem Kristu!\n\n8 Iva, u m’għandkomx tagħmlu aktar ħsejjes ta’ tisfir, u m’għandkomx lanqas tiddisprezzaw, jew tgħaddu biż‑żmien lil‑Lhud, jew lil xi fdal tad‑dar ta’ Iżrael; għax araw, il‑Mulej jiftakar fil‑patt li huwa għamel magħhom, u hu se jara li jwettaq dak li huwa wegħedhom.\n\n9 Għalhekk araw ma taħsbux li intom tistgħu ddawru l‑id il‑leminija tal‑Mulej lejn ix‑xellug, u li huwa mhuwiex se jagħmel ħaqq biex iġib fis‑seħħ il‑patt li huwa għamel mad‑dar ta’ Iżrael.\n\n", "3-ne 30": "[center][font_size=26]Kapitlu 30[/font_size][/center]\n\n[i]Il‑Ġentili tal‑aħħar żmien huma ordnati sabiex jindmu, u jersqu lejn Kristu, u huma jingħaddu mad‑dar ta’ Iżrael. Madwar W.K. 34–35.[/i]\n\n1 Agħtu widen, intom il‑Ġentili, u isimgħu l‑kliem ta’ Ġesù Kristu, Bin Alla l‑ħaj, li huwa ordnali li għandi ngħidilkom, kliem li jikkonċerna lilkom, għax araw, huwa ordnali li għandi niktbilkom u ngħidilkom:\n\n2 Erġgħu lura, intom il‑Ġentili kollha, mit‑triq il‑ħażina; u indmu mill‑għemejjel ħżiena tagħkom, mill‑gideb u l‑qerq tagħkom, u miż‑żína tagħkom, u mill‑għemejjel mistkerrha u sigrieti tagħkom, u mill‑allat foloz tagħkom, u mill‑qtil tagħkom, u mill‑frodi saċerdotali tagħkom, u mill‑għira tagħkom, u mill‑ġlied tagħkom, u mill‑ħażen u l‑għemejjel mistkerrha tagħkom, u ejjew għandi, u tgħammdu f’ismi, ħalli tkunu tistgħu tirċievu maħfra ta’ dnubietkom, u timtlew bl‑Ispirtu s‑Santu, ħalli tkunu tistgħu tingħaddu mal‑poplu tiegħi li ġej mid‑dar ta’ Iżrael.\n\n", "4-ne 1": "[center][font_size=26]Ir‑Raba’ Nefi[/font_size][/center]\n\n[center][font_size=26]Il‑Ktieb ta’ Nefi Li Huwa Bin Nefi—Wieħed mid‑Dixxipli ta’ Ġesù Kristu[/font_size][/center]\n\nRakkont tal‑poplu ta’ Nefi, skont l‑istorja tiegħu.\n\n[center][font_size=26]Kapitlu 1[/font_size][/center]\n\n[i]In‑Nefiti u l‑Lamaniti jikkonvertu kollha għall‑Mulej—Huma għandhom kollox komuni, iwettqu l‑mirakli, u jesperjenzaw ir‑risq fl‑art—Wara żewġ sekli, tfeġġ il‑firda u l‑persekuzzjoni, ifeġġ il‑ħażen u jfeġġu wkoll knejjes foloz—Wara tliet mitt sena, kemm in‑Nefiti kif ukoll il‑Lamaniti jsiru nies ħżiena—Ammaron jaħbi l‑annali sagri. Madwar W.K. 35–321.[/i]\n\n1 U ġara li ġiet fi tmiemha s‑sena erbgħa u tletin, kif ukoll ħamsa u tletin, u araw id‑dixxipli ta’ Ġesù ffurmaw knisja ta’ Kristu fl‑artijiet kollha tal‑madwar. U dawk kollha li ġew għandhom, u nidmu tassew minn dnubiethom, ġew mgħammdin f’isem Ġesù; u huma rċevew ukoll l‑Ispirtu s‑Santu.\n\n2 U ġara li fis‑sena sitta u tletin, il‑poplu kollu fuq wiċċ l‑art ikkonverta għall‑Mulej, kemm in‑Nefiti kif ukoll il‑Lamaniti, u ma kien hemm l‑ebda tilwim u diżgwid bejniethom, u kull bnedmin beda jittratta lill‑ieħor b’mod xieraq.\n\n3 U huma kellhom kollox komuni bejniethom; għalhekk la kien hemm għonja u lanqas foqra, la lsira u lanqas ħielsa, iżda lkoll kisbu l‑ħelsien, u kienu qed jibbenifikaw mid‑don divin.\n\n4 U ġara li ġiet fi tmiemha wkoll is‑sena sebgħa u tletin, u l‑paċi kienet għadha qed issaltan fil‑pajjiż.\n\n5 U d‑dixxipli ta’ Ġesù wettqu bosta għemejjel kbar u tal‑għaġeb, hekk li huma fejqu lill‑morda, u qajmu lill‑mejtin, u wasslu biex iz‑zopop jimxu, u l‑għomja jaraw, u t‑torox jisimgħu; u huma wettqu kull xorta ta’ mirakli fost ulied il‑bnedmin; u huma ma wettqu l‑ebda mirakli jekk mhux f’isem Ġesù.\n\n6 U b’hekk ġiet fit‑tmiemha s‑sena tmienja u tletin, kif ukoll disgħa u tletin, u erbgħin, u wieħed u erbgħin, u anke tnejn u erbgħin, iva, sewwasew sakemm ġiet fi tmiemha anke s‑sena disgħa u erbgħin, kif ukoll ħamsin, u wieħed u ħamsin, u tnejn u ħamsin; iva, sewwasew sakemm ġiet fit‑tmiemha wkoll is‑sena disgħa u ħamsin.\n\n7 U l‑Mulej tahom ġid kbir fil‑pajjiż; iva, hekk li huma reġgħu bnew l‑ibliet li kienu spiċċaw inqerdu bin‑nar.\n\n8 Iva, anke l‑belt kbira ta’ Żaraħemla raw li terġa’ tinbena mill‑ġdid.\n\n9 Iżda kien hemm bosta bliet li spiċċaw mgħarrqa, u minflokhom tela’ l‑ilma; għalhekk dawn l‑ibliet ma setgħux jerġgħu jinbnew mill‑ġdid.\n\n10 U issa, araw, ġara li n‑nies ta’ Nefi komplew jissaħħu, u fi żmien qasir spiċċaw tkattru, u saru nies mill‑aktar sbieħ u dħulin.\n\n11 U huma bdew jiżżewġu u jżewġu, u ġew imbierka skont l‑għadd kbir ta’ wegħdiet li għamel magħhom il‑Mulej.\n\n12 U huma ma baqgħux aktar jimxu skont ir‑riti u l‑ordinanzi tal‑liġi ta’ Mosè; iżda bdew jimxu wara l‑kmandamenti li rċevew mingħand il‑Mulej Alla tagħhom, u huma komplew isumu u jitolbu, u jiltaqgħu flimkien ta’ spiss kemm biex jitolbu kif ukoll biex jisimgħu l‑kelma tal‑Mulej.\n\n13 U ġara li ma kien hemm l‑ebda tilwim fost in‑nies kollha fil‑pajjiż; iżda bdew jitwettqu mirakli tal‑għaġeb fost id‑dixxipli ta’ Ġesù.\n\n14 U ġara li ġiet fi tmiemha s‑sena wieħed u sebgħin, kif ukoll is‑sena tnejn u sebgħin, iva, fi ftit kliem, sakemm ġiet fi tmiemha s‑sena disgħa u sebgħin; iva, sewwasew għaddiet mitt sena, u d‑dixxipli ta’ Ġesù, li huwa għażel, marru jgħammru lkoll fil‑ġenna ta’ Alla, ħlief għat‑tlieta li se jibqgħu fuq l‑art; u kien hemm dixxipli oħra li ġew ordnati minflokhom; u ħafna minn dik il‑ġenerazzjoni spiċċaw mietu wkoll.\n\n15 U ġara li ma kien hemm l‑ebda tilwim fil‑pajjiż, minħabba l‑imħabba ta’ Alla li kienet tgħammar f’qalb il‑poplu.\n\n16 U ma kien hemm l‑ebda għira, l‑ebda ġlied, l‑ebda tixwix, l‑ebda żína, l‑ebda gideb, l‑ebda qtil, jew xi tip ta’ nuqqas ta’ rażan; u żgur li l‑ebda poplu ma jista’ jkun aktar kuntent minnhom fost il‑popli kollha li ġew maħluqa minn id Alla.\n\n17 La kien hemm ħallelin, la qattiela, u lanqas ma kien hemm Lamaniti, jew xi forma oħra ta’ ‑iti; iżda kienu kollha ħaġa waħda, ulied Kristu, u werrieta tas‑saltna ta’ Alla.\n\n18 O, kemm kienu henjin! Għax il‑Mulej berikhom fl‑għemejjel kollha tagħhom; iva, huma komplew jgħixu fil‑barka u r‑riżq sakemm ġiet fit‑tmiemha s‑sena mija u għaxra; u dawk li kienu tal‑ewwel ġenerazzjoni minn wara Kristu mietu lkoll, u fil‑pajjiż kollu ma kien hemm l‑ebda tilwim.\n\n19 U ġara li Nefi, li beda jikteb dan l‑aħħar rakkont, (u hu kiteb dan fuq il‑pjanċi ta’ Nefi) miet, u ibnu Għamos kompla jikteb minfloku; u huwa beda jikteb ukoll fuq il‑pjanċi ta’ Nefi.\n\n20 U huwa kompla jikteb għal erbgħa u tmenin sena, u fuq l‑art kienet għadha qed issaltan il‑paċi, għajr għal parti żgħira mill‑poplu li qamu kontra l‑knisja u bdew isejħu lilhom infushom Lamaniti; għalhekk reġa’ beda jkun hemm il‑Lamaniti fil‑pajjiż.\n\n21 U ġara li Għamos miet ukoll, (u dan seħħ mija u erbgħa u disgħin sena minn wara l‑miġja ta’ Kristu) u ibnu Għamos beda jikteb minfloku; u huwa beda jikteb ukoll fuq il‑pjanċi ta’ Nefi; u dan ġie miktub ukoll fil‑ktieb ta’ Nefi, li huwa dan il‑ktieb.\n\n22 U ġara li għaddew mitejn sena; u dawk li kienu parti mit‑tieni ġenerazzjoni spiċċaw mietu lkoll għajr għal ftit minnhom.\n\n23 U issa jien, Mormon, irridkom tkunu tafu li n‑nies tkattru tant li huma spiċċaw inferxu ma’ wiċċ l‑art kollha, u huma saru nies mill‑aktar għonja, minħabba r‑riżq li kisbu permezz ta’ Kristu.\n\n24 U issa, f’din is‑sena mitejn u wieħed beda jkun hemm fosthom dawk li bdew jitkabbru, u bdew, fost ħwejjeġ oħra, jilbsu lbies jiswa’ l‑flus, u kull xorta ta’ ġawhar fin, u ħwejjeġ oħra fini tad‑dinja.\n\n25 U minn dak iż‑żmien ’il quddiem, ġidhom u dak kollu li kellhom ma baqax aktar komuni bejniethom.\n\n26 U huma bdew jinqasmu skont il‑klassi; u bdew jibnu knejjes għall‑profitt tagħhom sabiex jakkwistaw, u bdew jiċħdu l‑veru knisja ta’ Kristu.\n\n27 U ġara li hekk kif għaddew mitejn u għaxar snin fil‑pajjiż kien hemm bosta knejjes; iva, kien hemm bosta knejjes li kienu jistqarru li kienu jafu lil Kristu, u madankollu kienu jiċħdu parti kbira mill‑evanġelju tiegħu, hekk li huma kienu jaċċettaw kull xorta ta’ ħażen, u kienu jagħtu minn dak li kien meqjus minnu bħala sagru lil min ma kellhomx jagħtuh minħabba l‑indenjità tiegħu.\n\n28 U din il‑knisja spiċċat biex tkattret bil‑kbir minħabba l‑ħażen, u minħabba l‑qawwa ta’ Satana li kien ħakem qalbhom waħda sew.\n\n29 U kien hemm ukoll knisja oħra li kienet tiċħad lil Kristu; u huma kienu jippersegwitaw lill‑knisja vera ta’ Kristu, minħabba l‑umiltà tagħhom u l‑fidi tagħhom fi Kristu; u huma kienu jistmelluhom minħabba l‑bosta mirakli li ġew imwettqa fosthom.\n\n30 Għalhekk huma eżerċitaw il‑qawwa u l‑awtorità fuq dawk id‑dixxipli ta’ Ġesù li baqgħu jgħammru fosthom, u tefgħuhom ġewwa ħabs; iżda permezz tal‑qawwa tal‑kelma ta’ Alla, li kienet tinsab fihom, il‑ħabsijiet spiċċaw inqasmu fi tnejn, u huma marru fosthom iwettqu mirakli tal‑għaġeb.\n\n31 Madankollu, u minkejja dawn il‑mirakli kollha, in‑nies webbsu qalbhom, u ppruvaw joqtluhom, l‑istess kif il‑Lhud f’Ġerusalemm ippruvaw joqtlu lil Ġesù, skont kelmtu.\n\n32 U xeħtuhom f’ħuġġieġa nar, fejn huma spiċċaw ħarġu minnha bla ma ġralhom xejn.\n\n33 U huma xeħtuhom fl‑għerien mal‑bhejjem selvaġġi, u bdew jilagħbu mal‑bhejjem selvaġġi bħalma tifel żgħir jilgħab ma’ ħaruf; u huma spiċċaw ħarġu minn ħdejhom bla ma ġralhom xejn.\n\n34 Madankollu, in‑nies webbsu qalbhom, għax huma kienu mmexxijin minn ħafna qassisin u profeti foloz sabiex jibnu bosta knejjes, u biex iwettqu kull xorta ta’ ħażen. U huma spiċċaw isawtu lin‑nies ta’ Ġesù; iżda n‑nies ta’ Ġesù ma sawtuhomx lura. U b’hekk minn sena għal sena spiċċaw biex tilfu l‑fidi u bdew jgħixu ħajja ħażina, sewwasew sakemm ġiet fi tmiemha s‑sena mitejn u tletin.\n\n35 U issa ġara li f’din is‑sena, iva, fis‑sena mitejn u wieħed u tletin, kien hemm firda kbira fost il‑poplu.\n\n36 U ġara li f’din is‑sena feġġ grupp ta’ nies li kienu jissejħu n‑Nefiti, u huma kienu jemmnu verament fi Kristu; u fosthom kien hemm dawk li l‑Lamaniti kienu jsejħulhom—Ġakobbin, u Ġużeppin, u Żoramiti;\n\n37 Għalhekk dawk li kienu jemmnu verament fi Kristu, u li kienu jqimu verament lil Kristu, (li fosthom kien hemm it‑tliet dixxipli ta’ Ġesù li kellhom jibqgħu fuq l‑art) kienu jissejħu Nefiti, u Ġakobbin, u Ġużeppin, u Żoramiti.\n\n38 U ġara li dawk in‑nies li ma aċċettawx l‑evanġelju kienu jissejħu Lamaniti, u Lemweliti, u Ismagħelin; u huma ma tilfux il‑fidi ftit, ftit, iżda minn rajhom ħaduha kontra l‑evanġelju ta’ Kristu; u bdew jgħallmu lil uliedhom biex ma jemmnux, l‑istess kif missirijiethom, sa mill‑bidu, spiċċaw biex ftit, ftit tilfu l‑fidi.\n\n39 U dan seħħ minħabba l‑ħażen u l‑għemejjel mistkerrha ta’ missirijiethom, sewwasew kif ġara fl‑ewwel żminijiet. U huma ġew mgħallma biex jobogħdu lil ulied Alla, l‑istess kif il‑Lamaniti, sa mill‑bidu, ġew mgħallma biex jobogħdu lil ulied Nefi.\n\n40 U ġara li għaddew mitejn u erbgħa u erbgħin sena, u dan kien dak li ġara fost il‑poplu. U l‑aktar nies ħżiena fost il‑poplu komplew jissaħħu, u saru ferm aktar numerużi min‑nies ta’ Alla.\n\n41 U huma komplew jibnu l‑knejjes għall‑profitt tagħhom, u bdew iżejnuhom b’kull xorta ta’ ħwejjeġ prezzjużi. U b’hekk ġiet fi tmiemha s‑sena mitejn u ħamsin, kif ukoll is‑sena mitejn u sittin.\n\n42 U ġara li l‑aktar nies ħżiena fost il‑poplu bdew għal darb’oħra jistabbilixxu l‑ġuramenti u l‑alleanzi sigrieti ta’ Gadjantun.\n\n43 U n‑nies li bdew jissejħu n‑nies ta’ Nefi reġgħu bdew jitkabbru f’qalbhom, minħabba l‑għana bla qjies tagħhom, u saru nies fiergħa bħal ħuthom, il‑Lamaniti.\n\n44 U minn dak iż‑żmien id‑dixxipli bdew isewdu qalbhom minħabba d‑dnubiet tad‑dinja.\n\n45 U ġara li meta kienu għaddew tlett mitt sena, kemm in‑nies ta’ Nefi u l‑Lamaniti saru lkoll nies mill‑aktar ħżiena, u ma kien hemm ebda distinzjoni bejniethom.\n\n46 U ġara li l‑ħallelin ta’ Gadjantun inxterdu ma’ wiċċ l‑art kollha; u ma kien hemm ħadd li kien ġust għajr għad‑dixxipli ta’ Ġesù. U huma warrbu għalihom għadd kbir ta’ deheb u fidda, u bdew jinnegozjaw kull tip ta’ negozju.\n\n47 U ġara li wara li kienu għaddew tliet mija u ħames snin, (u l‑poplu baqa’ xorta fil‑ħażen) Għamos miet; u ħuh, Ammaron, beda jikteb l‑istorja minfloku.\n\n48 U ġara li meta kienu għaddew tliet mija u għoxrin sena, Ammaron, kif kien mitlub jagħmel mill‑Ispirtu s‑Santu, ħeba l‑annali li kienu sagri—iva, sewwasew l‑annali sagri kollha li kienu ġew mgħoddija minn nisel għal nisel, li kienu sagri—sewwasew sas‑sena tliet mija u għoxrin mill‑miġja ta’ Kristu.\n\n49 U huwa ħbihom għall‑Mulej, biex għal darb’oħra jkunu jistgħu jiġu żvelati lill‑fdal tad‑dar ta’ Ġakobb, skont il‑profeziji u l‑wegħdiet tal‑Mulej. U b’hekk ġiet fi tmiemha l‑istorja ta’ Ammaron.\n\n", "morm 1": "[center][font_size=26]Il‑Ktieb ta’ Mormon[/font_size][/center]\n\n[center][font_size=26]Kapitlu 1[/font_size][/center]\n\n[i]Ammaron jagħti struzzjonijiet lil Mormon dwar l‑annali sagri—Jingħata bidu għal gwerra bejn in‑Nefiti u l‑Lamaniti—It‑Tliet Nefiti jittieħdu minn fuq l‑art—Jiddomina l‑ħażen, in‑nuqqas ta’ twemmin, is‑seħer, u l‑magħmul. Madwar W.K. 321–326.[/i]\n\n1 U issa jiena, Mormon, se nikteb rakkont ta’ dak kollu li jiena rajt u smajt, u se nsejjaħlu l‑Ktieb ta’ Mormon.\n\n2 U fiż‑żmien li Ammaron ħeba l‑annali għall‑Mulej, huwa ġie fuqi, (jien kelli madwar għaxar snin, u kont bdejt nitgħallem xi ftit skont it‑tagħlim ta’ niesi) u Ammaron qalli: Qed nara li inti tifel bil‑għaqal, u kapaċi tosserva malajr;\n\n3 Għalhekk, meta jkollok madwar erbgħa u għoxrin sena rridek tiftakar dak kollu li inti qgħadt tosserva dwar dan il‑poplu; u meta jkollok dik l‑età rridek tmur fl‑art ta’ Antum, f’għolja li se jkun jisimha Xim; u hemmhekk jiena sejjer naħbi għall‑Mulej l‑inċiżjonijiet sagri kollha relatati ma’ dan il‑poplu.\n\n4 U ara, inti għandek tieħu għandek il‑pjanċi ta’ Nefi, u l‑bqija għandek tħallihom fejn qegħdin; u fuq il‑pjanċi ta’ Nefi ara li tnaqqax dak kollu li inti qgħadt tosserva dwar dan il‑poplu.\n\n5 U jiena, Mormon, li ġej min‑nisel ta’ Nefi, (u isem missieri kien Mormon) ftakart dak kollu li ordnali nagħmel Ammaron.\n\n6 U ġara li meta kelli ħdax‑il sena, missieri ħadni fl‑art tan‑nofsinhar, sewwasew fl‑art ta’ Żaraħemla.\n\n7 Wiċċ l‑art kollha kien imtela’ bil‑bini, u kien hemm nies kważi daqs kemm kien hemm ramel tal‑baħar.\n\n8 U ġara li f’din is‑sena ngħata bidu għal gwerra bejn in‑Nefiti, li kienu jikkonsistu min‑Nefiti u l‑Ġakobbin u l‑Ġużeppin u ż‑Żoramiti; u din kienet gwerra bejn in‑Nefiti, u l‑Lamaniti u l‑Lemweliti u l‑Ismagħelin.\n\n9 Issa l‑Lamaniti u l‑Lemweliti u l‑Ismagħelin kienu jissejħu Lamaniti, u ż‑żewġ naħat kienu Nefiti u Lamaniti.\n\n10 U ġara li l‑gwerra li faqqet fosthom bdiet mill‑fruntiera ta’ Żaraħemla, ħdejn l‑ilmijiet ta’ Sidon.\n\n11 U ġara li n‑Nefiti ġabru flimkien għadd kbir ta’ rġiel, tant li huma spiċċaw qabżu t‑tletin elf. U ġara li f’din l‑istess sena huma ħadu sehem f’għadd ta’ battalji, li fihom in‑Nefiti għelbu lil‑Lamaniti u qatlu ħafna minnhom.\n\n12 U ġara li l‑Lamaniti spiċċaw biex irtiraw il‑pjan li kellhom, u fl‑art bdiet issaltan il‑paċi; u l‑paċi baqgħet issaltan għal madwar erba’ snin, li matulhom ma kien hemm l‑ebda tixrid ta’ demm.\n\n13 Iżda l‑ħażen reġa’ beda jiddomina fuq wiċċ l‑art kollha, hekk li l‑Mulej ħa minn fosthom lit‑tliet dixxipli maħbubin tiegħu, u l‑għemejjel tal‑mirakli u l‑fejqan spiċċaw waqfu minħabba l‑ħażen tal‑poplu.\n\n14 U huma ma baqgħux jirċievu aktar doni mingħand il‑Mulej, u fuq ħadd ma niżel l‑Ispirtu s‑Santu, minħabba ħżunithom u n‑nuqqas ta’ fidi tagħhom.\n\n15 U jiena, li kelli ħmistax‑il sena u li kont bil‑għaqal mhux ħażin, ġie jżurni l‑Mulej, u jiena doqt u għaraft it‑tjubija ta’ Ġesù.\n\n16 U jiena ppruvajt inxandar il‑kelma lil dan il‑poplu, iżda fommi ma stajtx niftħu, u jien ġejt miżmum milli nxandrilhom il‑kelma; għax araw, huma ħaduha minn jeddhom kontra Alla; u d‑dixxipli maħbubin ittieħdu minn fuq l‑art, minħabba ħżunithom.\n\n17 Iżda jiena bqajt fosthom, imma ġejt miżmum milli nxandrilhom il‑kelma, minħabba l‑ebusija ta’ qalbhom; u minħabba l‑ebusija ta’ qalbhom ġiet misħuta l‑art minħabba fihom.\n\n18 U dawn il‑ħallelin Gadjantuni, li kienu fost il‑Lamaniti, spiċċaw biex infestaw il‑pajjiż, hekk li n‑nies li kienu jgħammru fih spiċċaw jaħbu t‑teżori tagħhom fl‑art; u huma saru jiżolqu, minħabba li l‑Mulej kien seħet il‑pajjiż, hekk li huma ma setgħux jerġgħu jeħduhom lura jew jerġgħu jeħduhom f’idejhom.\n\n19 U ġara li fosthom beda jseħħ is‑seħer, u l‑magħmul u l‑maġija; u l‑qawwa tal‑malinn spiċċat ħakmet wiċċ l‑art kollha, u b’hekk ġie fis‑seħħ il‑kliem li kien qal Abinadi, u li kien qal ukoll Samwel il‑Lamanita.\n\n", "morm 2": "[center][font_size=26]Kapitlu 2[/font_size][/center]\n\n[i]Mormon imexxi l‑armati Nefiti—Tixrid ta’ demm u qtil mal‑pajjiż kollu—In‑Nefiti jibku u jixhru waqt li l‑ikkundannati jitnikktu—Jgħaddilhom il‑jum ta’ grazzja tagħhom—Mormon jikseb il‑pjanċi ta’ Nefi—Ikomplu l‑gwerer. Madwar W.K. 327–350.[/i]\n\n1 U ġara li f’dik l‑istess sena reġa’ ngħata bidu għal gwerra bejn in‑Nefiti u l‑Lamaniti. U minkejja li kont għadni żgħir, jiena kont ta’ statura kbira; għalhekk in‑nies ta’ Nefi ħatruni sabiex inkun il‑mexxej tagħhom, jew aħjar, il‑mexxej tal‑armati tagħhom.\n\n2 Għalhekk ġara li meta kelli sittax‑il sena jiena mort immexxi l‑armata tan‑Nefiti kontra l‑Lamaniti; u b’hekk ġiet fi tmiemha s‑sena tliet mija u sitta u għoxrin.\n\n3 U ġara li fis‑sena tliet mija u sebgħa u għoxrin il‑Lamaniti ġew biex jaħbtu għalina b’qawwa liema bħalha, hekk li rnexxielhom joħolqu biża’ fost l‑armati tiegħi; minħabba f’hekk huma ma ridux jiġġieldu, u bdew jirtiraw lura lejn l‑artijiet tat‑tramuntana.\n\n4 U ġara li aħna wasalna fil‑belt ta’ Angola, u ħadna l‑belt f’idejna, u bdejna nitħejjew sabiex niddefendu ruħna kontra l‑Lamaniti. U ġara li aħna saħħaħna l‑belt bil‑qawwa kollha tagħna; iżda minkejja l‑fortifikazzjonijiet kollha tagħna l‑Lamaniti spiċċaw biex ħabtu għalina u keċċewna ’l barra mill‑belt.\n\n5 U keċċewna ’l barra wkoll mill‑art ta’ David.\n\n6 U aħna bqajna mexjin u wasalna fl‑art ta’ Ġożwè, li kienet tinsab fil‑fruntieri tan‑naħa tal‑punent ma’ xatt il‑baħar.\n\n7 U ġara li aħna ġbarna lin‑nies tagħna flimkien fl‑anqas ħin possibbli, ħalli huma jkunu jistgħu jinġabru lkoll fi grupp wieħed.\n\n8 Iżda araw, il‑pajjiż kien mimli ħallelin u Lamaniti; u minkejja li n‑nies tiegħi kien hemm qerda kbira tistennihom, huma ma nidmux mill‑għemejjel ħżiena tagħhom; għalhekk kien hemm it‑tixrid tad‑demm u l‑qtil mal‑pajjiż kollu, kemm fuq in‑naħa tan‑Nefiti kif ukoll fuq in‑naħa tal‑Lamaniti; u dan wassal għal rivoluzzjoni sħiħa madwar il‑pajjiż kollu.\n\n9 U issa, il‑Lamaniti kellhom sultan jismu Aron; u huwa ġie biex jaħbat għalina flimkien ma’ armata ta’ erbgħa u erbgħin elf ruħ. U araw, jiena waqaftlu flimkien ma’ armata ta’ tnejn u erbgħin elf ruħ. U ġara li fuqu jiena ħriġt rebbieħ permezz tal‑armata tiegħi hekk li huwa ħarab minn quddiemi. U araw, dan kollu ġie fis‑seħħ, u s‑sena tliet mija u tletin ġiet fi tmiemha.\n\n10 U ġara li n‑Nefiti bdew jindmu minn ħżunithom, u huma nfexxew jgħajtu sewwasew kif kien ħabbar Samwel il‑profeta; għax araw ħadd ma seta’ jkompli jżomm għandu dak li kien tiegħu, u dan minħabba l‑ħallelin u l‑briganti, u l‑qattiela, u minħabba l‑arti tal‑maġija, u s‑seħer li kien hemm fil‑pajjiż.\n\n11 Għalhekk, minħabba dawn il‑ħwejjeġ, beda jkun hemm ħafna biki u tnehid mal‑pajjiż kollu, speċjalment fost il‑poplu ta’ Nefi.\n\n12 U ġara li meta jiena, Mormon, rajthom jibku u jixhru u jitnikktu quddiem il‑Mulej, ħassejt hena kbira f’qalbi, għax kont naf kemm hi kbira l‑ħniena u kemm hu kbir is‑sabar tal‑Mulej, għax kont nemmen li huwa kien se jkun ħanin magħhom ħalli huma jerġgħu jsiru poplu ġust.\n\n13 Iżda araw l‑hena tiegħi kienet kollha ta’ xejn, għax in‑niket tagħhom ma kienx frott tal‑indiema, minħabba t‑tjubija ta’ Alla; iżda pjuttost kien niket tal‑ikkundannati, għax il‑Mulej mhux se jħallihom dejjem jgħixu fil‑kuntentizza waqt li jkunu fid‑dnub.\n\n14 U huma ma marrux quddiem Ġesù b’qalb maqsuma u spirtu niedem, iżda huma bdew jisħtu lil Alla, u juru x‑xewqa li jmutu. Madankollu huma bdew jitqabdu għal ħajjithom bix‑xabla.\n\n15 U ġara li jien erġajt bdejt inħossni ninħakem min‑niket, u stajt nara li l‑jum ta’ grazzja tagħhom kien għadda, kemm temporalment kif ukoll spiritwalment; għax eluf minnhom jiena rajt jinqatlu waqt li bdew joħduha kontra Alla tagħhom, u huma spiċċaw bħal munżell żibel fuq wiċċ l‑art. U b’hekk ġiet fi tmiemha s‑sena tliet mija u erbgħa u erbgħin.\n\n16 U ġara li fis‑sena tliet mija u ħamsa u erbgħin in‑Nefiti bdew jaħarbu minn quddiem il‑Lamaniti; u dawn baqgħu isegwuhom sakemm huma waslu sewwasew fl‑art ta’ Ġason, qabel ma huma setgħu jwaqqfuhom milli jieqfu fil‑post ta’ refuġju tagħhom.\n\n17 U issa, il‑belt ta’ Ġason kienet tinsab qrib l‑art fejn Ammaron kien ħeba l‑annali għall‑Mulej, biex forsi ma jinqerdux. U araw jiena mort, kif kien ordnali nagħmel Ammaron, u ħadt għandi l‑pjanċi ta’ Nefi, u fuqhom ktibt l‑istorja kif kien ordnali nagħmel Ammaron.\n\n18 U fuq il‑pjanċi ta’ Nefi jiena ktibt rakkont iddettaljat dwar il‑ħażen u l‑għemejjel mistkerrha kollha; iżda fuq dawn il‑pjanċi se nevita li nikteb rakkont iddettaljat dwar il‑ħażen u l‑għemejjel mistkerrha tagħhom, għax araw, jien ili nara b’għajnejja xeni bla għadd ta’ ħażen u għemejjel mistkerrha sa minn meta kont kapaċi biżżejjed nifhem kif jaġixxi l‑bniedem.\n\n19 U miskin jiena minħabba ħżunithom; għax ili ħajti kollha b’qalbi mimlija niket minħabba ħżunithom; madankollu, naf li jiena sejjer niġi mgħolli ’l fuq fl‑aħħar jum.\n\n20 U ġara li f’din l‑istess sena n‑nies ta’ Nefi reġgħu bdew jiġu segwiti, u spiċċaw mkeċċija minn fejn kienu. U ġara li aħna ġejna mġiegħla nibqgħu sejrin sakemm wasalna fin‑naħa tat‑tramuntana fl‑art li kien jisimha Xem.\n\n21 U ġara li aħna ffortifikajna l‑belt ta’ Xem, u lin‑nies tagħna ġbarnihom kemm jista’ jkun flimkien, biex forsi jirnexxielna nsalvawhom mill‑qerda.\n\n22 U ġara li fis‑sena tliet mija u sitta u erbgħin huma reġgħu ġew biex jaħbtu għalina.\n\n23 U ġara li jiena kellimt lin‑nies tiegħi, u tlabthom bil‑qawwa kollha tiegħi, biex huma jieqfu bla biża’ quddiem il‑Lamaniti u jiġġieldu għal marthom, u għal uliedhom, u għal djarhom, u għal familthom.\n\n24 U kliemi, b’xi mod, imliehom b’aktar ħeġġa, hekk li huma ma ħarbux minn quddiem il‑Lamaniti, iżda ħaduha magħhom b’ċerta qlubija.\n\n25 U ġara li aħna, b’armata ta’ tletin elf, spiċċajna nitqabdu ma’ armata ta’ ħamsin elf. U ġara li aħna tant waqafnielhom b’determinazzjoni kbira fuqna li huma spiċċaw ħarbu minn quddiemna.\n\n26 U ġara li hekk kif huma ħarbu minn quddiemna aħna morna nsegwuhom permezz tal‑armati tagħna, u erġajna bdejna neħduha magħhom, u spiċċajna għelibnihom; madankollu l‑qawwa tal‑Mulej ma kenitx magħna; iva, aħna tħallejna rajna f’idejna, għax l‑Ispirtu tal‑Mulej ma baqax jgħammar aktar fina; għalhekk aħna sirna poplu dgħajjef, bħal ħutna.\n\n27 U ħassejt qalbi titnikket minħabba l‑istat ħażin li kienu jinsabu fih in‑nies tiegħi, minħabba ħżunithom u l‑għemejjel mistkerrha tagħhom. Iżda araw, aħna morna nikkumbattu kontra l‑Lamaniti u l‑ħallelin ta’ Gadjantun, sakemm rnexxielna nerġgħu nieħdu f’idejna l‑artijiet ta’ wirtna.\n\n28 U hekk ġiet fi tmiemha s‑sena tliet mija u disgħa u erbgħin. U fis‑sena tliet mija u ħamsin aħna dħalna fi trattat mal‑Lamaniti u mal‑ħallelin ta’ Gadjantun, li fih aħna spiċċajna biex qsamna magħhom l‑artijiet ta’ wirtna.\n\n29 U l‑Lamaniti spiċċaw tawna l‑art tat‑tramuntana, iva, sewwasew sal‑passaġġ dejjaq li kien iwassal sal‑art tan‑nofsinhar. U lil‑Lamaniti tajnihom l‑art kollha tan‑nofsinhar.\n\n", "morm 3": "[center][font_size=26]Kapitlu 3[/font_size][/center]\n\n[i]Mormon ixandar l‑indiema lin‑Nefiti—Huma jiksbu rebħa kbira u jibdew jiftaħru bihom infushom—Mormon ma jaċċettax li jkun il‑mexxej tagħhom, u t‑talb li jitlob għalihom hu talb bla fidi—Il‑Ktieb ta’ Mormon jistieden lit‑tnax‑il tribù ta’ Iżrael biex jemmnu fl‑evanġelju. Madwar W.K. 360–362.[/i]\n\n1 U ġara li għal għaxar snin sħaħ il‑Lamaniti ma reġgħux ġew biex jiġġieldu. U araw, jiena qabbadt lill‑poplu tiegħi, in‑Nefiti, sabiex iħejju artijiethom u l‑armi tagħhom u jlestu ruħhom għall‑battalja.\n\n2 U ġara li l‑Mulej qalli: Mur u ħabbar lil dan il‑poplu—Indmu, u ejjew għandi, u tgħammdu, u għal darb’oħra ibnu l‑knisja tiegħi, u intom teħilsuha mill‑qerda.\n\n3 U jiena mort inħabbar dan lil dan il‑poplu, iżda kien kollu ta’ xejn; u huma ma rrealizzawx li kien il‑Mulej li ħelisilhom, u li tahom iċ‑ċans li jindmu. U araw huma webbsu qalbhom kontra l‑Mulej Alla tagħhom.\n\n4 U ġara li wara li kienu għaddew għaxar snin, u b’hekk b’kollox kienu għaddew tliet mija u sittin sena mill‑miġja ta’ Kristu, is‑sultan tal‑Lamaniti bagħatli ittra, biex jinfurmani li huma kienu qed iħejju biex jerġgħu jiġu għal battalja kontrina.\n\n5 U ġara li jiena ordnajt lin‑nies tiegħi sabiex jinġabru flimkien fl‑art ta’ Ħerba, ġo belt li kienet tinsab mal‑fruntiera, qrib il‑passaġġ dejjaq li jwassal sal‑art tan‑nofsinhar.\n\n6 U hemm stazzjonajna l‑armati tagħna, ħalli nkunu nistgħu nwaqqfu l‑armati Lamaniti, biex ma jieħdux f’idejhom xi art minn tagħna; għalhekk aħna saħħaħna lilna nfusna bil‑qawwa kollha tagħna.\n\n7 U ġara li fis‑sena tliet mija u wieħed u sittin, il‑Lamaniti niżlu fil‑belt ta’ Ħerba biex jiġġieldu kontrina; u ġara li f’dik is‑sena aħna spiċċajna biex għelibnihom, hekk li huma reġgħu lura għal darb’oħra lejn artijiethom.\n\n8 U fis‑sena tliet mija u tnejn u sittin huma reġgħu ġew biex jiġġieldu. U aħna erġajna għelibnihom, u qtilna ħafna minnhom, u xħetna l‑mejtin tagħhom fil‑baħar.\n\n9 U issa, minħabba din il‑ħaġa mill‑aktar sinifikanti li wettqu n‑nies tiegħi, in‑Nefiti, huma bdew jiftaħru bihom infushom, u bdew jaħilfu quddiem is‑smewwiet li huma kienu sejrin jivvendikaw irwieħhom għad‑demm ta’ ħuthom li sfaw maqtula mill‑għedewwa tagħhom.\n\n10 U huma ħalfu quddiem is‑smewwiet, kif ukoll quddiem it‑tron ta’ Alla, li huma kienu se jmorru jaħbtu għall‑għedewwa tagħhom, u jeqirduhom minn fuq wiċċ l‑art.\n\n11 U ġara li jiena, Mormon, ma ridt bl‑ebda mod li minn dakinhar ’il quddiem inkun il‑kmandant u l‑mexxej ta’ dan il‑poplu, minħabba l‑ħażen u l‑għemejjel mistkerrha tagħhom.\n\n12 Araw, jiena lilhom mexxejt, minkejja ħżunithom jiena lilhom kemm‑il darba mexxejt waqt il‑battalja, u lilhom jien ħabbejt b’qalbi kollha bl‑imħabba ta’ Alla li kienet tinsab fija, u jien ftaħt qalbi ma’ Alla tiegħi fit‑talb li tlabt għalihom il‑jum kollu; madankollu, dan kien talb bla fidi, minħabba l‑ebusija ta’ qalbhom.\n\n13 U tliet darbiet jiena ħlisthom minn idejn l‑għedewwa tagħhom, u huma xorta baqgħu ma nidmux minn dnubiethom.\n\n14 U meta huma spiċċaw biex ħalfu b’dak kollu li l‑Mulej u s‑Salvatur tagħna Ġesù Kristu qalilhom biex ma jaħilfux bih, u kienu se jmorru għall‑battalja kontra l‑għedewwa tagħhom, u jivvendikaw irwieħhom minnhom għad‑demm ta’ ħuthom, araw jiena smajt leħen il‑Mulej jgħidli:\n\n15 Il‑vendetta f’idejja, huwa jiena li nħallas; u għax dan il‑poplu baqa’ ma nidimx minkejja li lilhom jiena ħlist, araw, huma se jispiċċaw jinqerdu minn fuq wiċċ l‑art.\n\n16 U ġara li jien bl‑ebda mod ma ridt immur neħodha mal‑għedewwa tiegħi; u jien għamilt sewwasew kif kien ordnali l‑Mulej; u issa qed nagħmilha sempliċiment ta’ xhud biex nuri lid‑dinja dak kollu li jiena rajt u smajt, skont il‑manifestazzjonijiet tal‑Ispirtu li xehed miegħi dwar ħwejjeġ li għad iridu jseħħu.\n\n17 Għalhekk jien se nikteb lilkom, il‑Ġentili, kif ukoll lilkom, li ġejjin mid‑dar ta’ Iżrael, meta jingħata bidu għall‑ħidma, biex intom tkunu tistgħu titħejjew ħalli terġgħu lura fl‑art ta’ wirtkom;\n\n18 Iva, araw, jiena se nikteb lit‑truf kollha tal‑art; iva, se nikteb lilkom, it‑tnax‑il tribù ta’ Iżrael, li se jsir ħaqq minnkom skont għemilkom mit‑tnax li Ġesù għażel sabiex ikunu d‑dixxipli tiegħu fl‑art ta’ Ġerusalemm.\n\n19 U se nikteb ukoll lill‑fdal ta’ dan il‑poplu, li se jsir ħaqq minnhom ukoll mit‑tnax li Ġesù għażel f’din l‑art; u se jsir ħaqq minnhom mit‑tnax l‑oħra li Ġesù għażel fl‑art ta’ Ġerusalemm.\n\n20 U dan kien li żvela miegħi l‑Ispirtu; għalhekk jien se nikteb lilkom ilkoll. U hu għalhekk li jiena se niktbilkom, ħalli intom tkunu tafu li intom ilkoll jeħtieġ li tieqfu quddiem it‑tribunal ta’ Kristu, iva, sewwasew kull bniedem li jagħmel parti mill‑familja umana ta’ Adam; u jeħtieġ li intom tieqfu quddiemu biex isir ħaqq minnkom skont għemilkom, sew jekk huma tajbin u sew jekk huma ħżiena;\n\n21 U biex intom temmnu wkoll fl‑evanġelju ta’ Ġesù Kristu, li se jiġi mxandar fostkom; u anke biex il‑Lhud, il‑poplu tal‑patt tal‑Mulej, ikun jista’ jkollhom xhieda oħra apparti dak, l‑istess Ġesù, li lilu huma raw u semgħu, u li lilu huma qatlu, dak li kien il‑veru Kristu u l‑veru Alla.\n\n22 U nixtieq li jiena nista’ nipperswadi lit‑truf kollha tal‑art biex jindmu u jlestu ruħhom ħalli jieqfu quddiem it‑tribunal ta’ Kristu.\n\n", "morm 4": "[center][font_size=26]Kapitlu 4[/font_size][/center]\n\n[i]Tkompli l‑gwerra u jkompli t‑tixrid tad‑demm—Il‑ħżiena jikkastigaw lill‑ħżiena—Il‑ħażen jinxtered aktar minn qatt qabel ma’ Iżrael kollu—In‑nisa u t‑tfal jiġu ssagrifikati lill‑allat foloz—Il‑Lamaniti jibdew jeqirdu lin‑Nefiti kollha li jsibu quddiemhom. Madwar W.K. 363–375.[/i]\n\n1 U issa ġara li fis‑sena tliet mija u tlieta u sittin in‑Nefiti telqu mill‑art ta’ Ħerba u telgħu flimkien mal‑armati tagħhom biex jiġġieldu kontra l‑Lamaniti.\n\n2 U ġara li l‑armati tan‑Nefiti ġew imġiegħla jirtiraw għal darb’oħra lejn l‑art ta’ Ħerba. U meta kienu għadhom maħkumin minn għeja kbira, ħabtu għalihom il‑Lamaniti, b’armata ta’ suldati friski; u huma ġġieldu battalja mill‑aktar qalila, hekk li l‑Lamaniti spiċċaw ħadu f’idejhom il‑belt ta’ Ħerba, u qatlu bosta Nefiti, u qabdu ħafna minnhom bħala priġunieri.\n\n3 U l‑bqija spiċċaw ħarbu u ngħaqdu man‑nies li kienu jgħammru fil‑belt ta’ Teankum. Issa l‑belt ta’ Teankum kienet tinsab fil‑fruntieri ma’ xatt il‑baħar; u kienet tinsab ukoll qrib il‑belt ta’ Ħerba.\n\n4 U kien minħabba li marru jaħbtu għal‑Lamaniti li l‑armati tan‑Nefiti bdew jintlaqtu ħażin; għax kieku ma kienx għal dan, il‑Lamaniti ma kien ikollhom l‑ebda kontroll fuqhom.\n\n5 Iżda, araw, il‑ħżiena se jintlaqtu mill‑ħaqq ta’ Alla; u hu permezz tal‑ħżiena li l‑ħżiena jiġu kkastigati; għax huma l‑ħżiena li jipprovokaw qlub ulied il‑bnedmin u jwassluhom biex id‑demm ixerrdu.\n\n6 U ġara li l‑Lamaniti bdew jitħejjew sabiex jiġu jaħbtu għall‑belt ta’ Teankum.\n\n7 U ġara li fis‑sena tliet mija u erbgħa u sittin il‑Lamaniti ġew biex jaħbtu għall‑belt ta’ Teankum, ħalli jkunu jistgħu jieħdu f’idejhom ukoll il‑belt ta’ Teankum.\n\n8 U ġara li huma ġew imġiegħla jerġgħu lura min‑Nefiti. U meta n‑Nefiti raw li kienu ġegħlu lil‑Lamaniti jmorru lura minn fejn ġew huma bdew jiftaħru bihom infushom; u mingħajr ma talbu għall‑għajnuna divina huma marru u ħadu f’idejhom għal darb’oħra l‑belt ta’ Ħerba.\n\n9 U issa dan kollu ġie fis‑seħħ, u kienu eluf li sfaw maqtula, sew minn naħa u sew minn oħra, sew Nefiti u sew Lamaniti.\n\n10 U ġara li s‑sena tliet mija u sitta u sittin ġiet fi tmiemha, u l‑Lamaniti reġgħu ġew biex jiġġieldu kontra n‑Nefiti; madankollu n‑Nefiti baqgħu ma nidmux mill‑għemejjel ħżiena tagħhom, iżda kontinwament baqgħu jippersistu fi ħżunithom.\n\n11 U mhuwiex possibbli li xi lsien jiddeskrivi, jew li xi bniedem jikteb deskrizzjoni perfetta tax‑xena mill‑aktar orribbli ta’ tixrid ta’ demm u qtil li seħħet fost il‑poplu, kemm dak Nefita u kemm dak Lamanita; u kull qalb spiċċat twebbset, hekk li huma bdew kontinwament jieħdu gost bit‑tixrid tad‑demm.\n\n12 U skont il‑kelma tal‑Mulej, qatt qabel ma deher ħażen daqstant kbir fost l‑ulied kollha ta’ Leħi, kif ukoll fost id‑dar kollha ta’ Iżrael, daqs il‑ħażen li kien hemm fost dan il‑poplu.\n\n13 U ġara li l‑Lamaniti spiċċaw ħadu f’idejhom il‑belt ta’ Ħerba, u huma waslu biex għamlu dan peress li huma kienu ferm aktar milli kienu n‑Nefiti.\n\n14 U huma marru jaħbtu wkoll għall‑belt ta’ Teankum, u minnha keċċew ’il barra lil dawk kollha li kienu jgħammru fiha, u f’idejhom qabdu kemm nisa kif ukoll tfal bħala priġunieri, u offrewhom bħala sagrifiċċji lill‑allat foloz tagħhom.\n\n15 U ġara li fis‑sena tliet mija u sebgħa u sittin, in‑Nefiti, li kienu nkorlati waħda sew peress li l‑Lamaniti kienu ssagrifikaw lin‑nisa u lit‑tfal tagħhom, marru b’saħna kbira fuqhom jeħduha kontra l‑Lamaniti, hekk li huma spiċċaw għelbu lil‑Lamaniti għal darb’oħra, u keċċewhom ’il barra minn artijiethom.\n\n16 U sas‑sena tliet mija u ħamsa u sebgħin il‑Lamaniti ma reġgħux ġew jeħduha kontra n‑Nefiti.\n\n17 U f’din is‑sena huma niżlu biex jeħduha kontra n‑Nefiti bil‑forzi kollha tagħhom; u kemm kienu ma nafux, minħabba l‑għadd kbir tagħhom.\n\n18 U minn dak inhar ’il quddiem in‑Nefiti qatt ma rnexxielhom jegħlbu aktar lil‑Lamaniti, iżda huma bdew jinqerdu bħan‑nida li tgħib meta tfeġġ ix‑xemx.\n\n19 U ġara li l‑Lamaniti ġew biex jaħbtu għall‑belt ta’ Ħerba; u faqqgħet gwerra mill‑aktar qalila fl‑art ta’ Ħerba, li fiha huma spiċċaw għelbu lin‑Nefiti.\n\n20 U huma ħarbu għal darb’oħra minn quddiemhom, u waslu fil‑belt ta’ Bogħaż; u hemmhekk bdew jirreżistu lil‑Lamaniti bi qlubija liema bħalha, hekk li baqgħu ma ġewx megħluba mil‑Lamaniti sakemm huma reġgħu ġew għat‑tieni darba.\n\n21 U meta huma ġew għat‑tieni darba, in‑Nefiti kienu mġiegħla jaħarbu u ħafna sfaw maqtula f’massakru mill‑aktar kbir; u n‑nisa u t‑tfal tagħhom għal darb’oħra ġew issagrifikati lill‑allat foloz.\n\n22 U ġara li n‑Nefiti reġgħu ħarbu minn quddiemhom, u magħhom ħadu lil dawk kollha li kienu jgħammru kemm fl‑ibliet kif ukoll fl‑irħula.\n\n23 U issa jiena, Mormon, għax qed nara li l‑Lamaniti se jispiċċaw jagħmlu ħerba sħiħa mill‑pajjiż, mort fuq l‑għolja ta’ Xim, u minn hemm ħadt għandi l‑annali kollha li Ammaron kien ħeba għall‑Mulej.\n\n", "morm 5": "[center][font_size=26]Kapitlu 5[/font_size][/center]\n\n[i]Mormon jerġa’ jieħu f’idejh it‑tmexxija tal‑armati Nefiti f’battalji li wasslu għal ħafna tixrid ta’ demm u qtil—Il‑Ktieb ta’ Mormon se jinġieb għad‑dawl biex jikkonvinċi lill‑ulied kollha ta’ Iżrael li Ġesù hu l‑Kristu—Minħabba n‑nuqqas ta’ fidi tagħhom, il‑Lamaniti jispiċċaw imxerrdin ma’ kullimkien, u l‑Ispirtu ma jibqax jgħammar aktar magħhom—Fl‑aħħar żminijiet huma jirċievu l‑evanġelju mingħand il‑Ġentili. Madwar W.K. 375–384.[/i]\n\n1 U ġara li jiena mort fost in‑Nefiti, u mort lura minn kelmti meta kont ħlift li qatt ma kont se ngħinhom aktar; u huma reġgħu poġġewni fit‑tmexxija tal‑armati tagħhom, għax kienu jħarsu lejja bħala xi ħadd li seta’ jeħlishom minn hemmhom.\n\n2 Iżda araw, jien ma kelli l‑ebda tama, għax kont naf li l‑Mulej kien se jagħmel ħaqq minnhom; għax huma ma kinux nidmu minn ħżunithom, iżda baqgħu jitqabdu għal ħajjithom bla ma jduru lejn dak l‑Esseru li ħalaqhom.\n\n3 U ġara li l‑Lamaniti ġew biex jaħbtu għalina hekk kif konna qed naħarbu lejn il‑belt tal‑Ġordan; iżda araw, huma ġew imġiegħla jerġgħu lura hekk li dik id‑darba ma rnexxielhomx jieħdu l‑belt f’idejhom.\n\n4 U ġara li huma reġgħu ġew biex jaħbtu għalina, u aħna bqajna nżommu l‑belt taħt idejna. U kien hemm ukoll bliet oħra li n‑Nefiti bqajna nżommu taħt idejna, li l‑fortifikazzjonijiet tagħhom żammewhom milli jinfiltraw fir‑reġjun ta’ madwarna, u jeqirdu l‑abitanti ta’ pajjiżna.\n\n5 Iżda ġara li l‑inħawi kollha li aħna għaddejna minnhom, fejn in‑nies li kienu jgħammru fihom baqgħu ma nġabrux f’post wieħed, spiċċaw inqerdu mil‑Lamaniti, u l‑ibliet, u l‑irħula tagħhom spiċċaw maħruqa bin‑nar; u b’hekk għaddew tliet mija u disgħa u sebgħin sena.\n\n6 U ġara li fis‑sena tliet mija u tmenin il‑Lamaniti ġew biex jiġġieldu kontrina, u aħna rreżistejnihom b’qawwa; iżda kien kollox ta’ xejn, għax huma tant kienu, li spiċċaw biex għaffġu lin‑nies Nefiti taħt saqajhom.\n\n7 U ġara li aħna erġajna ħrabna minn fejn konna, u dawk fostna li ġrew aktar mil‑Lamaniti spiċċaw ħelsuha, iżda dawk li ma ġrewx aktar mil‑Lamaniti spiċċaw biex ġew miknusa u meqruda.\n\n8 U issa araw jiena, Mormon, ma nixtieqx nitturmenta ruħ il‑bnedmin billi noqgħod niddeskrivilhom xena orribbli ta’ qtil u tixid id‑demm bħal din li jiena rajt quddiem għajnejja; iżda jien, għax naf mingħajr l‑iċken dubju li dan kollu għad isir magħruf, u li dak kollu li hu moħbi għad jiġi żvelat minn fuq il‑bjut—\n\n9 U naf ukoll li l‑għarfien ta’ dan kollu għad jasal għand il‑fdal ta’ dan il‑poplu, kif ukoll għand il‑Ġentili, li kif qal il‑Mulej sejrin ixerrdu lil dan il‑poplu, u li dan il‑poplu se jitqies bħallikieku mhu xejn fosthom—għalhekk jiena se nikteb daqsxejn ta’ sommarju żgħir, għax ma nazzardax nikteb rakkont sħiħ ta’ dak li jiena rajt, minħabba l‑kmandament li jiena rċevejt, kif ukoll biex intom ma tinħakmux minn daqstant niket minħabba ħżunit dan il‑poplu.\n\n10 U issa araw, dan hu li jiena se ngħid lil nisilhom, kif ukoll lill‑Ġentili li jimpurtahom mid‑dar ta’ Iżrael, li jirrealizzaw u jagħrfu minn fejn jiġu l‑barkiet tagħhom.\n\n11 Għax jiena naf li dawn in‑nies jitnikktu verament minħabba d‑diżastri li jolqtu lid‑dar ta’ Iżrael; iva, huma jitnikktu verament minħabba l‑qerda ta’ dan il‑poplu; huma jitnikktu verament li dan il‑poplu baqa’ ma nidimx, huma li setgħu ġew milqugħin f’dirgħajn Ġesù.\n\n12 Issa dawn il‑ħwejjeġ inkitbu għall‑fdal tad‑dar ta’ Ġakobb u nkitbu b’dan il‑mod, għaliex ġie mgħarraf lili minn Alla li minħabba ħżunithom huma mhumiex se jirċevuhom; u jeħtieġ li huma jinħbew għall‑Mulej ħalli jkunu jistgħu jinġiebu għad‑dawl fiż‑żmien dovut tiegħu.\n\n13 U dan huwa l‑kmandament li jiena rċevejt; u araw, huma sejrin jinġiebu għad‑dawl skont il‑kmandament tal‑Mulej, meta, fl‑għerf tiegħu, huwa jħoss li jkun wasal iż‑żmien.\n\n14 U araw, huma se jaslu għand dawk il‑Lhud li ma jemmnux; u huma se jaslu għandhom għal dan il‑għan—ħalli huma jipperswadu ruħhom li Ġesù hu l‑Kristu, Bin Alla l‑ħaj; li l‑Missier ikun jista’ jġib fis‑seħħ, permezz tal‑akbar Għażiż tiegħu, l‑għan kbir u għal dejjem tiegħu, fejn huwa jirrestawra lil‑Lhud, jew lid‑dar kollha ta’ Iżrael, fl‑art ta’ wirthom, li ġiet mogħtija lilhom mill‑Mulej Alla tagħhom biex il‑patt li hu għamel ikun jista’ jiġi fis‑seħħ;\n\n15 Kif ukoll biex nisel dan il‑poplu jkun jista’ jemmen b’mod aktar sħiħ l‑evanġelju tiegħu, li se jitwassal lilhom mill‑Ġentili; għax dan il‑poplu sejjer jinxtered, u se jsir poplu ismar, maħmuġ u disgustanti, lil hinn minn kull deskrizzjoni ta’ kull poplu ieħor li qatt għammar fostna, iva, kif ukoll li qatt għammar fost il‑Lamaniti, u dan minħabba n‑nuqqas ta’ fidi u l‑qima tax‑xbihat tagħhom.\n\n16 Għax araw, l‑Ispirtu tal‑Mulej diġà waqaf jgħammar ma’ missirijiethom; u huma jinsabu fid‑dinja mingħajr Kristu u mingħajr Alla; u huma ġew imġiegħla jaħarbu bħal karfa mar‑riħ.\n\n17 Xi darba huma kienu poplu mill‑aktar dħuli, u kellhom lil Kristu bħala r‑ragħaj tagħhom; iva, huma kienu mmexxijin sewwasew minn Alla l‑Missier.\n\n18 Iżda issa, araw, huma jinsabu mmexxijin minn Satana, l‑istess kif tiġi mmexxija karfa permezz tar‑riħ, jew kif dgħajsa tixxengel ’l hemm u ’l hawn fuq mewġ il‑baħar, mingħajr qlugħ jew ankra, bla ma jkun hemm ħadd min jidderieġiha; l‑istess huma, bħalha.\n\n19 U araw, il‑Mulej żamm għandu barkiethom, li setgħu rċevew f’arthom, ħalli jagħtihom lill‑Ġentili li sejrin jirtu l‑art.\n\n20 Iżda araw, għad jiġri li huma sejrin jiġu mġiegħla jaħarbu u jitferrxu mill‑Ġentili; u wara li jiġu mġiegħla jaħarbu u jitferrxu mill‑Ġentili, araw, imbagħad il‑Mulej sejjer jiftakar fil‑patt li hu għamel ma’ Abraham u mad‑dar kollha ta’ Iżrael.\n\n21 U l‑Mulej se jiftakar ukoll fit‑talb tal‑ġusti, li wasallu f’isimhom.\n\n22 Imbagħad, O Ġentili, kif tistgħu intom tibqgħu weqfin quddiem il‑qawwa ta’ Alla, jekk ma tindmux u terġgħu lura mill‑għemejjel ħżiena tagħkom?\n\n23 Tafu intom li intom tinsabu f’idejn Alla? Tafu intom li huwa mogħni b’kull qawwa, u b’ordni waħda mingħandu l‑art bħal ktieb titkebbeb?\n\n24 Għalhekk, indmu, u ċċekknu quddiemu, biex hu ma jagħmilx ħaqq minnkom u jikkundannakom—ħalli l‑ebda fdal ta’ Ġakobb ma jiġi fostkom bħal iljun, u jqattagħkom biċċiet, u l‑ebda wieħed minnkom ma jeħlisha.\n\n", "morm 6": "[center][font_size=26]Kapitlu 6[/font_size][/center]\n\n[i]In‑Nefiti jinġabru fl‑art ta’ Kumora għall‑aħħar battalji—Mormon jaħbi l‑annali sagri fl‑għolja ta’ Kumora—Il‑Lamaniti joħorġu rebbieħa u l‑ġens Nefita jispiċċa jinqered—Mijiet ta’ eluf jinqatlu permezz tax‑xabla. Madwar W.K. 385.[/i]\n\n1 U issa se nagħlaq ir‑rakkont tiegħi dwar il‑qerda tal‑poplu tiegħi, in‑Nefiti. U ġara li aħna tlaqna għal għonq it‑triq qabel il‑Lamaniti.\n\n2 U jiena, Mormon, ktibt ittra lis‑sultan tal‑Lamaniti, u wrejtu bix‑xewqa tagħna li niġbru flimkien lin‑niesna fl‑art ta’ Kumora, qrib l‑għolja li kien jisimha Kumora, u hemmhekk naffrontawhom f’battalja.\n\n3 U ġara li s‑sultan tal‑Lamaniti laqa’ x‑xewqa tiegħi.\n\n4 U ġara li aħna mxejna lejn l‑art ta’ Kumora, u tellajna t‑tined tagħna madwar l‑għolja ta’ Kumora; u dan seħħ f’art mimlija ilmijiet, xmajjar, u għejun; u hawn bdejna nittamaw li aħna jirnexxielna niksbu vantaġġ fuq il‑Lamaniti.\n\n5 U hekk kif ġiet fi tmiemha s‑sena tliet mija u erbgħa u tmenin, aħna ġbarna flimkien il‑bqija ta’ niesna fl‑art ta’ Kumora.\n\n6 U ġara li meta aħna ġbarna lil niesna kollha flimkien fl‑art ta’ Kumora, araw jiena, Mormon, bdejt nixjieħ; u peress li kont naf li din kienet se tkun l‑aħħar taqbida tal‑poplu tiegħi, u għax il‑Mulej kien ordnali biex ma nħallix l‑annali, li kienu sagri u li kienu għaddew għandna minn missirijietna, jaqgħu f’idejn il‑Lamaniti, (għax il‑Lamaniti jispiċċaw jeqirduhom) għalhekk jiena ktibt dan ir‑rakkont fuq il‑pjanċi ta’ Nefi, u ħbejt fl‑għolja ta’ Kumora l‑annali kollha li ġew fdati f’idejja minn id il‑Mulej, ħlief għal dawn il‑ftit pjanċi li jiena tajt lill‑ibni Moroni.\n\n7 U ġara li n‑nies tiegħi, flimkien ma’ marthom u wliedhom, setgħu jaraw l‑armati tal‑Lamaniti resqin lejhom; u bil‑biża’ tal‑mewt mill‑aktar terribbli li jħossu fihom il‑ħżiena kollha, huma baqgħu jistennewhom ħalli jaħbtu għalihom.\n\n8 U ġara li huma ġew biex jaħbtu għalina, u kulħadd kien maħkum minn biża’ mill‑aktar kbira minħabba l‑għadd kbir tagħhom.\n\n9 U ġara li huma bdew jattakkaw lill‑poplu tiegħi permezz tax‑xabla, u permezz tal‑qaws, u permezz tal‑vleġġa, u permezz tal‑mannara, u b’kull xorta ta’ armi tal‑gwerra.\n\n10 U ġara li n‑nies tiegħi sfaw maqtula, iva, sewwasew l‑għaxart elef li kienu miegħi, u jiena sfajt midrub f’nofshom; u huma għaddew minn ħdejja bla ma temmewli ħajti.\n\n11 U wara li huma spiċċaw biex qatlu lin‑nies tiegħi kollha minbarra l‑erbgħa u għoxrin li aħna konna, (li fostna kien hemm ibni Moroni) u wara li spiċċajna ħlisniha mill‑mewt minn fost in‑nies kollha tagħna, l‑għada aħna stajna naraw, wara li l‑Lamaniti reġgħu lura fil‑kampijiet tagħhom, minn fuq il‑quċċata tal‑għolja ta’ Kumora, l‑għaxart elef ruħ li sfaw maqtula minn fost in‑nies tiegħi, li kienu mmexxijin minni.\n\n12 U aħna stajna naraw ukoll l‑għaxart elef ruħ minn fost il‑poplu tiegħi li kienu mmexxijin minn ibni Moroni.\n\n13 U araw, l‑għaxart elef ruħ ta’ Gidgiddona sfaw maqtula, u hu spiċċa mejjet f’nofshom ukoll.\n\n14 U Lama safa maqtul mal‑għaxart elef li kellu miegħu; u Gilgal safa maqtul mal‑għaxart elef li kellu miegħu; u Limħa safa maqtul mal‑għaxart elef li kellu miegħu; u Ġenewm safa maqtul mal‑għaxart elef li kellu miegħu; u Kumenija, u Moronija, u Antjonu, u Xiblom, u Xem, u Ġoż, sfaw maqtula mal‑għaxart elef li kull wieħed kellu miegħu.\n\n15 U ġara li kien hemm għaxra oħra li spiċċaw mietu permezz tax‑xabla, flimkien mal‑għaxart elef li kull wieħed minnhom kellu miegħu; iva, sewwasew in‑nies tiegħi kollha, ħlief għal dawk l‑erbgħa u għoxrin li kienu miegħi, kif ukoll xi ftit li kienu ħarbu lejn l‑artijiet tan‑nofsinhar, u xi ftit li kienu ngħaqdu mal‑Lamaniti, spiċċaw inqatlu; u ġisimhom, u għadamhom, u demmhom jinsabu fuq wiċċ l‑art, fejn tħallew minn dawk li qatluhom biex fuq wiċċ l‑art jitħassru, u jitmermru u jerġgħu lura għand ommna l‑art.\n\n16 U ruħi riedet tinqasam bin‑niket, minħabba n‑nies tiegħi li sfaw maqtula, u jiena għajjatt:\n\n17 O ġmiel tiegħi, għalfejn tbegħedtu minn triqat il‑Mulej! O ġmiel tiegħi, għalfejn warrabtu lill‑istess Ġesù li kien jinsab lest biex jilqagħkom għandu b’dirgħajh miftuħa!\n\n18 Araw, kieku intom m’għamiltux dan, ma kontux tinqatlu. Iżda araw, intom ġejtu maqtula, u jiena nibki t‑telfa tagħkom.\n\n19 O ġmiel tiegħi, uliedi subien u bniet, intom il‑missirijiet u l‑ommijiet, intom l‑irġiel u n‑nisa, O ġmiel tiegħi, kif spiċċajtu lkoll maqtula!\n\n20 Iżda araw, intom ħallejtu din id‑dinja, u n‑niket tiegħi mhuwiex se jġibkom lura.\n\n21 U ma jdumx ma jasal il‑jum meta l‑ġisem mortali tagħkom ixedd fuqu l‑immortalità, u dawn l‑iġsma li bħalissa qed jitmermru u jitħassru dalwaqt se jxeddu fuqhom ġisem li ma jitħassarx; imbagħad jeħtieġ li intom tieqfu quddiem it‑tribunal ta’ Kristu, biex isir ħaqq minnkom skont għemilkom; u jekk intom tkunu ġusti, henjin tkunu intom flimkien ma’ missirijietkom li ħallew din il‑ħajja qabilkom.\n\n22 O li kieku intom urejtu l‑indiema qabel ma ġiet fuqkom din il‑qerda kbira. Iżda araw, intom ħallejtu din id‑dinja, u l‑Missier, iva, il‑Missier Etern tas‑smewwiet, jaf xi stat tinsabu fih; u hu jagħmel minnkom skont il‑ġustizzja u l‑ħniena tiegħu.\n\n", "morm 7": "[center][font_size=26]Kapitlu 7[/font_size][/center]\n\n[i]Mormon jistieden lil‑Lamaniti tal‑aħħar żminijiet biex jemmnu fi Kristu, jaċċettaw l‑evanġelju tiegħu, u jiksbu s‑salvazzjoni—Dawk kollha li jemmnu l‑Bibbja jemmnu wkoll il‑Ktieb ta’ Mormon. Madwar W.K. 385.[/i]\n\n1 U issa, araw, jiena se ngħid xi ħaġa lill‑fdal ta’ dan il‑poplu li ħelisha mill‑mewt, jekk Alla jiżvelalhom kliemi, biex huma jkunu jafu dwar l‑għemejjel ta’ missirijiethom; iva, jiena se nkun qed nindirizza lilkom, intom il‑fdal tad‑dar ta’ Iżrael; u dan huwa l‑kliem li se ngħidilkom:\n\n2 Tafu li intom mid‑dar ta’ Iżrael.\n\n3 Tafu li jeħtieġ li tindmu, għax inkella ma tistgħux tiksbu s‑salvazzjoni.\n\n4 Tafu li jeħtieġ li twarrbu l‑armi tagħkom tal‑gwerra, u ma tieħdux aktar gost bit‑tixrid tad‑demm, u jeħtieġ li ma terġgħux taqbduhom b’idejkom, sakemm ma jkunx Alla li jordnalkom tagħmlu dan.\n\n5 Tafu li jeħtieġ li intom titgħallmu dwar missirijietkom, u tindmu minn dnubietkom u minn ħżunitkom, u temmnu f’Ġesù Kristu, li huwa l‑Iben ta’ Alla, li ġie maqtul mil‑Lhud, u bil‑qawwa tal‑Missier reġa’ qam, u b’hekk huwa kiseb ir‑rebħa fuq il‑qabar; u n‑niggieża tal‑mewt sejra tinbela wkoll permezz tiegħu.\n\n6 U huwa jġib fis‑seħħ il‑qawmien tal‑mejtin, li permezz tagħha l‑bniedem jiġi mqajjem sabiex jieqaf quddiem it‑tribunal tiegħu.\n\n7 U huwa ġab fis‑seħħ il‑fidwa tad‑dinja, li permezz tagħha min jinstab bla ħtija quddiemu f’jum il‑ħaqq jitħalla jgħammar fil‑preżenza ta’ Alla fis‑saltna tiegħu, fejn hemm huwa jgħanni bla heda għanjiet ta’ tifħir lill‑Missier, u lill‑Iben, u lill‑Ispirtu s‑Santu, li huma Alla wieħed, flimkien mal‑korijiet tas‑sema, fi stat ta’ kuntentizza bla tmiem.\n\n8 Għalhekk indmu, u tgħammdu f’isem Ġesù, u imxu mal‑evanġelju ta’ Kristu, li se jiġi żvelat lilkom, mhux biss permezz ta’ din il‑kitba iżda wkoll permezz tal‑kitba li sejra tasal għand il‑Ġentili mil‑Lhud, liema kitba sejra tasal għandkom mill‑Ġentili.\n\n9 Għax araw, din il‑kitba ġiet miktuba bil‑għan li intom taslu biex temmnu l‑kitba l‑oħra; u jekk intom temmnu l‑kitba l‑oħra intom temmnu din ukoll; u jekk intom temmnu din il‑kitba intom ikollkom għarfien ta’ missirijietkom, kif ukoll tal‑għemejjel tal‑għaġeb li ġew imwettqa fosthom permezz tal‑qawwa ta’ Alla.\n\n10 U intom tkunu tafu wkoll li intom fdal ta’ nisel Ġakobb; għalhekk intom parti mill‑poplu tal‑ewwel patt; u jekk intom temmnu fi Kristu, u titgħammdu, l‑ewwel permezz tal‑ilma, u wara permezz tan‑nar u l‑Ispirtu s‑Santu, u timxu wara l‑eżempju tas‑Salvatur tagħna, skont kif ordnalna biex nagħmlu hu, dan ikun ta’ siwi għalikom f’jum il‑ħaqq. Ammen.\n\n", "morm 8": "[center][font_size=26]Kapitlu 8[/font_size][/center]\n\n[i]Il‑Lamaniti jibdew ifittxu lin‑Nefiti u jeqirduhom—Il‑Ktieb ta’ Mormon se jinġieb għad‑dawl bil‑qawwa ta’ Alla—Ħażin ikun għalihom dawk li jlissnu kliem ta’ rabja u jeħduha kontra l‑ħidma tal‑Mulej—Il‑kitba tan‑Nefiti sejra tinġieb għad‑dawl fi żmien ta’ ħażen, deġenerazzjoni, u apostasija. Madwar W.K. 400–421.[/i]\n\n1 Araw, jiena, Moroni, sejjer intemm ir‑rakkont ta’ missieri, Mormon. Araw, jien għandi ftit ħwejjeġ biss x’nikteb, liema ħwejjeġ se niktibhom b’ordni ta’ missieri.\n\n2 U issa ġara li wara l‑battalja kbira u tal‑għaġeb li seħħet f’Kumora, araw, in‑Nefiti li kienu ħarbu lejn in‑naħa tan‑nofsinhar ġew segwiti mil‑Lamaniti, sakemm qabduhom u qerduhom kollha.\n\n3 U huma qatlu anke lil missieri, u jiena tħallejt sewwasew waħdi biex nikteb il‑ġrajja ta’ niket dwar il‑qerda tal‑poplu tiegħi. Iżda araw, huma m’għadhomx hawn aktar, u jiena sejjer nobdi l‑kmandament ta’ missieri. U jekk lili humiex se joqtluni jew le, jien ma nafx.\n\n4 Għalhekk jiena se nikteb u se naħbi l‑annali taħt l‑art; u fejn jien se mmur mhuwiex importanti.\n\n5 Araw, missieri kiteb dan ir‑rakkont, u huwa kiteb x’inhu l‑għan tiegħu. U araw, jiena wkoll kont nikteb dan li kieku fuq il‑pjanċi kelli fejn nikteb, iżda m’għandix; u metall m’għandix, għax ninsab waħdi. Missieri safa maqtul waqt il‑battalja, flimkien ma’ qrabati, u la għandi ħbieb u lanqas fejn immur; u kemm se jippermettili li ngħix il‑Mulej jiena ma nafx.\n\n6 Araw, għaddew erba’ mitt sena mill‑miġja ta’ Sidna s‑Salvatur.\n\n7 U araw, il‑Lamaniti baqgħu jsegwu u joqtlu lill‑poplu tiegħi, in‑Nefiti, minn belt għall‑oħra u minn post għall‑ieħor, sakemm spiċċaw qatlu lil kulħadd; u kbira kienet il‑waqgħa tagħhom; iva, kbira u tal‑għaġeb il‑qerda tal‑poplu tiegħi, in‑Nefiti.\n\n8 Iżda araw, id il‑Mulej għamlet dan kollu. U araw ukoll, il‑Lamaniti jinsabu fi gwerra bejniethom; u wiċċ din l‑art jinsab maħkum kollu minn ċiklu kontinwu ta’ qtil u tixrid ta’ demm; u ħadd ma jaf meta se tiġi fi tmiemha l‑gwerra.\n\n9 U issa, araw, jiena mhu se ngħid xejn aktar dwarhom, għax fuq wiċċ l‑art ma baqa’ ħadd ħlief il‑Lamaniti u l‑ħallelin.\n\n10 U m’hawn ħadd li kapaċi jagħraf lill‑veru Alla għajr għad‑dixxipli ta’ Ġesù, li se jkomplu jgħammru fl‑art diment li l‑ħażen tan‑nies ma jikbirx tant li l‑Mulej ma jħallihomx jgħammru aktar fost il‑poplu; u jekk huma humiex se jibqgħu jgħammru aktar fuq wiċċ l‑art ħadd ma jaf.\n\n11 Iżda araw, jien u missieri rajnihom, u lilna huma bdew jaqdu.\n\n12 U kull min jaċċetta din il‑kitba, u ma joqgħodx jipprova jsib x’jikkritika fiha minħabba d‑difetti li fiha, hu jiġi mogħti għarfien ta’ ħwejjeġ akbar minn dawn. Araw, jiena Moroni; u li kieku huwa possibbli, jien niżvelalkom kull ħaġa.\n\n13 Araw, jiena mhux se nkompli nitkellem aktar dwar dan il‑poplu. Jiena bin Mormon, u missieri ġej min‑nisel ta’ Nefi.\n\n14 U jiena l‑istess persuna li ħbejt din il‑kitba għall‑Mulej; il‑pjanċi tagħha m’għandhom l‑ebda valur, skont l‑ordni li tani l‑Mulej. Għax huwa tabilħaqq qal li ħadd m’għandu jeħodhom għandu biex jagħmel xi gwadann minnhom; iżda l‑kitba li fihom għandha valur kbir; u dak li jiżvelaha, lilu l‑Mulej ibierek.\n\n15 Għax ħadd m’għandu l‑abbiltà li jiżvelaha sakemm din ma tingħatax lilu minn Alla; għax Alla jrid li dan isir b’ħarsitna ffukata biss fuq il‑glorja tiegħu, jew għall‑ġid tal‑poplu tal‑patt tal‑Mulej, il‑poplu tal‑qedem li ilu għal żmien twil imxerred.\n\n16 U hieni jkun dak li jiżvela din il‑ħaġa; għax hija sejra tgħaddi mid‑dlam għad‑dawl, skont il‑kelma ta’ Alla; iva, hija sejra tinħareġ minn ġo l‑art, u sejra jiddi minn ġod‑dalma, u se tiġi żvelata lin‑nies; u dan se jseħħ permezz tal‑qawwa ta’ Alla.\n\n17 U jekk fiha xi żbalji dawn huma żbalji tal‑bniedem. Iżda araw, aħna ma nafu bl‑ebda żbalji; madankollu Alla konxju ta’ kollox; għalhekk, dak li joqgħod jara x’se jikkritika fiha, ikun tajjeb li joqgħod attent ħalli ma jispiċċax fil‑periklu tan‑nar tal‑infern.\n\n18 U dak li jgħidilkom: Jew turihomli, jew tispiċċa tintlaqat ħażin—agħrfuh li hu ma jistax jordnalkom xi ħaġa li hija pprojbita mill‑Mulej.\n\n19 Għax araw, min jiġġudika bil‑għaġla, bil‑għaġla għad jiġi ġġudikat; għax skont għemilu jkun il‑ħlas tiegħu; għalhekk dak li jolqot ħażin lil ħuh għad jintlaqat ħażin huwa wkoll mill‑Mulej.\n\n20 Araw x’tgħid l‑iskrittura—l‑ebda bniedem m’għandu jolqot ħażin lil ħuh jew jiġġudikah; għax f’idejja l‑ġudizzju, jgħid il‑Mulej, u f’idejja wkoll il‑vendetta, u huwa jiena li npattiha.\n\n21 U dak li jlissen kliem ta’ rabja u jeħodha kontra l‑ħidma tal‑Mulej, u kontra l‑poplu tal‑patt tal‑Mulej li huwa mid‑dar ta’ Iżrael, u jgħid: Aħna se neqirdu l‑ħidma tal‑Mulej, u l‑Mulej mhuwiex se jiftakar fil‑patt li huwa għamel mad‑dar ta’ Iżrael—huwa jispiċċa fil‑periklu li jitqaċċat u jinxteħet fin‑nar;\n\n22 Għax il‑Mulej se jibqa’ għaddej bl‑għanijiet eterni tiegħu sakemm il‑wegħdiet tiegħu kollha jiġu fis‑seħħ.\n\n23 Iflu sew il‑profeziji ta’ Isaija. Araw, jiena ma nistax niktibhom. Iva, araw jien ngħidilkom, li dawk il‑qaddisin li ħallew qabli din id‑dinja, li kienu jgħammru f’din l‑art, għad jitolbu lill‑Mulej, sewwasew minn ġot‑trab għad jitolbuh; u daqs kemm hu ħaj il‑Mulej huwa sejjer jiftakar fil‑patt li huwa għamel magħhom.\n\n24 U hu konxju mit‑talb li huma talbu f’isem ħuthom. U hu konxju mill‑fidi tagħhom, għax f’ismu huma jistgħu jċaqalqu l‑muntanji; u f’ismu huma jistgħu jwasslu biex l‑art titheżżeż; u bil‑qawwa ta’ kelmtu huma jwasslu biex jaqgħu mal‑art il‑ħitan tal‑ħabs; iva, in‑nar tal‑forn xejn ma jagħmlilhom, kif ma jagħmlulhom xejn il‑bhejjem selvaġġi jew is‑sriep velenużi, u dan minħabba l‑qawwa ta’ kelmtu.\n\n25 Għax araw, huma talbu wkoll f’isem dak li l‑Mulej se jippermettilu jiżvela dawn il‑ħwejjeġ.\n\n26 U ħadd m’għandu jgħid li dawn il‑ħwejjeġ mhumiex se jseħħu, għax m’hemm l‑ebda dubju li se jseħħu, għax il‑Mulej qal dan; għax mill‑art sejrin joħorġu, permezz ta’ id il‑Mulej, u ħadd ma jista’ jżomm dan milli jiġri; u dan se jseħħ fi żmien meta se jingħad li żmien il‑mirakli għadda; u dan se jseħħ bħallikieku xi ħadd se jkun qed jitkellem mill‑imwiet.\n\n27 U dan se jseħħ fi żmien meta demm il‑qaddisin se jgħajjat lill‑Mulej minħabba l‑alleanzi sigrieti u l‑għemejjel tad‑dlam.\n\n28 Iva, dan se jseħħ fi żmien meta n‑nies se jiċħdu l‑qawwa ta’ Alla, u meta l‑knejjes se jitniġġsu u se jkunu minfuħin fil‑kburija ta’ qalbhom; iva, sewwasew dan se jkun żmien meta l‑mexxejja tal‑knejjes u l‑għalliema se jikbru fil‑kburija ta’ qalbhom, tant li jibdew jgħiru għal dawk li jagħmlu parti mill‑istess knejjes tagħhom.\n\n29 Iva, dan se jseħħ fi żmien meta se tinstama’ l‑għajta tan‑nirien, u t‑tempesti, u tad‑dħaħen kbar f’artijiet barranin;\n\n30 U se tinstama’ wkoll l‑għajta tal‑gwerer, tax‑xniegħat ta’ gwerer, u tat‑theżżiż f’diversi nħawi.\n\n31 Iva, dan se jseħħ fi żmien meta se jkun hawn tniġġis kbir fuq wiċċ l‑art; se jkun hawn qtil u serq, u gideb, u qerq, u żína, u kull xorta ta’ għemejjel mistkerrha; meta se jkun hawn ħafna li jgħidu, Agħmel din, jew agħmel dan, u xejn ma jimporta, għax il‑Mulej se jsostnihom fl‑aħħar jum. Iżda ħażin ikun għalihom, għax qalbhom hi mimlija mrar, u l‑ħażen jassarhom.\n\n32 Iva, dan se jseħħ fi żmien meta se jinbnew knejjes li se jgħidu: Ejjew għandi, u bi fluskom dnubietkom ikunu maħfura.\n\n33 O poplu ħażin, pervers u ta’ ras iebsa, għalfejn bnejtu knejjes għall‑profitt tagħkom sabiex takkwistaw? Għalfejn bdiltu l‑kelma mqaddsa ta’ Alla, u b’hekk qed tistiednu li ġġibu saħta fuq ruħkom? Araw, ħarsu lejn ir‑rivelazzjonijiet ta’ Alla; għax araw, imbagħad se jasal żmien meta dan kollu se jiġi fis‑seħħ.\n\n34 Araw, il‑Mulej urieni ħwejjeġ mill‑aktar kbar u tal‑għaġeb li jikkonċernaw dak li dalwaqt se jiġi fis‑seħħ, f’dak iż‑żmien li fih dawn il‑ħwejjeġ sejrin iseħħu fostkom.\n\n35 Araw, jiena qed inkellimkom bħallikieku intom tinsabu hawn, meta mhuwiex il‑każ. Iżda araw, Ġesù Kristu ppermetta li jien narakom, u jien konxju ta’ kulma tagħmlu.\n\n36 U jiena naf li intom timxu bil‑kburija f’qalbkom; u huma biss il‑ftit fostkom li mhumiex minfuħin fil‑kburija ta’ qalbhom, liema kburija twassalhom biex jilbsu lbies mill‑ifjen, u ġġib magħha l‑għira, il‑ġlied, u l‑malizzja, u l‑persekuzzjoni, u kull xorta ta’ ħażen; u l‑knejjes tagħkom, iva, sewwasew kull waħda minnhom, hija mniġġsa minħabba l‑kburija ta’ qalbkom.\n\n37 Għax araw, l‑imħabba li turu lejn il‑flus, u lejn ġidkom, u lejn l‑ilbies fin tagħkom, u lejn it‑tiżjin tal‑knejjes tagħkom hija akbar mill‑imħabba li turu lejn il‑foqra u dawk fil‑bżonn, u lejn il‑morda u l‑magħkusa.\n\n38 O nies imniġġsa u intom ta’ wiċċ b’ieħor, u intom l‑għalliema li tbigħu lilkom infuskom għal dak li jispiċċa jikkunsmakom, għalfejn ikkontaminajtu l‑knisja mqaddsa ta’ Alla? Għalfejn tistħu tieħdu fuqkom isem Kristu? Għalfejn ma tikkunsidrawx kemm hija ta’ valur akbar l‑hena li ma tintemmx mill‑miżerja li ma tispiċċa qatt—u dan kollu minħabba t‑tifħir tad‑dinja?\n\n39 Għalfejn toqogħdu tiżżejnu b’dak li hu bla ħajja, waqt li tħallu lill‑imġewħin, u lil dawk li huma fil‑bżonn, u lill‑għerja, u lill‑morda u l‑magħkusa jgħaddu minn ħdejkom, u lanqas biss tagħtu kashom?\n\n40 Iva, għalfejn tinvolvu rwieħkom f’għemejjel mistkerrha u sigrieti biex takkwistaw, u twasslu lir‑romol biex imorru jixhru quddiem il‑Mulej, u anke lill‑għorfni twassluhom biex imorru jixhru quddiem il‑Mulej, u twasslu wkoll biex demm missirijiethom u żwieġhom isejjaħ minn ġo l‑art lill‑Mulej biex jitħallas minnkom?\n\n41 Araw, ix‑xabla tal‑vendetta tinsab imdendla fuqkom; u ż‑żmien ma jdumx ma jasal meta hu jwassalkom biex intom ikollkom tħallsu għad‑demm tal‑qaddisin, għax hu ma jiflaħx jarahom jibku aktar.\n\n", "morm 9": "[center][font_size=26]Kapitlu 9[/font_size][/center]\n\n[i]Moroni jappella lil dawk li ma jemmnux fi Kristu sabiex jindmu—Huwa jitkellem dwar Alla tal‑mirakli, li jagħti r‑rivelazzjoni lill‑fidili u jsawwab fuqhom ċerti doni u sinjali—Il‑mirakli jieqfu jseħħu minħabba n‑nuqqas ta’ fidi—Is‑sinjali jsieħbu lil dawk li jemmnu—Il‑bnedmin huma mitluba sabiex ikunu għaqlin u jħarsu l‑kmandamenti. Madwar W.K. 401–421.[/i]\n\n1 U issa, se nitkellem dwar dawk li ma jemmnux fi Kristu.\n\n2 Araw, se temmnu intom fil‑jum li fih se jiġi jżurkom—araw, meta jiġi l‑Mulej, iva, sewwasew f’dak il‑jum il‑kbir meta d‑dinja bħal ktieb titkebbeb, u l‑elementi tad‑dinja bin‑nar jinqerdu, iva, f’dak il‑jum il‑kbir meta intom tittieħdu sabiex tieqfu quddiem il‑Ħaruf ta’ Alla—imbagħad x’se tgħidu, li m’hemmx Alla?\n\n3 Imbagħad intom x’se tagħmlu, tkomplu tiċħdu lil Kristu, jew iddawru ħarsitkom lejn il‑Ħaruf ta’ Alla? Taħsbu li intom se tkunu tistgħu tgħammru miegħu meta tkunu konxji minn ħtijietkom? Taħsbu intom li tistgħu qatt tkunu kuntenti tgħammru ma’ dak l‑Esseru qaddis, meta ruħkom tkun tinsab itturmentata minħabba li tkunu konxji li intom ħatja li kontinwament bqajtu tiksru l‑liġijiet tiegħu?\n\n4 Araw, jien ngħidilkom li intom tħossukom aktar miżerabbli kieku kellkom tgħammru ma’ Alla l‑qaddis u ġust, minħabba li tkunu konxji quddiemu mill‑ħmieġ tagħkom, milli jekk intom tgħammru mal‑erwieħ ikkundannati fl‑infern.\n\n5 Għax araw, meta intom tittieħdu sabiex tagħrfu l‑għera tagħkom quddiem Alla, kif ukoll il‑glorja ta’ Alla, u l‑qdusija ta’ Ġesù Kristu, fuqkom intom tkunu qed tqabbdu fjamma nar li ma jintefiex.\n\n6 Għalhekk, intom kollha li ma temmnux, duru lejn il‑Mulej; itolbu b’qawwa lill‑Missier f’isem Ġesù, biex forsi tiġu misjuba li intom bla tebgħa, safja, nodfa u bojod, minħabba li tkunu ġejtu mnaddfa permezz ta’ demm il‑Ħaruf, f’dak il‑jum kbir u aħħari.\n\n7 U jien se nerġa’ nkellem lilkom illi tiċħdu r‑rivelazzjonijiet ta’ Alla, u li tgħidu li dawn għadda żmienhom, u li m’għadx hawn aktar rivelazzjonijiet, profeziji, doni, fejqan, persuni li jitkellmu bl‑ilsna, u interpretazzjoni tal‑ilsna;\n\n8 Araw jien ngħidilkom, dak li jiċħad dawn il‑ħwejjeġ ma jafx l‑evanġelju ta’ Kristu; iva, huwa ma qarax l‑iskrittura; jew jekk qaraha, ma jifhimhiex.\n\n9 Għax ma naqrawx li Alla hu dak li kien fl‑imgħoddi, issa, u għal dejjem, u li fih ma hemm l‑ebda tibdil u l‑ebda dell ta’ tidwir?\n\n10 U issa, jekk intom immaġinajtu xi alla li joqgħod jinbidel, u li fih hemm xi dell ta’ tidwir, mela intom immaġinajtu alla li mhuwiex Alla tal‑mirakli.\n\n11 Għax araw, jiena se nurikom li Alla huwa Alla tal‑mirakli, sewwasew huwa l‑Alla ta’ Abraham, u l‑Alla ta’ Iżakk, u l‑Alla ta’ Ġakobb; u li huwa l‑istess Alla li ħoloq is‑sema u l‑art, u kull ħaġa li hemm fihom.\n\n12 Araw, huwa ħoloq lil Adam, u permezz ta’ Adam ġiet fis‑seħħ il‑waqgħa tal‑bniedem. U minħabba l‑waqgħa tal‑bniedem ġie Ġesù Kristu, li huwa l‑Missier u l‑Iben; u minħabba Ġesù Kristu ġiet fis‑seħħ il‑fidwa tal‑bnedmin.\n\n13 U minħabba l‑fidwa tal‑bnedmin, li ġiet fis‑seħħ permezz ta’ Ġesù Kristu, huma jinġiebu lura fil‑preżenza tal‑Mulej; iva, dan huwa kif il‑bnedmin kollha jiksbu l‑fidwa, għaliex il‑mewt ta’ Kristu twassal għall‑qawmien, li jwassal għal fidwa minn raqda li ma tintemm qatt, liema raqda l‑bnedmin kollha minnha sejrin iqumu permezz tal‑qawwa ta’ Alla meta ddoqq it‑tromba; u huma sejrin imorru, kemm iż‑żgħar u kemm il‑kbar, u jieqfu quddiem l‑iżbarra tiegħu, u huma sejrin jiksbu l‑fidwa u se jinħallu mill‑irbit etern tal‑mewt, liema mewt hija mewt temporali.\n\n14 U mbagħad jasal fuqhom il‑ħaqq tal‑Qaddis; u mbagħad jasal iż‑żmien li fih min hu maħmuġ, se jkompli jitħammeġ; u min jagħmel is‑sewwa, se jkompli jagħmel is‑sewwa; u min hu kuntent se jibqa’ jħossu kuntent; u min huwa mnikket, se jibqa’ jħossu mnikket.\n\n15 U issa, intom kollha li mmaġinajtu alla li ma jwettaq l‑ebda mirakli, jien nistaqsikom, allura dan kollu li jien tkellimt dwaru għadda? It‑tmiem diġà wasal? Araw jien ngħidilkom, Le; u Alla ma waqafx ikun Alla tal‑mirakli.\n\n16 Araw, allura f’għajnejna l‑ħwejjeġ li wettaq Alla mhumiex ħwejjeġ tal‑għaġeb? Iva, u min jista’ jifhem l‑għemejjel tal‑għaġeb ta’ Alla?\n\n17 Min jista’ jgħid li ma kienx miraklu li permezz tal‑kelmtu ġew maħluqa s‑sema u l‑art; u permezz tal‑qawwa ta’ kelmtu l‑bniedem ġie maħluq mit‑trab tal‑art; u bil‑qawwa ta’ kelmtu ġew imwettqa l‑mirakli?\n\n18 U min jista’ jgħid li Ġesù Kristu ma wettaqx bosta mirakli tal‑għaġeb? U ħafna kienu l‑mirakli tal‑għaġeb li ġew mwettqa permezz ta’ id l‑appostli.\n\n19 U jekk dak iż‑żmien twettqu l‑mirakli, għalfejn Alla ma baqax aktar Alla tal‑mirakli u madankollu baqa’ Esseru li ma jinbidilx? U araw, jien ngħidilkom li huwa ma jinbidilx; għax jekk hu jinbidel huwa ma jibqax aktar Alla; u hu ma jieqaf qatt ikun Alla, u Alla tal‑mirakli hu.\n\n20 U r‑raġuni għalfejn hu jieqaf iwettaq il‑mirakli fost ulied il‑bnedmin hi minħabba li huma, ftit, ftit jitilfu l‑fidi, u jitbiegħdu mit‑triq it‑tajba, u ma jibqgħux jagħrfu aktar lil dak Alla li fih għandhom jafdaw.\n\n21 Araw, jien ngħidilkom li min jemmen fi Kristu, bla ma jiddubita, dak kollu li huwa jitlob lill‑Missier f’isem Kristu jingħatalu; u din il‑wegħda tgħodd għal kulħadd, minn tarf sa tarf tad‑dinja.\n\n22 Għax araw, dan hu dak li Ġesù Kristu, Bin Alla, qal lid‑dixxipli tiegħu li kellhom jibqgħu jgħammru fuq l‑art, iva, kif ukoll lid‑dixxipli kollha tiegħu, waqt li l‑miġemgħa semgħet kliemu: Morru fid‑dinja kollha, xandru l‑evanġelju lil kull ħlejqa;\n\n23 U min jemmen u jitgħammed, isalva, iżda min ma jemminx, ikun ikkundannat;\n\n24 U dawn huma s‑sinjali li jsieħbu lil dawk li jemmnu—f’ismi jkeċċu x‑xjaten; jitkellmu b’ilsna ġodda; jaqbdu s‑sriep b’idejhom; jekk jixorbu xorb li jġib il‑mewt ma jagħmlilhomx ħsara; u jqiegħdu idejhom fuq il‑morda u dawn ifiqu;\n\n25 U min jemmen f’ismi, bla ma jiddubita, jien nikkonfermalu kliemi, kollu kemm hu, sewwasew minn tarf sa tarf tad‑dinja.\n\n26 U issa, araw, min kapaċi jirreżisti l‑għemejjel tal‑Mulej? Min jista’ jiċħad kliemu? Min se jqum kontra l‑qawwa setgħana tal‑Mulej? Min se jmaqdar l‑għemejjel tal‑Mulej? Min se jmaqdar lil ulied Kristu? Araw, intom kollha li tmaqdru l‑għemejjel tal‑Mulej, għad tistagħġbu u tgħibu.\n\n27 Għalhekk la tmaqdrux, u tistagħġbux, iżda agħtu widen għal kliem il‑Mulej, u itolbu lill‑Missier f’isem Ġesù għal dak kollu li intom teħtieġu. La tiddubitawx, iżda emmnu, u araw li tibdew tagħmlu bħan‑nies ta’ żmien tal‑qedem, tersqu lejn il‑Mulej b’qalbkom kollha, u tħabirku għas‑salvazzjoni tagħkom bil‑biża’ u t‑tregħid.\n\n28 Kunu bil‑għaqal fil‑jiem ta’ prova tagħkom; eħilsu lilkom infuskom minn kull xorta ta’ ħmieġ; titolbux sabiex ikollkom xi tberbqu fix‑xalar, iżda itolbu b’fidi ferma, li ma taqgħux fit‑tiġrib, iżda li taqdu lil Alla veru u ħaj.\n\n29 Araw li ma titgħammdux bla ma jixirqilkom; araw li ma tieħdux sehem fis‑sagrament ta’ Kristu bla ma jixirqilkom; iżda araw li tkunu denji f’dak kollu li tagħmlu, u agħmluh f’isem Ġesù Kristu, Bin Alla l‑ħaj; u jekk intom tagħmlu dan, u tibqgħu sħaħ sal‑aħħar, bl‑ebda mod ma tiġu mwarrbin.\n\n30 Araw, jien qed inkellimkom bħal wieħed jitkellem mid‑dinja tal‑mejtin; għax jiena naf li kliemi jeħtieġ li jiġi żvelat lilkom.\n\n31 La tikkundannawnix minħabba l‑imperfezzjoni tiegħi, u tikkundannawx lanqas lil missieri, minħabba l‑imperfezzjoni tiegħu, u lil dawk li kitbu qablu; iżda minflok araw li tagħtu ġieħ lil Alla talli wriekom l‑imperfezzjoni tagħna, ħalli tkunu tistgħu titgħallmu biex tkunu aktar għaqlin milli konna aħna.\n\n32 U issa, araw, aħna ktibna dan ir‑rakkont skont l‑għarfien li aħna għandna tal‑karattri li huma magħrufin fostna bħala Eġizzjan riformat, li ġew mgħoddija lilna u li aħna bdilna skont il‑mod li bih nitkellmu.\n\n33 U kieku l‑pjanċi tagħna kienu kbar biżżejjed konna niktbu bl‑Ebrajk; iżda aħna anke l‑Ebrajk bdilna; u li kieku ktibna bl‑Ebrajk, araw, ir‑rakkont tagħna ma kien ikun fih l‑ebda imperfezzjoni.\n\n34 Iżda l‑Mulej hu konxju minn dak li aħna ktibna, u konxju wkoll li l‑ebda poplu ieħor ma jaf il‑lingwa tagħna; u peress li l‑ebda poplu ieħor ma jaf il‑lingwa tagħna, għalhekk huwa ħejja mod kif għandha tiġi interpretata.\n\n35 U dawn il‑ħwejjeġ inkitbu biex aħna nkunu nistgħu nsaffu lbiesna mid‑demm ta’ ħutna, li ftit, ftit spiċċaw biex tilfu l‑fidi.\n\n36 U araw, dawn il‑ħwejjeġ li aħna ttamajna għalihom fejn jidħlu ħutna, iva, jiġifieri li huma jerġgħu jagħrfu lil Kristu, huma sewwasew l‑istess ħwejjeġ li talbu għalihom il‑qaddisin kollha li kienu jgħammru f’din l‑art.\n\n37 U jalla l‑Mulej Ġesù Kristu talbhom jisma’ skont il‑fidi tagħhom; u jalla l‑Missier Alla jiftakar fil‑patt li huwa għamel mad‑dar ta’ Iżrael; u jalla huwa jberikom għal dejjem, permezz tal‑fidi tagħhom f’isem Ġesù Kristu. Ammen.\n\n", "ether 1": "[center][font_size=26]Il‑Ktieb ta’ Għeter[/font_size][/center]\n\nL‑istorja tal‑Ġarediti, meħuda mill‑erbgħa u għoxrin pjanċa li nstabu min‑nies ta’ Limħi fi żmien is‑sultan Mosija.\n\n[center][font_size=26]Kapitlu 1[/font_size][/center]\n\n[i]Moroni jiġbor fil‑qosor il‑kitbiet ta’ Għeter—Ippreżentat l‑arblu tar‑razza ta’ Għeter—Fit‑Torri ta’ Babel ilsien il‑Ġarediti baqa’ ma tħawwadx—Il‑Mulej iwiegħedhom li kien se jmexxihom lejn art aqwa minn kull art oħra u li se jagħmel minnhom ġens kbir.[/i]\n\n1 U issa jiena, Moroni, se nkompli billi nikteb rakkont ta’ dawk l‑abitanti tal‑qedem li kienu jgħammru f’dan ir‑reġjun tat‑tramuntata li ġew meqruda permezz ta’ id il‑Mulej.\n\n2 U r‑rakkont tiegħi se nieħdu mill‑erbgħa u għoxrin pjanċa li kienu nstabu min‑nies ta’ Limħi, liema rakkont jissejjaħ il‑Ktieb ta’ Għeter.\n\n3 U għax nimmaġina li l‑ewwel parti ta’ din l‑istorja, li titkellem dwar il‑ħolqien tad‑dinja, kif ukoll dwar Adam, u li hi rakkont minn dak iż‑żmien sewwasew sa żmien it‑torri l‑kbir, u dwar dak kollu li seħħ fost ulied il‑bnedmin sa dak iż‑żmien, tinsab f’idejn il‑Lhud—\n\n4 Għalhekk jien m’iniex se nikteb dawk il‑ħwejjeġ li seħħew minn żmien Adam sa dak iż‑żmien; iżda huma ġew mitkubin fuq il‑pjanċi; u min isibhom, ikun jista’ jkollu r‑rakkont sħiħ.\n\n5 Iżda araw, jiena m’iniex se nikteb ir‑rakkont kollu, iżda se nikteb biss parti mir‑rakkont, minn żmien it‑torri sa żmien il‑qerda tagħhom.\n\n6 U hu sewwasew dwar dan ir‑rakkont li se nikteb. Dak li kiteb din l‑istorja kien Għeter, u hu kien ġej min‑nisel ta’ Kurjantor.\n\n7 Kurjantor kien bin Moron.\n\n8 U Moron kien bin Għetem.\n\n9 U Għetem kien bin Aħa.\n\n10 U Aħa kien bin Set.\n\n11 U Set kien bin Xiblon.\n\n12 U Xiblon kien bin Kom.\n\n13 U Kom kien bin Kurjantu.\n\n14 U Kurjantu kien bin Amnigadda.\n\n15 U Amnigadda kien bin Aron.\n\n16 U Aron kien ġej min‑nisel ta’ Ħet, li kien bin Ħartom.\n\n17 U Ħartom kien bin Lib.\n\n18 U Lib kien bin Kix.\n\n19 U Kix kien bin Korom.\n\n20 U Korom kien bin Levi.\n\n21 U Levi kien bin Kim.\n\n22 U Kim kien bin Morjanton.\n\n23 U Morjanton kien ġej min‑nisel ta’ Riplakix.\n\n24 U Riplakix kien bin Xeż.\n\n25 U Xeż kien bin Ħet.\n\n26 U Ħet kien bin Kom.\n\n27 U Kom kien bin Kurjantu.\n\n28 U Kurjantu kien bin Għemer.\n\n29 U Għemer kien bin Omer.\n\n30 U Omer kien bin Xule.\n\n31 U Xule kien bin Kib.\n\n32 U Kib kien bin Oriħa, li kien bin Ġared;\n\n33 Liema Ġared ġie mit‑torri l‑kbir, flimkien ma’ ħuh u l‑familji tagħhom, u ma’ xi oħrajn u l‑familji tagħhom, fiż‑żmien li fih il‑Mulej kien ħawwad ilsien in‑nies u fil‑qilla tiegħu kien ħalef li huma kellhom jispiċċaw imxerrdin ma’ wiċċ l‑art kollha; u skont il‑kelma tal‑Mulej in‑nies spiċċaw imxerrdin ma’ kullimkien.\n\n34 U Ġared qal lil ħuh, li kien raġel ta’ statura kbira u b’saħħtu, u li kien ukoll bniedem imbierek bil‑kbir mill‑Mulej: Għajjat lill‑Mulej, biex lilna ma jħawwadniex ma mmorrux nispiċċaw lanqas biss kapaċi nifhmu kliemna.\n\n35 U ġara li ħu Ġared għajjat lill‑Mulej, u l‑Mulej kellu ħniena minn Ġared; għalhekk huwa ma ħawwadx ilsien Ġared; u Ġared u ħuh baqgħu ma tħawdux.\n\n36 Imbagħad Ġared qal lil ħuh: Erġa’ għajjat lill‑Mulej, forsi jerġa’ jraġġa’ lura l‑għadab tiegħu minn dawk li huma sħabna, biex ilsienhom huwa ma jħawwadx.\n\n37 U ġara li ħu Ġared għajjat lill‑Mulej, u l‑Mulej kellu ħniena minn sħabhom kif ukoll mill‑familji tagħhom, u huma baqgħu ma tħawdux.\n\n38 U ġara li Ġared reġa’ kellem lil ħuh u qallu: Mur u staqsi lill‑Mulej jekk huwiex se jkeċċina mill‑pajjiż, u jekk hu sejjer ikeċċina ’l barra mill‑pajjiż, staqsieh fejn għandna mmorru. U min jaf jekk il‑Mulej huwiex se jmexxina lejn xi art aqwa minn kull art oħra fid‑dinja? U jekk huwa jagħmel dan, ejjew inkunu fidili lejn il‑Mulej, ħalli nkunu nistgħu nirċevu l‑art bħala wirtna.\n\n39 U ġara li ħu Ġared għajjat lill‑Mulej skont il‑kliem li kien ġie mlissen minn fomm Ġared.\n\n40 U ġara li l‑Mulej sema’ lil ħu Ġared, u wera ħniena miegħu, u qallu:\n\n41 Mur u iġbor flimkien merħlietek, ta’ kull għamla, sew irġiel u sew nisa; u iġbor ukoll kull għamla ta’ żerriegħa tal‑art; u iġbor flimkien anke l‑familji tiegħek; kif ukoll lil ħuk Ġared u l‑familja tiegħu; u anke lil sħabek u l‑familji tagħhom, u l‑sħab Ġared u l‑familji tagħhom.\n\n42 U meta tagħmel dan għandek tmur fuq quddiem biex lilhom inti tmexxi lejn il‑wied li jinsab fin‑naħa tat‑tramuntana. U jien niltaqa’ miegħek hemm, u lilek immexxi lejn art li hija aqwa minn kull art oħra tad‑dinja.\n\n43 U hemmhekk lilek jiena mbierek flimkien ma’ nislek, u nqajjem għalija ġens kbir minn fost nislek u minn fost nisel ħuk, u minn fost dawk li se jmorru miegħek. U l‑ebda ġens, fuq wiċċ l‑art kollha, mhu se jkun akbar mill‑ġens li jiena se nqajjem minn fost nislek. U jien se nagħmel miegħek dan għax ilek dan iż‑żmien kollu ssejjaħli.\n\n", "ether 2": "[center][font_size=26]Kapitlu 2[/font_size][/center]\n\n[i]Il‑Ġarediti jħejju għall‑vjaġġ tagħhom lejn l‑art imwiegħda—Art li hi aqwa minn kull art oħra u li fiha l‑bnedmin jeħtieġ li jaqdu lil Kristu għax jekk le jispiċċaw jinqerdu—Il‑Mulej ikellem lil ħu Ġared għal tliet sigħat sħaħ—Il‑Ġarediti jibnu l‑braken—Il‑Mulej jitlob lil ħu Ġared biex jipproponi mod kif jista’ jdawwal il‑braken.[/i]\n\n1 U ġara li Ġared u ħuh, u l‑familji tagħhom, kif ukoll sħab Ġared u ħuh u l‑familji tagħhom, niżlu fil‑wied li kien jinsab fin‑naħa tat‑tramuntana, (u dan il‑wied kien jismu Nimrod, li kien imsemmi għall‑kaċċatur qalbieni) flimkien mal‑merħliet tagħhom ta’ kull għamla li huma ġabru lkoll flimkien, irġiel u nisa.\n\n2 Huma qiegħdu wkoll in‑nases u qabdu t‑tajr tal‑ajru; u ħejjew ukoll ġarra li fiha ġarrew magħhom il‑ħut tal‑ilmijiet.\n\n3 U huma ġarrew magħhom ukoll deżeret, li ninterpretawha li tfisser naħla tal‑għasel; u b’hekk huma ġarrew magħhom frieħ tan‑naħal, u kull xorta ta’ ħaġa oħra li kien hemm fuq wiċċ l‑art, u żerriegħa ta’ kull għamla.\n\n4 U ġara li meta huma niżlu fil‑wied ta’ Nimrod niżel hemm il‑Mulej u mar ikellem lil ħu Ġared; u hu kien jinsab ġo sħaba, u ħu Ġared ma setax jarah.\n\n5 U ġara li l‑Mulej ordnalhom biex huma jerħulha lejn ix‑xagħri, iva, lejn dawk l‑inħawi fejn l‑ebda bniedem qatt ma kien mar qabel. U ġara li l‑Mulej mar quddiemhom biex jiggwidahom, u beda jkellimhom waqt li baqa’ bilwieqfa ġo sħaba, u qalilhom fejn għandhom imorru.\n\n6 U ġara li huma baqgħu mexjin fix‑xagħri, u bnew il‑braken, li permezz tagħhom qasmu għadd ta’ ibħra, u huma kienu mmexxija kontinwament permezz ta’ id il‑Mulej.\n\n7 U l‑Mulej ma riedhomx jieqfu fix‑xagħri man‑naħa l‑oħra tal‑baħar, iżda huwa riedhom jaslu sewwasew fl‑art imwiegħda, li hija art aqwa minn kull art oħra, liema art il‑Mulej Alla baqa’ jħarisha sabiex fiha jgħammar poplu ġust.\n\n8 U fil‑qilla tiegħu huwa ħalef ma’ ħu Ġared li dawk li kienu se jgħammru f’din l‑art imwiegħda, minn dak iż‑żmien ’il quddiem u għal dejjem, jeħtieġ li jaqdu lilu, l‑uniku Alla veru, għax jekk le huma jispiċċaw jinqerdu hekk kif huma jintlaqtu mill‑milja tal‑qilla tiegħu.\n\n9 U issa, aħna nistgħu nifhmu d‑digrieti ta’ Alla fejn tidħol din l‑art, li hija art imwiegħda; u kull ġens li jgħammar fiha għandu jaqdi lil Alla, għax jekk le huma jispiċċaw jinqerdu hekk kif huma jintlaqtu mill‑milja tal‑qilla tiegħu. U huma jintlaqtu mill‑milja tal‑qilla tiegħu hekk kif huma jkunu misjurin waħda sew fi ħżunithom.\n\n10 Għax araw, din hija art aqwa minn kull art oħra; għalhekk min jgħammar fiha għandu jaqdi lil Alla għax jekk le jispiċċa jinqered; għax dan huwa d‑digriet etern ta’ Alla. U huma mhumiex se jinqerdu qabel mal‑milja tal‑ħażen tkun ħakmet lil ulied din l‑art.\n\n11 U dan qed jasal għandkom, O Ġentili, biex intom tagħrfu d‑digrieti ta’ Alla—biex intom tindmu, u ma tkomplux għaddejjin fi ħżunitkom sakemm tispiċċaw tinħakmu mill‑milja tagħhom, biex intom ma tistednux fuqkom il‑milja tal‑qilla ta’ Alla kif għamlu dawk li sa issa għammru f’din l‑art.\n\n12 Araw, din hija art aqwa minn kull art oħra, u kull ġens li jgħammar fiha se jkun ħieles minn kull jasar, u minn kull eżilju, u minn kull ġens ieħor mis‑sema ’l isfel, jekk huma jibqgħu jaqdu ’l Alla tal‑art, li huwa Ġesù Kristu li ġie żvelat lilkom permezz tal‑ħwejjeġ li aħna ktibna.\n\n13 U issa jien se nkompli bir‑rakkont tiegħi; għax araw, ġara li l‑Mulej mexxa lil Ġared u lil ħutu sewwasew sa dak il‑baħar il‑kbir li jifred l‑artijiet. U kif waslu ħdejn il‑baħar huma waqqfu t‑tined tagħhom; u semmew il‑post Morjankumer; u huma bdew jgħixu fit‑tined, u damu jgħixu fit‑tined ħdejn xatt il‑baħar għal erba’ snin sħaħ.\n\n14 U ġara li kif intemmu l‑erba’ snin il‑Mulej reġa’ żar lil ħu Ġared, u lilu beda jkellem waqt li kien wieqaf ġo sħaba. Il‑Mulej għadda tliet sigħat sħaħ jitkellem ma’ ħu Ġared, u lilu huwa widdeb minħabba li kien nesa jsejjaħ isem il‑Mulej.\n\n15 U ħu Ġared nidem mill‑ħażen li huwa wettaq, u hu beda jsejjaħ isem il‑Mulej f’isem ħutu li kienu miegħu. U l‑Mulej qallu: Jiena se naħfer dnubietek u dnubiet ħutek; iżda araw li ma tidinbux aktar, għax jeħtieġ tiftakru li l‑Ispirtu tiegħi ma jibqax jgħammar dejjem mal‑bniedem; għalhekk, jekk intom tibqgħu tidinbu sakemm tkunu misjurin waħda sew intom tispiċċaw tinqatgħu mill‑preżenza tal‑Mulej. U jien hekk naħsibha dwar l‑art li jien se nagħtikom biex tgħammru fiha; għax hija se tkun art aqwa minn kull art oħra.\n\n16 U l‑Mulej qal: Fittxu morru aħdmu u ibnu l‑braken, bl‑istess mod kif bnejtuhom qabel. U ġara li ħu Ġared mar jaħdem flimkiem ma’ ħutu u jibni l‑braken bl‑istess mod kif bnewhom qabel, skont kif kien spjegalhom il‑Mulej. U huma kienu magħmulin żgħar, u kienu ħfief fuq l‑ilma, sewwasew daqs kemm kienet ħafifa tajra fuq l‑ilma.\n\n17 U kienu mibnijin b’tali mod li kienu reżistenti sew għall‑ilma, hekk li setgħu jżommu l‑ilma bħallikieku kienu xi bieqja; u l‑qiegħ tagħhom kien reżistenti għall‑ilma daqs bieqja; u l‑ġnub tagħhom kienu reżistenti għall‑ilma daqs bieqja; u ż‑żewġ trufijiet estremi tagħhom kienu ġejjin għall‑ponta; u n‑naħa ta’ fuq tagħhom kienet reżistenti għall‑ilma daqs bieqja; u kienu twal daqs siġra; u l‑bieb tagħhom, meta magħluq, kien reżistenti għall‑ilma daqs bieqja.\n\n18 U ġara li ħu Ġared sejjaħ lill‑Mulej u qallu: O Mulej, jiena wettaq il‑ħidma li inti tlabtni nwettaq, u jiena għamilt il‑braken skont kif urejtni int.\n\n19 U ara, O Mulej, fihom m’hemm l‑ebda dawl; lejn liema direzzjoni għandna mmorru? U żgur li aħna se nispiċċaw mmutu, għax huma ma fihomx arja biex inkunu nistgħu nieħdu nifs; għalhekk se nispiċċaw immutu.\n\n20 U l‑Mulej qal lil ħu Ġared: Ara, irridek tagħmel toqba fis‑saqaf, u oħra mal‑art; u meta tħossu li teħtieġu l‑arja, ikxfu t‑toqba u jkollkom l‑arja. U jekk taraw li jibda dieħel l‑ilma fuqkom, ara, intom għandkom tagħlqu t‑toqba, ma tmorrux tmutu mgħarrqin.\n\n21 U ġara li hu Ġared għamel dan skont kif ordnalu l‑Mulej.\n\n22 U huwa reġa’ għajjat lill‑Mulej u qallu: O Mulej, ara, jiena għamilt sewwasew kif ordnajtli int; u jiena ħejjejt id‑dgħajjes għan‑nies tiegħi, u ara ġo fihom m’hemm l‑ebda dawl. Ara! O Mulej, inti tridna naqsmu dan il‑baħar daqstant vast fid‑dlam?\n\n23 U l‑Mulej qal lil ħu Ġared: Xi triduni nagħmel biex intom ikollkom id‑dawl fid‑dgħajjes tagħkom? Għax ara, twieqi ma jistax ikollkom, għax jispiċċaw jinqasmu biċċiet; lanqas nar ma tistgħu tieħdu magħkom, għax nar ma tistgħux tqabbdu biex ikollkom id‑dawl.\n\n24 Għax ara, bħal balena f’nofs il‑baħar intom se tkunu; għax il‑mewġ ġgantesk fuqkom sejjer iħabbat. Madankollu, lilkom jiena nerġa’ ntella’ minn qiegħ il‑baħar; għax minn ħalqi l‑irwiefen ħarġu, u kont jiena wkoll li bgħatt ix‑xita u l‑għargħar.\n\n25 U ara, lilkom jiena se nħejjikom kontra dan kollu; għax intom ma tistgħux taqsmu dawn l‑abbissi l‑kbar jekk lilkom jiena ma nħejjix kontra l‑mewġ tal‑baħar, u kontra l‑irwiefen li minn ħalqi ħarġu, u mill‑għargħar li magħhom se tiltaqgħu. Għalhekk xi triduni nħejjilkom biex intom ikollkom id‑dawl meta f’qiegħ il‑baħar tinbelgħu?\n\n", "ether 3": "[center][font_size=26]Kapitlu 3[/font_size][/center]\n\n[i]Ħu Ġared jara s‑saba’ tal‑Mulej hekk kif Huwa jmiss sittax‑il ġebda—Kristu juri l‑ġisem spirtu tiegħu lil ħu Ġared—Dawk li għandhom għarfien perfett ma jistgħux jinżammu milli jaraw ’il ġewwa mill‑velu—Jiġu pprovduti l‑interpreti biex tinġieb għad‑dawl l‑istorja tal‑Ġarediti.[/i]\n\n1 U ġara li ħu Ġared, (issa l‑għadd ta’ dgħajjes li ġew imħejjija kien tmienja) tela’ fuq il‑muntanja, li semmewha l‑muntanja Xelem, minħabba l‑għoli tagħha, u minn blata huwa dewweb sittax‑il ġebla żgħira; u l‑ġebel kien abjad u ċar, qisu ħġieġ ileqq; u hu ġarrhom f’idejh sal‑quċċata tal‑muntanja, u huwa reġa’ sejjaħ lill‑Mulej u qal:\n\n2 O Mulej, inti għidt li aħna se nispiċċaw imdawrin bil‑mewġ minn kull naħa. Issa ara, O Mulej, u la turix l‑għadab tiegħek mal‑qaddej tiegħek minħabba d‑dgħufija tiegħu quddiemek; għax aħna nafu li inti qaddis u tgħammar fis‑smewwiet, u nafu li aħna m’aħniex denji quddiemek; minħabba l‑waqgħa, in‑natura tagħna saret ħażina kontinwament; madankollu, O Mulej, inti tajtna kmandament biex aħna lilek insejħu, biex mingħandek aħna nkunu nistgħu nirċievu skont xewqatna.\n\n3 Ara, O Mulej, inti lilna sawwatt minħabba ħżunitna, u lilna keċċejt ’il barra minn artna, u ilna das‑snin kollha fix‑xagħri; madankollu, inti dejjem kellek ħniena minna. O Mulej, ikollok ħniena minni, u raġġa’ lura l‑għadab tiegħek minn dan il‑poplu tiegħek, u tħallihomx imorru jaqsmu dan il‑baħar qalil fid‑dlam; iżda nitolbok tħares lejn dawn il‑biċċiet li jiena dewwibt mill‑blata.\n\n4 U jiena naf, O Mulej, li inti għandek kull qawwa, u li tista’ tagħmel dak kollu li trid għall‑ġid tal‑bniedem; għalhekk nitolbok biex tmiss dawn il‑ġebliet b’subgħajk, O Mulej, u tħejjihom sabiex jiddu fid‑dlam; u biex huma jibdew jiddu ġod‑dgħajjes li aħna ħejjejna, ħalli jkun jista’ jkollna d‑dawl waqt li nkunu qegħdin naqsmu l‑baħar.\n\n5 Ara, O Mulej, inti tista’ tagħmel dan. Aħna nafu li inti kapaċi turi qawwa daqstant kbira, liema qawwa taf tidher żgħira għal għarfien il‑bniedem.\n\n6 U ġara li meta ħu Ġared qal dan il‑kliem, araw, il‑Mulej medd idu u mess il‑ġebel b’subgħajh waħda waħda. U l‑velu ttieħed minn quddiem għajnejn ħu Ġared, u huwa ra s‑saba’ tal‑Mulej; u dan kien jixbaħ is‑saba’ ta’ bniedem, qisu tad‑demm u l‑laħam; u ħu Ġared inxteħet mal‑art quddiem il‑Mulej, għax huwa nħakem minn biża’.\n\n7 U l‑Mulej ra li ħu Ġared inxteħet mal‑art; u l‑Mulej qallu: Qum, għalfejn inxħett mal‑art?\n\n8 U huwa qal lill‑Mulej: Jiena rajt is‑saba’ tal‑Mulej, u bżajt li ma jmurx jidrobni; għax ma kontx naf li l‑Mulej kellu ġisem tad‑demm u l‑laħam.\n\n9 U l‑Mulej qallu: Minħabba l‑fidi tiegħek int stajt tara li jiena se jkolli ġisem tad‑demm u l‑laħam; u ma kien hawn l‑ebda bniedem ieħor li ġie quddiemi b’fidi daqshekk kbira daqs kemm għandek int; u li kieku ma kienx hekk int ma kontx tkun tista’ tara subgħi. Inti rajt aktar minn dan?\n\n10 U huwa wieġeb: Le; Mulej, nitolbok biex turi lilek innifsek lili.\n\n11 U l‑Mulej qallu: Temmen inti l‑kliem li jien se ngħid?\n\n12 U huwa wieġeb: Iva, Mulej, jiena naf li inti tgħid il‑verità, għax inti Alla tal‑verità, u ma tistax tgħid kelma b’oħra.\n\n13 U meta huwa qal dan il‑kliem, araw, il‑Mulej wera lilu nnifsu lilu, u qal: Minħabba l‑għarfien li għandek ta’ dawn il‑ħwejjeġ inti se tkun mifdi mill‑waqgħa; għalhekk inti se tinġieb lura quddiemi; għalhekk jiena se nuri lili nnifsi lilek.\n\n14 Ara, jiena hu dak li ġejt imħejji sa mill‑ħolqien tad‑dinja biex nifdi lill‑poplu tiegħi. Ara, jiena Ġesù Kristu. Jiena l‑Missier u l‑Iben. Fija l‑bnedmin kollha se jkollhom il‑ħajja, u l‑ħajja ta’ dejjem, sewwasew dawk kollha li jemmnu f’ismi; u huma jsiru wliedi.\n\n15 U jiena qatt ma wrejt lili nnifsi lil xi bniedem li jiena ħlaqt, għax qatt ma kien hawn bniedem li kellu fidi fija daqs kemm għandek int. Inti qed tara li int ġejt maħluq fi xbieha tiegħi? Iva, il‑bnedmin kollha fil‑bidu ġew maħluqa sewwasew fi xbieha tiegħi.\n\n16 Ara, dan il‑ġisem, li inti qed tara, huwa ġisem l‑ispirtu tiegħi; u l‑bniedem jiena ħlaqt fi xbieha ta’ ġisem l‑ispirtu tiegħi; u bl‑istess mod kif qed nidher quddiemek fl‑ispirtu jiena se nkun qed nidher quddiem il‑poplu tiegħi fil‑ġisem.\n\n17 U issa, kif jiena, Moroni, għidt li ma nistax nikteb rakkont sħiħ ta’ dan kollu li jinsab miktub, għalhekk ikun biżżejjed għalija li ngħid li Ġesù wera lilu nnifsu lil dan il‑bniedem fl‑ispirtu, sewwasew bl‑istess mod, u fi xbieha tal‑istess ġisem, kif hu wera lilu nnifsu lin‑Nefiti.\n\n18 U huwa beda jservih kif huwa serva lin‑Nefiti; u hu għamel dan kollu biex dan il‑bniedem seta’ jkun jaf li huwa kien Alla, minħabba l‑bosta għemejjel kbar li wrieh il‑Mulej.\n\n19 U minħabba l‑għarfien li dan il‑bniedem kellu, huwa ma setax jinżamm lura milli jara ’l ġewwa mill‑velu; u huwa ra s‑saba’ ta’ Ġesù, u hekk kif rah, huwa waqa’ mal‑art bil‑biża’; għax hu kien jaf li kien is‑saba’ tal‑Mulej; u issa li kellu ma kenitx aktar fidi, għax hu sar jaf mingħajr l‑iċken dubju.\n\n20 Għalhekk, minħabba li hu kellu dan l‑għarfien perfett ta’ Alla, huwa ma setax jinżamm lura milli jara ‘l ġewwa mill‑velu; għalhekk huwa ra lil Ġesù; u lilu huwa beda jservi.\n\n21 U ġara li l‑Mulej qal lil ħu Ġared: Dawn il‑ħwejjeġ li inti rajt u smajt tħallix li ssir taf bihom id‑dinja, sa ma jasal iż‑żmien li jiena nigglorifika ismi fil‑ġisem; għalhekk, ara li tibqa’ tħares sewwa dak li inti rajt u smajt, u ma tiżvela dan ma’ ħadd.\n\n22 U ara, li meta inti tiġi għandi, inti tikteb dan u tissiġillah, biex ħadd ma jkun jista’ jinterpretah; għax inti għandek tiktbu b’lingwa li ħadd ma jkun jista’ jaqraha.\n\n23 U ara, jien se nagħtik dawn iż‑żewġ ġebliet, u inti għandek tissiġillahom ukoll ma’ dak li inti se tikteb.\n\n24 Għax ara, jiena ħawwadt il‑lingwa li inti se tikteb biha; għalhekk jien se nara li fiż‑żmien li nagħżel jien, dawn il‑ġebliet se jwasslu sabiex għajnejn il‑bnedmin jifhmu b’mod ċar il‑ħwejjeġ li inti se tikteb.\n\n25 U meta huwa qal dan il‑kliem, il‑Mulej wera lil ħu Ġared il‑bnedmin kollha li għammru fid‑dinja, kif ukoll dawk li għad iridu jgħammru fiha; u huwa ma baqax lura milli jurihomlu, sewwasew minn tarf sa tarf tad‑dinja.\n\n26 Għax qabel hu kien qallu li jekk huwa jemmen fih, hu kien sejjer jurih kull ħaġa—kien lest jurih kollox; għalhekk ma kien hemm xejn li l‑Mulej seta’ jżomm milli jurih, għax hu kien jaf li l‑Mulej kien lest jurih kollox.\n\n27 U l‑Mulej qallu: Ikteb dawn il‑ħwejjeġ u ssiġillahom; u meta nħoss li jkun il‑waqt jien nurihom lil ulied il‑bnedmin.\n\n28 U ġara li l‑Mulej ordnalu biex huwa jissiġilla ż‑żewġ ġebliet li kien irċieva, u ma jurihom lil ħadd, saż‑żmien li fih il‑Mulej jurihom lil ulied il‑bnedmin.\n\n", "ether 4": "[center][font_size=26]Kapitlu 4[/font_size][/center]\n\n[i]Moroni jiġi ordnat biex jissiġilla l‑kitbiet ta’ ħu Ġared—Huma mhux se jiġu żvelati qabel man‑nies ikollhom fidi bħal ma kellu ħu Ġared—Kristu jordna lin‑nies biex jemmnu kliemu u kliem id‑dixxipli tiegħu—Il‑bnedmin mitlubin jindmu u jemmnu l‑evanġelju, u huma jsalvaw.[/i]\n\n1 U l‑Mulej ordna lil ħu Ġared biex jinżel minn ġol‑muntanja, minn quddiem il‑Mulej, u jikteb il‑ħwejjeġ li huwa ra; u huma mhux se jitħallew jiġu żvelati lil ulied il‑bnedmin qabel ma huwa jiġi mtella’ fuq is‑salib; u kien għalhekk li s‑Sultan Mosija żammhom għandu, biex huma ma jiġux żvelati lid‑dinja qabel ma Kristu juri lilu nnifsu lill‑poplu tiegħu.\n\n2 U hekk kif Kristu wera tabilħaqq lilu nnifsu lill‑poplu tiegħu huwa ordna biex huma jiġu żvelati lid‑dinja.\n\n3 U issa, wara li hu wera lilu nnifsu, huma spiċċaw biex ftit, ftit tilfu l‑fidi; u ma baqa’ ħadd aktar ħlief il‑Lamaniti, u dawn spiċċaw biex warrbu l‑evanġelju ta’ Kristu; għalhekk jiena ġejt ordnat biex nerġa’ naħbihom fl‑art.\n\n4 Araw, jiena ktibt fuq dawn il‑pjanċi sewwasew il‑ħwejjeġ li ra ħu Ġared; u ħwejjeġ akbar milli ra ħu Ġared qatt ma dehru qabel.\n\n5 Għalhekk il‑Mulej ordnali sabiex niktibhom; u jien hekk għamilt. U huwa ordnali sabiex nissiġillahom; u ordnali wkoll sabiex nissiġilla l‑interpretazzjoni tagħhom; għalhekk jiena ssiġillajt l‑interpreti, kif ordnali nagħmel il‑Mulej.\n\n6 Għax il‑Mulej qalli: Huma m’għandhomx jaslu għand il‑Ġentili qabel iż‑żmien li fih huma jindmu minn ħżunithom, u jsiru nies safja quddiem il‑Mulej.\n\n7 U fiż‑żmien li fih huma jeżerċitaw il‑fidi tagħhom fija, jgħid il‑Mulej, l‑istess kif għamel ħu Ġared, biex fija huma jitqaddsu, imbagħad jiena nurihom il‑ħwejjeġ li ra ħu Ġared, u jien anke niżvelalhom ir‑rivelazzjonijiet kollha tiegħi, jgħid Ġesù Kristu, Bin Alla, Missier is‑sema u l‑art, u kull ħaġa li tinsab fihom.\n\n8 U misħut hu min jeħodha kontra l‑kelma tal‑Mulej; u misħut hu min jiċħad dawn il‑ħwejjeġ; għax lil dawn jien ma nurihom l‑ebda ħwejjeġ akbar, jgħid Ġesù Kristu; għax hu jien li qed nitkellem.\n\n9 U mal‑kmand tiegħi jinfetħu u jingħalqu s‑smewwiet; u meta nitkellem jien l‑art titheżżeż; u mal‑kmand tiegħi dawk li jgħammru fuq l‑art imutu kollha, sewwasew permezz tan‑nar.\n\n10 U min ma jemminx kliemi ma jemminx lid‑dixxipli tiegħi; u ġġudikaw intom jekk huwiex jien li qed nitkellem; għax fl‑aħħar jum għad tkunu tafu li huwa tabilħaqq jiena li qed nitkellem.\n\n11 Iżda min jemmen dawn il‑ħwejjeġ li jiena għidt, lilu jiena nżur permezz tad‑dehra tal‑Ispirtu tiegħi, u huwa lili jagħraf u għalija jixhed. Għax permezz tal‑Ispirtu tiegħi huwa jagħraf li dawn il‑ħwejjeġ huma vera; liema Spirtu jipperswadi lill‑bnedmin biex jagħmlu t‑tajjeb.\n\n12 U kull ħaġa li tipperswadi lill‑bnedmin biex jagħmlu t‑tajjeb ġejja minni; għax it‑tajjeb mhu ġej minn ħadd ħlief minni. Jien hu dak li nwassal lill‑bnedmin biex jagħmlu dak kollu li hu tajjeb; min ma jemminx kliemi ma jemminx fija—li jiena hu; u min ma jemminx fija ma jemminx fil‑Missier li bagħatni. Għax ara, jiena l‑Missier, jiena d‑dawl, u l‑ħajja, u l‑verità tad‑dinja.\n\n13 Ejjew għandi, intom il‑Ġentili, u jien nurikom il‑ħwejjeġ li huma akbar, dak l‑għarfien li jinsab moħbi minħabba n‑nuqqas ta’ fidi.\n\n14 Ejjew għandi, O intom li ġejjin mid‑dar ta’ Iżrael, u jien nurikom kemm ħejja għalikom ħwejjeġ kbar il‑Missier, sa mill‑ħolqien tad‑dinja; u dan ma ġiex żvelat lilkom, minħabba n‑nuqqas ta’ fidi.\n\n15 Araw, meta intom iċċartu dak il‑velu tan‑nuqqas ta’ fidi li jwassalkom biex tibqgħu fl‑istat mill‑aktar terribbli tagħkom ta’ ħażen, u ebusija tal‑qalb, u għama tal‑moħħ, imbagħad il‑ħwejjeġ kbar u tal‑għaġeb li baqgħu ma ġewx żvelati lilkom sa mill‑ħolqien tad‑dinja—iva, meta intom issejħu lill‑Missier f’ismi, b’qalb maqsuma u spirtu niedem, imbagħad intom tagħrfu li l‑Missier tabilħaqq ftakar fil‑patt li huwa għamel ma’ missirijietkom, O dar ta’ Iżrael.\n\n16 Imbagħad ir‑rivelazzjonijiet tiegħi, li ordnajt lill‑qaddej tiegħi Ġwanni biex jikteb, jiġu żvelati quddiem għajnejn kulħadd. Ftakru li meta taraw dawn il‑ħwejjeġ, għandkom tkunu tafu li ż‑żmien li fih se jiġu żvelati jkun qorob tabilħaqq.\n\n17 Għalhekk, meta tirċievu dan ir‑rakkont intom għandkom tkunu tafu li l‑ħidma tal‑Missier bdiet tiġi fis‑seħħ fuq wiċċ l‑art kollha.\n\n18 Għalhekk, indmu, intom kollha minn truf id‑dinja, u ejjew għandi, u emmnu fl‑evanġelju tiegħi, u tgħammdu f’ismi; għax min jemmen u jitgħammed, isalva; iżda min ma jemminx, ikun ikkundannat; u s‑sinjali jsieħbu lil dawk li jemmnu f’ismi.\n\n19 U hieni dak li jinstab li hu fidil lejn ismi fl‑aħħar jum, għax huwa jiġi mgħolli ’l fuq biex jgħammar fis‑saltna li ġiet imħejjija għalih sa mill‑ħolqien tad‑dinja. U araw huwa jiena li għidt dan. Ammen.\n\n", "ether 5": "[center][font_size=26]Kapitlu 5[/font_size][/center]\n\n[i]Tliet xhieda kif ukoll din l‑istess opra se jixhdu dwar il‑verità tal‑Ktieb ta’ Mormon.[/i]\n\n1 U issa jiena, Moroni, ktibt il‑kliem li ġejt ordnat nikteb, skont il‑memorja tiegħi; u jien għidtlek dwar il‑ħwejjeġ li jien issiġillajt; għalhekk ara li ma tmisshomx bil‑għan li tipprova tittraduċi; għax qed nordnalek biex ma tagħmilx dan, ħlief fiż‑żmien dovut, meta jkun fl‑għerf t’Alla li tagħmel dan.\n\n2 U ara, inti jaf ikollok il‑privileġġ li tista’ turi l‑pjanċi lil dawk li sejrin jgħinuk iġġib fis‑seħħ din il‑ħidma;\n\n3 U bil‑qawwa ta’ Alla huma se jiġu murija lil tlieta; biex b’hekk huma jkunu jafu tassew li dawn il‑ħwejjeġ huma vera.\n\n4 U fuq il‑kelma ta’ tliet xhieda jitwettqu dawn il‑ħwejjeġ; u x‑xhieda ta’ tlieta, kif ukoll din l‑istess opra, li permezz tagħha se tiġi żvelata l‑qawwa ta’ Alla kif ukoll il‑kelma tiegħu, li dwarhom jixhdu l‑Missier, l‑Iben, u l‑Ispirtu s‑Santu—u dan kollu se jkun ta’ xhieda kontra d‑dinja fl‑aħħar jum.\n\n5 U jekk jiġri li huma jindmu u jersqu lejn il‑Missier f’isem Ġesù, huma jiġu milqugħin fis‑saltna ta’ Alla.\n\n6 U issa, jekk jiena għandix awtorità jew le fejn jidħlu dawn il‑ħwejjeġ, iġġudikaw intom; għax intom għad tagħrfu l‑awtorità li jiena għandi meta b’għajnejkom lili taraw, u quddiem Alla aħna nieqfu fl‑aħħar jum. Ammen.\n\n", "ether 6": "[center][font_size=26]Kapitlu 6[/font_size][/center]\n\n[i]L‑irjieħ imexxu l‑braken tal‑Ġarediti lejn l‑art imwiegħda—In‑nies ifaħħru lill‑Mulej għal tjubitu—Oriħa jinħatar Sultan fuqhom—Ġared u ħuh imutu.[/i]\n\n1 U issa jiena, Moroni, se nkompli nikteb l‑istorja ta’ Ġared u ħuh.\n\n2 Għax ġara li wara li l‑Mulej ħejja l‑ġebel li ħu Ġared ġarr miegħu fuq il‑muntanja, ħu Ġared niżel minn ġol‑muntanja, u poġġa l‑ġebel fid‑dgħajjes li kienu ġew ippreparati, waħda f’tarf kull dgħajsa; u araw, huma dawlu l‑braken.\n\n3 U b’hekk il‑Mulej wassal biex il‑ġebel jiddi fid‑dlam, biex jagħti d‑dawl lill‑irġiel, lin‑nisa, u lit‑tfal, ħalli huma ma jaqsmux l‑ibħra mill‑aktar vasti fid‑dlam.\n\n4 U ġara li meta ħejjew kull tip ta’ ikel, ħalli jkunu jistgħu jkomplu jsostnu lilhom infushom waqt li jkunu fuq l‑ilma, kif ukoll ikel għall‑merħliet u l‑baqar tagħhom, u kull xorta ta’ bhejjem jew annimali jew tjur li kienu se jġorru magħhom—u ġara li meta għamlu dan kollu huma telgħu fid‑dgħajjes jew fil‑braken tagħhom, u marru jbaħħru, u fdaw irwieħhom f’idejn il‑Mulej Alla tagħhom.\n\n5 U ġara li l‑Mulej Alla wassal biex riħ mill‑aktar qalil jibda jonfoħ fuq wiċċ l‑ilma fid‑direzzjoni tal‑art imwiegħda; u b’hekk, bil‑qawwa tar‑riħ, spiċċaw jixxenglu ’l hemm u ’l hawn fuq mewġ il‑baħar.\n\n6 U ġara li huma kemm‑il darba spiċċaw midfuna f’qiegħ il‑baħar, minħabba l‑mewġ ġgantesk li beda jħabbat fuqhom, kif ukoll minħabba l‑maltemp kbir u tal‑biżà li qam minħabba l‑qilla tar‑riħ.\n\n7 U ġara li hekk kif huma spiċċaw fil‑qiegħ l‑ebda ilma ma beda jilħaqhom, peress li d‑dgħajjes tagħhom kienu reżistenti għall‑ilma daqs bieqja, kif ukoll daqs l‑arka ta’ Noè; għalhekk hekk kif spiċċaw iċċirkondati minn daqstant ilmijiet huma sejħu lill‑Mulej, u hu reġa’ tellagħhom mill‑ġdid fuq wiċċ l‑ilma.\n\n8 U ġara li r‑riħ ma waqafx jonfoħ lejn l‑art imwiegħda waqt li huma kienu fuq l‑ilmijiet; u b’hekk huma bdew jitmexxew bil‑qawwa tar‑riħ.\n\n9 U huma kantaw għanjiet ta’ tifħir lill‑Mulej; iva, ħu Ġared kanta għanjiet ta’ tifħir lill‑Mulej, u huwa iżża ħajr lill‑Mulej u lilu huwa faħħar il‑jum kollu; u meta wasal il‑lejl, huma ma waqfux ifaħħru lill‑Mulej.\n\n10 U b’hekk huma bdew jitmexxew ’il quddiem; u l‑ebda mostru tal‑baħar ma seta’ jkissirhom, l‑ebda baliena ma setgħet tagħmillhom ħsara; u huma kellhom id‑dawl f’kull ħin, sew meta kienu fuq l‑ilma u sew taħt l‑ilma.\n\n11 U b’hekk huma komplew jitmexxew ’il quddiem fuq il‑baħar għal tliet mija u erbgħa u erbgħin jum.\n\n12 U huma niżlu fuq ix‑xatt tal‑art imwiegħda. U hekk kif għamlu l‑ewwel pass tagħhom fuq ix‑xtajta tal‑art imwiegħda huma niżlu wiċċhom mal‑art, u umiljaw irwieħhom quddiem il‑Mulej, u xerrdu dmugħ ta’ ferħ quddiem il‑Mulej, minħabba l‑ħniena u t‑tjieba mill‑aktar kbira li huwa wera magħhom.\n\n13 U ġara li huma daħlu f’dak il‑pajjiż u bdew jaħdmu l‑art.\n\n14 U Ġared kellu erba’ subien li kien jisimhom Ġakom, u Gilga, u Maħa, u Oriħa.\n\n15 U ħu Ġared wiled ukoll subien u bniet.\n\n16 U l‑ħbieb ta’ Ġared u ħuh b’kollox kienu jgħoddu tnejn u għoxrin ruħ; u huma wildu wkoll subien u bniet qabel ma huma waslu fl‑art imwiegħda; u għalhekk bdew jitkattru.\n\n17 U huma ġew mgħallmin sabiex jimxu b’umiltà quddiem il‑Mulej; u ġew mgħallmin ukoll mill‑għoli.\n\n18 U ġara li huma bdew jinfirxu ma’ wiċċ l‑art, u bdew joktru u jaħdmu l‑art; u bdew jissaħħu bil‑kbir fil‑pajjiż.\n\n19 U ħu Ġared beda jixjieħ, u ra li ma kienx baqgħalu wisq biex jinżel fil‑qabar; għalhekk huwa qal lil Ġared: Ejja niġbru lin‑nies tagħna flimkien ħalli nkunu nistgħu ngħodduhom, biex inkunu nafu x’jixtiequ minna qabel ma aħna ninżlu f’qabarna.\n\n20 U b’hekk in‑nies inġabru flimkien. Issa l‑għadd ta’ tfal, subien u bniet, li kellu ħu Ġared kien tnejn u għoxrin; u l‑għadd ta’ tfal, subien u bniet, li kellu Ġared kien tnax, fejn erbgħa minnhom kienu subien.\n\n21 U ġara li huma bdew jgħoddu lil nieshom; u wara li għoddewhom, riduhom jgħidulhom xi xtaquhom jagħmlu qabel ma huma jinżlu f’qabarhom.\n\n22 U ġara li n‑nies xtaquhom li jaħtru lil wieħed minn uliedhom bħala sultan fuqhom.\n\n23 U issa araw, huma tnikktu meta semgħu b’dan. U ħu Ġared qalilhom: M’hemmx dubju li dil‑ħaġa twassalkom għall‑jasar.\n\n24 Iżda Ġared qal lil ħuh: Ħallihom ikollhom sultan. U għalhekk qalilhom: Agħżlu intom lil min tridu minn fost uliedna li jkun sultan.\n\n25 U ġara li huma għażlu sewwasew l‑ewwel wild ta’ ħu Ġared; u hu kien jismu Pagag. U ġara li huwa rrifjuta u ma riedx li jkun is‑sultan tagħhom. U n‑nies talbu lil missieru sabiex iġiegħlu jaċċetta, iżda missieru ma riedx jagħmel dan; u hu ordnalhom biex ma jġiegħlu lil ħadd isir is‑sultan tagħhom.\n\n26 U ġara li huma għażlu lil kull wieħed minn ħut Pagag, iżda huma rrifjutaw ilkoll.\n\n27 U ġara li l‑istess għamlu wlied Ġared, irrifjutaw ilkoll ħlief wieħed; u Oriħa nħatar bħala sultan fuq il‑poplu.\n\n28 U hu beda jsaltan, u n‑nies bdew jikbru fil‑ġid; u huma bdew isiru mill‑aktar għonja.\n\n29 U ġara li Ġared miet, u l‑istess ħuh.\n\n30 U ġara li Oriħa mexa b’umiltà quddiem il‑Mulej, u huwa baqa’ jżomm f’moħħu kemm għamel ħwejjeġ kbar il‑Mulej għal missieru, u hu għallem ukoll lin‑nies tiegħu kemm għamel ħwejjeġ kbar il‑Mulej għal missirijiethom.\n\n", "ether 7": "[center][font_size=26]Kapitlu 7[/font_size][/center]\n\n[i]Oriħa jsaltan b’ġustizzja—F’ambjent ikkaratterizzat minn usurpazzjoni u ġlied jitwaqqfu s‑saltniet rivali ta’ Xule u Koħor—Il‑profeti jikkundannaw il‑ħażen u l‑idolatrija tan‑nies, liema nies wara jindmu.[/i]\n\n1 U ġara li Oriħa għamel ħaqq min‑nies tal‑pajjiż b’mod ġust fil‑jiem kollha ta’ ħajtu, liema jiem kienu verament bil‑bosta.\n\n2 U huwa wiled subien u bniet; iva, huwa wiled wieħed u tletin, li minnhom tlieta u għoxrin kienu subien.\n\n3 U ġara li fi xjuħitu huwa wiled ukoll lil Kib. U ġara li Kib saltan minfloku; u Kib wiled lil Koriħor.\n\n4 U meta Koriħor kellu tnejn u tletin sena huwa ħadha kontra missieru, u mar jgħammar fl‑art ta’ Neħor; u huwa wiled subien u bniet, u huma saru nies mill‑aktar sbieħ; għalhekk Koriħor ġibed bosta nies lejh.\n\n5 U meta ġabar flimkien armata huwa tela’ fl‑art ta’ Moron fejn kien jgħammar is‑sultan, u ħadu bħala lsir, u dan ġab fis‑seħħ dak li kiteb ħu Ġared li huma kienu se jittieħdu fil‑jasar.\n\n6 Issa l‑art ta’ Moron, fejn kien jgħammar is‑sultan, kienet tinsab qrib l‑art li n‑Nefiti jsejħulha Ħerba.\n\n7 U ġara li Kib kompla jgħammar fl‑eżilju, waqt li n‑nies tiegħu kienu mmexxija minn ibnu Koriħor, sakemm huwa daħal sew fiż‑żmien; madankollu Kib fi xjuħitu wiled lil Xule, waqt li huwa kien għadu fl‑eżilju.\n\n8 U ġara li Xule ħadha kontra ħuh; u Xule kompla jissaħħaħ, u sar raġel mill‑aktar b’saħħtu fejn tidħol is‑saħħa tal‑bniedem; u kien kapaċi jagħmel il‑ħaqq.\n\n9 Għalhekk, huwa wasal ħdejn l‑għolja ta’ Efrajm, u hemm huwa dewweb il‑metall li kien hemm fl‑għolja u għamel ukoll xwabel tal‑azzar għal dawk li kien ipperswada biex jimxu warajh; u wara li armahom bix‑xwabel huwa reġa’ lura fil‑belt ta’ Neħor, u mar jiġġieled kontra ħuh Koriħor, u b’dal‑mod huwa kiseb għandu s‑saltna u taha lura mill‑ġdid lil missieru Kib.\n\n10 U issa minħabba dak li għamel Xule, missieru għadda saltna f’idejh; għalhekk huwa beda jsaltan minflok missieru.\n\n11 U ġara li huwa beda jagħmel ħaqq b’mod ġust; u huwa kabbar is‑saltna tiegħu ma’ wiċċ l‑art kollha, għax in‑nies spiċċaw tkattru bil‑kbir.\n\n12 U ġara li Xule wkoll wiled bosta subien u bniet.\n\n13 U Koriħor nidem mill‑bosta għemejjel ħżiena li kien wettaq; għalhekk Xule tah is‑setgħa fis‑saltna tiegħu.\n\n14 U ġara li Koriħor kellu bosta subien u bniet. U fost ulied Koriħor kien hemm wieħed jismu Noè.\n\n15 U ġara li Noè ħadha kontra Xule, is‑sultan, u anke kontra missieru Koriħor, u ġibed warajh lil ħuh Koħor, kif ukoll lil ħutu kollha u lil ħafna min‑nies.\n\n16 U huwa mar jiġġieled ma’ Xule, is‑sultan, u rnexxielu jieħu f’idejh l‑ewwel art li huma kienu wirtu; u huwa beda jsaltan fuq dik in‑naħa tal‑pajjiż.\n\n17 U ġara li huwa reġa’ mar biex jiġġieled kontra Xule, is‑sultan; u ħa għandu lil Xule, is‑sultan, fl‑eżilju ġewwa Moron.\n\n18 U ġara li hekk kif kien għoddu se joqtlu, daħlu mal‑lejl fid‑dar ta’ Noè wlied Xule u lilu huma qatlu, u mbagħad kissru l‑bieb taċ‑ċella u ħarġu minnha lil missierhom, u poġġewh fuq it‑tron tiegħu f’saltnatu.\n\n19 Għalhekk, bin Noè beda jkabbar is‑saltna tiegħu minfloku; madankollu huma qatt aktar ma reġgħu kisbu s‑setgħa fuq Xule s‑sultan, u n‑nies li kienu taħt is‑saltna ta’ Xule s‑sultan komplew jikbru waħda sew fil‑ġid u komplew jissaħħu.\n\n20 U l‑pajjiż inqasam fi tnejn; u kien hemm żewġ saltniet, is‑saltna ta’ Xule, u s‑saltna ta’ Koħor, bin Noè.\n\n21 U Koħor, bin Noè, ordna lin‑nies biex imorru jiġġieldu kontra Xule, f’battalja li fiha Xule ħareġ rebbieħ u qatel lil Koħor.\n\n22 U issa Koħor kellu tifel li semmieh Nimrod; u Nimrod għadda s‑saltna ta’ Koħor f’idejn Xule, u huwa kiseb il‑fiduċja ta’ Xule; għalhekk Xule sawwab fuqu bosta favuri, u fis‑saltna ta’ Xule hu seta’ jagħmel dak kollu li xtaq.\n\n23 U fost in‑nies li kien hemm fis‑saltna ta’ Xule waslu wkoll profeti, li kienu mibgħuta mill‑Mulej, u huma bdew iħabbru li l‑ħażen u l‑idolatrija tan‑nies kienu se jwasslu biex taqa’ saħta fuq l‑art, u jekk huma ma jindmux kienu se jispiċċaw jinqerdu.\n\n24 U ġara li n‑nies bdew iżebilħu lill‑profeti, u jgħaddu ż‑żmien bihom. U ġara li s‑sultan Xule għamel ħaqq minn dawk kollha li bdew iżebilħu lill‑profeti.\n\n25 U huwa ħareġ liġi mal‑pajjiż kollu, li permezz tagħha lill‑profeti tahom is‑setgħa li setgħu jmorru fejn iridu; u permezz ta’ dan in‑nies spiċċaw twasslu għall‑indiema.\n\n26 U għax in‑nies nidmu minn ħżunithom u mill‑idolatrija tagħhom il‑Mulej kellu ħniena minnhom, u huma reġa’ beda jkollkom ir‑risq fl‑art. U ġara li fi xjuħitu Xule wiled kemm subien u kemm bniet.\n\n27 U fil‑bqija ta’ ħajtu Xule ma rax aktar gwerer; u huwa ftakar fil‑ħwejjeġ kbar li l‑Mulej kien għamel għal missirijietu fejn lilhom wassal min‑naħa l‑oħra tal‑baħar fond sal‑art imwiegħda; għalhekk huwa għamel ħaqq b’mod ġust tul ħajtu kollha.\n\n", "ether 8": "[center][font_size=26]Kapitlu 8[/font_size][/center]\n\n[i]Is‑saltna ddominata mill‑ġlied u t‑tilwim—Akix jifforma alleanza sigrieta biex jinqatel is‑sultan, liema alleanza wieħed seta’ jidħol fiha permezz ta’ ġurament—L‑alleanzi sigrieti ġejjin mix‑xitan u jwasslu għall‑qerda tal‑ġnus—Il‑Ġentili moderni jiġu mwissija kontra l‑alleanza sigrieta li tipprova teqred il‑ħelsien ta’ kull art, ġens, u pajjiż.[/i]\n\n1 U ġara li huwa wiled lil Omer, u Omer beda jsaltan minfloku. U Omer wiled lil Ġared; u Ġared wiled subien u bniet.\n\n2 U Ġared ħadha kontra missieru, u hu ġie biex jgħammar fl‑art ta’ Ħet. U ġara li lin‑nies beda jgħidilhom ħafna kliem ħelu u qarrieqi, sakemm irnexxielu jieħdu f’idejh nofs is‑saltna.\n\n3 U meta rnexxielu jieħu f’idejh nofs is‑saltna huwa mar għal battalja kontra missieru, u qabad lil missieru u ħadu fl‑eżilju, u ġiegħlu biex lilu huwa jservi fl‑eżilju;\n\n4 U issa, fi żmien is‑saltna ta’ Omer, huwa spiċċa għadda nofs ħajtu fl‑eżilju. U ġara li huwa wiled subien u bniet, li fosthom kien hemm Ħesron u Kurjantumir;\n\n5 U huma nkurlaw bil‑kbir minħabba l‑għaġir ta’ ħuhom Ġared, hekk li ġabru flimkien armata u marru għal battalja kontra Ġared. U ġara li huma ġġieldu kontrih mal‑lejl.\n\n6 U ġara li meta huma spiċċaw qatlu lil dawk li kienu fl‑armata ta’ Ġared huma marru biex joqtlu lilu wkoll; u hu talabhom bil‑ħerqa biex ma joqtluhx, u li hu kien lest biex jgħaddi s‑saltna f’idejn missieru. U ġara li huma ħelsuhielu mill‑mewt.\n\n7 U issa Ġared ħassu verament imnikket għaliex kien tilef minn idu s‑saltna, għax huwa kien rabat qalbu mas‑saltna u mal‑glorja tad‑dinja.\n\n8 Issa bint Ġared, li kienet mara jilħqilha bil‑kbir, u li rat minn liema dulur kien għaddej missierha, ħasbet biex tfassal pjan li permezz tiegħu setgħet traġġa’ lura s‑saltna f’idejn missierha.\n\n9 Issa bint Ġared kienet mara mill‑isbaħ. U ġara li hija marret tkellem lil missierha, u qaltlu: X’qed iwassal biex missieri qed iħossu daqstant imnikket? Ma qarax huwa l‑istorja ta’ kif missirijietna ġew imwassla hawn min‑naħa l‑oħra tal‑baħar fond? Ara, m’hemmx miktub dwar in‑nies ta’ dari, li permezz tal‑pjanijiet sigrieti tagħhom huma kisbu f’idejhom kemm saltniet kif ukoll glorja kbira?\n\n10 U issa, għalhekk, jeħtieġ li missieri jibgħat għal Akix, bin Kimnor; u ara, jiena mara sabiħa, u lesta biex niżfen quddiemu, u nagħtih pjaċir, biex fih tinbet ix‑xewqa li jiena nkun martu; għalhekk jekk huwa jurik ix‑xewqa li inti tagħtih lili b’martu, għandek tgħidlu: Jiena nagħtihielek jekk inti ġġibli ras missieri, is‑sultan.\n\n11 U issa Omer kien ħabib ta’ Akix; għalhekk, meta Ġared bagħat għal Akix, bint Ġared bdiet tiżfen quddiemu u lilu tat pjaċir, hekk li hu xtaqha tkun martu. U ġara li huwa qal lil Ġared: Agħtini t‑tifla b’marti.\n\n12 U Ġared qallu: Jiena nagħtihielek, jekk inti ġġibli ras missieri, is‑sultan.\n\n13 U ġara li Akix ġabar lil qrabatu kollha fid‑dar ta’ Ġared, u qalilhom: Lesti taħilfuli li tkunu leali lejja f’dak li jiena se nitlob minnkom?\n\n14 U ġara li huma ħalfu miegħu lkoll, b’Alla tas‑sema, kif ukoll bis‑smewwiet u l‑art, u b’ħajjithom, li min ma kienx se jżomm kelmtu u jgħin lil Akix skont dak li hu jitlob minnu jispiċċa b’rasu maqtuha; u min jiżvela xi ħaġa milli qalilhom Akix, jispiċċa jinqatel.\n\n15 U b’hekk ġara li huma qablu lkoll ma’ Akix. U Akix urihom il‑ġuramenti li kienu ngħataw min‑nies tal‑qedem, li kienu raw ukoll li jiksbu s‑setgħa, liema ġuramenti kienu għaddew għandhom sa minn żmien Kajjin, li kien qattiel sa mill‑bidu.\n\n16 U dawn il‑ġuramenti kienu ġew ippreservati bil‑qawwa tax‑xitan biex huwa jgħaddihom lin‑nies, ħalli lilhom huwa jżomm fid‑dlam, biex lil dawk li jixtiequ jkollhom is‑setgħa jgħinhom jiksbu s‑setgħa, u jwassalhom biex joqtlu, u jisirqu, u jgħidu kelma b’oħra, u jwettqu kull xorta ta’ ħażen u żína.\n\n17 U bint Ġared wasslet lil missierha biex f’qalbu tinbet ix‑xewqa li jirrikorri għal dawn il‑ħwejjeġ tal‑qedem; u Ġared ra li din ix‑xewqa tinbet ukoll f’qalb Akix; għalhekk, Akix wera l‑ġuramenti lil qrabatu u lil sħabu, u b’hekk huwa spiċċa qarraq bihom permezz ta’ wegħdiet sbieħ ħalli huma jwettqu dak kollu li jkun jixtiequ minnhom.\n\n18 U ġara li huma ffurmaw alleanza sigrieta, l‑istess kif kellhom in‑nies tal‑qedem; liema alleanza hija mill‑aktar mistkerrha u ħażina fost kull alleanza oħra, f’għajnejn Alla;\n\n19 Għax il‑Mulej xejn ma jagħmel permezz ta’ alleanzi sigrieti, u lanqas ma jrid li l‑bniedem ixerred id‑demm, iżda f’kwalunkwe ċirkustanza huwa pprojbixxa li jsir dan, sa mill‑bidu tal‑bniedem.\n\n20 U issa jiena, Moroni, m’iniex se nitkellem dwar in‑natura tal‑ġuramenti u l‑alleanzi tagħhom, għax ġie żvelat lili li dawn bdew iseħħu fost in‑nies kollha, u bdew iseħħu fost il‑Lamaniti.\n\n21 U huma wasslu għall‑qerda ta’ dan il‑poplu li dwaru qed nitkellem, kif ukoll għall‑qerda tal‑poplu ta’ Nefi.\n\n22 U kull ġens li jirrikorri għal dawn l‑alleanzi sigrieti, biex ikun jista’ jikseb is‑setgħa u jakkwista, sakemm jispiċċaw jinfiltraw il‑ġens kollu, araw, niesu żgur jinqerdu; għax il‑Mulej mhux se jħalli demm il‑qaddisin tiegħu, li se jiġi mxerred minnhom, jibqa’ jgħajjatlu għal dejjem minn ġol‑art biex minnhom jivvedika ruħu u hu jibqa’ ma jagħmilx dan.\n\n23 Għalhekk, O Ġentili, huwa għerf f’Alla li dawn il‑ħwejjeġ jiġu żvelati lilkom, ħalli permezz ta’ dan intom tindmu minn dnubietkom, u ma tħallux lilkom infuskom taqgħu vittmi ta’ dawn l‑alleanzi, li jwasslu għall‑qtil, li l‑għan tagħhom hu li tiksbu s‑setgħa u takkwistaw—u araw li ma tħallux lilkom infuskom tintlaqtu mill‑ħidma, sewwasew mill‑ħidma tal‑qerda, iva, hekk li x‑xabla tal‑ħaqq ta’ Alla l‑Etern tispiċċa tinżel fuqkom, u twassal għat‑tiġrif u l‑qerda tagħkom jekk intom tippermettu li jseħħu dawn il‑ħwejjeġ.\n\n24 Għalhekk, il‑Mulej qed jordnalkom, li meta taraw dawn il‑ħwejjeġ jinfiltraw fostkom, jeħtieġ li intom tintebħu bis‑sitwazzjoni terribbli tagħkom, minħabba din l‑alleanza sigrieta li se jkun hemm fostkom; għax ħażin se jkun għaliha, minħabba d‑demm ta’ dawk li sfaw maqtula; għax minn ġot‑trab huma jitolbu biex issir vendetta minnha, kif ukoll mill‑fundaturi tagħha.\n\n25 Għax jiġri li l‑fundaturi tagħha jippruvaw jeqirdu l‑ħelsien ta’ kull art, ġens u pajjiż; u hija twassal għall‑qerda tan‑nies kollha; għax ix‑xitan hu l‑fundatur tagħha, li huwa missier il‑gideb kollu; sewwasew huwa l‑istess giddieb li qarraq bl‑ewwel ġenituri tagħna, iva, dak l‑istess giddieb li sa mill‑bidu wassal lill‑bniedem biex joqtol; l‑istess wieħed li webbes qlub il‑bnedmin tant li sa mill‑bidu huma spiċċaw biex qatlu lill‑profeti, u lilhom ħaġġru, u keċċew ’il barra minn fosthom.\n\n26 Għalhekk, jiena, Moroni, ġejt ordnat biex nikteb dawn il‑ħwejjeġ biex ikun jista’ jieqaf il‑ħażen, u jasal iż‑żmien meta Satana ma jkollu l‑ebda qawwa fuq qlub ulied il‑bnedmin, iżda huma jiġu pperswaduti li dejjem jagħmlu t‑tajjeb, biex huma jkunu jistgħu jaslu fil‑għajn tas‑sewwa kollu u jsalvaw.\n\n", "ether 9": "[center][font_size=26]Kapitlu 9[/font_size][/center]\n\n[i]Is‑saltna tgħaddi minn persuna għal oħra permezz ta’ wirt, intriċċi, u qtil—Għemer ra lil Bin is‑Sewwa—Bosta profeti jxandru l‑indiema—Il‑poplu jiġi tturmentat permezz tal‑ġuħ u s‑sriep velenużi.[/i]\n\n1 U issa jiena, Moroni, se nkompli bir‑rakkont tiegħi. Għalhekk, araw, ġara li minħabba l‑alleanzi sigrieti ta’ Akix u sħabu, araw, huma spiċċaw biex waqqgħu s‑saltna ta’ Omer.\n\n2 Madankollu, il‑Mulej wera ħniena ma’ Omer, kif ukoll ma’ wliedu, kemm is‑subien u kemm il‑bniet, li ma ppruvawx jeqirduh.\n\n3 U l‑Mulej widdeb f’ħolma lil Omer li huwa għandu jitlaq ’il barra mill‑pajjiż; għalhekk Omer telaq ’il barra mill‑pajjiż flimkien ma’ familtu, u għadda bosta jiem jivvjaġġa sakem wasal u għadda biswit l‑għolja ta’ Xim, u wasal ħdejn il‑post fejn kienu sfaw meqruda n‑Nefiti, u minn hemm ġibed lejn il‑lvant, u wasal f’post ma’ xatt il‑baħar li kien jismu Ablom, u hemmhekk waqqaf il‑kamp tiegħu, u l‑istess għamlu wliedu, u n‑nies kollha ta’ daru, minbarra Ġared u familtu.\n\n4 U ġara li Ġared kien midluk biex ikun sultan fuq il‑poplu, permezz ta’ id il‑ħażen; u huwa ta ’l bintu lil Akix b’martu.\n\n5 U ġara li Akix ra kif jagħmel biex jinqatel il‑kunjatu tiegħu; u huwa nqeda b’dawk li ġegħelhom jaħilfu permezz tal‑ġurament tan‑nies tal‑qedem, u huma marru u qatgħu ras il‑kunjatu tiegħu, hekk kif huwa kien bilqiegħda fuq it‑tron tiegħu, waqt li kien qed jilqa’ għandu lin‑nies tiegħu.\n\n6 Għax tant bdiet tinfirex bil‑kbir din is‑soċjetà sigrieta u kollha ħażen li spiċċat waslet biex ikkorrompiet il‑qalb ta’ kull bniedem; għalhekk Ġared safa maqtul fuq it‑tron tiegħu, u Akix beda jsaltan minfloku.\n\n7 U ġara li Akix beda jgħir għal ibnu, għalhekk huwa xeħtu f’ħabs, u hemm ħallih bi ftit ikel, jew bla ikel xejn, sakemm huwa miet.\n\n8 U issa ħu dak li miet, (u dan kien jismu Nimra) inkorla għal missieru minħabba dak li missieru kien għamel lil ħuh.\n\n9 U ġara li Nimra ġabar numru żgħir ta’ rġiel flimkien, u ħarab ’il barra mill‑pajjiż, u ġie biex jgħammar ma’ Omer.\n\n10 U ġara li Akix wiled aktar subien, u huma kisbu l‑fiduċja tan‑nies, minkejja li kienu ħalfu miegħu li huma kienu lesti jwettqu kull xorta ta’ ħażen skont dak li huwa xtaq.\n\n11 Issa n‑nies ta’ Akix kellhom ix‑xewqa li jakkwistaw daqs kemm Akix kellu x‑xewqa għall‑poter; għalhekk, ulied Akix offrewlhom il‑flus, u permezz t’hekk ikkonvinċew lill‑maġġorparti tan‑nies biex jimxu warajhom.\n\n12 U ngħata bidu għal gwerra bejn ulied Akix u Akix, liema gwerra damet sejra għal bosta snin, iva, u kważi wasslet għall‑qerda tan‑nies kollha li kien hemm fis‑saltna, iva, sewwasew għall‑qerda tagħhom kollha, ħlief għal tletin ruħ, u dawk li ħarbu flimkien man‑nies ta’ dar Omer.\n\n13 Għalhekk, Omer reġa’ lura għal darb’oħra fl‑art ta’ wirtu.\n\n14 U ġara li Omer beda jixjieħ; madankollu, fi xjuħitu huwa wiled lil Għemer; u huwa dilek lil Għemer biex ikun sultan ħalli jsaltan minfloku.\n\n15 U wara li huwa dilek lil Għemer biex ikun sultan huwa esperjenza sentejn ta’ paċi fl‑art, imbagħad huwa miet, wara li għex ħajja mill‑aktar twila, li kienet mimlija niket. U ġara li Għemer beda jsaltan minfloku, u huwa mexa fuq il‑passi ta’ missieru.\n\n16 U l‑Mulej beda għal darb’oħra jeħles l‑art mis‑saħta, u d‑dar ta’ Għemer bdiet tistagħna bil‑kbir taħt is‑saltna ta’ Għemer; u fi spazju ta’ tnejn u sittin sena huma saru nies mill‑aktar setgħana, hekk li saru mill‑aktar għonja—\n\n17 Fejn kellhom kull xorta ta’ frott, u qamħ, u ħarir, u għażel fin, u deheb, u fidda, u ħwejjeġ prezzjużi;\n\n18 U kellhom ukoll kull xorta ta’ bhejjem, u gniedes, u baqar, u nagħaġ, u ħnieżer, u mogħoż, kif ukoll bosta tipi oħra ta’ annimali li kienu essenzjali għall‑ikel tal‑bniedem.\n\n19 U kellhom ukoll żwiemel, u ħmir, u kien hemm ukoll iljunfanti u kurelomi u kumomi; ilkoll kemm huma kien bżonnjużi għall‑bniedem, b’mod speċjali l‑iljunfanti, il‑kurelomi u l‑kumomi.\n\n20 U b’hekk il‑Mulej sawwab barkietu fuq din l‑art, liema art kienet aqwa minn kull art oħra; u hu ordna li dawk kollha li kienu se jirtu l‑art kellhom jirtuha għall‑Mulej, għax jekk ma jagħmlux dan huma jispiċċaw jinqerdu meta jkunu misjurin waħda sew fi ħżunithom; għax fuqhom, jgħid il‑Mulej, jiena nsawwab il‑milja tal‑qilla tiegħi.\n\n21 U Għemer għadda ħajtu kollha jagħmel ħaqq b’mod ġust, u huwa wiled bosta subien u bniet; u hu wiled lil Kurjantu, u huwa dilek lil Kurjantu biex isaltan minfloku.\n\n22 U huwa għex għal erba’ snin minn wara li dilek lil Kurjantu biex isaltan minfloku, u huwa esperjenza l‑paċi fil‑pajjiż; iva, u hu anke ra lil Bin is‑Sewwa, u f’ħajtu huwa thenna u feraħ bil‑kbir; u huwa miet fil‑paċi.\n\n23 U ġara li Kurjantu mexa fuq il‑passi ta’ missieru, u bena bosta bliet setgħana, u għadda ħajtu kollha jipprovdi dak kollu li huwa tajjeb għall‑poplu tiegħu. U ġara li hu ma kellu l‑ebda tfal sa ma daħal sew fiż‑żmien.\n\n24 U ġara li martu mietet fl‑età ta’ mija u sentejn. U ġara li fi xjuħitu Kurjantu ħa b’martu waħda xebba żagħżugħa, u hu wiled subien u bniet; għalhekk huwa għex sakemm kellu mija u tnejn u erbgħin sena.\n\n25 U ġara li huwa wiled lil Kom, u Kom saltan minfloku; u huwa saltan għal disgħa u erbgħin sena, u huwa wiled lil Ħet; u huwa wiled ukoll subien u bniet oħra.\n\n26 U l‑poplu reġa’ nfirex ma’ wiċċ l‑art kollha, u reġa’ beda jfeġġ ħażen mill‑aktar kbir fuq wiċċ l‑art, u Ħet reġa’ beda jħaddan il‑pjanijiet sigrieti tal‑qedem, biex jeqred lil missieru.\n\n27 U ġara li huwa neħħa lil missieru minn fuq it‑tron billi lilu huwa qatel permezz tax‑xabla tiegħu; u hu beda jsaltan minfloku.\n\n28 U reġgħu ġew il‑profeti fil‑pajjiż, u bdew ixandrulhom l‑indiema—li kien jeħtieġ li huma jħejju t‑triq tal‑Mulej jew inkella kienet se taqa’ saħta fuq wiċċ l‑art; iva, inkella kien se jaqa’ ġuħ kbir, u b’hekk huma jispiċċaw jinqerdu jekk ma jindmux.\n\n29 Iżda n‑nies baqgħu ma emmnux kliem il‑profeti, u lilhom huma keċċew ’il barra; u lil xi wħud minnhom xeħtuhom f’ħofra u ħallewhom imutu fiha. U ġara li dan kollu għamluh skont kif ordnalhom jagħmlu s‑sultan Ħet.\n\n30 U ġara li bdiet tqum nixfa kbira mal‑pajjiż, u dawk li kienu jgħammru fih bdew imutu b’rata mgħaġġla minħabba n‑nixfa, għax lanqas qatra xita ma bdiet tagħmel fuq wiċċ l‑art.\n\n31 U fuq wiċċ l‑art bdew joħorġu bosta sriep velenużi li spiċċaw ivvalenaw ħafna nies. U ġara li l‑merħliet tagħhom bdew jaħarbu ’l bogħod mis‑sriep velenużi, lejn l‑art tan‑nofsinhar, liema art in‑Nefiti kienu semmewha Żaraħemla.\n\n32 U ġara li kien hemm ħafna fosthom li mietu waqt li kienu jinsabu fi triqthom; madankollu, kien hemm xi wħud li ħarbu lejn l‑art tan‑nofsinhar.\n\n33 U ġara li l‑Mulej waqqaf lis‑sriep milli jkomplu jimxu warajhom, u minflok ra li huma jagħlqu t‑triq biex in‑nies ma jkunux jistgħu jgħaddu, u kull min jipprova jgħaddi jispiċċa vittma tas‑sriep velenużi.\n\n34 U ġara li n‑nies qabdu t‑triq li minnha għaddew il‑bhejjem, u huma spiċċaw jieklu l‑laħam tal‑bhejjem li mietu mat‑triq, u komplew jieklu sakemm kiluhom kollha. Issa meta n‑nies raw li kienu se jispiċċaw imutu huma bdew jindmu minn ħżunithom u bdew isejħu lill‑Mulej.\n\n35 U ġara li meta huma umiljaw ruħhom biżżejjed quddiem il‑Mulej huwa bagħat ix‑xita fuq wiċċ l‑art; u n‑nies bdew jieħdu saħħithom lura mill‑ġdid, u reġa’ beda jikber il‑frott fl‑artijiet tat‑tramuntana u fl‑artijiet kollha tal‑madwar. U l‑Mulej wera l‑qawwa tiegħu magħhom meta lilhom ħelisha mill‑ġuħ.\n\n", "ether 10": "[center][font_size=26]Kapitlu 10[/font_size][/center]\n\n[i]Sultan jieħu post sultan ieħor—Uħud mis‑slaten huma nies ġusti; oħrajn huma nies ħżiena—Meta tiddomina s‑sewwa, il‑Mulej isawwab il‑barka tiegħu u l‑ġid fuq il‑poplu.[/i]\n\n1 U ġara li Xeż, li kien ġej min‑nisel ta’ Ħet—għax Ħet kien miet bil‑ġuħ flimkien man‑nies kollha ta’ daru minbarra Xeż—għalhekk, Xeż beda jibni mill‑ġdid poplu mġarraf.\n\n2 U ġara li Xeż ftakar fil‑qerda ta’ missirijietu, u huwa bena saltna ġusta; għax hu ftakar x’kien għamel il‑Mulej meta ġab lil Ġared u ’l ħuh minn n‑naħa l‑oħra tal‑baħar fond; u hu mexa fit‑triqat tal‑Mulej; u huwa wiled subien u bniet.\n\n3 U ibnu l‑kbir, li kien jismu Xeż, ħadha kontrih; madankollu, Xeż safa maqtul minn wieħed brigant, minħabba l‑ġid kbir li kellu, u dan wassal biex missieru jgħix fis‑sliem għal darb’oħra.\n\n4 U ġara li missieru bena bosta bliet fuq wiċċ l‑art, u l‑poplu reġa’ beda jinfirex ma’ wiċċ l‑art kollha. U Xeż għex ħajja twil ħafna; u huwa wiled lil Riplakix. U huwa miet, u Riplakix beda jsaltan minfloku.\n\n5 U ġara li Riplakix m’għamilx dak li kien xieraq f’għajnejn il‑Mulej, għax huwa kellu bosta nisa u konkubini, u għabba lin‑nies b’tagħbija mill‑aktar tqila; iva, huwa ntaxxahom b’taxxi ibsin ħafna; u bit‑taxxi tagħhom huwa bena bosta bini spazjuż.\n\n6 U bena għalih tron mill‑isbaħ; u bena ħafna ħabsijiet, u hu xeħet fil‑ħabs lil dawk kollha li ma kinux lesti jħallsu t‑taxxi; u xeħet fil‑ħabs lil dawk kollha li ma kinux jistgħu jħallsu t‑taxxi; u huwa ġiegħelhom jaħdmu bla waqfien biex isostnu lilhom infushom; u lil dawk kollha li ma ridux jaħdmu qatagħhielhom għall‑mewt.\n\n7 Għalhekk huwa ordna biex l‑opri fini kollha li huwa akkwista, iva, kif ukoll id‑deheb fin tiegħu, jiġu rraffinati ġewwa l‑ħabs; u ordna wkoll biex kull xorta ta’ xogħol tas‑sengħa jinħadem ġewwa l‑ħabs. U ġara li huwa għabba lill‑poplu b’daqstant tbatija minħabba ż‑żína u l‑għemejjel mistkerrha tiegħu.\n\n8 U wara li huwa kien ilu jsaltan għal tnejn u erbgħin sena l‑poplu qam kontrih; u reġgħet qamet gwerra fil‑pajjiż, li fiha nqatel Riplakix, u dawk li kienu ġejjin min‑nisel tiegħu ġew imkeċċijin ’il barra mill‑pajjiż.\n\n9 U ġara li wara bosta snin, Morjanton, (li kien ġej min‑nisel ta’ Riplakix) ġabar flimkien armata ta’ nies maħruba, u mar jiġġieled kontra l‑poplu; u huwa ħa f’idejh bosta bliet; u l‑gwerra qlielet bil‑kbir, u damet sejra għal bosta snin; u huwa kiseb is‑setgħa fuq il‑pajjiż kollu, u għamel lilu nnifsu sultan fuq il‑pajjiż kollu.\n\n10 U wara li għamel lilu nnifsu sultan huwa taffa t‑tagħbija tal‑poplu, u bis‑saħħa ta’ dan huwa kiseb il‑fiduċja tal‑poplu, u huma dilkuh biex ikun is‑sultan tagħhom.\n\n11 U huwa mexa mal‑poplu b’ġustizzja, iżda ma mexiex l‑istess miegħu nnifsu minħabba l‑ħafna atti żienja tiegħu; għalhekk huwa spiċċa nqata’ mill‑preżenza tal‑Mulej.\n\n12 U ġara li Morjanton bena bosta bliet, u taħt saltnatu n‑nies saru mill‑aktar għonja, sew f’dak li hu bini, u sew fid‑deheb u l‑fidda, u fit‑tkabbir tal‑qamħ, u fil‑merħliet u l‑baqar tagħhom, u f’dak kollu li ġie mogħti lura lilhom.\n\n13 U Morjanton għex ħajja mill‑aktar twila, u mbagħad wiled lil Kim; u Kim beda jsaltan minflok missieru; u huwa dam isaltan tmien snin, u missieru miet. U ġara li Kim ma saltanx b’mod ġust, għalhekk huwa ma kienx imbierek mill‑Mulej.\n\n14 U ħuh qajjem rewwixta kontrih, u dan wassal biex huwa ħadu fl‑eżilju; u hu dam fl‑eżilju ħajtu kollha; u huwa wiled subien u bniet waqt li kien fl‑eżilju, u fi xjuħitu wiled lil Levi; u huwa miet.\n\n15 U ġara li wara l‑mewt ta’ missieru Levi serva għal tnejn u erbgħin sena fl‑eżilju. U huwa beda gwerra kontra s‑sultan tal‑pajjiż, u permezz t’hekk huwa kiseb f’idejh is‑saltna.\n\n16 U wara li kiseb f’idejh is‑saltna huwa għamel dak li kien xieraq f’għajnejn il‑Mulej; u l‑poplu beda jikber fil‑ġid ġol‑pajjiż; u huwa għex ħajja twila mhux ħażin, u huwa wiled subien u bniet; u wiled ukoll lil Korom, u huwa dilku biex isaltan minfloku.\n\n17 U ġara li tul ħajtu kollha Korom għamel dak li kien xieraq f’għajnejn il‑Mulej; u huwa wiled bosta subien u bniet; u wara li ra ż‑żmien igerbeb huwa għadda għal ħajja oħra, l‑istess bħall‑bqija tad‑dinja; u Kix beda jsaltan minfloku.\n\n18 U ġara li Kix għadda wkoll għal ħajja oħra, u Lib beda jsaltan minfloku.\n\n19 U ġara li anke Lib għamel dak li kien xieraq f’għajnejn il‑Mulej. U fi żmien Lib is‑sriep velenużi spiċċaw inqerdu. Għalhekk huma rħewlha lejn l‑art tan‑nofsinhar biex jikkaċċjaw għall‑ikel għan‑nies tal‑pajjiż, għax dik l‑art kienet miżgħuda bl‑annimali tal‑foresta. U Lib innifsu sar ukoll kaċċatur mill‑aqwa.\n\n20 U huma bnew belt kbira biswit l‑istmu dejjaq li kien hemm f’dik l‑art, qrib il‑post fejn il‑baħar kien jifred l‑art.\n\n21 U l‑art tan‑nofsinhar żammewha bħala xagħri, biex fiha jkunu jistgħu jaqbdu l‑priża. U l‑wiċċ kollu tal‑art tat‑tramuntana kien mimli nies.\n\n22 U huma kienu nies mill‑aktar ħabrieka, u kienu jixtru u jbigħu u jpartu bejniethom, ħalli jkunu jistgħu jikbru aktar fil‑ġid.\n\n23 U huma kienu jaħdmu f’kull tip ta’ minerali, u minnhom għamlu d‑deheb, u l‑fidda, u l‑ħadid, u r‑ram isfar, u kull tip ieħor ta’ metall; u huma kienu jħaffru għalihom fl‑art; għalhekk, huma tellgħu munzelli kbar ta’ ramel biex jieħdu l‑minerali, għad‑deheb u l‑fidda, u l‑ħadid, u r‑ram. U huma ħadmu kull xorta ta’ opri fini.\n\n24 U huma kellhom il‑ħarir, u għażel mill‑aktar fin; u bdew jaħdmu kull xorta ta’ tessuti, ħalli jkunu jistgħu jilbsuhom biex jaħbu l‑għera tagħhom.\n\n25 U huma għamlu kull tip ta’ għodda biex jaħdmu l‑art, sew biex jaħartu u sew biex jiżirgħu, sew biex jaħsdu u sew biex jagħżqu, kif ukoll biex jidirsu.\n\n26 U huma għamlu kull tip ta’ għodda li permezz tagħha setgħu jaħdmu bil‑bhejjem tagħhom.\n\n27 U huma għamlu kull tip ta’ armi tal‑gwerra. U huma ħadmu kull tip ta’ xogħol b’sengħa liema bħalha.\n\n28 U fuq l‑ebda poplu ieħor il‑Mulej ma sawwab barkiet akbar u ġid akbar milli sawwab fuqhom. U huma kienu f’art li kienet aqwa minn kull art oħra, għax kien il‑Mulej li qal dan.\n\n29 U ġara li Lib għex għal bosta snin, u huwa wiled subien u bniet; u wiled ukoll lil Ħartom.\n\n30 U ġara li Ħartom beda jsaltan minflok missieru. U meta Ħartom kien ilu jsaltan erbgħa u għoxrin sena, araw, is‑saltna ttieħdet minn idejh. U huwa serva għal bosta snin fl‑eżilju, iva, sewwasew għall‑bqija ta’ ħajtu.\n\n31 U huwa wiled lil Ħet, u Ħet għex fl‑eżilju ħajtu kollha. U Ħet wiled lil Aron, u Aron għaddha ħajtu kollha fl‑eżilju; u huwa wiled lil Amnigadda, u Amnigadda għadda wkoll ħajtu kollha fl‑eżilju; u huwa wiled lil Kurjantu, u Kurjantu għadda ħajtu kollha fl‑eżilju; u huwa wiled lil Kom.\n\n32 U ġara li Kom ġibed warajh nofs is‑saltna. U huwa saltan fuq nofs is‑saltan għal tnejn u erbgħin sena; u huwa mar għal battalja kontra s‑sultan Amgid, u huma damu jiġġieldu għal bosta snin, li tulhom Kom kiseb is‑setgħa fuq Amgid, u huwa ħa f’idejh il‑bqija tas‑saltna.\n\n33 U fi żmien Kom bdew jitfaċċaw fil‑pajjiż il‑briganti; u huma adottaw il‑pjanijiet ta’ żmien il‑qedem, u bdew jagħtu l‑ġuramenti kif kien isir min‑nies ta’ żmien il‑qedem, u għal darb’oħra ppruvaw jeqirdu s‑saltna.\n\n34 Issa Kom dam ħafna jiġġieled kontrihom; madankollu, huwa ma rnexxielux jegħlibhom.\n\n", "ether 11": "[center][font_size=26]Kapitlu 11[/font_size][/center]\n\n[i]Il‑ħajja tal‑Ġarediti ddominata minn gwerer, diżgwid, u ħażen—Il‑profeti jbassru l‑qerda sħiħa tal‑Ġarediti jekk jibqgħu ma jindmux—In‑nies jiċħdu kliem il‑profeti.[/i]\n\n1 U fi żmien Kom ġew ukoll bosta profeti, u huma bdew iħabbru dwar il‑qerda ta’ dak il‑poplu kbir jekk huma jibqgħu ma jindmux, u ma jdurux lejn il‑Mulej, u ma jieqfux milli jkomplu joqtlu u jagħmlu l‑ħażen.\n\n2 U ġara li n‑nies ma laqgħux għandhom lill‑profeti, u huma telqu b’ħarba għal għand Kom biex huwa jagħtihom kenn, għax in‑nies ippruvaw joqtluhom.\n\n3 U l‑ħwejjeġ li huma ħabbru lil Kom kienu bosta; u hu kien imbierek għall‑bqija ta’ ħajtu.\n\n4 U huwa għex ħajja twila mhux ħażin, u hu wiled lil Xiblom; u Xiblom beda jsaltan minfloku. U ħu Xiblom ħadha kontrih, u fil‑pajjiż ingħata bidu għal gwerra mill‑aktar kbira.\n\n5 U ġara li ħu Xiblom ordna li l‑profeti kollha li jħabbru dwar il‑qerda tal‑poplu għandhom jingħataw il‑mewt;\n\n6 U diżgrazzja kbira laqtet lill‑pajjiż kollu, għax huma kienu xehdu li saħta kbira kellha tolqot lill‑pajjiż, kif ukoll lin‑nies, kif ukoll li kien se jkun hemm qerda sħiħa fosthom, li bħalha qatt ma kien deher qabel fuq wiċċ l‑art, u li għadamhom kien se jispiċċa bħal munzell ramel fuq wiċċ l‑art jekk huma jibqgħu ma jindmux minn ħżunithom.\n\n7 U huma baqgħu ma jridux jisimgħu minn kliem il‑Mulej, minħabba l‑alleanzi ħżiena tagħhom; għalhekk, mal‑pajjiż kollu qamu bosta gwerer u qam bosta ġlied, u kien hemm ukoll ġuħ kbir u anke l‑pesta, hekk li huma spiċċaw intlaqtu minn qerda sħiħa, li bħalha qatt ma deher qabel fuq wiċċ l‑art; u dan kollu seħħ fi żmien Xiblom.\n\n8 U n‑nies bdew jindmu minn ħżunithom; u diment li huma bdew jindmu l‑Mulej kellu ħniena minnhom.\n\n9 U ġara li Xiblom safa maqtul, u Set ittieħed fl‑eżilju, u huwa għammar fl‑eżilju ħajtu kollha.\n\n10 U ġara li ibnu Aħa ħa f’idejh is‑saltna; u huwa saltan fuq il‑poplu ħajtu kollha. U f’ħajtu huwa wettaq kull tip ta’ ħażen, u minħabba f’hekk wassal biex jinxtered ħafna demm; u jiemu kienu ftit.\n\n11 U Għetem, li kien ġej min‑nisel ta’ Aħa, ħa f’idejh is‑saltna; u f’ħajtu huwa wkoll wettaq il‑ħażen.\n\n12 U ġara li fi żmien Għetem ġew bosta profeti, u huma reġgħu bdew iħabbru lin‑nies; iva, huma bdew iħabbru li l‑Mulej kien se jeqridhom għal kollox minn fuq wiċċ l‑art jekk huma jibqgħu ma jindmux minn ħżunithom.\n\n13 U ġara li n‑nies webbsu qalbhom, u ma ridux jisimgħu kliemhom; u l‑profeti sewdu qalbhom u telqu minn fost il‑poplu.\n\n14 U ġara li tul ħajtu kollha Għetem għamel ħaqq min‑nies b’mod inġust; u huwa wiled lil Moron. U ġara li Moron beda jsaltan minfloku; u Moron għamel dak li kien ħażin quddiem il‑Mulej.\n\n15 U ġara li qamet rewwixta fost il‑poplu, minħabba l‑alleanza sigrieta li twaqqfet sabiex huma jkunu jistgħu jiksbu s‑setgħa u jakkwistaw; u fosthom qam raġel ħażin mill‑aktar setgħan, u hu mar jiġġieled f’battalja kontra Moron, u rnexxielu jeħodlu nofs is‑saltna; u huwa żamm nofs is‑saltna f’idu għal bosta snin.\n\n16 U ġara li Moron ħadlu lura s‑saltna minn idejh, u b’hekk reġa’ ħadha f’idejh għal darb’oħra.\n\n17 U ġara li qam raġel ieħor setgħan; u hu kien ġejt min‑nisel ta’ ħu Ġared.\n\n18 U ġara li huwa ħareġ rebbieħ fuq Moron u ħa f’idejh s‑saltna; għalhekk, Moron għadda l‑bqija kollha ta’ ħajtu fl‑eżilju; u huwa wiled lil Kurjantor.\n\n19 U ġara li Kurjantor għadda ħajtu kollha fl‑eżilju.\n\n20 U fi żmien Kurjantor ġew ukoll ħafna profeti, u huma bdew iħabbru dwar ħwejjeġ kbar u tal‑għaġeb, u bdew ixandru l‑indiema lin‑nies, li jekk huma jibqgħu ma jindmux il‑Mulej Alla kien sejjer jagħmel ħaqq minnhom li jwassal għall‑qerda sħiħa tagħhom;\n\n21 U li l‑Mulej Alla kien se jwassal biex jiġi poplu ieħor u bil‑qawwa tiegħu jieħu l‑art f’idejh, l‑istess kif huwa kien wassal lil missirijiethom f’din l‑art.\n\n22 U huma ċaħdu dak kollu li qalu l‑profeti, minħabba s‑soċjetà sigrieta u l‑għemejjel mistkerrha tagħhom.\n\n23 U ġara li Kurjantor wiled lil Għeter, u huwa miet, wara li għadda ħajtu kollha fl‑eżilju.\n\n", "ether 12": "[center][font_size=26]Kapitlu 12[/font_size][/center]\n\n[i]Il‑profeta Għeter iħeġġeġ lin‑nies biex jemmnu f’Alla—Moroni jirrakkonta dwar l‑għeġubijiet u l‑meravilji li seħħew permezz tal‑fidi—Il‑fidi wasslet lil ħu Ġared biex jara ’l Kristu—Il‑Mulej jagħti d‑dgħufija lill‑bnedmin biex huma jkunu umli—Permezz tal‑fidi ħu Ġared ċaqlaq l‑Għolja ta’ Żerin—Il‑fidi, it‑tama, u l‑karità huma essenzjali għas‑salvazzjoni—Moroni ra lil Ġesù wiċċ imb wiċċ.[/i]\n\n1 U ġara li Għeter kien jgħix sewwasew fi żmien Kurjantumir; u Kurjantumir kien sultan fuq il‑pajjiż kollu.\n\n2 U Għeter kien profeta tal‑Mulej; għalhekk fi żmien Kurjantumir ġie Għeter u beda jħabbar lin‑nies, għax ma kien hemm xejn li seta’ jżommu minħabba l‑Ispirtu tal‑Mulej li kien jinsab fih.\n\n3 Għax minn sbieħ il‑għodwa sa nżul ix‑xemx huwa beda jħabbar lin‑nies u jħeġġiġhom biex jemmnu f’Alla u jindmu ħalli ma jispiċċawx jinqerdu, u beda jgħidilhom li permezz tal‑fidi kollox hu possibli—\n\n4 Għalhekk, min jemmen f’Alla żgur li jista’ jittama għal dinja aħjar, iva, sewwasew għal post fuq in‑naħa tal‑lemin ta’ Alla, liema tama tasal permezz tal‑fidi, li sservi bħala ankra għal ruħ il‑bniedem, u twassalhom biex ikunu determinati li dejjem iżommu sħiħ, u jwettqu dejjem opri tajba u jagħtu glorja lil Alla.\n\n5 U ġara li Għeter ħabbar lin‑nies ħwejjeġ kbar u tal‑għaġeb, liema ħwejjeġ huma ma emmnux, peress li ma rawhomx.\n\n6 U issa, jiena, Moroni, se ngħid xi ħaġa dwar dawn il‑ħwejjeġ; jiena se nuru lid‑dinja li l‑fidi hija dik il‑ħaġa li aħna nittamaw għaliha bla ma nistgħu narawha; għalhekk, toqogħdux targumentaw għaliex ma tistgħux taraw, għax intom ma tiksbu l‑ebda xhieda qabel mal‑fidi tagħkom tiġi ppruvata.\n\n7 Għax kien permezz tal‑fidi li Kristu wera lilu nnifsu lil missirijietna, wara li huwa qam mill‑imwiet; u hu ma weriex lilu nnifsu lilhom qabel ma huma kellhom il‑fidi fih; għalhekk, kien jeħtieġ li xi wħud ikollhom il‑fidi fih, għax hu ma kienx wera lilu nnifsu lid‑dinja.\n\n8 Iżda minħabba l‑fidi tal‑bnedmin huwa wera lilu nnifsu lid‑dinja, u gglorifika isem il‑Missier, u ħejja mezz kif oħrajn setgħu jgawdu d‑don divin, ħalli jkunu jistgħu jittamaw għal ħwejjeġ li ma kinux raw.\n\n9 Għalhekk, jekk ikollkom il‑fidi jista’ jkollkom ukoll it‑tama, u tkunu tistgħu tgawdu dan id‑don.\n\n10 Araw kien permezz tal‑fidi li n‑nies ta’ dari ġew imsejħa permezz tal‑ordni mqaddsa ta’ Alla.\n\n11 Għalhekk, permezz tal‑fidi ġiet mogħtija l‑liġi ta’ Mosè. Iżda permezz tal‑għotja ta’ Ibnu Alla ħejja mezz ferm aqwa; u kien permezz tal‑fidi li dan ġie fis‑seħħ.\n\n12 Għax jekk fost ulied il‑bnedmin ma jkun hemm l‑ebda fidi Alla ma jista’ jwettaq l‑ebda miraklu fosthom; għalhekk, huwa ma weriex lilu nnifsu qabel ma huma wrew il‑fidi tagħhom.\n\n13 Araw, kienet il‑fidi ta’ Alma u Amuleki li wasslet biex jaqgħu mal‑art il‑ħitan tal‑ħabs.\n\n14 Araw, kienet il‑fidi ta’ Nefi u Leħi li wasslet biex isseħħ bidla fil‑Lamaniti, u huma spiċċaw tgħammdu bin‑nar kif ukoll bl‑Ispirtu s‑Santu.\n\n15 Araw, kienet il‑fidi ta’ Għammon u ħutu li wasslithom biex huma jwettqu miraklu daqstant kbir fost il‑Lamaniti.\n\n16 Iva, u sewwasew dawk kollha li wettqu l‑mirakli wettquhom permezz tal‑fidi, sew dawk li għexu qabel Kristu kif ukoll dawk li għexu wara.\n\n17 U kien permezz tal‑fidi li t‑tliet dixxipli ngħataw wegħda li huma mhumiex se jduqu l‑mewt; u l‑wegħda ma ġietx fis‑seħħ qabel ma huma wrew l‑ewwel il‑fidi tagħhom.\n\n18 U fl‑ebda żmien ma kien hemm nies li wettqu xi mirakli qabel ma wrew il‑fidi tagħhom; għalhekk huma l‑ewwel emmnu f’Bin Alla.\n\n19 U kien hemm ħafna li l‑fidi tagħhom tant kienet qawwija, anke qabel il‑miġja ta’ Kristu, li ma setgħux jinżammu lura milli jaraw ’il ġewwa mill‑velu, iżda huma setgħu jaraw b’għajnejhom sewwasew il‑ħwejjeġ li kienu raw bl‑għajn tal‑fidi, u huma ferħu bil‑kbir.\n\n20 U araw, f’dan ir‑rakkont aħna rajna li wieħed minn dawn kien ħu Ġared; għax tant kienet kbira l‑fidi tiegħu f’Alla, li meta Alla ħareġ sebgħu, huwa ma setax jaħbih biex ma jarahx ħu Ġared, minħabba l‑wegħda li kien għamillu, liema wegħda raha tiġi fis‑seħħ permezz tal‑fidi.\n\n21 U wara li ħu Ġared ra s‑saba’ tal‑Mulej, minħabba l‑wegħda li huwa raha tiġi fis‑seħħ permezz tal‑fidi, ma kien hemm xejn li l‑Mulej seta’ jżomm lura milli juri lil ħu Ġared; għalhekk huwa wrieh kull ħaġa, għax huwa ma setax jinżamm lura aktar milli jara ’l ġewwa mill‑velu.\n\n22 U huwa permezz tal‑fidi li l‑wegħda li ngħatat lil missirijieti ġiet fis‑seħħ li dawn il‑ħwejjeġ kellhom jaslu għand ħuthom permezz tal‑Ġentili; huwa għalhekk li l‑Mulej, l‑istess Ġesù Kristu, tani dan il‑kmandament.\n\n23 U jien għidtlu: Mulej, il‑Ġentili se jispiċċaw iwaqqgħu dawn il‑ħwejjeġ għaż‑żufjett, minħabba d‑dgħjufija f’kitbietna; għax Mulej inti lilna tajtna l‑qawwa fil‑kelma permezz tal‑fidi, iżda ma tajtniex il‑qawwa fil‑kitba; għax inti tajt lil dawn in‑nies kollha l‑abbiltà li jitkellmu, minħabba l‑Ispirtu s‑Santu li inti tajthom;\n\n24 U inti rajt li aħna nkunu nafu niktbu iżda mhux wisq, minħabba l‑inkapaċità ta’ jdejna. Ara, inti lilna ma tajtniex il‑qawwa fil‑kitba bħalma tajt lil ħu Ġared, għax inti rajt li l‑ħwejjeġ li huwa kiteb huma setgħana kif inti int, li għandhom il‑qawwa li jwasslu lill‑bniedem biex jaqrahom.\n\n25 Inti rajt ukoll li kliemna jkun mill‑aktar qawwi u setgħan, minkejja li ma nistgħux niktbuh; għalhekk, meta niktbu aħna nagħrfu dgħufitna, u nispiċċaw nitħawdu għall‑mod kif inpoġġu kliemna; u nibżgħu li l‑Ġentili jispiċċaw iwaqqgħu kliemna għaż‑żufjett.\n\n26 U meta jiena għidt dan, il‑Mulej kellimni u qalli: Huma l‑boloh li jwaqqgħu għaż‑żufjett, iżda huma għad jibku; u l‑grazzja tiegħi hi biżżejjed għal dawk ta’ qalbhom ħelwa, fejn huma ma jieħdux vantaġġ minn dgħufitkom;\n\n27 U jekk il‑bnedmin jiġu għandi jiena nurihom dgħufithom. Lill‑bnedmin jien nagħti d‑dgħufija biex huma jkunu umli; u l‑grazzja tiegħi hi biżżejjed għal dawk kollha li jumiljaw ruħhom quddiemi; għax jekk huma jumiljaw ruħhom quddiemi, u jkollhom il‑fidi fija, imbagħad jiena nara li l‑ħwejjeġ dgħajfa jsiru għalihom ħwejjeġ setgħana.\n\n28 Araw, lill‑Ġentili jiena nurihom dgħufithom, u nurihom li l‑fidi, it‑tama u l‑karità jwasslu lejja—l‑għajn ta’ kull tjieba.\n\n29 U jiena, Moroni, wara li smajt dan il‑kliem, imtlejt bil‑faraġ u għidt: O Mulej, tkun magħmula t‑tjieba tiegħek, għax jiena naf li inti taħdem għal ulied il‑bnedmin skont il‑fidi tagħhom;\n\n30 Għax ħu Ġared qal lill‑għolja ta’ Żerin, Qed nordnalek tiċċaqlaq minn postok—u hija ċċaqalqet minn postha. U li kieku ma kellux fidi ma kenitx se tiċċaqlaq minn postha; għalhekk inti taħdem wara li l‑bnedmin juru l‑fidi tagħhom.\n\n31 Għax kien b’dal‑mod kif inti wrejt lilek innfisek lid‑dixxipli tiegħek; għax wara li huma wrew il‑fidi tagħhom, u tkellmu f’ismek, inti wrejt lilek innifsek lilhom b’qawwa kbira.\n\n32 U jien niftakar ukoll li inti għidt li int ħejjejt dar għall‑bniedem, iva, sewwasew fost l‑abitazzjonijiet ta’ missierek, li fiha l‑bniedem jista’ jkollu tama li tisboq kull tama oħra; għalhekk il‑bniedem għandu jkollu t‑tama, għax inkella ma jista’ jkollu l‑ebda wirt fil‑post li inti ħejjejt.\n\n33 U niftakar ukoll li għidt li inti ħabbejt lid‑dinja, sewwasew li inti tajt ħajtek għad‑dinja, ħalli tkun tista’ terġa’ teħodha lura sabiex tħejji post għal ulied il‑bnedmin.\n\n34 U issa jiena naf li l‑imħabba li inti għandek lejn ulied il‑bnedmin hija l‑karità; għalhekk, jekk il‑bnedmin ma jkollhomx il‑karità huma ma jistgħux jirtu dak il‑post li inti ħejjejt fl‑abitazzjonijiet ta’ missierek.\n\n35 Għalhekk, permezz ta’ dak li għidt jiena naf li jekk il‑Ġentili ma jkollhomx il‑karità, minħabba d‑dgħufija tagħna, inti lilhom iġġarrab, u toħdilhom lura t‑talenti tagħhom, iva, sewwasew dawk li huma ngħataw, u tagħtihom lil dawk li għandhom bil‑kotra.\n\n36 U ġara li jiena tlabt lill‑Mulej biex jagħti l‑grazzja lill‑Ġentili, ħalli huma jkun jista’ jkollhom il‑karità.\n\n37 U ġara li l‑Mulej qalli: Jekk huma ma jkollhomx il‑karità, lilek ma tagħmillek l‑ebda differenza, għax fidil inti kont; għalhekk, ilbiesek nodfa se jkunu. U għax inti għaraft dgħufitek inti se tingħata l‑qawwa, li twasslek biex inti tpoġġi bilqiegħda fil‑post li jien ħejjejt fl‑abitazzjonijiet ta’ missieri.\n\n38 U issa jiena, Moroni, se ngħid saħħa lill‑Ġentili, iva, kif ukoll lil ħuti li jien tant inħobb, sakemm nerġgħu niltaqgħu quddiem it‑tribunal ta’ Kristu, fejn il‑bnedmin kollha għad ikunu jafu li lbiesi mhuwiex imtebba’ b’demmkom.\n\n39 U mbagħad intom tkunu tafu li jiena rajt lil Ġesù, u li huwa tkellem miegħi wiċċ imb wiċċ, u qalli b’umiltà mill‑aktar sempliċi, sewwasew kif bniedem jitkellem ma’ bniedem ieħor, bl‑ilsien tiegħi, dwar dawn il‑ħwejjeġ;\n\n40 U kulma ktibt minnhom huwa ftit, minħabba d‑dgħufija f’kitbieti.\n\n41 U issa, se nħallikom biex intom tmorru tfittxu lil dan Ġesù li dwaru kitbu l‑profeti u l‑appostli, ħalli l‑grazzja ta’ Alla l‑Missier, kif ukoll tal‑Mulej Ġesù Kristu, u tal‑Ispirtu s‑Santu, li jixhed għalihom, tkun magħkom u tgħammar fikom għal dejjem. Ammen.\n\n", "ether 13": "[center][font_size=26]Kapitlu 13[/font_size][/center]\n\n[i]Għeter jitkellem dwar Ġerusalemm il‑Ġdida li għandha tinbena fl‑Amerika minn nisel Ġużeppi—Huwa jħabbar, jitkeċċa ’l barra, jikteb l‑istorja tal‑Ġarediti, u jbassar il‑qerda tal‑Ġarediti—Il‑gwerra tinfirex mal‑pajjiż kollu.[/i]\n\n1 U issa jiena, Moroni, se ngħaddi biex intemm l‑istorja tiegħi dwar il‑qerda tan‑nies li dwarhom kont qed nikteb.\n\n2 Għax araw, huma ċaħdu dak kollu li qal Għeter; għax hu kellimhom tabilħaqq dwar kull ħaġa, sa mill‑bidu tal‑bniedem; u li wara li marru l‑ilmijiet minn fuq wiċċ din l‑art hija saret art magħżula, aqwa minn kull art oħra, art magħżula mill‑Mulej; għalhekk il‑Mulej ried li n‑nies kollha li jgħammru fiha jaqdu lilu;\n\n3 U hi kienet il‑post fejn se jkun hemm Ġerusalemm il‑Ġdida, li se tinżel mis‑smewwiet, u s‑santwarju mqaddes tal‑Mulej.\n\n4 Araw, Għeter ra żmien Kristu, u huwa tkellem dwar Ġerusalemm il‑Ġdida li se tkun tinsab fuq din l‑art.\n\n5 U huwa tkellem ukoll dwar id‑dar ta’ Iżrael, u dwar Ġerusalemm li minnha għandu jiġi Leħi—u wara li tinqered hija terġa’ tinbena mill‑ġdid, bħala belt qaddisa għall‑Mulej; għalhekk, ma tistax tkun Ġerusalemm ġdida għax kienet ilha hemm minn żmien il‑qedem; iżda hija għandha tinbena mill‑ġdid, u se tkun belt qaddisa tal‑Mulej; u se tinbena għad‑dar ta’ Iżrael—\n\n6 U li Ġerusalemm il‑Ġdida għandha tinbena fuq din l‑art, għall‑fdal ta’ nisel Ġużeppi, għal liema ħwejjeġ kien hemm raffigurazzjoni.\n\n7 Għax kif Ġużeppi wassal biex missieru jinġieb fl‑art tal‑Eġittu, huwa spiċċa miet hemmhekk; għalhekk, il‑Mulej wassal biex fdal ta’ nisel Ġużeppi jinġieb hawn mill‑art ta’ Ġerusalemm, ħalli hu jkun jista’ juri ħniena mal‑fdal ta’ nisel Ġużeppi biex huma ma jinqerdux, l‑istess kif huwa wera ħniena ma’ missier Ġużeppi biex huwa ma jinqeridx.\n\n8 Għalhekk, il‑fdal ta’ dar Ġużeppi se jwaqqaf daru fuq din l‑art; u din se tkun l‑art ta’ wirthom; u huma sejrin jibnu belt qaddisa għall‑Mulej, l‑istess bħal Ġerusalemm tal‑qedem; u huma mhu se jitħalltu ma’ ħadd aktar, sakemm jasal it‑tmiem meta d‑dinja tispiċċa.\n\n9 U se jkun hemm sema ġdida u art ġdida; u se jkunu jixbħu lil dawk ta’ qabel bid‑differenza li ta’ qabel issa għabu, u kollox sar ġdid.\n\n10 Imbagħad titfaċċa Ġerusalemm il‑Ġdida; u henjin dawk li jgħammru fiha, għaliex dawn huma dawk li bajdu lbieshom permezz ta’ demm il‑Ħaruf; u huma dawk li huma magħduda fost il‑fdal ta’ nisel Ġużeppi, li kien jagħmel parti mid‑dar ta’ Iżrael.\n\n11 Imbagħad titfaċċa wkoll Ġerusalemm tal‑qedem; u henjin huma dawk li jgħammru fiha għax huma ġew maħsula f’demm il‑Ħaruf; u dawn huma dawk li spiċċaw imxerrdin u li nġabru mill‑erba’ rkejjen tad‑dinja, u mill‑artijiet tat‑tramuntana, u li se jgawdu mit‑twettiq tal‑patt li Alla għamel ma’ missierhom, Abraham.\n\n12 U meta jseħħu dawn il‑ħwejjeġ, huma jġibu fis‑seħħ l‑iskrittura li tgħid, hemm dawk li kienu l‑ewwel li għad ikunu l‑aħħar; u hemm dawk li kienu l‑aħħar li għad ikunu l‑ewwel.\n\n13 U kont għoddni se nikteb aktar, iżda ġejt miżmum milli nagħmel dan; imma kbar u tal‑għaġeb kienu l‑profeziji ta’ Għeter; iżda lilu qisuh bħallikieku mhu xejn, u keċċewh ’il barra; u mal‑jum huwa mar jistaħba ġo għar, u mal‑lejl mar josserva dak li kien se jolqot lill‑poplu.\n\n14 U waqt li kien qed jgħammar ġol‑għar huwa kiteb il‑bqija ta’ dan ir‑rakkont, fejn mal‑lejl huwa beda josserva l‑qerda li kienet se tolqot lill‑poplu.\n\n15 U ġara li f’dik l‑istess sena li fiha ġie mkeċċi ’l barra minn fost il‑poplu ngħata bidu għal gwerra kbira fost il‑poplu, għax kienu ħafna l‑irġiel setgħana li marru u ppruvaw jeqirdu lil Kurjantumir permezz tal‑pjanijiet sigrieta u kollha ħażen, li dwarhom tkellimt qabel.\n\n16 U issa Kurjantumir, li kien studja hu stess it‑tattiċi tal‑gwerra u l‑qerq tad‑dinja, spiċċa għalhekk jaffronta lil dawk kollha li ppruvaw jeqirduh.\n\n17 Iżda huwa baqa’ ma nidimx, l‑istess is‑sbieħ uliedu; l‑istess is‑sbieħ ulied Koħor; l‑istess is‑sbieħ ulied Koriħor; f’kelma waħda, ma kien hemm ħadd fuq wiċċ l‑art kollha minn fost is‑sbieħ uliedhom, subien u bniet, li nidem minn dnubietu.\n\n18 Għalhekk, ġara li fl‑ewwel sena li fiha Għeter għammar ġewwa l‑għar, kien hemm bosta nies li sfaw maqtula permezz tax‑xabla minn dawk li kienu jagħmlu parti mill‑alleanzi sigrieti, li kienu qed jiġġieldu kontra Kurjantumir ħalli jkunu jistgħu jieħdu f’idejhom is‑saltna.\n\n19 U ġara li wlied Kurjantumir tqabdu bil‑kbir u tilfu ħafna demm.\n\n20 U fit‑tieni sena ġiet il‑kelma tal‑Mulej lil Għeter, li huwa kellu jmur u jħabbar lil Kurjantumir li jekk huwa jindem, u n‑nies kollha ta’ daru, il‑Mulej kien lest jagħtih saltnatu u jkollu ħniena mill‑poplu—\n\n21 Iżda jekk ma jindimx, huma jispiċċaw jinqerdu kollha, u n‑nies kollha ta’ daru, minbarra hu. U huwa jibqa’ ħaj biss biex ikun jista’ jara l‑profeziji jiġu fis‑seħħ, liema profeziji tkellmu dwar nies oħra li għad jirċievu għandhom l‑art biex jgħammru fiha; u se jkunu huma li jidfnu lil Kurjantumir; u kulħadd se jispiċċa jinqered minbarra Kurjantumir.\n\n22 U ġara li Kurjantumir baqa’ ma nidimx, u l‑istess in‑nies ta’ daru, u l‑istess il‑poplu; u l‑gwerer ma waqfux; u huma ppruvaw joqtlu lil Għeter, iżda huwa ħarab minn quddiemhom u reġa’ mar jistaħba ġewwa l‑għar.\n\n23 U ġara li qam ċertu wieħed jismu Xared, u huwa wkoll mar jiġġieled f’battalja kontra Kurjantumir; u spiċċa għelbu, hekk li fit‑tielet sena ħadu fl‑eżilju.\n\n24 U fir‑raba’ sena, l‑ulied subien ta’ Kurjantumir għelbu lil Xared, u reġgħu għaddew is‑saltna għal darb’oħra f’idejn missierhom.\n\n25 Issa ngħata bidu għal gwerra fuq wiċċ l‑art kollha, fejn kull raġel flimkien mat‑tajfa tiegħu beda jiġġieled għal dak li ried.\n\n26 U kien hemm il‑briganti, u fi kliem ieħor, kull xorta ta’ ħażen fuq il‑wiċċ kollu tal‑art.\n\n27 U ġara li Kurjantumir inkorla bil‑kbir għal Xared, u mar biex jaffrontah f’battalja flimkien mal‑armati tiegħu; u huma affrontaw lil xulxin f’saħna kbira, u affrontaw lil xulxin ġewwa l‑wied ta’ Gilgal; u l‑battalja saret waħda mill‑aktar qalila.\n\n28 U ġara li Xared dam jitqabad miegħu għal tlett ijiem sħaħ. U Kurjantumir spiċċa għelbu, u baqa’ jsegwih sakemm wasal fil‑wita ta’ Ħexlon.\n\n29 U ġara li Xared reġa’ spiċċa f’battalja miegħu fuq il‑wita; u araw, huwa għeleb lil Kurjantumir, u ġiegħlu jerġa’ lura lejn il‑wied ta’ Gilgal.\n\n30 U Kurjantumir reġa’ għal darb’oħa spiċċa f’battalja ma’ Xared fil‑wied ta’ Gilgal, li fiha huwa għeleb lil Xared u qatlu.\n\n31 U Xared darab lil Kurjantumir f’kuxxtejh, u minħabba f’hekk huwa dam sentejn sħaħ ma jmur għal battalja, u dan kien żmien li fih in‑nies kollha fuq wiċċ l‑art infexxew joqtlu, u ma kien hemm ħadd min iżommhom.\n\n", "ether 14": "[center][font_size=26]Kapitlu 14[/font_size][/center]\n\n[i]Il‑ħażen tal‑poplu jġib saħta fuq il‑pajjiż—Kurjantumir jidħol fi gwerra kontra Gilgħad, imbagħad kontra Lib, u mbagħad kontra Siż—Tixrid ta’ demm u iġsma bla ħajja mal‑pajjiż kollu.[/i]\n\n1 U issa saħta kbira bdiet tolqot lill‑pajjiż kollu minħabba l‑ħażen tal‑poplu, hekk li meta raġel ipoġġi l‑għodda jew ix‑xabla tiegħu fuq l‑ixkaffa tiegħu, jew fil‑post fejn is‑soltu jżommha, araw, l‑għada ma jsibhiex hemm, daqshekk kienet kbira s‑saħta fil‑pajjiż.\n\n2 Għalhekk kull raġel beda jżomm sew f’idejh dak li kien tiegħu, u la kien jissellef u lanqas isellef; u kull raġel beda jżomm il‑manku tax‑xabla tiegħu f’idu l‑leminija, biex jipproteġi l‑propjetà tiegħu u jipproteġi wkoll ħajtu u ħajjet in‑nisa u t‑tfal tiegħu.\n\n3 U issa, wara sentejn, u wara l‑mewt ta’ Xared, araw, ġie ħu Xared u mar jiġġieled f’battalja kontra Kurjantumir, li fiha Kurjantumir spiċċa biex għelbu u baqa’ jsegwih sax‑xagħri ta’ Akix.\n\n4 U ġara li ħu Xared spiċċa f’battalja kontrih ġewwa x‑xagħri ta’ Akix; u l‑battalja spiċċat waħda mill‑aktar qalila, u fiha mietu eluf kbar ta’ nies permezz tax‑xabla.\n\n5 U ġara li Kurjantumir spiċċa biex assedja x‑xagħri; u mal‑lejl ħu Xared mexa ’l barra mix‑xagħri u qatel numru ta’ suldati mill‑armata ta’ Kurjantumir, waqt li huma kienu fis‑sakra.\n\n6 U huwa wasal fl‑art ta’ Moron, u poġġa lilu nnifsu fuq it‑tron ta’ Kurjantumir.\n\n7 U ġara li Kurjantumir dam sentejn sħaħ jgħammar fix‑xagħri flimkien mal‑armata tiegħu, li fihom huwa saħħaħ waħda sew l‑armata tiegħu.\n\n8 Issa ħu Xared, li kien jismu Gilgħad, ukoll saħħaħ waħda sew l‑armata tiegħu, bis‑saħħa tal‑alleanzi sigrieti.\n\n9 U ġara li huwa spiċċa nqatel mill‑qassis il‑kbir tiegħu waqt li kien bilqiegħda fuq it‑tron tiegħu.\n\n10 U ġara li dan ukoll spiċċa nqatel ġo passaġġ sigriet minn wieħed li kien parti mill‑alleanzi sigrieti, u huwa ħa f’idejh is‑saltna; u dan kien jismu Lib; u Lib kien raġel twil ħafna, aktar minn kull raġel ieħor fost il‑poplu kollu.\n\n11 U ġara li fl‑ewwel sena ta’ Lib, Kurjantumir tela’ fl‑art ta’ Moron, u spiċċa jiġġieled f’battalja kontra Lib.\n\n12 U ġara li huwa spiċċa fi ġlieda kontra Lib, li fiha Lib tah daqqa fi driegħu u darbu; madankollu, l‑armata ta’ Kurjantumir kompliet bl‑attakki tagħha fuq Lib, hekk li huwa spiċċa ħarab lejn il‑fruntieri li kien hemm ma’ xatt il‑baħar.\n\n13 U ġara li Kurjantumir kompla jimxi warajh; u Lib spiċċa jiġġieled f’battalja kontrih ħdejn xatt il‑baħar.\n\n14 U ġara li Lib għeleb, b’effett diżastruż, l‑armata ta’ Kurjantumir, hekk li huma ħarbu għal darb’oħra lejn ix‑xagħri ta’ Akix.\n\n15 U ġara li Lib baqa’ jsegwih sakemm wasal fil‑wita ta’ Agos. U meta Kurjantumir ħarab minn quddiem Lib huwa ħa lin‑nies kollha miegħu f’dik in‑naħa tal‑pajjiż li fiha ħarab.\n\n16 U meta wasal fix‑xagħri ta’ Agos huwa spiċċa jiġġieled f’battalja kontra Lib, u hu beda jtih bix‑xabla sakemm qatlu; madankollu, ħu Lib ġie biex jiġġieled kontra Kurjantumir minfloku, u l‑battalja saret waħda mill‑aktar qalila, li fiha Kurjantumir spiċċa ħarab għal darb’oħra minn quddiem l‑armata ta’ ħu Lib.\n\n17 Issa ħu Lib kien jismu Siż. U ġara li Siż telaq għal wara Kurjantumir, u rnexxielu jieħu f’idejh bosta bliet, u qatel kemm nisa u kemm tfal, u anke ta n‑nar lill‑ibliet.\n\n18 U madwar il‑pajjiż kollu kulħadd beda jibża’ minn Siż; iva, instemgħet mal‑pajjiż l‑għajta tan‑nies—Min kapaċi jieqaf quddiem l‑armata ta’ Siż? Araw, huwa jispiċċa jiknes l‑art bih!\n\n19 U ġara li n‑nies bdew jinġabru flimkien f’armati madwar il‑pajjiż kollu.\n\n20 U huma nqasmu f’żewġ gruppi; parti ngħaqdu mal‑armata ta’ Siż, u l‑parti l‑oħra ngħaqdu mal‑armata ta’ Kurjantumir.\n\n21 U l‑gwerra tant kienet kbira u damet għaddejja, u tant ma kienu jaqtgħu xejn ix‑xeni ta’ tixrid ta’ demm u iġsma bla ħajja, li wiċċ l‑art kollha spiċċa miksi bl‑iġsma tal‑mejtin.\n\n22 U l‑gwerra tant kienet waħda spontanja u mgħaġġla li ma kien baqa’ ħadd min jidfen il‑mejtin, iżda huma bdew jgħaddu minn xena ta’ tixrid ta’ demm għal oħra, u bdew iħallu warajhom l‑iġsma tal‑irġiel, nisa, u tfal imferrxin fuq wiċċ l‑art, biex ikunu ta’ priża għad‑dud tal‑ġisem.\n\n23 U r‑riħa tagħhom bdiet tinxtamm madwar il‑pajjiż, sewwasew madwar il‑pajjiż kollu; għalhekk ir‑riħa tagħhom bdiet iddejjaq lin‑nies sew mal‑jum u sew mal‑lejl.\n\n24 Madankollu, Siż ma waqafx isegwi lil Kurjantumir; għax hu kien ħalef li jivvendika ruħu minn Kurjantumir talli kien xerred demm ħuh, meta lilu qatel, u jivvendika ruħu wkoll mill‑kelma tal‑Mulej li ġiet lil Għeter li Kurjantumir ma kienx se jaqa’ taħt ix‑xabla.\n\n25 U b’hekk naraw li l‑Mulej tabilħaqq żarhom fil‑milja tal‑korla tiegħu, u l‑ħażen u l‑għemejjel mistkerrha tagħhom ħejjew it‑triq għall‑qerda eterna tagħhom.\n\n26 U ġara li Siż kompla jsegwi lil Kurjantumir lejn in‑naħa tal‑lvant, sewwasew lejn il‑fruntieri ta’ ma’ xatt il‑baħar, u hemmhekk spiċċa f’battalja kontra Siż li damet sejra tlett ijiem.\n\n27 U tant kienet terribbli l‑qerda fost l‑armati ta’ Siż li n‑nies spiċċaw inħakmu minn biża’ u bdew jaħarbu minn quddiem l‑armati ta’ Kurjantumir; u huma ħarbu lejn l‑art ta’ Koriħor, u bdew jikinsu lil dawk kollha li sabu quddiemhom, li ma ridux jingħaqdu magħhom.\n\n28 U huma waqqfu l‑kampijiet tagħhom fil‑wied ta’ Koriħor; u Kurjantumir waqqaf il‑kampijiet tiegħu fil‑wied ta’ Surr. Issa l‑wied ta’ Surr kien jinsab qrib l‑għolja ta’ Komnor; għalhekk, Kurjantumir ġabar l‑armati tiegħu flimkien fuq l‑għolja ta’ Komnor, u daqq it‑trombi għall‑armati ta’ Siż biex jistedinhom għall‑battalja.\n\n29 U ġara li huma marru hemm, iżda sfaw imkeċċijin għal darb’oħra; u reġgħu marru għat‑tieni darba, u reġgħu sfaw imkeċċijin għat‑tieni darba. U ġara li huma reġgħu ġew għat‑tielet darba, u l‑battalja saret waħda mill‑aktar qalila.\n\n30 U ġara li Siż darab lil Kurjantumir u ħallih b’ħafna ġrieħi fondi; u Kurjantumir, li kien tilef ħafna demm, ħassu ħass ħażin, u spiċċaw ġarrewh bħallikieku kien mejjet.\n\n31 Issa tant kien kbir l‑għadd ta’ rġiel, nisa, u tfal li sfaw maqtula li Siż ordna lin‑nies tiegħu biex ma jkomplux jiġru wara l‑armati ta’ Kurjantumir; għalhekk huma reġgħu lura lejn il‑kamp tagħhom.\n\n", "ether 15": "[center][font_size=26]Kapitlu 15[/font_size][/center]\n\n[i]Miljuni ta’ Ġarediti jinqatlu waqt battalja—Siż u Kurjantumir jiġbru lil nieshom kollha flimkien għal ġlieda sal‑mewt—L‑Ispirtu tal‑Mulej ma jibqax jgħammar magħhom aktar—Il‑ġens Ġaredita jinqered għal kollox—Jibqa’ biss Kurjantumir.[/i]\n\n1 U ġara li meta Kurjantumir irkupra mill‑ġrieħi li ġarrab, beda jfeġġ f’moħħu l‑kliem li kien qallu Għeter.\n\n2 Huwa ra li diġà kienu nqatlu kważi żewġ miljun ruħ permezz tax‑xabla, u hu beda jsewwed qalbu; iva, kienu nqatlu żewġ miljun raġel qablieni, flimkien ma’ marthom u wliedhom.\n\n3 Huwa beda jindem mill‑ħażen li kien wettaq; f’moħħu beda jfeġġ il‑kliem li kien ġie mlissen minn fomm il‑profeti kollha, u huwa ra li s’issa kollu kien ġie fis‑seħħ, kollu kemm hu; u ruħu tnikktet u ma riditx titfarraġ.\n\n4 U ġara li huwa kiteb ittra lil Siż, fejn talbu biex ikollu ħniena min‑nies, u qallu li hu kien lest iċedi s‑saltna biex isalva lill‑poplu.\n\n5 U ġara li meta Siż rċieva l‑ittra tiegħu hu kiteb ittra lil Kurjantumir, fejn qallu li jekk huwa jagħti lilu nnifsu f’idejh, biex hu jkun jista’ joqtlu bl‑istess xabla tiegħu, huwa kien lest jeħlisha lin‑nies mill‑mewt.\n\n6 U ġara li n‑nies baqgħu ma nidmux minn ħżunithom; u n‑nies ta’ Kurjantumir spiċċaw imtlew bil‑korla għan‑nies ta’ Siż; u n‑nies ta’ Siż imtlew bil‑korla għan‑nies ta’ Kurjantumir; għalhekk, in‑nies ta’ Siż spiċċaw f’battalja kontra n‑nies ta’ Kurjantumir.\n\n7 U meta Kurjantumir ra li kien se jitlef il‑battalja huwa reġa’ ħarab għal darb’oħra minn quddiem il‑poplu ta’ Siż.\n\n8 U ġara li huwa wasal ħdejn l‑ilmijiet ta’ Ripljankum, isem li jfisser kobor, jew li jisboq kollox; għalhekk, meta waslu ħdejn dawn l‑ilmijiet huma waqqfu l‑kampijiet tagħhom; u Siż waqqaf ukoll il‑kampijiet tiegħu qrib tagħhom; għalhekk l‑għada huma spiċċaw jiġġieldu f’battalja.\n\n9 U ġara li huma ġġieldu battalja mill‑aktar qalila, li fiha Kurjantumir indarab għal darb’oħra, u spiċċa ħassu ħass ħażin minħabba d‑demm li tilef.\n\n10 U ġara li l‑armati ta’ Kurjantumir komplew jattakkaw b’qawwa lill‑armati ta’ Siż sa ma għelbuhom, u wassluhom biex jaħarbu minn quddiemhom; u huma ħarbu lejn in‑naħa tan‑nofsinhar, u waqqfu l‑kampijiet tagħhom f’post li kien jismu Ogat.\n\n11 U ġara li l‑armata ta’ Kurjantumir waqqfet il‑kampijiet tagħha qrib l‑għolja ta’ Rama; u din kienet l‑istess għolja li fiha missieri Mormon ħeba l‑annali għall‑Mulej, liema annali kienu sagri.\n\n12 U ġara li huma ġabru flimkien lin‑nies kollha, li ma kinux inqatlu, li kien hemm fuq wiċċ l‑art, minbarra Għeter.\n\n13 U ġara li Għeter ra b’għajnejh l‑għemejjel kollha tal‑poplu; u huwa ra li n‑nies illi kienu jappoġġjaw lil Kurjantumir kienu nġabru flimkien mal‑armata ta’ Kurjantumir; u n‑nies li kienu jappoġġjaw lil Siż kienu nġabru flimkien mal‑armata ta’ Siż.\n\n14 Għalhekk, huma għaddew erba’ snin sħaħ jiġbru lin‑nies flimkien, biex forsi jirnexxielhom jiġbru lil dawk kollha li kien hemm fuq wiċċ l‑art, u b’hekk ikunu jistgħu jsaħħu l‑armati tagħhom b’kemm jista’ jkun nies.\n\n15 U ġara li meta huma kienu lkoll miġburin flimkien, kull wieħed mal‑armata li ried hu, flimkien ma’ marthom u wliedhom—kemm l‑irġiel, kemm in‑nisa u anke t‑tfal kienu armati bl‑armi tal‑gwerra, u kellhom it‑tarki, u l‑pettorali, u l‑elmi, u kienu lebsin lesti għall‑gwerra—huma bdew jimxu lejn xulxin lesti għall‑battalja; u għaddew il‑jum kollu jiġġieldu, u ħadd minnhom ma ħareġ rebbieħ.\n\n16 U ġara li meta wasal il‑lejl waqgħet għeja kbira fuqhom, u huma telqu lejn il‑kampijiet tagħhom; u wara li marru fil‑kampijiet tagħhom huma bdew jibku u jokorbu minħabba nieshom li sfaw maqtula; u tant bdew jibku, jokorbu u jingħu li l‑għajjat tagħhom beda jidwi ma’ kullimkien.\n\n17 U ġara li l‑għada reġgħu marru jiġġieldu, u dan kien jum mill‑aktar sinifikanti u tal‑biża’; madankollu, ħadd minnhom ma ħareġ rebbieħ, u meta reġa’ wasal il‑lejl reġa’ beda jinstama’ ma’ kullimkien l‑għajjat, il‑krib, u l‑biki tagħhom minħabba nieshom li sfaw maqtula.\n\n18 U ġara li Kurjantumir reġa’ kiteb ittra lil Siż, u talbu biex ma jerġax jiġi għall‑ġlied, iżda qallu li huwa seta’ jieħu f’idejh is‑saltna, u talbu biex ikollu ħniena min‑nies.\n\n19 Iżda araw, l‑Ispirtu tal‑Mulej ma baqax jgħammar aktar magħhom, u Satana spiċċa jikkontrolla għal kollox qlub in‑nies; għax huma kienu ċedew għall‑ebusija ta’ qalbhom, u għall‑għama ta’ moħħhom u kienu lesti jeqirdu lil xulxin; għalhekk huma reġgħu marru għall‑ġlied.\n\n20 U ġara li huma għaddew il‑jum kollu jiġġieldu, u meta wasal il‑lejl huma raqdu fuq ix‑xwabel tagħhom.\n\n21 U l‑għada baqgħu jiġġieldu sa ma wasal il‑lejl.\n\n22 U meta wasal il‑lejl huma spiċċaw sikru f’għadabhom, l‑istess kif bniedem jisker bl‑inbid; u huma reġgħu raqdu fuq ix‑xwabel tagħhom.\n\n23 U l‑għada reġgħu bdew jiġġieldu; u sa ma wasal il‑lejl spiċċaw inqatlu lkoll permezz tax‑xabla ħlief għal tnejn u ħamsin ruħ minn fost in‑nies ta’ Kurjantumir, u disgħa u sittin ruħ minn fost in‑nies ta’ Siż.\n\n24 U ġara li dak il‑lejl huma raqdu fuq ix‑xwabel tagħhom, u l‑għada reġgħu bdew jiġġieldu, u għaddew il‑jum kollu jitqabdu bil‑qawwa kollha tagħhom permezz tax‑xwabel u t‑tarki tagħhom.\n\n25 U meta wasal il‑lejl kien għad baqa’ tnejn u tletin ruħ min‑nies ta’ Siż, u sebgħa u għoxrin ruħ min‑nies ta’ Kurjantumir.\n\n26 U ġara li huma kielu u raqdu, u ħejjew lilhom infusom biex l‑għada jmutu. U huma kienu nies twal u b’saħħithom, fejn tidħol is‑saħħa tal‑bniedem.\n\n27 U ġara li huma għamlu tliet sigħat jiġġieldu, sakemm ħasshom ħass ħażin minħabba d‑demm li tilfu.\n\n28 U ġara li meta l‑irġiel ta’ Kurjantumir kellhom saħħa biżżejjed biex jimxu, huma ppruvaw jaħarbu biex jeħilsuha mill‑mewt; iżda araw, Siż qam, u qamu wkoll in‑nies tiegħu, u fl‑għadab tiegħu ħalef li jmur u joqtol lil Kurjantumir jew inkella hu jispiċċa jmut permezz tax‑xabla.\n\n29 Għalhekk, huwa telaq għal warajhom, u l‑għada laħaqhom; u huma reġgħu qabdu jiġġieldu permezz tax‑xabla. U ġara li meta huma lkoll, minbarra Kurjantumir u Siż, sfaw mejta permezz tax‑xabla, araw Siż ħassu ħass ħażin minħabba d‑demm li tilef.\n\n30 U ġara li meta Kurjantumir twieżen fuq ix‑xabla tiegħu biex jistrieħ ftit, huwa darab lil Siż f’rasu.\n\n31 U ġara li wara li darbu f’rasu, Siż qam fuq dirgħajh u waqa’ mal‑art; u mbagħad beda jsibha diffiċli jieħu nifs u miet.\n\n32 U ġara li Kurjantumir waqa’ mal‑art, u spiċċa qisu raġel bla ħajja.\n\n33 U l‑Mulej kellem lil Għeter u qallu: Mur. U huwa mar, u ra li kliem il‑Mulej kien ġie fis‑seħħ kollu kemm hu; u hekk temm ir‑rakkont tiegħu; (lanqas biss wieħed fil‑mija ma ktibt) u hu ħeba kollox b’mod li n‑nies ta’ Limħi rnexxielhom isibuhom.\n\n34 Issa l‑aħħar kliem li kiteb Għeter huwa dan: Jekk il‑Mulej iridx li jiena nittieħed, jew inkella noqgħod għar‑rieda tal‑Mulej fil‑ġisem, lili ma tagħmillix differenza, jekk jien nispiċċa nikseb is‑salvazzjoni fis‑saltna ta’ Alla. Ammen.\n\n", "moro 1": "[center][font_size=26]Il-Ktieb ta’ Moroni[/font_size][/center]\n\n[center][font_size=26]Kapitlu 1[/font_size][/center]\n\n[i]Moroni jikteb għall-benefiċċju tal-Lamaniti—In-Nefiti li mhux lesti jiċħdu lil Kristu jingħataw il-mewt. Madwar A.D. 401–421.[/i]\n\n1 Issa jiena, Moroni, wara li temmejt nikteb is-sommarju tar-rakkont tal-poplu ta’ Ġared, ħsibt li ma kontx se nikteb aktar, iżda s’issa għadni ma doqtx il-mewt; u lil-Lamaniti ma ħallejthomx isiru jafu bija ma jmorrux joqtluni.\n\n2 Għax araw, huma qed jiġġieldu bejniethom gwerer mill-aktar qalila; u minħabba l-mibegħda li għandhom huma qed joqtlu lil kull Nefita li mhux lest jiċħad lil Kristu.\n\n3 U jiena, Moroni, m’iniex se niċħad lil Kristu; għalhekk, fejn nista’ mmur biex insalva ħajti jiena mmur.\n\n4 Għalhekk, jiena se nikteb ftit ieħor, kontra għal dak li ħsibt li se nagħmel; għax ħsibt li ma kont se nikteb xejn aktar; iżda jien se nikteb ftit ieħor, biex forsi li se nikteb jaf ikun ta’ valur għal ħuti, il-Lamaniti, fi żmien futur, skont ir-rieda tal-Mulej.\n\n", "moro 2": "[center][font_size=26]Kapitlu 2[/font_size][/center]\n\n[i]Ġesù ta lit-tnax-il dixxiplu Nefita l-qawwa li huma jistgħu jagħtu d-don tal-Ispirtu s-Santu. Madwar A.D. 401–421.[/i]\n\n1 Il-kliem ta’ Kristu, li huwa qal lid-dixxipli tiegħu, lit-tnax li huwa għażel, hekk kif huwa poġġa jdejh fuqhom—\n\n2 U huwa sejħilhom b’isimhom u qalilhom: Għandkom issejħu lill-Missier f’ismi, u titolbu b’qawwa; u wara li tagħmlu dan intom ikollkom il-qawwa li tagħtu l-Ispirtu s-Santu lil min tpoġġu jdejkom fuqu; u f’ismi għandkom tagħmlu dan, għax dan hu li jagħmlu l-appostli tiegħi.\n\n3 Issa Kristu qalilhom dan il-kliem l-ewwel darba li deher fosthom; u l-miġemgħa ma semgħetux jgħid dan, iżda d-dixxipli semgħuh; u l-Ispirtu s-Santu niżel fuq kull min poġġew idejhom fuqu.\n\n", "moro 3": "[center][font_size=26]Kapitlu 3[/font_size][/center]\n\n[i]Il-Presbiteri jordnaw il-qassisin u l-għalliema permezz tat-tqegħid tal-idejn. Madwar A.D. 401–421.[/i]\n\n1 Il-mod kif id-dixxipli, li kienu msejħa bħala l-presbiteri tal-knisja, ordnaw il-qassisin u l-għalliema—\n\n2 Wara li talbu lill-Missier f’isem Kristu, huma poġġew idejhom fuqhom, u qalu:\n\n3 F’isem Ġesù Kristu jiena nordnak biex tkun qassis (jew jekk ikun għalliem, jiena nordnak biex tkun għalliem) ħalli inti xxandar l-indiema u l-maħfra tad-dnubiet permezz ta’ Ġesù Kristu, billi tibqa’ sod fil-fidi tiegħek f’ismu sat-tmiem. Ammen.\n\n4 U b’dan il-mod huma ordnaw il-qassisin u l-għalliema, skont id-doni u s-sejħiet li Alla jagħti lill-bnedmin; u huma ordnawhom bil-qawwa tal-Ispirtu s-Santu, li kienet tinsab fihom.\n\n", "moro 4": "[center][font_size=26]Kapitlu 4[/font_size][/center]\n\n[i]Spjegat il-mod kif il-presbiteri u l-qassisin jamministraw il-ħobż tas-sagrament. Madwar A.D. 401–421.[/i]\n\n1 Il-mod kif il-presbiteri u l-qassisin tagħhom għandhom jamministraw il-ġisem u d-demm ta’ Kristu lill-knisja; u huma għamlu dan skont il-kmandamenti ta’ Kristu; għalhekk aħna nafu li dan huwa l-mod veru; u l-presbiteru jew il-qassis amministrahom—\n\n2 U huma niżlu għarkupptejhom flimkien mal-membri tal-knisja, u talbu lill-Missier f’isem Kristu, u qalu:\n\n3 O Alla, il-Missier Etern, aħna nistaqsuk f’isem Ibnek, Ġesù Kristu, sabiex tbierek u tqaddes dan il-ħobż għall-erwieħ ta’ dawk kollha li jieħdu minnu; ħalli huma jkunu jistgħu jieklu b’tifkira ta’ ġisem Ibnek, u jagħtuk xhieda, O Alla, il-Missier Etern, li huma lesti jieħdu fuqhom isem Ibnek, u dejjem jiftakru fih u jħarsu l-kmandamenti li huwa tahom; biex ikun jista’ jkollhom l-Ispirtu tiegħu dejjem magħhom. Ammen.\n\n", "moro 5": "[center][font_size=26]Kapitlu 5[/font_size][/center]\n\n[i]Spjegat il-mod kif jiġi amministrat l-inbid tas-sagrament. Madwar A.D. 401–421.[/i]\n\n1 Il-mod kif jiġi amministrat l-inbid—Araw, huma qabdu f’idejhom it-tazza u qalu:\n\n2 O Alla, il-Missier Etern, aħna nistaqsuk, f’isem Ibnek, Ġesù Kristu, sabiex tbierek u tqaddes dan l-inbid għall-erwieħ ta’ dawk kollha li jixorbu minnu, ħalli huma jkunu jistgħu jagħmlu dan b’tifkira ta’ demm Ibnek, li xxerred għalihom; biex huma jkunu jistgħu jagħtuk xhieda, O Alla, il-Missier Etern, li huma dejjem jiftakru fih, biex ikun jista’ jkollhom l-Ispirtu tiegħu magħhom. Ammen.\n\n", "moro 6": "[center][font_size=26]Kapitlu 6[/font_size][/center]\n\n[i]Dawk li jindmu jiġu mgħammdin u milqugħin fil-knisja—Il-membri tal-knisja li jindmu jiksbu l-maħfra—Il-laqgħat jiġu mmexxija bil-qawwa tal-Ispirtu s-Santu. Madwar A.D. 401–421.[/i]\n\n1 U issa se nitkellem dwar il-magħmudija. Araw, il-presbiteri, il-qassisin u l-għalliema ġew mgħammdin; u huma ma ġewx mgħammdin qabel ma l-ewwel ipproduċew il-frott u b’hekk urew li kienu denji li jitgħammdu.\n\n2 U lanqas ma laqgħu għandhom nies għall-magħmudija jekk huma ma marrux quddiemhom b’qalb maqsuma u spirtu niedem, u jekk huma ma tawx xhieda quddiem il-knisja li huma kienu nidmu tabilħaqq minn dnubiethom kollha.\n\n3 U ma laqgħu l-ebda nies għandhom għall-magħmudija jekk huma ma ħadux fuhom isem Kristu, u wrew determinazzjoni li kienu lesti jaqduh sat-tmiem.\n\n4 U wara li huma ġew milqugħin biex jitgħammdu, u wara li ġew trasformati u mnaddfa bil-qawwa tal-Ispirtu s-Santu, huma ġew magħduda fost il-poplu tal-knisja ta’ Kristu; u tteħdilhom isimhom, biex huma jkunu jistgħu jiġu mfakkra u mantnuti permezz tal-kelma t-tajba ta’ Alla, li żżommhom fit-triq it-tajba, u tfakkarhom biex huma dejjem ikunu lesti li jitolbu, u li għandhom jiddependu biss fuq il-merti ta’ Kristu, li minnu tibda u fih tintemm il-fidi tagħhom.\n\n5 U l-knisja bdiet tiltaqa’ flimkien ta’ spiss, biex huma jsumu u jitolbu, u biex jitkellmu bejniethom dwar il-ġid ta’ ruħhom.\n\n6 U bdew jiltaqgħu flimkien ta’ spiss biex jieħdu l-ħobż u l-inbid, b’tifkira tal-Mulej Ġesù.\n\n7 U bdew joqogħdu attenti ħafna li jaraw illi fosthom ma jkun hemm l-ebda ħażen; u dawk kollha li kienu jinstabu li wettqu xi ħażen, u tliet xhieda minn fost il-membri tal-knisja jsibuhom ħatja quddiem il-presbiteri, u huma jibqgħu ma jindmux, u ma jistqarrux dnubiethom, isimhom kien jitħassar, u ma jibqgħux jingħaddu aktar fost il-poplu ta’ Kristu.\n\n8 Iżda kemm-il darba huma nidmu u fittxew li jiksbu l-maħfra, b’intenzjoni ġenwina, huma ġew maħfura.\n\n9 U l-laqgħat tagħhom kienu jitmexxew mill-knisja skont kif jidderieġi l-Ispirtu, u bil-qawwa tal-Ispirtu s-Santu; għax jekk il-qawwa tal-Ispirtu s-Santu kienet turihom li għandhom ixandru, jew iħeġġu, jew jitolbu, jew jissupplikaw, jew jgħannu, hekk kien jiġri tabilħaqq.\n\n", "moro 7": "[center][font_size=26]Kapitlu 7[/font_size][/center]\n\n[i]Il-bnedmin jiġu mistiedna sabiex jesperjenzaw il-mistrieħ tal-Mulej—Itolbu b’intenzjoni ġenwina—L-Ispirtu ta’ Kristu jgħin lin-nies jagħrfu t-tajjeb mill-ħażin—Satana jipperswadi lin-nies biex jiċħdu lil Kristu u jagħmlu l-ħażen—Il-profeti jiżvelaw il-miġja ta’ Kristu—Permezz tal-fidi, jitwettqu l-mirakli u jseħħ il-qadi tal-anġli—Il-bnedmin għandhom jittamaw għall-ħajja ta’ dejjem u jħaddnu l-karità. Madwar A.D. 401–421.[/i]\n\n1 U issa, jiena, Moroni, se nikteb ftit mill-kliem li missieri Mormon, qal dwar il-fidi, it-tama, u l-karità; għax dan hu l-mod li bih huwa kellem lin-nies, hekk kif hu għallimhom fis-sinagoga li huma bnew bħala post ta’ qima.\n\n2 U issa jiena, Mormon, se nkellem lilkom, għeżież ħuti; u huwa bil-grazzja ta’ Alla l-Missier, u ta’ Sidna Ġesù Kristu, u permezz tar-rieda mqaddsa tiegħu, minħabba d-don tas-sejħa li hu għamilli, li jiena nista’ nkellimkom bħalissa.\n\n3 Għalhekk, jiena se nkellem lilkom li tagħmlu parti mill-knisja, intom id-dixxipli ta’ Kristu li tħobbu l-paċi, u li ksibtu biżżejjed tama biex permezz tagħha tistgħu tiksbu l-mistrieħ tal-Mulej, minn issa ’l quddiem, sakemm miegħu tkunu tistgħu tistrieħu fis-smewwiet.\n\n4 U issa ħuti, jiena wasalt għal din il-konklużjoni dwarkom minħabba l-mixja ta’ paċi li intom imxejtu ma’ wlied il-bnedmin.\n\n5 Għax jien niftakar fil-kelma ta’ Alla li tgħid li minn għemilhom tagħrafhom; għax jekk għemilhom ikun tajjeb, mela huma tajbin ukoll.\n\n6 Għax araw, Alla kien qal li bniedem ħażin ma jistax jagħmel dak li hu tajjeb; għax jekk huwa joffri xi rigal, jew jitlob lil Alla, jekk huwa ma jagħmilx dan b’intenzjoni ġenwina ma jkun jiswielu xejn.\n\n7 Għax araw, dak li jagħmel ma jgħoddlux bħala għemil tajjeb.\n\n8 Għax araw, jekk bniedem ħażin jagħti rigal, huwa ma jagħtihx minn qalbu; għalhekk jgħoddlu bħallikieku huwa żamm ir-rigal għalih; għalhekk huwa jitqies bħala ħażin quddiem Alla.\n\n9 U l-istess ukoll jitqies ħażin għall-bniedem jekk huwa jitlob mingħajr intenzjoni ġenwina f’qalbu; iva, u ma jkun jiswielu xejn, għax Alla ma jaċċettax dan it-tip ta’ nies.\n\n10 Għalhekk, bniedem ħażin ma jistax jagħmel dak li hu tajjeb; lanqas ma jagħti rigal tajjeb.\n\n11 Għax araw, għajn morra ma tistax tagħtik ilma tajjeb; l-istess kif għajn tajba ma tistax tagħtik ilma morr; għalhekk, min hu qaddej tax-xitan ma jistax jimxi wara Kristu; u jekk huwa jimxi wara Kristu ma jistax ikun qaddej tax-xitan.\n\n12 Għalhekk, kull ħaġa tajba ġejja minn Alla; u dak li hu ħażin ġej mix-xitan; għax ix-xitan huwa għadu ta’ Alla, u l-ħin kollu jiġġieled kontrih, u huwa jistieden u jħeġġeġ lill-bniedem biex jidneb, u biex jagħmel il-ħin kollu dak li hu ħażin.\n\n13 Iżda araw, dak li ġej minn Alla jistieden u jħeġġeġ lill-bniedem biex jagħmel it-tajjeb il-ħin kollu; għalhekk, kull ħaġa li tistedinna u tħeġġiġna biex nagħmlu t-tajjeb, u nħobbu ’l Alla, u naqduh, hija spirata minn Alla.\n\n14 Għalhekk, agħtu widen, għeżież ħuti, li ma tiġġudikawx dak li hu ħażin bħallikieku ġej minn Alla, jew dak li hu tajjeb u ġej minn Alla bħallikieku ġej mix-xitan.\n\n15 Għax araw, ħuti, lilkom jingħata li tkunu kapaċi tiġġudikaw, biex tkunu tistgħu tagħrfu t-tajjeb mill-ħażin; u l-mod kif għandkom tiġġudikaw huwa mill-aktar ċar, ħalli intom tkunu tistgħu tagħrfuhom b’għarfien perfett, kif wieħed jista’ jagħraf id-dawl tal-jum mid-dalma tal-lejl.\n\n16 Għax araw, l-Ispirtu ta’ Kristu jingħata lil kull bniedem, sabiex huwa jkun jista’ jagħraf it-tajjeb mill-ħażin; għalhekk, jiena nurikom kif għandkom tiġġudikaw; għax dak kollu li jistedinkom biex tagħmlu t-tajjeb, u li jipperswadikom biex temmnu fi Kristu, jasal għandkom bil-qawwa u d-don ta’ Kristu; għalhekk intom tistgħu tkunu tafu b’għarfien perfett li ġej minn Alla.\n\n17 Iżda kull ħaġa li tipperswadi lin-nies biex jagħmlu l-ħażin, u ma jemmnux fi Kristu, u jiċħduh, u ma jaqdux lil Alla, f’dak il-każ intom tkunu tistgħu tagħrfu b’għarfien perfett li ġejja mix-xitan; għax dan huwa l-mod li bih jaħdem ix-xitan, għax huwa ma jipperswadi lil ebda bniedem biex jagħmel it-tajjeb, le, anqas biss wieħed; u l-istess l-anġli tiegħu; u l-istess dawk li jissottomettu rwieħhom lejh.\n\n18 U issa, ħuti, issa li tafu li intom kapaċi tagħrfu d-dawl li permezz tiegħu tistgħu tiġġudikaw, liema dawl huwa d-dawl ta’ Kristu, araw li ma tiġġudikawx b’mod żbaljat; għax bl-istess mod li intom tiġġudikaw tiġu wkoll iġġudikati.\n\n19 Għalhekk, nitlobkom, ħuti, biex permezz tad-dawl ta’ Kristu tfittxu sewwa ħalli tkunu tistgħu tagħrfu t-tajjeb mill-ħażin; u jekk intom tħaddnu kull ħaġa tajba, u lilha ma tikkundannawx, m’hemmx dubju li intom tkunu wlied Kristu.\n\n20 U issa, ħuti, kif jista’ jkun li intom iżżommu sod ma’ kull ħaġa tajba?\n\n21 U issa se nitkellem dwar dik il-fidi, li għidt li se nitkellem dwarha; u se ngħidilkom dwar kif intom tistgħu żżommu sod ma’ kull ħaġa tajba.\n\n22 Għax araw, Alla jaf kollox, għaliex huwa minn dejjem għal dejjem, araw, huwa bagħat l-anġli biex jaqdu lil ulied il-bnedmin, biex jiżvelaw ħwejjeġ li huma relatati mal-miġja ta’ Kristu; u kull ħaġa tajba tiksbuha permezz ta’ Kristu.\n\n23 U Alla ħabbar ukoll lill-profeti, permezz ta’ fommu, li Kristu għandu jiġi.\n\n24 U araw, huwa żvela ħwejjeġ tajbin lil ulied il-bnedmin b’diversi modi; u kull ħaġa tajba ġejja minn Kristu; altrimenti l-bnedmin kienu jispiċċaw jintilfu, u huma ma kienu jiksbu l-ebda ħaġa tajba.\n\n25 Għalhekk, permezz tal-qadi tal-anġli, u permezz ta’ kull kelma li toħroġ minn fomm Alla, il-bnedmin bdew jeżerċitaw il-fidi fi Kristu; u għalhekk permezz tal-fidi, huma żammew sod ma’ kull ħaġa tajba; u komplew jagħmlu dan sal-miġja ta’ Kristu.\n\n26 U wara li huwa ġie l-bnedmin kisbu s-salvazzjoni permezz tal-fidi f’ismu; u permezz tal-fidi, huma saru wlied Alla. U daqs kemm hu ħaj Kristu huwa qal dan il-kliem lil missirijietna fejn qalilhom: Kull ma titolbu lil Missieri f’ismi, li hu tajjeb, u b’fidi temmnu li se tirċevuh, araw, dan jingħatalkom.\n\n27 Allura, għeżież ħuti, il-mirakli waqfu peress li Kristu tela’ fis-smewwiet, u poġġa bilqiegħda fuq il-lemin ta’ Alla, biex lill-Missier jitolbu d-drittijiet tiegħu biex ikun jista’ jeżerċita l-ħniena f’isem ulied il-bnedmin?\n\n28 Għaliex huwa ġab fis-seħħ l-għan tal-liġi, u huwa jagħmel tiegħu lil dawk kollha li għandhom il-fidi fih; u dawk li għandhom il-fidi fih iżommu sod ma’ kull ħaġa tajba; għalhekk huwa jiddefendi l-kawża ta’ wlied il-bnedmin; u huwa jgħammar fis-smewwiet għal dejjem.\n\n29 U għax huwa għamel dan, għeżież ħuti, allura l-mirakli waqfu? Araw jiena ngħidilkom, Le; u lanqas l-anġli ma waqfu jaqdu lill-ulied il-bnedmin.\n\n30 Għax araw, huma jissottomettu ruħhom għalih, biex huma jaqdu skont il-kelma tal-kmand tiegħu, u juru lilhom infushom lil dawk ta’ fidi soda u moħħ ferm f’kull għamla ta’ tjieba.\n\n31 U fil-ministeru tagħhom dmirhom hu li jsejħu lin-nies sabiex jindmu, u li jwettqu u jagħmlu l-ħidma meħtieġa permezz tal-patti tal-Missier, li huwa għamel ma’ wlied il-bnedmin, biex iħejju t-triq fost ulied il-bnedmin, billi jħabbru l-kelma ta’ Kristu lil dawk li huma għodda magħżula tal-Mulej, ħalli huma jkunu jistgħu jagħtu xhieda tiegħu.\n\n32 U għax jagħmlu dan, il-Mulej Alla jħejji t-triq biex il-bqija tal-bnedmin ikun jista’ jkollhom il-fidi fi Kristu, ħalli l-Ispirtu s-Santu jkun jista’ jgħammar f’qalbhom, skont il-qawwa tiegħu; u b’dan il-mod il-Missier iġib fis-seħħ il-patti li huwa għamel ma’ wlied il-bnedmin.\n\n33 U Kristu qal: Jekk ikollkom il-fidi fija intom ikollkom il-qawwa li tagħmlu dak kollu li hu xieraq għalija.\n\n34 U huwa qal: Indmu intom kollha minn truf id-dinja, u ejjew għandi, u tgħammdu f’ismi, u araw li jkollkom il-fidi fija, ħalli tkunu tistgħu ssalvaw.\n\n35 U issa, għeżież ħuti, f’każ li l-ħwejjeġ li kellimtkom dwarhom huma vera, u fl-aħħar jum Alla jurikom, b’qawwa u bi glorja kbira, li huma vera, u jekk huma vera, allura żmien il-mirakli għadda?\n\n36 Jew l-anġli m’għadhomx jidhru aktar lil ulied il-bnedmin? Jew huwa żamm lura milli jagħtihom il-qawwa tal-Ispirtu s-Santu? Jew huwa se jżomm lura milli jagħmel dan, sakemm jasal l-aħħar taż-żmien, jew sakemm iddum wieqfa’ d-dinja, jew sakemm fuq wiċċha jkun baqa’ bniedem wieħed xi jsalva?\n\n37 Araw, jiena ngħidilkom, Le; għax hu permezz tal-fidi li jseħħu l-mirakli; u hu permezz tal-fidi li jidhru l-anġli u li huma jaqdu lill-bnedmin; għalhekk, jekk dawn il-ħwejjeġ m’għadhomx aktar, ħażin għalihom ulied il-bnedmin, għax dan hu biss minħabba n-nuqqas ta’ fidi, u kollox għalxejn.\n\n38 Għax ħadd ma jista’ jsalva, skont kliem Kristu, jekk huma ma jkollhomx il-fidi f’ismu; għalhekk, jekk dawn il-ħwejjeġ m’għadhomx aktar, mela l-fidi wkoll m’għadhiex aktar; u l-istat tal-bniedem hu tassew wieħed tal-biża’, għax għalihom bħallikieku ma ġiet fis-seħħ l-ebda fidwa.\n\n39 Iżda araw, għeżież ħuti, fikom jiena nista’ nara ħwejjeġ aħjar, għax minħabba l-ħlewwa tagħkom jien nista’ nara li intom għandkom il-fidi fi Kristu; għax li kieku m’għandkomx il-fidi fih intom ma ħaqqkomx li tingħaddu fost in-nies tal-knisja tiegħu.\n\n40 U jiena se nkellimkom ukoll, għeżież ħuti, dwar it-tama. Kif tistgħu tiksbu l-fidi, jekk l-ewwel ma jkollkomx it-tama?\n\n41 U għalxiex għandkom tittamaw? Araw jiena ngħidilkom li intom għandkom ikollkom it-tama permezz tal-espjazzjoni ta’ Kristu u l-qawwa tal-qawmien tiegħu, li intom tiġu mqajmin għall-ħajja ta’ dejjem, u dan minħabba l-fidi tagħkom fih skont il-wegħda.\n\n42 Għalhekk, biex bniedem ikollu l-fidi hu meħtieġ li jkollu t-tama; għax mingħajr fidi ma jista’ jkun hemm l-ebda tama.\n\n43 U araw, jiena ngħidilkom ukoll li hu ma jistax ikollu l-fidi u t-tama, jekk huwa ma jkunx ta’ qalb ħelwa u umli.\n\n44 Għax inkella, il-fidi u t-tama tiegħu jkunu għal xejn, għaliex ħadd mhu aċċettabbli quddiem Alla, għajr dawk ta’ qalb ħelwa u umli; u jekk bniedem hu ta’ qalb ħelwa u umli, u jistqarr bil-qawwa tal-Ispirtu s-Santu li Ġesù hu l-Kristu, hu meħtieġ li jkollu fih il-karità; għax jekk m’għandux fih il-karità huwa mhu xejn; għalhekk hu meħtieġ li jkollu fih l-karità.\n\n45 U l-karità taf tistabar u tħenn, u mhijiex għajjura, u ma titkabbarx fuq l-oħrajn, ma tfittixx dak li hu tagħha, xejn ma tinkorla, ma żżommx f’qalbha għad-deni, ma tifraħx bl-inġustizzja, imma tifraħ bil-verità, kollox tagħder, kollox temmen, kollox tittama, kollox tissaporti.\n\n46 Għalhekk, għeżież ħuti, jekk m’għandkomx fikom il-karità, intom m’intom xejn, għaliex il-karità ma tintemm qatt. Għalhekk, araw li tħaddnu l-karità, li hi l-akbar fost kull ħaġ’oħra, għax kollox għad jintemm—\n\n47 Iżda l-karità hija l-imħabba safja ta’ Kristu, u tibqa’ għal dejjem; u jkun tajjeb għalih min jinstab li jippossediha fl-aħħar jum.\n\n48 Għalhekk, għeżież ħuti, itolbu lill-Missier bil-qawwa kollha ta’ qalbkom, sabiex tkunu tistgħu timtlew b’din l-imħabba, li huwa sawwab fuq dawk kollha li huma dixxipli vera ta’ Ibnu, Ġesù Kristu; sabiex tkunu tistgħu ssiru wlied Alla; ħalli meta huwa jidher aħna nkunu bħalu, għax lilu għad narawh kif inhu tassew; biex aħna jkun jista’ jkollna din it-tama; ħalli nkunu nistgħu nissaffew bħalma hu safi hu. Ammen.\n\n", "moro 8": "[center][font_size=26]Kapitlu 8[/font_size][/center]\n\n[i]Il-magħmudija tat-tfal iż-żgħar hija ħaġa ħażina u mistkerrha—It-tfal iż-żgħar huma ħajjin fi Kristu minħabba l-Espjazzjoni—Il-fidi, l-indiema, il-ħlewwa u l-qalb umli, ir-riċeviment tal-Ispirtu s-Santu, u li tibqa’ sħiħ sal-aħħar iwasslu għas-salvazzjoni. Madwar A.D. 401–421.[/i]\n\n1 Ittra li missieri Mormon kiteb lili Moroni; u kitibhieli ftit wara s-sejħa tiegħi għall-ministeru. U huwa kitibli b’dan il-mod u qalli:\n\n2 Għażiż ibni, Moroni, jien inħossni mill-aktar ferħan li l-Mulej Ġesù Kristu ftakar fik, u sejjaħlek għall-ministeru tiegħu, u għall-ħidma qaddisa tiegħu.\n\n3 Jien dejjem niftakar fik fit-talb tiegħi, u l-ħin kollu nitlob lil Alla l-Missier f’isem l-Iben Mqaddes tiegħu, Ġesù, li permezz tat-tjubija u l-grazzja infinita tiegħu, huwa jibqa’ jħarsek jekk inti tkompli teżerċita l-fidi f’ismu sat-tmiem.\n\n4 U issa, ibni, se nkellmek dwar ħaġa li tassew qed tnikkitni; għax jien inħossni mnikket li intom qed tispiċċaw titlewmu bejnietkom.\n\n5 Għax jekk dak li smajt huwa minnu, intom bdejtu titlewmu bejnietkom dwar il-magħmudija tat-tfal iż-żgħar tagħkom.\n\n6 U issa, ibni, nixtieq li inti tara x’tagħmel biex fostkom ma jkomplix iseħħ dan l-iżball mill-aktar serju; hu għalhekk li jiena ktibt din l-ittra.\n\n7 Għax ftit wara li sirt naf b’dawn il-ħwejjeġ li qed jiġru fostkom jiena staqsejt lill-Mulej dwar dil-ħaġa. U l-Mulej kellimni bil-qawwa tal-Ispirtu s-Santu u qalli:\n\n8 Isma’ kliem Kristu, il-Feddej tiegħek, il-Mulej u Alla tiegħek. Ara, jiena ma ġejtx fid-dinja biex insejjaħ għall-indiema lill-ġusti, iżda lill-midinbin; mhux dawk li huma f’saħħithom jeħtieġu t-tabib, iżda l-morda; għalhekk, it-tfal iż-żgħar huma f’saħħithom, għax mhumiex kapaċi jagħmlu d-dnub; għalhekk is-saħta ta’ Adam titneħħa minn fuqhom minħabba fija, u m’għandha l-ebda kontroll fuqhom; u l-liġi taċ-ċirkonċiżjoni m’għadhiex tgħodd aktar minħabba fija.\n\n9 U b’dan il-mod l-Ispirtu s-Santu żvela miegħi l-kelma ta’ Alla; għalhekk, ibni l-għażiż, jiena naf li quddiem Alla jekk wieħed jgħammed lit-tfal iż-żgħar huwa jkun qed jgħaddi ż-żmien bi ħwejjeġ mill-aktar solenni.\n\n10 Ara jien ngħidlek li dak li inti għandek tgħallem hu dan—l-indiema u l-magħmudija lil dawk li huma kontabbli u kapaċi jagħmlu d-dnub; iva, għallem lill-ġenituri li jeħtieġ li huma jindmu u jitgħammdu, u jumiljaw ruħhom bħal uliedhom iċ-ċkejknin, u huma lkoll isalvaw flimkien ma’ wliedhom iċ-ċkejknin.\n\n11 U wliedhom iċ-ċkejknin la jeħtieġu ndiema, u lanqas magħmudija. Ara, il-magħmudija hija għall-indiema biex jitwettqu l-kmandamenti għall-maħfra tad-dnubiet.\n\n12 Iżda t-tfal iż-żgħar huma ħajjin fi Kristu, u ilhom sa mill-ħolqien tad-dinja; għax kieku mhux hekk, Alla mhuwiex Alla ġust, iżda Alla li jinbidel, u li jħares lejn wiċċ in-nies; għax kemm tfal żgħar mietu mingħajr ma tgħammdu!\n\n13 Għalhekk, jekk it-tfal iż-żgħar ma jistgħux isalvaw mingħajr magħmudija, dawk spiċċaw biex marru ġo infern bla tmiem.\n\n14 Ara jiena ngħidlek, li min jaħseb li t-tfal ċkejknin jeħtieġu l-magħmudija jinsab għaddej minn ħafna mrar u jinsab fil-jasar tal-ħażen; għax hu la għandu fidi, la għandu tama, u lanqas karità; għalhekk, jekk huwa jkollu jsofri l-mewt waqt li għadu jaħsibha b’dal-mod, huwa jinxteħet fl-infern.\n\n15 Għax kbir wisq huwa l-ħażen ta’ min jemmen li Alla jsalva tarbija għaliex tgħammdet, u tarbija oħra jkollha tintilef għaliex ma tgħammditx.\n\n16 Ħażin għalihom dawk li jgħawġu b’dan il-mod it-triqat tal-Mulej, għax huma għad jinqerdu jekk jibqgħu ma jindmux. Ara, jiena nitkellem bil-kunfidenza kollha, għax jien ġejt mogħti l-awtorità minn Alla; u ma nibżax minn dak li jista’ jagħmel il-bniedem; għax l-imħabba sħiħa tkeċċi ’l barra kull biża.\n\n17 U qalbi mimlija karità, li hija l-imħabba ta’ dejjem; għalhekk, uliedi huma kollha l-istess għalija; għalhekk, jiena nħobb lit-tfal iż-żgħar b’imħabba sħiħa; u huma lkoll l-istess u huma benefiċjarji tas-salvazzjoni.\n\n18 Għax jiena naf li Alla la huwa Alla inġust u lanqas xi esseru li jinbidel; iżda huwa ma jinbidel qatt mill-eternità għall-eternità.\n\n19 It-tfal iż-żgħar ma jistgħux jindmu; għalhekk, kemm huwa kbir il-ħażen li wieħed iċaħħadhom minn kull ħniena safja ta’ Alla, għaliex lkoll kemm huma huma ħajjin fih minħabba l-ħniena tiegħu.\n\n20 U dawk li jgħidu li t-tfal iż-żgħar jeħtieġu l-magħmudija ikunu qed jiċħdu l-ħniena kollha ta’ Kristu, u jqisu l-espjazzjoni tiegħu u l-qawwa tal-fidwa tiegħu bħallikieku ma jiswew xejn.\n\n21 Ħażin ikun għalihom, għax huma jinsabu fil-periklu tal-mewt, u tal-infern, u tat-turment bla tmiem. Jien qed ngħid dan b’kunfidenza kbira għax Alla ordnali ngħid dan. Isimgħu milli qed ngħid u agħtu widen, għax inkella kliemi jkun ta’ xhieda kontrikom quddiem it-tribunal ta’ Kristu.\n\n22 Għax araw, it-tfal iż-żgħar huma kollha ħajjin fi Kristu, u l-istess dawk kollha li jinsabu mingħajr il-liġi. Għax il-qawwa tal-fidwa tapplika għal dawk kollha li m’għandhom l-ebda liġi; għalhekk, min mhuwiex ħati, jew min ma jinsab taħt l-ebda ħtija, ma jistax jindem; u għalih il-magħmudija ma tiswa xejn—\n\n23 Iżda nkunu qed ngħaddu ż-żmien b’Alla jekk niċħdu l-ħniena ta’ Kristu, u l-qawwa tal-Ispirtu Qaddis tiegħu, u nafdaw f’għemejjel mejta.\n\n24 Ara, ibni, din il-ħaġa m’għandhiex tkun; għax l-indiema tapplika għal dawk li huma ħatja u li fuqhom hemm is-saħta tal-ksur ta’ liġi.\n\n25 U l-ewwel frott tal-indiema hija l-magħmudija; u l-magħmudija hi possibbli permezz tal-fidi għat-twettiq tal-kmandamenti; u t-twettiq tal-kmandamenti jwassal għall-maħfra tad-dnubiet;\n\n26 U l-maħfra tad-dnubiet twassal għal qalb ħelwa u umli; u permezz ta’ qalb ħelwa u umli tasal iż-żjara tal-Ispirtu s-Santu, li huwa l-Farrâġ li jimliena bit-tama u b’imħabba sħiħa, liema mħabba tibqa’ ħajja permezz tat-talb regolari, sakemm jasal it-tmien, meta l-qaddisin kollha għad jgħammru ma’ Alla.\n\n27 Ara, ibni, jekk minn hawn u ftit ieħor ma mmurx għall-battalja kontra l-Lamaniti jiena nerġa’ niktiblek. Ara, is-suppervja ta’ dan il-ġens, jew ta’ dan il-poplu Nefita, se twassalhom għall-qerda tagħhom jekk huma jibqgħu ma jindmux.\n\n28 Itlob għalihom, ibni, biex huma forsi jindmu. Għax ara, jien wisq nibża’ li l-Ispirtu m’għadux jgħammar aktar magħhom; u f’din in-naħa tal-pajjiż qed jippruvaw ixejnu kull qawwa u awtorità li ġejja minn Alla; u huma qed jiċħdu l-Ispirtu s-Santu.\n\n29 U wara li jiċħdu għarfien daqstant kbir, ibni, ma jdumux wisq ma jinqerdu, u dan iġib fis-seħħ il-profeziji li tkellmu dwarhom il-profeti, kif ukoll il-kliem li qal l-istess Salvatur tagħna.\n\n30 Saħħa, ibni, sakemm nerġa’ niktiblek, jew sakemm nerġgħu niltaqgħu. Ammen.\n\n", "moro 9": "It-tieni ittra ta’ Mormon lil ibnu Moroni.\n\nJikkonsisti minn kapitlu 9.\n\n[center][font_size=26]Kapitlu 9[/font_size][/center]\n\n[i]Sew in-Nefiti kif ukoll il-Lamaniti huma moralment ħżiena u korrotti—Huma jittorturaw u joqtlu lil xulxin—Mormon jitlob biex tissawwab għal dejjem il-grazzja u t-tjubija fuq Moroni. Madwar A.D. 401.[/i]\n\n1 Għażiż ibni, jien qed nerġa’ niktiblek biex inti tkun taf li jien għadni ħaj; iżda se niktiblek dwar xi ħaġa ta’ swied il-qalb.\n\n2 Għax ara, jien spiċċajt f’battalja mill-aktar qalila kontra l-Lamaniti li fiha ma ħriġniex rebbieħa; u Arkeantu spiċċa miet permezz tax-xabla, u l-istess Luram u Emron; iva, u spiċċajna tlifna ħafna mill-aqwa rġiel tagħna.\n\n3 U issa ara, ibni, nibża’ li l-Lamaniti se jispiċċaw jeqirdu lil dan il-poplu; għax huma baqgħu ma nidmux, u Satana qiegħed il-ħin kollu jqanqalhom biex jimtlew bil-korla, wieħed kontra l-ieħor.\n\n4 Ara, jien qed naħdem magħhom il-ħin kollu; u meta jien ngħidilhom il-kelma ta’ Alla b’ċerta stretezza huma jitkexkxu u joħduha kontrija; u meta nkellimhom bla ebda stretezza huma jwebbsu qalbhom kontriha; għalhekk, nibża’ li l-Ispirtu tal-Mulej m’għadux jgħammar magħhom aktar.\n\n5 Għax huma tant saru nies maħkumin mir-rabja li milli qed nara xejn ma jibżgħu li jmutu; u huma m’għadhomx aktar iħobbu lil xulxin; u saru nies dejjem għatxana għad-demm u għall-vendetta.\n\n6 U issa, għażiż ibni, minkejja ħżunithom, ejja naħdmu bla heda; għax jekk nieqfu naħdmu, nispiċċaw inwaqqgħu l-kundanna fuqna; għax għandna ħidma xi nwettqu waqt li aħna ninsabu f’dan it-tabernaklu tat-tafal, biex aħna nkunu nistgħu negħlbu l-għadu ta’ kull ma hu sewwa, u b’hekk ruħna tkun tista’ tistrieħ fis-saltna ta’ Alla.\n\n7 U issa se nikteb xi ħaġa dwar it-tbatija ta’ dan il-poplu. Għax skont kif ġejt mgħarraf minn Amoron, ara, il-Lamaniti ħadu f’idejhom bosta priġunieri, li qabduhom minn ġewwa t-torri ta’ Serriza; u fosthom kien hemm kemm irġiel, kemm nisa, u anke tfal.\n\n8 U huma qatlu lill-irġiel u l-missirijiet ta’ dawk in-nisa u tfal; u lin-nisa temgħuhom il-laħam ta’ żwieġhom, u lit-tfal temgħuhom il-laħam ta’ missirijiethom; u ilma tawhom ftit li xejn.\n\n9 U minkejja li dil-ħaġa li wettqu l-Lamaniti kienet daqstant mistkerrha, ma kenitx mistkerrha aktar minn dak li wettaq il-poplu tagħna ġewwa Morjantu. Għax ara, ħafna mill-ulied bniet tal-Lamaniti ttieħdu bħala priġunieri; u wara li ċaħħduhom minn dik il-ħaġa l-aktar għażiża u prezzjuża fost kull ħaġ’oħra, li hi l-kastità u l-virtù—\n\n10 Wara li għamlu dan, huma spiċċaw qatluhom bl-aktar mod krudili, fejn huma baqgħu jittorturawlhom ġisimhom sakemm mietu; u wara li għamlu dan, huma kielu ġisimhom bħal bhejjem selvaġġi, minħabba l-ebusija ta’ qalbhom; u dan għamluh biex juru x’kienu jsarrfu.\n\n11 O ibni l-għażiż, kif jista’ poplu bħal dan, li mhuwiex ċivilizzat—\n\n12 (U għaddew biss ftit tas-snin, u huma kienu poplu ċivili u dħuli)\n\n13 Iżda O ibni, kif jista’ poplu bħal dan jieħu gost b’daqstant għemejjel mistkerrha—\n\n14 Kif nistgħu qatt nistennew li Alla jibqa’ lura milli jagħmel ħaqq kontrina?\n\n15 Ara, qalbi għajtet: Ħażin ikun għalih dan il-poplu. Agħmel ħaqq minnhom, O Alla, u aħbi d-dnubiet, il-ħażen u l-għemejjel mistkerrha tagħhom minn quddiem wiċċek!\n\n16 U ibni, hemm ukoll bosta romol flimkien ma’ wliedhom il-bniet li baqgħu ġewwa Serriza; u l-armata ta’ Żenefi spiċċat ġarret magħha dawk il-provvisti li ma ħadux magħhom il-Lamaniti, u huma ħallewhom iduru biex jaraw minn fejn se jsibu x’jieklu; u kienu ħafna n-nisa xjuħ li tahom ħass ħażin u mietu mat-triq.\n\n17 U l-armata li għandi miegħi hija dgħajfa; u l-armati tal-Lamaniti bħalissa jinsabu bejni u bejn Serriza; u dawk kollha li ħarbu lejn l-armata ta’ Aron spiċċaw waqgħu vittmi għall-brutalità terribbli tagħhom.\n\n18 O kemm hu ħażin il-poplu tiegħi! Huma nies bla ordni u bla ħniena. Ara, jiena sempliċiment bniedem, u s-setgħa tiegħi hi biss setgħa ta’ bniedem, u ma nistax aktar nġiegħel lil xi ħadd jobdi l-ordnijiet tiegħi.\n\n19 U huma kibru fil-perverżjoni tagħhom; u lkoll kemm huma huma nies mill-aktar brutali, li ma jeħilsuha lil ħadd, la lix-xjuħ u lanqas liż-żgħar; u huma jieħdu gost b’kull ħaġa li mhijiex tajba; u t-tbatija li qed ibatu n-nisa tagħna u wliedna fuq wiċċ din l-art tiżboq kull tbatija oħra; iva, ħaġa li l-ebda lsien ma jista’ jlissen, u li ħadd ma jista’ jiddeskrivi bil-kitba.\n\n20 U issa, ibni, jien m’iniex se nitkellem aktar dwar din ix-xena tal-biża’. Ara, inti taf sew bil-ħażen ta’ dan il-poplu; inti taf li huma nies bla prinċipju, u li tilfu kull sentiment; u l-ħażen tagħhom jiżboq il-ħażen tal-Lamaniti.\n\n21 Ara, ibni, jiena ma nistax nirrakkomandahom lil Alla, għax nibża’ li jċanfarni.\n\n22 Iżda ara, ibni, jien lilek nirrakkomandak lil Alla, u għandi fiduċja fi Kristu li inti tikseb is-salvazzjoni; u nitlob lil Alla li jkollu ħniena minnek u jżommok ħaj, biex b’għajnejk inti tara lill-poplu tiegħu jerġa’ lura lejh, jew tarah jinqered għal kollox; għax jiena naf li huma żgur jispiċċaw jinqerdu jekk huma ma jindmux u jerġgħu lura lejh.\n\n23 U jekk jispiċċaw jinqerdu jkun ġralhom bħall-Ġarediti, minħabba x-xewqa ta’ qalbhom li jċarċru demm ħaddieħor u jivvendikaw ruħhom.\n\n24 U jekk jiġri li huma jinqerdu, aħna nafu li ħafna minn ħutna telqu minn magħna u marru mal-Lamaniti, u ħafna oħrajn se jitilquna u se jmorru magħhom ukoll; għalhekk, jekk jiena nispiċċa mmut u lilek ma narakx u inti tibqa’ ħaj ara li tikteb xi ħaġa wkoll; iżda nittama li ma ndumx ma narak; għax jien għandi annali sagri li rrid ngħaddihomlok.\n\n25 Ibni, ara li tibqa’ fidil lejn Kristu; u l-ħwejjeġ li jiena ktibt tħallihomx isewdulek qalbek, u joppressawk sal-mewt; iżda ħalli lil Kristu jerfgħek ’il fuq, u jalla t-tbatija u l-mewt tiegħu, u l-fatt li huwa wera ġismu lil missirijietna, u l-ħniena u s-sabar tiegħu, u t-tama tal-glorja u l-ħajja ta’ dejjem tiegħu, jibqgħu għal dejjem f’moħħok.\n\n26 U jalla l-grazzja ta’ Alla l-Missier, li t-tron tiegħu jinsab fl-għoli tas-smewwiet, u ta’ Sidna Ġesù Kristu, li jinsab bilqiegħda fuq il-lemin tas-setgħa tiegħu, sakemm kull ħaġa tiġi taħt il-kontroll tiegħu, tkun, u tibqa’ miegħek għal dejjem. Ammen.\n\n", "moro 10": "[center][font_size=26]Kapitlu 10[/font_size][/center]\n\n[i]Xhieda tal-Ktieb ta’ Mormon tista’ tiksibha permezz tal-qawwa tal-Ispirtu s-Santu—Il-fidili jingħatawlhom id-doni tal-Ispirtu—Id-doni spiritwali dejjem jakkumpanjaw il-fidi—Kliem Moroni jinstama’ minn ġewwa t-trab—Ersqu Lejn Kristu, siru perfetti fih, u qaddsu lilkom infuskom. Madwar A.D. 421.[/i]\n\n1 Issa jiena, Moroni, se nikteb xi ħaġa li nħoss li jkun tajjeb li niktibha; u se nikteb lil ħuti, il-Lamaniti; u nixtieqkom tkunu tafu li issa għaddew aktar minn erba’ mija u għoxrin sena minn meta ngħata s-sinjal tal-miġja ta’ Kristu.\n\n2 U jiena se nissiġilla dawn l-annali, wara li ngħidilkom ftit kliem ta’ nkuraġġiment.\n\n3 Araw, jiena nħeġġiġkom biex meta taqraw dawn il-ħwejjeġ, jekk ikun fl-għerf t’Alla li intom taqrawhom, araw li tiftakru kemm kien ħanin il-Mulej ma’ wlied il-bnedmin, sa mill-ħolqien ta’ Adam sewwasew saż-żmien li fih intom tirċievu dawn il-ħwejjeġ, u araw li tixtarruhom f’qalbkom.\n\n4 U meta tirċievu dawn il-ħwejjeġ, inħeġġiġkom sabiex tistaqsu ’l Alla, il-Missier Etern, f’isem Ġesù Kristu, jekk dawn il-ħwejjeġ humiex vera; u jekk intom tistaqsuh b’qalb sinċiera u b’intenzjoni ġenwina, u b’fidi fi Kristu, huwa jurikom il-verità kollha, bil-qawwa tal-Ispirtu s-Santu.\n\n5 U bil-qawwa tal-Ispirtu s-Santu tistgħu tkunu tafu l-verità ta’ kollox.\n\n6 U kull ħaġa li hi tajba hija ġusta u vera; għalhekk, l-ebda ħaġa tajba ma tiċħad lil Kristu, iżda tagħraf li hu hu.\n\n7 U intom tistgħu tkunu tafu li hu hu, permezz tal-qawwa tal-Ispirtu s-Santu; għalhekk inħeġġiġkom sabiex ma tiċħdux il-qawwa ta’ Alla; għax huwa jaħdem permezz tal-qawwa, skont il-fidi ta’ wlied il-bnedmin, l-istess illum u għada, u għal dejjem.\n\n8 U għal darb’oħra nħeġġiġkom ħuti sabiex ma tiċħdux id-doni ta’ Alla, għax huma bosta; u kollha ġejjin mill-istess Alla. U hemm diversi modi kif dawn id-doni jingħataw; iżda huwa l-istess Alla li jaħdem f’kollox u f’kulħadd; u huma jingħataw lill-bnedmin, permezz tal-manifestazzjoni tal-Ispirtu ta’ Alla, għall-ġid tagħhom.\n\n9 Għax ara, lil wieħed jingħatalu, permezz tal-Ispirtu ta’ Alla, li jista’ jgħallem il-kelma tal-Għerf;\n\n10 U lil ieħor, li jista’ jgħallem il-kelma tas-sapjenza permezz tal-istess Spirtu;\n\n11 U lil ieħor, fidi mill-aktar kbira u lil ieħor, id-don tal-fejqan permezz tal-istess Spirtu;\n\n12 U għal darb’oħra, lil ieħor, li huwa jista’ jwettaq mirakli tal-għaġeb;\n\n13 U għal darb’oħra, lil ieħor, li huwa jista’ jħabbar dwar kull ħaġa;\n\n14 U għal darb’oħra, lil ieħor, li jista’ jara l-anġli u l-ispirti qaddejja;\n\n15 U għal darb’oħra, lil ieħor, kull tip ta’ ilsna;\n\n16 U għal darb’oħra, lil ieħor, l-interpretazzjoni tal-lingwi u ta’ diversi tipi ta’ ilsna.\n\n17 U dawn id-doni kollha jingħataw permezz tal-Ispirtu ta’ Kristu; u huma jingħataw lil kull bniedem individwalment, skont kif jogħġob lilu.\n\n18 U nħeġġiġkom, għeżież ħuti, sabiex tiftakru li kull don tajjeb ġej minn Kristu.\n\n19 U nħeġġiġkom, għeżież ħuti, sabiex tiftakru li huwa l-istess, fl-imgħoddi, issa, u għal dejjem, u li dawn id-doni kollha li jien tkellimt dwarhom, li huma spiritwali, mhuma se jispiċċaw qatt, sewwasew sakemm iddum wieqfa d-dinja, sakemm mhux minħabba n-nuqqas ta’ fidi tal-bnedmin.\n\n20 Għalhekk, għandkom ikollkom il-fidi; u jekk għandkom ikollkom il-fidi għandkom ikollkom ukoll it-tama; u jekk għandkom ikollkom it-tama għandkom ikollkom ukoll il-karità.\n\n21 U jekk m’għandkomx il-karità bl-ebda mod ma tistgħu ssalvaw fis-saltna ta’ Alla; lanqas ma tistgħu ssalvaw fis-saltna ta’ Alla jekk m’għandkomx fidi; lanqas ma tistgħu ssalvaw jekk m’għandkomx tama.\n\n22 U jekk m’għandkomx it-tama bilfors li intom tinsabu ddisprati u d-disprament huwa riżultat tal-ħażen.\n\n23 U Kristu tassew qal lil missirijietna: Jekk għandkom il-fidi tistgħu tagħmlu dak kollu li hu xieraq għalija.\n\n24 U issa se nkellem lil kulħadd, minn tarf għall-ieħor tal-art—li jekk jasal fostkom il-jum li fih il-qawwa u d-doni ta’ Alla jieqfu, dan ikun seħħ minħabba n-nuqqas ta’ fidi.\n\n25 U ħażin ikun għalihom ulied il-bnedmin jekk dan jiġi fis-seħħ; għax fostkom ma jkun għad baqa’ ħadd li jagħmel dak li hu sewwa, lanqas wieħed li hu wieħed. Għax jekk ikun hemm wieħed fostkom li jagħmel is-sewwa, huwa jaħdem permezz tal-qawwa u d-doni ta’ Alla.\n\n26 U ħażin għalihom dawk li jieqfu jagħmlu dawn il-ħwejjeġ u jmutu, għax huma jmutu fi dnubiethom, u ma jistgħux jiksbu s-salvazzjoni fis-saltna ta’ Alla; u dan qed ngħidu skont kliem Kristu; u jien ma ngħidx kelma b’oħra.\n\n27 U nħeġġiġkom biex tiftakru dawn il-ħwejjeġ; għax ma jdumx ma jasal iż-żmien meta intom issiru tafu li jien ma ngħidx kelma b’oħra, għax lili għad tarawni ħdejn l-iżbarra ta’ Alla; u l-Mulej Alla jgħidilkom: Jien ma xandartilkomx kliemi, li ġie miktub minn dan ir-raġel, bħal wieħed jgħajjat mill-imwiet, iva, sewwasew bħal wieħed jitkellem minn ġot-trab?\n\n28 Jien inxandar dawn il-ħwejjeġ għat-twettiq tal-profeziji. U araw, minn fomm Alla ta’ dejjem għad joħorġu; u kelmtu se tgħaddi b’qawwa minn nisel għal nisel.\n\n29 U Alla sejjer jurikom li dak li jiena ktibt huwa veru.\n\n30 U jiena għal darb’oħra nħeġġiġkom biex tersqu lejn Kristu, u tħaddnu kull don tajjeb, u la tmissux doni ħżiena, jew ħwejjeġ imniġġsa.\n\n31 Stenbaħ u qum mit-trab, O Ġerusalemm; iva, u ilbes l-ilbies sabiħ tiegħek, O bint Sijon; u waħħal tajjeb il-pali tiegħek u wessa’ l-fruntieri tiegħek għal dejjem, biex inti qatt ma tiġi umiljata aktar, ħalli l-patti li l-Missier Etern għamel miegħek, O dar ta’ Iżrael, ikunu jistgħu jiġu fis-seħħ.\n\n32 Iva, ersqu lejn Kristu, siru perfetti fih, u ċċaħħdu minn kull ħażen; u jekk intom tiċċaħħdu minn kull ħażen, u tħobbu ’l Alla bil-qawwa u bis-saħħa tagħkom kollha, u b’moħħkom kollu, mbagħad il-grazzja tiegħu tkun biżżejjed għalikom, biex bil-grazzja tiegħu intom tistgħu tkunu perfetti fi Kristu; u jekk bil-grazzja ta’ Alla tkunu perfetti fi Kristu, intom bl-ebda mod ma tiċħdu l-qawwa ta’ Alla.\n\n33 U għal darb’oħra, jekk bil-grazzja ta’ Alla intom tkunu perfetti fi Kristu, u ma tiċħdux il-qawwa tiegħu, mbagħad intom tkunu mqaddsa fi Kristu bil-grazzja ta’ Alla, permezz tad-demm imxerred ta’ Kristu, li jagħmel parti mill-patt tal-Missier għall-maħfra ta’ dnubietkom, biex intom issiru qaddisa, mingħajr tebgħa.\n\n34 U issa se ngħidilkom ilkoll, saħħa. Jiena dalwaqt se mmur nistrieħ fil-ġenna ta’ Alla, sakemm l-ispirtu tiegħi u l-ġisem tiegħi jerġgħu jingħaqdu mill-ġdid, u b’mod trijonfanti mill-arja ninġieb sabiex magħkom jiena niltaqa’ quddiem l-iżbarra tal-kbir Jaħweh, l-Imħallef Etern, kemm tal-ħajjin kif ukoll tal-mejtin. Ammen.\n\nTmiem\n\n"}