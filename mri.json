{"title-page 0": "[center][font_size=26]Ko te Pukapuka a Moromona[/font_size][/center]\n\nHe Whakaaturanga Anō mō Ihu Karaiti\n\nKua tāngia e Te Hāhi o Ihu Karaiti o te Hunga Tapu i ngā Rā o Muri nei\n\nPā Tote, Utā, Amerika\n\nI tāngia te Whakaputanga Ingarihi tuatahi I Pāmaira, Niu Ioka, Amerika, i 1830\n\n© 2023 by Intellectual Reserve, Inc. All rights reserved. Source: 05/21\n\n", "bofm-title 0": "[center][font_size=26]Ko te Pukapuka a Moromona[/font_size][/center]\n\nHe Tuhinga i Tuhituhia e te Ringa o Moromona i runga i ngā Papa i tangohia ai i ngā Papa a Nīwhai\n\nNā reira, he whakarāpopototanga ia nō te tuhituhinga a te iwi o Nīwhai, me ngā Rāmana anō hoki—i tuhia atu ki ngā Rāmana, ko rātou nei he mōrehu nō te whare o Iharaira; ki te Hūrai, ki te Tauiwi anō hoki: i tuhia mā runga i te whakahaunga, mā runga anō i te wairua o te poropititanga me te whakakitenga. I tuhia, i hīria ake, i hunaia ake anō ki te Ariki, kia kaua e whakangaromia—kia puta mai ai i runga i te takohatanga me te kaha o te Atua hei whakamāramatanga i aua mea—i hīria e te ringa o Moronai, i hunaia ake anō ki te Ariki kia puta mai ai i tōna wā mā te ringa o ngā Tauiwi—Ko tōna whakamāoritanga mā roto i te takohatanga a te Atua.\n\nHe whakarāpopototanga i tangohia mai i te Pukapuka a Ētere anō hoki; he tuhinga ia nō te iwi o Iarere; i whakamararatia atu rā i te wā i whakapōauautia ai e te Ariki te reo o te iwi, i a rātou e hanga ana i tētahi pourewa e tae ai ki te rangi; he mea tēnei hei whakaatu ai ki ngā mōrehu o te whare o Iharaira i ngā mea nunui i mea ai te Ariki mō ō rātou mātua: ā, e mōhio ai hoki rātou ki ngā kawenata a te Ariki, arā, e kore rātou e makaia atu mō ake tonu atu—Ā, tae atu ana ki te whakapakepaketanga i te Hūrai me te Tauiwi ko Ihu te Karaiti, te Atua Ora Tonu, e whakakite atu ana i a ia anō ki ngā iwi katoa—Ā, ināianei, mehemea he hē, he hapa ērā nō te tangata; nā reira, kei whakahē i ngā mea a te Atua, kia kitea kohakorehia ai koutou i te nohoanga-whakawā o te Karaiti.\n\nKo te whakapākehātanga tūturu mai i ngā papa ki te reo Ingarihi nā Hōhepa Mete, Tam.\n\n", "introduction 0": "[center][font_size=26]Whakatakinga[/font_size][/center]\n\nKo te Pukapuka a Moromona tētahi pukapuka karaipiture tapu e rite ana ki te Paipera. He tuhituhinga ia o ngā mahinga a te Atua ki ngā iwi onamata o ngā Amerika e mau ana te raneatanga o te rongopai mau tonu.\n\nI tuhia te pukapuka e ngā poropiti onamata tokomaha mā runga i te wairua o te poropititanga me te whakakitenga. Ko ā rātou kupu, i tuhia i runga i ngā papa kōura, i whakahuatia, i whakarāpopotohia e tētahi poropiti-kaihītōria i huaina ai ko Moromona. E kōrero ana te tuhituhinga mō ngā iwi nui rawa e rua. I takea mai tētahi i Hiruharama i te 600 M.K. nō muri iho ka weherua ki ngā iwi e rua, e mōhiotia ana ko ngā Nīwhai me ngā Rāmana. I tae tōmua rawa mai tērā atu i te wā i whakapōauau te Ariki i ngā arero i te Pourewa o Pāpera. E mōhiotia ana tēnei iwi ko ngā Iarere. Nō muri iho i ngā tau manomano, ka whakangaromia te katoa hāunga ko ngā Rāmana, ko rātou anō ētahi o ngā tūpuna o ngā Īnia Amerikana.\n\nKo te heipūtanga matua kua tuhia i te Pukapuka a Moromona ko te minitatanga kanohi ki te kanohi o te Ariki Ihu Karaiti i waenganui i ngā Nīwhai whai muri tata iho i Tōna aranga. E whakaputaina ana e ia ngā whakaakoranga o te rongopai, e whakamāramahia ana te mahere o te whakaoranga, e kī atu ana anō ki ngā tangata me aha e whiwhi ai i te maungārongo i tēnei oranga me te oranga tonutanga hei te oranga e haere mai nei.\n\nI muri iho i tā Moromona whakamutu i ana tuhinga, ka tukuna atu ngā kōrero ki tana tama a Moronai, nāna anō āna ake kupu ruarua i tāpiri kātahi ka hunaia ake i te puke Kamōra. I te Hepetema, 21, 1823, ko taua Moronai pū anō, i taua wā he mea whakakorōriatia, he mea whakaarahia, i puta ki te aroaro o te Poropiti Hōhepa Mete me te tohutohu atu i a ia e pā ana ki te tuhinga onamata me tana whakapākehātanga mārika ki te reo Ingarihi.\n\nTukuna rawa atu ngā papa ki a Hōhepa Mete, nāna ia i whakapākehā mā runga i te takohatanga me te kaha o te Atua. Kua whakaputaina ināianei ki ngā reo maha hei mea hou, hei kaiwhakaatu anō ko Ihu Karaiti te Tama a te Atua ora, ā, kia whakaorangia ai te hunga katoa ka haere mai ki a Ia me te pupuri i ngā ture me ngā tikanga tapu o Tōna rongopai.\n\nKo tā te Poropiti Hōhepa Mete e pā ana ki tēnei tuhituhinga: “I kōrero atu au ki ngā teina, ko te Pukapuka a Moromona te pukapuka tika rawa atu i runga i te whenua, ko te kohatu kī o tō tātou whakapono, nā, ka tata ake te tangata ki te Atua mā te ngohengohe i ōna tikanga, i ō ētahi atu pukapuka.”\n\nHei āpiti atu ki a Hōhepa Mete, i tuku te Ariki i ētahi atu tekau mā tahi kia kite ai i ngā papa kōura mō rātou ake me te tū hei kaiwhakaatu motuhake i te pono me te mana o te Pukapuka a Moromona. Kua tāpirihia nei ō rātou whakaaturanga ā-tuhi e kīa nei “Ko te Whakaaturanga a ngā Kaiwhakaatu Tokotoru” rāua “Ko te Whakaaturanga a ngā Kaiwhakaatu Tokowaru.”\n\nE tono ana mātou ki ngā tangata katoa kia pānuihia ai te Pukapuka a Moromona, kia whakaaroarohia i ō rātou ngākau te karere kei a ia, kātahi ka inoi ki te Atua, te Matua Ora Tonu, i runga i te ingoa o Ihu Karaiti mehemea he pono te pukapuka. Ko te hunga e whai atu ai i tēnei tohutohu me te inoi i runga i te whakapono ka whai whakaaturanga pono o tōna pono me tōna mana mā runga i te kaha o te Wairua Tapu. (Tirohia Moronai 10:3–5.)\n\nKo te hunga whaiwhakaaturanga tapu mā runga i te Wairua Tapu ka mōhio mā taua mana anō ko Ihu Karaiti te Kaiwhakaora o te Ao, ko Hōhepa Mete Tāna kaiwhakakite, poropiti hoki i ēnei rā whakamutunga, ā, ko Te Hāhi o Ihu Karaiti o te Hunga Tapu i ngā Rā o Muri nei tō te Ariki kīngitanga kua whakapūmauhia anōtia i runga i te whenua, hei whakarite mō te Haerenga Tuaruatanga mai a te Mīhaia.\n\n", "three 0": "[center][font_size=26]Ko te Whakaaturanga a ngā Kaiwhakaatu Tokotoru[/font_size][/center]\n\nKia mōhio mai ngā iwi katoa, ngā hapū, ngā reo, me ngā huihuinga tāngata, e tae ai tēnei pukapuka: Ko mātou, nā te aroha noa o te Atua te Matua, o tō tātou Ariki hoki o Ihu Karaiti, kua kite i ngā papa e mau nei tēnei tuhituhinga ki runga, koia nei he tuhituhinga nō te iwi o Nīwhai, nō ngā Rāmana hoki, ō rātou tuākana, nō te iwi anō hoki o Iarere, i haere mai rā i te pourewa kua kōrerotia ake nei. E mōhio ana anō mātou kua whakapākehātia ēnei mea, he mea nā te takohatanga me te mana o te Atua, nā tōna reo hoki tēnei i whakapuaki mai ki a mātou; nō reira e tino mōhio ana mātou e pono ana tēnei pukapuka. E whakaatu pono atu ana anō mātou kua kite mātou i ngā whaowhaonga i runga nei i ngā papa; kua whakakitea ki a mātou e te mana o te Atua, ehara nō te tangata. Ā, e whakapuaki ana mātou i runga i ngā kupu whaiwhakaaro, i heke iho tētahi anahera a te Atua i te rangi, nāna i mau mai, i whakatakoto mai ki mua i ō mātou karu, ā, kite ana, mātakitaki ana mātou i ngā papa, me ngā whaowhaonga i runga; ā, e mōhio ana mātou, nā te aroha noa o te Atua Matua, o tō tātou Ariki hoki o Ihu Karaiti, i kite ai, ā, e whakaatu atu nei anō mātou e pono ana ēnei mea. He mea whakamīharo ki ō mātou karu. Ahakoa rā nā te reo o te Ariki mātou i whakahau kia whakaatuhia atu ai tēnei mea e mātou; Hei ahakoa rā, e whakaatuhia atu nei ia e mātou kia ngohengohe ai ki ngā whakahaunga a te Atua. E mōhio ana anō mātou ki te ū tonu mātou i roto i a te Karaiti, nā, ka whakakorea atu e mātou te toto o ngā tangata katoa i runga i ō mātou kākahu, ā, ka kitea kohakoretia i te aroaro o te nohoanga whakawā o te Karaiti, ka noho āke tonu atu hoki i a ia i roto i ngā rangi. Ā, mō te Matua te hōnore, mō te Tama hoki, me te Wairua Tapu, ko ia he Atua kotahi. Āmine.\n\nŌriwa Kautari\n\nRāwiri Witima\n\nMātene Hārihi\n\n", "eight 0": "[center][font_size=26]Ko te Whakaaturanga a ngā Kaiwhakaatu Tokowaru[/font_size][/center]\n\nKia mōhio mai ngā iwi katoa, ngā hapū, ngā reo, me ngā huihuinga tāngata, e tae ai tēnei pukapuka: Ko Hōhepa Mete, Tam., te kaiwhakapākehā o tēnei pukapuka, nāna i whakakite mai ki a mātou ngā papa kua kōrerotia ake nei, e rite ana ki te kōura te āhua; ā, ko ngā rau katoa i whakapākehātia e taua Mete i whāwhāngia ki ō mātou ringaringa; ā, i kite anō mātou i ngā whaowhaonga o reira, he onamata te āhua o ngā mahinga katoa, ā, he mahi tohunga hoki. Ā, e whakapuaki ana mātou i tēnei i runga i ngā kupu whaiwhakaaro, nā taua Mete anō i whakakitea mai ki a mātou, nō te mea kua kite mātou, kua hapahāpai anō hoki, ā, e tino mōhio ana mātou kei taua Mete anō ngā papa i kōrerotia ake nei e mātou. Ā, ka hoatu e mātou ō mātou ingoa ki te ao, hei whakaatu ki te ao nei i ngā mea i kite nei mātou; ā, kāore ō mātou teka, ko te Atua te kaiwhakaatu mō tēnei.\n\nKaraitiana Witima\n\nHākopa Witima\n\nPita Witima, Tam.\n\nHōne Witima\n\nHairama Pēti\n\nHōhepa Mete, Mat.\n\nHairama Mete\n\nHāmuera H. Mete\n\n", "js 0": "[center][font_size=26]Ko te Whakaaturanga a te Poropiti Hōhepa Mete[/font_size][/center]\n\nKo ngā kupu ake a Hōhepa Mete mō te putanga mai o te Pukapuka a Moromona:\n\n“I te ahiahi pō o te rua tekau-mā tahi o Hepetema [1823] … i aro atu au ki te inoi me te koropiko ki te Atua Kaha Rawa. …\n\n“Nā, i a au i te karanga ake ki te Atua, i kite au i tētahi māramatanga e puta mai ana i tōku rūma, ka nui haere te māramatanga o te rūma i tō te poutūmārōtanga o te rā, i reira pū puta mai ai he momo āhua tangata ki te taha o tōku moenga, e tū ana i te hau takiwā, kīhai ōna waewae i tatū iho ki te papa.\n\n“I te mau i a ia tētahi kahu tangoro tino mā rawa atu. He mā i tua atu i ngā mea katoa i kite ai ahau i runga i te whenua; kāore hoki au e whakapono nei ka taea e ngā mea o te whenua te whakamahi hei pēnā rawa te mā me te ātaahua. He tahanga ōna ringaringa, me ōna ringa anō hoki, i runga paku i te pona ringa; āe, hoki, he tahanga ōna waewae, me ōna kauangāwai, i runga paku i te pona waewae. He uhi kore anō hoki tōna upoko me tōna kakī. I kite anō au kāore he kākahu anō ōna atu i tēnei kahu, nō te mea i te tūwhera, kia kite ai au i tōna poho.\n\n“Ehara kau i te mea ko tōna kahu i mā rawa atu, engari ko tōna āhuatanga katoa he mea whaikorōria i kō atu i tā te kupu, ko tōna kanohi he rite pū ki te uira. I mārama rawa atu te rūma, engari kāore i mārama rawa pērā i te karapotinga tata i tōna tīnana. I taku tirohanga tuatahi ki a ia, i wehi au; engari kāore i roa ka wehe noa te wehi i ahau.\n\n“Ka karanga ia ki ahau ki tōku ingoa, ā, ka mea mai ki ahau he karere ia kua tukuna mai i te aroaro o te Atua ki ahau, ā, ko Moronai tōna ingoa; he mahi anō tā te Atua hei mahi māku; ko tōku ingoa hoki ka kīa he pai, he kino i waenganui i ngā whenua katoa, ngā iwi, me ngā reo, ka kōrerotia paitia, kinohia anō hoki rānei i waenganui i ngā tāngata katoa.\n\n“I kī ai ia he pukapuka kua whakaraua atu, kua tuhia i runga i ngā papa kōura, e tuku kōrero ana mō ngā iwi o mua nā rātou tēnei whenua i noho, me te mātāpuna i pupū ake ai rātou. Ko tāna anō i kī ai kei roto i a ia te rāneatanga o te Rongopai mau tonu, e ai ki tā te Kaiwhakaora kawenga ki ngā tangatawhenua onamata.\n\n“Waihoki, i reira hoki ngā kōhatu e rua i roto i ngā kōpere hiriwā—ko ēnei kōhatu, kua herea ki tētahi ārai uma, koinei e kīa ana ko te Ūrama me te Tāmama—kua whakaraua tahi me ngā papa; ā, ko te whakamautanga me te whakamahinga i ēnei kōhatu i kīa ai he ‘matakite’ i ngā wā onamata; ā, i whakarite te Atua i ēnā mō te take o te whakapākehātanga o te pukapuka. …\n\n“Ā, tēnei anō, i kī mai ia, ina mau i ahau ngā papa kua kōrerotia e ia—nā te mea kāore anō kia tutukihia te wā e hopungia ai ēnā—me kaua au e whakakite atu ki tētahi tangata; te ārai uma me te Ūrama me te Tāmama rānei; ko rātou anake ka whakahaua ahau kia whakakitea atu ai; mehemea ka pēnā ahau ka whakangaromia. I a ia e kōrero ana ki a au mō ngā papa, ka puarehia mai he whakakitenga ki tōku hinengaro e kite ai au i te wāhi i whakaraua iho ai ngā papa, ā, i tino mārakerake, i tino mārama, kua mōhio au ko hea anō te wāhi i te wā i haere ai au ki reira.\n\n“Whai muri iho i tēnei whakawhitinga kōrero, ka kite ahau i te māramatanga i tōku rūma ki te whakawhāiti haere kia karapoti noa iho i te tīnana o te mea i kōrero mai ki ahau, ā, ka pēnei tonu te haere kia pōuri anō ai te rūma, atu i te wāhi e tata ana ki a ia; kātahi, ka kitea pū e au, te āhua nei, he ara e tūwhera ana tae atu ana ki roto i te rangi, ka kakea ake e ia tae noa ki tana ngaronga katoatanga atu, ā, ka mahue iho nei te rūma kia pērā ki tōna āhua i mua i te putanga mai o tēnei māramatanga ā-rangi.\n\n“I te takoto au e whakaarohia ana tēnei tū kitenga, me te mīharo nui i ngā mea i kōrerotia au e tēnei karere whakamīharo; kātahi nā, i waenga pū i tōku whakaaroarotanga, ka kite anō ahau kua tīmata anō te whakamāramatia o tōku rūma, i taua wā pū anō, ko te āhua nei, kua tau mai anō taua karere ā-rangi ki te taha o tōku moenga.\n\n“Ka tīmata ia, ka kōrerohia anōtia aua mea pū anō kua kōrerotia i tana haerenga tuatahitanga mai, kāore he paku rerekētanga; ā, oti ana tērā, ka kōrero mai ia ki ahau i ngā whakawākanga nui e haere mai ana ki runga i te whenua, ko ngā whakangaromanga nui mā te mate kai, mā te hoari, me te mate urutā; ka tau mai hoki ēnei whakawākanga whakarihariha ki runga i te whenua i tēnei whakatipuranga. Mutu ana ēnei kōrero, ka kake anō ia pērā i tāna i mua.\n\n“Ā, i tō reira wā, he hohonu rawa ngā pēpēhi kua pāngia ki tōku hinengaro, kua ngaro noa te hia moe i ōku karu, ā, ka takoto au e warea ana e te mīharo nui o ngā mea kua kitea, kua rangona anō hoki. Engari, anō te nui o tōku ohorere i te kitenga anō i taua karere pū anō e tū ana i te taha o tōku moenga, ā, ka rongo anō i tana takitaki, i tana tōai anō rānei ki ahau i aua mea anō kua meahia i mua; ā, ka tāpiri i tētahi whakatupato ki ahau, e mea ana ka ngana a Hātana ki te whakawai i a au (he mea nā te rawakoretanga o te hapū o tōku matua), kia hopungia ai ngā papa e whaimoni ai. Koinei tāna kia kaua rawa au e pērā, e mea ana kia kaua rawa he whāinga kē atu ina whiwhi ai i ngā papa hāunga ko te whakakorōriatanga i te Atua, ā, kia kore rawa au e patoutia e tētahi atu take atu i tēnā o te hanganga o tōna kīngitanga; ki te pērāhia kua kore au e whiwhi i aua mea.\n\n“Whai muri iho i tēnei haerenga tuatoru, ka kake ake anō ia i te rangi pērā anō ki tāna i mua, ā, mahue iho ana ahau kia whakaroarohia te rerekētanga o te mea kātahi anō ka heipū mai ki ahau; ā, i muri tata tonu i te kakenga tuatorutanga ake o te karere ā-rangi mai i tōku aroaro ka tangi te tīkaokao, ā, kite ana ahau e tata mai ana te awatea, nā konā kua pau rawa te pō i ō māua kōrerotanga.\n\n“Whai muri tata iho ka maranga ake i tōku moenga, ā, mahi ai au i ngā mahinga mātua o te rā; engari, i taku ngana ki te mahi pērā i ētahi atu wā, ā, kua pau katoa tōku kaha, nā, tē taea e au te mahi. Ko tōku matua, ko ia e mahitahi ana me ahau, ka kitea tētahi mate e raru ana i ahau, ā, ka mea mai ki ahau kia haere ki te kāinga. I tīmata atu au i runga i te whakaaro kia haere atu ai ki te whare; engari, i taku ngana ki te piki i te taiapa ki tua o te whīra i reira māua, ka ngaro katoa tōku kaha i ahau, ka makere ngoikore iho ki te papa, kua āhua nanu noa he aha te aha mō tētahi wā.\n\n“Ko taku maharatanga tuatahi ko tētahi reo e kōrero ana ki ahau, e karangahia ana au ki tōku ingoa. Ka titiro ake au, ka kitea taua karere anō e tū ana i runga ake i tōku māhunga, e karapotia ana e te māramatanga pērā i o mua. Kātahi ia ka kōrerohia mai ngā mea katoa kua kōrerotia mai ahau i te pō i mua, ka whakahau mai anō ki ahau kia haere ki tōku matua me te whāki atu ki a ia mō te whakakitenga me ngā whakahaunga kua whiwhi nei ahau.\n\n“Ka whakarongo ahau; i hoki au ki tōku matua i te whīra, ā, ka āta kōrerohia atu ngā mea katoa ki a ia. Ka whakahoki mai ia ki ahau he mea nā te Atua, ā, ka kī mai ki ahau kia haere ki te mahi pērā ki tā te karere whakahau. Ka wehe atu au i te whīra, ā, ka haere atu au ki te wāhi i kī mai ai te karere kua whakaraua iho ngā papa; ā, nā te mārakeraketanga o te whakakitenga i kite ai ahau e pā ana ki a ia, kua mōhio rawa au ki te wāhi i te wā pū anō i tae ai au ki reira.\n\n“E pātata ana ki te papakāinga o Manateha, takiwā Onotārio, Niu Ioka, e tū ana tētahi puke āhua nui, ko te mea teitei katoa ake i te pāpori. Kei te taha uru o tēnei puke, kāore i tawhiti i te kōtihi, kei raro i tētahi toka āhua nui, e takoto ana ngā papa, kua whakaraua iho ki tētahi pouaka kōhatu. He mātotoru tēnei toka, he tōpuku i te pokapū o te taha whakarunga, he angiangi kei ngā tapa, nā, e kitea ai tana pokapū i runga ake i te whenua, engari kua tanumia katoatia ngā tapa huri noa ki te puehu.\n\n“Oti ana te huke i te puehu, ka hopu au i tētahi tūwhiti, i whakaurua ki raro i te tapa o te toka, ā, nā te kaha iti i hīkina ake ai. Ka titiro au ki roto, ā, i reira mārika i kite au i ngā papa, te Ūrama me te Tāmama, me te ārai uma, e ai ki tā te karere. Kua hangaia te pouaka e puritia ana ēnā nā te whakatakoto i ngā kōhatu i tētahi momo raima. I te takoto huapae ngā kōhatu e rua i te papatū o te pouaka, kei runga i ēnei kōhatu ngā papa me ērā atu mea e takoto tahi ana.\n\n“I whakamātau ahau ki te tango ake, engari kua whakakāhoretia e te karere, ā, ka whakamōhiotia anōtia kāore anō kia tae te wā mō tōna whakaputanga mai, kua kore anō e pērā, kia whā anō ngā tau atu i tērā wā; engari i kī mai ia ki ahau me haere mai ki tērā wāhi i te tau kotahi pū anō mai i taua wā, ā, ka tūtaki anō ia ki ahau i reira, ā, me pērā tonu au tae noa atu ki te wā e tika ana kia whiwhi au i ngā papa.\n\n“Nō reira, e ai ki tā te whakahau mai ki ahau, i haere au i te mutunga o ia tau, ā, hei ia te wā ka kite anō au i taua karere i reira, ā, ka homai e ia ki ahau he tohutohu, he mātauranga anō i ia o ā māua kōrerotahitanga, e pā ana ki ngā mahi ka mahia e te Atua, ka pēhea, me pēhea anō rānei tana kīngitanga e whakahaerehia ai i ngā rā whakamutunga. …\n\n“Nāwai rā ka tae te wā kia whiwhi ai i ngā papa, te Ūrama me te Tāmama, me te ārai uma. I te rua tekau-mā rua o ngā rā o Hepetema, kotahi mano, e waru rau, e rua tekau-mā whitu, i haere pērā atu i te mutunga o tētahi tau anō ki te wāhi kua whakaraua iho ngā papa, i homai e taua karere ā-rangi anō ngā mea ki ahau me tēnei whakahau: ana, māku ēnā mea e tiaki; me ka riro whakaaro kore atu ēnā mea, mā te aro kore nōku rānei, ka hātepea atu ahau; engari mēnā ka whakapaua tōku kaha katoa kia tiakina ai ēnā, tae noa atu ki tāna, ki tā te karere, karanga mai ki ēnā mea, me tiaki ēnā mea.\n\n“Kīhai i roa ka mōhio au he aha te take i whiwhi katoa ai i ngā whakahaunga kaha rawa kia tiakina, ā, he aha anō i kī ai te karere ina ea ngā mahi me oti i tōku ringaringa, ka karangahia e ia ēnā mea. Nō te mea i muri tata tonu iho i te mōhiotanga i ahau ēnā mea, ka kaha rawa te whaiwhaitia mai kia murua ai ēnā mea i ahau. Ko ngā tūāhua tinihanga katoa i taea ai te whakaaro i whakamahia mō taua tikanga. I kino rawa ake, i pōuri rawa ake te whakahāweatanga mai i tāna o mua, i mataara anō ngā ope tini i ngā wā katoa kia murua ai ēnā mea i ahau mehemea i taea ai. Engari nā te mōhiotanga o te Atua, i mau pai ēnā mea i ōku ringaringa, tae noa ki te wā i tutuki ai i ērā i pīrangitia ai mā ēnā mea i tōku ringaringa. Nā, e ai ki ngā whakaritenga, i karangahia e te karere ēnā mea, i tukuna atu e ahau ēnā mea ki a ia; ā, kei a ia tonu ēnā mea tae noa mai ki tēnei rā, koia te rā tuarua o Mei, kotahi mano, e waru rau, e toru tekau-mā waru.”\n\nMō tētahi kōrero whānui atu, tirohia Hōhepa Mete—Hītori i roto i te Peara Utu Nui.\n\nKo te tuhituhinga onamata i whakaputaina mai ai i te whenua me ko te reo o tētahi iwi e kōrero ana mai i te puehu, kua whakapākehātia ki te reo anamata mā runga i te takohatanga me te kaha o te Atua e ai ki te whakamanatanga Tapu, i tāngia tuatahitia i te reo Ingarihi i te tau 1830 koia The Book of Mormon.\n\n", "explanation 0": "[center][font_size=26]He Whakamāramatanga Poto mō te Pukapuka a Moromona[/font_size][/center]\n\nKo te Pukapuka a Moromona tētahi tuhituhinga tapu nō ngā iwi onamata i Amerika kua whakairotia ki runga i ngā papa maitai. Ko ngā rauemi nāna tēnei pukapuka i whakakaohia mai ko ētahi o ngā mea e whai ake nei:\n\nKo ngā Papa a Nīwhai, kua hangaia ki ngā momo e rua: ko ngā papa iti me ngā papa nui. Ko te tōmua e mau ana ngā mahinga ā-wairua me ngā minitatanga, me ngā whakaakoranga a ngā poropiti, nā, ko te tōmuri e kikī ana ki ngā kōrero hītori e pā ana ki ngā iwi kua kōrerotia nei (1 Nīwhai 9:2–4). Heoi anō, nō te wā i a Mōhia, i whakamaua anōtia ētahi mahinga ā-wairua whai tikanga nui i roto i ngā papa nui.\n\nKo ngā Papa a Moromona, e mau ana tētahi whakarāpopototanga nā Moromona nō ngā papa nui a Nīwhai, me āna tini kōrero. I mau anō i ēnei papa te roanga ake o ngā hītori nā Moromona me ngā tāpirihanga nā tana tama a Moronai.\n\nKo ngā Papa a Ētere, e tukuna mai nei tētahi hītori o ngā Iarere. I whakarāpopotohia e Moronai, nāna āna ake kōrero i tāpiri atu kātahi ka whakakotahitia aua kōrero ki ngā hītori whānui i raro iho i te taitara “Pukapuka a Ētere.”\n\nKo ngā Papa Parāhe i mauria mai e ngā iwi o Rīhai mai i Hiruharama i te 600 M.K. I mau i ēnei “ngā pukapuka e rima a Mohi, … me tētahi tuhituhinga mō ngā Hūrai mai i te tīmatanga, … tae iho ki te tīmatanga o te whakahaeretanga o Herekia, kīngi o Hura; me ngā poropititanga a ngā poropiti tapu” (1 Nīwhai 5:11–13). He maha ngā kaponga kōrero i ēnei papa, he mea nā Īhāia me ētahi atu poropiti nō te paipera, me ngā poropiti anō ehara nō te paipera, kei roto katoa i te Pukapuka a Moromona.\n\nKua hangaia te Pukapuka a Moromona ki ngā wāhanga, wehenga rānei tekau mā-rima, e mōhiotia ana, atu i te mea kotahi, he pukapuka, huaina ai i te nuinga o te wā ki te ingoa o tōna kaituhi matua. Ko te wāhi tuatahi (ngā pukapuka tōmua e ono, e whakamutua ana ki a Ōmoni) he whakamāoritanga nō ngā papa iti a Nīwhai. Kei waenganui i ngā pukapuka a Ōmoni rāua ko Mōhia tētahi whakaurunga kōrero e kīa ana ko Ko ngā Kupu a Moromona. Ka whakahono atu tēnei whakaurunga kōrero i ngā kōrero kua whakairohia ki runga i ngā papa iti ki tā Moromona whakarāpopototanga i ngā papa nui.\n\nKo te wāhanga roa rawa, mai i a Mōhia tae noa atu ki a Moromona upoko 7, he whakamāoritanga o tā Moromona whakarāpopototanga i ngā papa nui a Nīwhai. Ko te wāhanga whakakapinga, mai i a Moromona upoko 8 tae atu ki te mutunga o te pukapuka, he mea whakairohia e tā Moromona tama a Moronai, ko ia, nō muri iho i tana tuhituhi kōrero mō te oranga o tōna matua, ka whakarāpopotohia ngā kōrero mō ngā Iarere (ko te pukapuka a Ētere) nāwai, ka tāpiri atu ngā wāhanga e mōhiotia ana ko te pukapuka a Moronai.\n\nI te takiwā o te tau T.A. 421, ko Moronai, te poropiti-kaihītori whakamutunga o ngā Nīwhai, ka hīria te tuhinga tapu me te hunaia ake ki te Ariki, kia whakaputaina mai ai i ngā rā o muri, kua matapaetia e te reo o te Atua mā roto i Āna poropiti tapu. I te T.A. 1823, ko taua Moronai pū anō, i taua wā he tūāhua tangata whakaarahia ā-rangi, ka tau iho ki te Poropiti Hōhepa Mete kātahi ka tukuna atu ngā papa whakairo ki a ia.\n\nMō tēnei Whakaputanga: Ko te whārangi taitara tuturu, i mua tata i te whārangi whakaeminga, he mea kua tangohia mai i ngā papa, ā, he wāhi anō nō te tuhinga tapu. Ko ngā whakatakinga i roto i te tuhi pū tītaha-kore, pērā i a 1 Nīwhai me ngā mea i mua tata i a Mōhia upoko 9, he wāhi anō ēnā nō te tuhinga tapu. Ko ngā whakatakinga kua tuhia ki ngā pū tītaha, pērā i ngā whakamahuki ā-upoko, ehara nō te tuhinga tuturu engari he tīwhiri ako kua tāpirihia atu e pai ai tōna pānuitanga.\n\nKua whakapūmauhia ngā hapa ā-tuhi moroiti i ngā whakaputanga o mua o te Pukapuka a Moromona kua tāngia ki te reo Ingarihi. Kei tēnei whakaputanga ngā whakatikatika, ko te āhua nei, e tika ana kia rite ai ki ngā tuhinga tūturu o mua me ngā whakaputanga moata kua ētitahia e te Poropiti Hōhepa Mete.\n\n", "1-ne 1": "[center][font_size=26]Ko te Pukapuka Tuatahi a Nīwhai[/font_size][/center]\n\nTana Whakahaere me Tana Minitatanga\n\nHe tuhinga mō Rīhai me tana wahine Harāia, me āna tamariki tāne tokowhā, e huaina ana, (e tīmata ana i te mātāmua), ko Rāmana, ko Remuere, ko Hāmi rātou ko Nīwhai. Ka whakatūpato te Ariki i a Rīhai kia wehe atu ai i te whenua o Hiruharama, nō te mea i te poropiti ia ki te iwi mō ā rātou mahi haututū kātahi ka whai ratou ki te muru i tōna oranga. Ka toru rā tana haerenga i te koraha rātou ko tana hapū. Ka mau a Nīwhai ki ōna tuākana ka hoki atu ki te whenua o Hiruharama e hopu ai i te tuhinga o ngā Hūrai. Ko te tuhinga o ō rātou mamaetanga. Ka moea e rātou ngā tamāhine a Ihimaera hei hoawahine. Ka mau rātou ki ō rātou whānau, ā, ka wehe atu ki te koraha. Ko ō rātou mamaetanga me ngā pōuritanga i roto i te koraha. Te ritenga atu o tō rātou huarahi. Ka tae rātou ki ngā wai nunui. Ka haututū ngā tuākana o Nīwhai ki a ia. Ka whakapōauau ia i a rātou, ā, ka hangaia he kaipuke. Ka whakahua rātou i te wāhi ko Mōmona. Ka whakawhiti atu rātou i ngā wai nunui ki roto i te whenua i whakaaria, ā, haere ake. E ai tēnei ki te kōrero a Nīwhai; me kī kē rānei, nāku, nā Nīwhai, tēnei tuhinga i tuhi.\n\n[center][font_size=26]Upoko 1[/font_size][/center]\n\n[i]Ka tīmata a Nīwhai i tana tuhinga mō tana iwi—Ka kite ā-whakakitenga a Rīhai i tētahi pou ahi, ā, ka pānui mai i tētahi pukapuka poropititanga—Ka whakamoemitihia te Atua, ka matakite ia mō te haerenga mai o te Mīhaia, ā, ka poropititia te whakangaromanga o Hiruharama—Ka whakahāweatia e ngā Hūrai. Takiwā 600 M.K.[/i]\n\n1 Ko ahau, ko Nīwhai, kua whānau mai i ngā mātua pai, nō reira ahau i āhua ākona ai ki tētahi wāhi o te mātauranga o tōku matua; ā, kua kite anō ahau i ngā pōuritanga maha i roto i ōku rā katoa—hei aha koa, kua atawhaitia nuitia ahau e te Ariki i ōku rā katoa; āe rā, i a au hoki he mātauranga nui o te painga me ngā mea ngaro o te Atua, nō reira ahau e hanga nei i tētahi tuhinga mō aku mahi i ōku rā.\n\n2 Āe rā, e hanga nei ahau i tētahi tuhinga i te reo o tōku matua, koia rā ia nō te mātauranga o ngā Hūrai me te reo o ngā Ihipiana.\n\n3 Ā, e mōhio ana ahau he pono te tuhinga e hanga nei ahau; ā, e hanga nei ahau ki tōku ringaringa ake; ā, e hanga nei ahau i a ia e ai ki tōku mātauranga.\n\n4 Nā, i pahawa ake i te tīmatanga o te tau tuatahi o te whakahaeretanga a Herekia, kīngi o Hura, (tōku matua, a Rīhai, kua noho i Hiruharama i ōna rā katoa); ā, i taua tau anō i haere mai ai ngā poropiti tokomaha, e poropititia ana ki te iwi me rīpeneta rātou, ka whakangaromia ai rānei te pā nui o Hiruharama.\n\n5 Nā reira, i pahawa ake i tōku matua, a Rīhai, i a ia e haere atu ana ka inoi ki te Ariki, āe rā, kua whakapaua katoatia e ia tōna ngākau, mō tōna iwi.\n\n6 Ā, i pahawa ake i a ia e inoi ana ki te Ariki, ka puta mai tētahi pou ahi, ā, ka tau ki tētahi toka i mua i tōna aroaro; ā, nā te nui o ngā mea i kite ai ia, i rongo ai ia, tūoioi ana, ngāueue rawa ana ia.\n\n7 Ā, i pahawa ake tana hokinga atu ki tōna ake whare i Hiruharama; ā, ka ruke atu i a ia anō ki runga ki tōna moenga, i te mea kua warea nā te Wairua me ngā mea i kitea ai e ia.\n\n8 Ā, i te mea kua warea nā te Wairua, i kahakina atu ia i roto i tētahi whakakitenga, tae atu ana ki tana kite atu i te puaretanga o ngā rangi, ā, ka mahara ia i kite ai ia i te Atua e noho ana i runga i tōna torona, e karapotia ana e ngā mano tini o ngā anahera e noho waiata ana, e whakamoemiti ana ki tō rātou Atua.\n\n9 Ā, i pahawa ake tana kite atu i Tētahi e heke iho ana i te pito o te rangi, ā, ka kite atu ia i tōna kānapatanga i kō atu i tō te poutūmārōtanga o te rā.\n\n10 Ā, ka kite anō ia i tētahi hunga tekau mā rua e whai ana i a ia, ā, he nui noa atu ō rātou pīatatanga i ō ngā whetū i te kikorangi.\n\n11 Ā, ka heke iho rātou, ka haere atu i runga i te mata o te whenua; ā, ka tae mai te tuatahi, ka tū ki te aroaro o tōku matua, ā, ka hoatu ki a ia he pukapuka, kātahi ka tonoa ia kia pānui ai ia.\n\n12 Ā, i pahawa ake i a ia e pānui ana, ka whakakīa ia ki te Wairua o te Atua.\n\n13 Ā, ka pānui ia, e mea ana: Auē, auē te mate mō Hiruharama, kua kite ai au i ō whakarihariha! Āe rā, he maha ngā mea i pānui ai tōku matua e pā ana ki a Hiruharama—ka whakangaromia ia, me ōna tāngata anō; he tokomaha e mate ai i te hoari, he tokomaha anō hoki e kawea hereheretia atu ai ki Papurona.\n\n14 Ā, i pahawa ake i te pānuitanga a tōku matua me tana kitenga i ngā mea nui whakamīharo maha, he nui tāna i whakahua ai ki te Ariki; ka pēnei: Anō te nui me te whakamīharo o āu mahi, e te Ariki te Atua Kaha Rawa! Ko tō torona kei ngā rangi ikeike, me tō kaha, me tō painga, me tō aroha nui kei runga i ngā tangata katoa o te whenua; ā, nō te mea e aroha nui nei koe, kua kore koe e tuku i te hunga e haere mai ana ki a koe kia mate ai!\n\n15 Ā, i pēnei rawa te āhua o te reo o tōku matua i te whakamoemititanga ki tōna Atua; nō te mea i hari tōna wairua, ā, i whakakīa tōna ngākau katoa, nā ngā mea i kite ai ia, āe rā, koia anō ngā mea i whakakitea ai e te Ariki ki a ia.\n\n16 Ā, ko au ianei, ko Nīwhai, e kore e hanga nei i tētahi tuhinga whānui o ngā mea i kitea ai, i tuhia ai e tōku matua, nō te mea he maha ngā mea i tuhia ai e ia mō ōna whakakitenga me ōna moemoeā; ā, he maha anō āna i tuhia ai kua poropititia, kua kōrerotia anōtia e ia ki ana tamariki, koirā e kore au e hanga nei i tētahi tuhinga whānui.\n\n17 Engari ka hanga nei ahau i tētahi tuhinga mō aku mahi i ōku rā. Nana, ka hanga nei ahau i tētahi whakarāpopototanga o te tuhinga a tōku matua, i runga i ngā papa kua hangaia nei e ōku ringaringa ake; nā reira, hei muri i taku whakarāpopototanga i te tuhinga a tōku matua ka hanga nei ahau i tētahi tuhinga mō tōku ake oranga.\n\n18 Nō reira, e hiahia ana au kia mōhio ai koutou, nā, i muri i te whakakitenga mai a te Ariki i ngā mea whakamīharo maha ki tōku matua, a Rīhai, āe rā, e pā ana ki te whakangaromanga o Hiruharama, nana, i haere atu ia ki waenganui i te iwi, kātahi ka tīmata ia ki te poropiti me te kauhau ki a rātou e pā ana ki ngā mea i kite ai, i rongo ai ia.\n\n19 Ā, i pahawa ake, i whakatoi ai ngā Hūrai i a ia nā ngā mea i whakaatu ai ia mō rātou; nā te mea i tino whakaatuhia e ia ō rātou hara me ō rātou whakarihariha; ā, i whakaatuhia anōtia e ia ko ngā mea i kite ai, i rongo ai, me ngā mea anō i pānui ai i te pukapuka, i whakapuakina māramatia nei mō te haerenga mai o tētahi Mīhaia, me te hokonga anō hoki o te ao.\n\n20 Ā, rongo ana ngā Hūrai i ēnei mea ka riri ki a ia; āe rā, he pērā rawa ki tā rātou ki ngā poropiti onamata, i peia atu e rātou, i ākina hoki ki te kōhatu, i patua hoki; ā, ka whai atu anō i tōna oranga, e murua atu ai ia. Engari nana, ko au, ko Nīwhai, ka whakaatu atu ki a koutou ko te aroha nunui o te Ariki kei runga katoa i ngā tāngata kua whiriwhiria e ia, nā ō rātou whakapono, hei whakakaha i a rātou tae atu ana ki te mana o te whakarauoranga.\n\n", "1-ne 2": "[center][font_size=26]Upoko 2[/font_size][/center]\n\n[i]Ka kawea e Rīhai tana hapū ki roto ki te koraha i te taha o te Moana Whero—Ka mahue tō rātou whenua—Ka tukuna e Rīhai tētahi whakahere ki te Ariki me te whakaako anō i āna tama kia ngohengohe ai ki ngā whakahaunga—Ka amuamu a Rāmana rāua ko Remuere ki tō rāua matua—Ka ngohengohe a Nīwhai, ā, ka inoi i roto i te whakapono; ka kōrero te Ariki ki a ia, ka whiriwhiria ia hei rangatira mō runga i ōna tuākana. Takiwā 600 M.K.[/i]\n\n1 Nana rā, i pahawa ake, i kōrero ai te Ariki ki tōku matua, āe rā, i roto i tētahi moemoeā, ka mea atu ki a ia: Kua manaakitia koe e Rīhai, nā ngā mea i mahi nei koe; ā, nā tō ū tonu ki te whakapuaki ki tēnei iwi i ngā mea i whakahaua ai e ahau ki a koe, nana, e whai ana rātou ki te muru i tō oranga.\n\n2 Ā, i pahawa ake, i whakahau ai te Ariki ki tōku matua, i roto rawa i tētahi moemoeā, me kawe e ia tōna hapū, ā, me wehe atu ki roto i te koraha.\n\n3 Ā, i pahawa ake, i ngohengohe ia ki te kupu a te Ariki, nā reira ia i mea ai i tā te Ariki i whakahau ai ki a ia.\n\n4 Ā, i pahawa ake, i wehe atu ia ki roto i te koraha. Ā, ka mahue i a ia tōna whare, me tōna whenua tuku iho, me ana kōura, me ana hiriwā, me ana mea utu nui, kāore he mea i mauria e ia, hāunga ko tōna hapū, me ngā ō, me ngā tēneti, ā, ka wehe atu ki roto i te koraha.\n\n5 Ā, ka haere iho ia ki ngā rohe e pātata ana ki te tahatai o te Moana Whero; ā, ka haere ia i te koraha i roto i ngā rohe e pātata ake ana ki te Moana Whero; ā, ka haere tahi i te koraha me tōna hapū, koia rā anō ko tōku whaea, ko Haraia, ko ōku tuākana, ko Rāmana, ko Remuere rātou ko Hāmi.\n\n6 Ā, i pahawa ake ngā rā e toru i a ia e haere ana i te koraha, ka whakatūria e ia tōna tēneti i tētahi raorao ki te taha o tētahi awa wai.\n\n7 Ā, i pahawa ake, i hangaia ai e ia he āta kōhatu, ā, ka mahia e ia he whakahere ki te Ariki, ā, ka tuku whakawhetai ki te Ariki tō tātou Atua.\n\n8 Ā, i pahawa ake, i huaina ai e ia te ingoa o te awa, ko Rāmana, ā, ka pau atu ki roto i te Moana Whero; ā, ka tū te raorao i roto i ngā rohe e pātata ana ki te pūaha o reira.\n\n9 Ā, kitea ana e tōku matua te paunga atu o ngā wai o te awa ki roto i te mātāpuna o te Moana Whero, ka kōrero ia ki a Rāmana, ka mea: Auē, me i pēnei koe ki te awa nei, e rere tonu ana ki roto i te mātāpuna o te tika katoa.\n\n10 Ā, ka kōrero ia ki a Remuere: Auē, me i pēnei koe ki te raorao nei, e ū ana, e pūmau ana, e kore e nekeneke i runga i te pupuri ki ngā whakahaunga a te Ariki.\n\n11 Nā, koinei i kōrero ai ia nā te kakī mārōtanga a Rāmana rāua ko Remuere; nana rā, i amuamu rāua i roto i ngā mea maha ki tō rāua matua, nā te mea he tangata matakite ia, ā, nāna hoki rāua i arataki ki waho atu i te whenua o Hiruharama, kia whakarērea tō rāua whenua tuku iho, me ā rāua kōura, me ā rāua hiriwā, me ā rāua mea utu nui, kia mate ai i te koraha. Ā, koinei i kī ai rāua kua mahia e ia nō ngā whakaaro kūare o tōna ngākau.\n\n12 Ā, koia a Rāmana rāua ko Remuere, ko rāua ngā mātāmua, i amuamu ai ki tō rāua matua. Ā, ka amuamu nei rāua nā te mea kāore rāua i te mōhio ki ngā mahinga a taua Atua nāna nei rāua i hanga.\n\n13 Kīhai anō rāua i whakapono ko Hiruharama, ko taua pā nui rawa atu, e taea nei te whakangaro e ai ki ngā kupu a ngā poropiti. Ā, ka pērā anō rāua ki ngā Hūrai e noho ana ki Hiruharama, i whai nei kia murua te oranga o tōku matua.\n\n14 Ā, i pahawa ake, i kōrero tōku matua ki a rāua i te raorao o Remuere, i runga i te kaha, e kī ana ki te Wairua, tae atu ana ki te tūwiriwiritanga o ō rāua tīnana i tōna aroaro. Ā, ka whakapōauau ia i a rāua, kia kaua rawa ai e hamumu atu ki a ia; nā reira, ka mahi rāua i tāna i whakahaua ai rāua.\n\n15 Ā, ka noho tēneti tōku matua.\n\n16 Ā, i pahawa ake, ko au, ko Nīwhai, e tamariki rawa nei, hei ahakoa rā e kaitā ā-tīnana nei, ā, e hihiri nui ana anō kia mōhio ai ki ngā mea ngaro o te Atua, nā reira, ka karanga ake ahau ki te Ariki; ā, nana, ka puta mai ia ki ahau, ā, ka whakangāwaritia tōku ngākau e whakapono ai au ki ngā kupu katoa kua kōrerotia nei e tōku matua; nā reira, kāore aku haututū ki a ia pērā i ōku tuākana.\n\n17 Ā, ka kōrero au ki a Hāmi, e whakamōhiotia ana ki a ia ngā mea kua whakakitea mai e te Ariki ki ahau nā tōna Wairua Tapu. Ā, i pahawa ake, i whakapono ia ki aku kupu.\n\n18 Engari, nana, kāore a Rāmana rāua ko Remuere i whakarongo ki aku kupu; ā, ka pōuri i te mārōtanga o ō rāua ngākau ka karanga au ki te Ariki mō rāua.\n\n19 Ā, i pahawa ake, i kōrero mai te Ariki ki ahau, ka mea: Kua manaakitia nei koe, e Nīwhai, nā tō whakapono, nāu anō au i rapu i runga i te kaha, i runga i te ngākau pāpaku.\n\n20 Ā, inā hoki ka pupuri koe ki aku whakahaunga, ka whaioranga koe, ka arahina anō hoki ki tētahi whenua whakaari; āe rā, he whenua anō kua whakaritea e au mōu; āe rā, he whenua e pai ake ana i ērā atu whenua katoa.\n\n21 Ā, inā hoki ka haututū ō tuākana ki a koe, ka hātepea atu rāua i te aroaro o te Ariki.\n\n22 Ā, inā hoki ka pupuri koe i aku whakahaunga, ka whakatūria koe hei rangatira, hei kaiako i runga i ō tuākana.\n\n23 Nana rā, hei taua rā ka haututū rātou ki ahau, ka kanga au i a rātou ki tētahi kanga nanakia, ā, kua kore e whaimana i runga i ō uri, heoi, ka haututū rātou ki ahau anō hoki.\n\n24 Ā, mehemea rā anō ka haututū ki ahau, ka noho mai rātou hei whiu ki ō uri, hei whakaohooho i a rātou ki ngā huarahi o te whakamaharatanga.\n\n", "1-ne 3": "[center][font_size=26]Upoko 3[/font_size][/center]\n\n[i]Ka hoki ngā tama a Rīhai ki Hiruharama kia hopukina ai ngā papa parāhe—Kīhai a Rāpana i whakaae kia hoatu ai ngā papa—Ka ākina, ka whakakipakipa a Nīwhai i ōna tuākana—Ka whānako a Rāpana i ā rātou rawa me te whai kia whakamate i a rātou—Ka patupatu a Rāmana rāua ko Remuere i a Nīwhai rāua ko Hāmi, ā, ka kohetetia e tētahi anahera. Takiwā 600–592 M.K.[/i]\n\n1 Ā, i pahawa ake, ko au, ko Nīwhai, i hoki mai i taku kōrerotanga ki te Ariki, ki te tēneti o tōku matua.\n\n2 Ā, i pahawa ake, i kōrero mai ia ki ahau, e mea ana: Nana, kua moeā e au he moemoeā, i reira rā anō i whakahau mai te Ariki ki ahau kia hoki atu ai koe me ō tuākana ki Hiruharama.\n\n3 Nana rā, kei a Rāpana te tuhinga o ngā Hūrai me tētahi whakapapa nō ōku mātua tīpuna, ā, kua whakairohia i runga i ngā papa parāhe.\n\n4 Nā reira, kua whakahaua ahau e te Ariki kia haere ai koe me ō tuākana ki te whare o Rāpana, me te whai atu i ngā tuhinga, me te kawe iho mai nei ki roto i te koraha.\n\n5 Ā, ianei, nana ō tuākana e amuamu ai, e kī ana he mea uaua tāku e tono nei ki a rātou; engari nana, ehara i ahau tēnei tono ki a rātou, engari he whakahaunga ia nā te Ariki.\n\n6 Nō reira haere, taku tama, ā, ka whakamanawatia koe e te Ariki, nā te mea kīhai koe i amuamu.\n\n7 Ā, i pahawa ake i a au, a Nīwhai, ka kī atu ki tōku matua: Ka haere ahau me te mahi i ngā mea kua whakahaua e te Ariki, e mōhio ana rā ahau e kore te Ariki e homai i tētahi whakahaunga ki ngā tamariki a te tangata, engari ka whakaritea e ia he huarahi mō rātou e tutuki ai i te mea kua whakahaua rātou.\n\n8 Ā, i pahawa ake i te rongonga a tōku matua i ēnei kupu ka koa rawa ia, nā te mea rā kua mōhio ia kua manaakitia au e te Ariki.\n\n9 Ā, ko au, ko Nīwhai, me ōku tuākana ka tīmata i tā mātou haerenga i roto i te koraha, me ō mātou tēneti, kia haere ake ai ki te whenua o Hiruharama.\n\n10 Ā, i pahawa ake tā mātou haere ake ki te whenua o Hiruharama, ka kōrerorero tahi au me ōku tuākana tētahi ki tētahi.\n\n11 Ā, ka whiu rotarota mātou—ko wai o mātou me haere ki te whare o Rāpana. Ā, i pahawa ake, ka tau iho te rotarota ki runga i a Rāmana; ā, ka haere a Rāmana ki te whare o Rāpana, ā, ka kōrero ia ki a ia i a ia e noho ana i roto i tōna whare.\n\n12 Ā, ka inoi ia ki a Rāpana mō ngā tuhinga kua whaowhaoa ki runga i ngā papa parāhe, i mau nei te whakapapa o tōku matua.\n\n13 Ā nana, i pahawa ake, ka riri a Rāpana, ā, ka panaia atu ia i tōna aroaro; tē whakaae ia kia mau i a ia ngā tuhinga. Nā reira, ka kī atu ia ki a ia: Nana he kaipāhua koe, ā, ka whakamate au i a koe.\n\n14 Engari ka tahuti atu a Rāmana i tōna aroaro, ā, ka kōrerohia ngā mea nā Rāpana i mahi, ki a mātou. Ā, ka pā mai te hinapōuri nui ki a mātou, ā, whano ka hoki ōku tuākana ki tōku matua i te koraha.\n\n15 Engari nana, ka mea atu au ki a rātou: E ora ana te Ariki, ā, e ora ana anō tātou, engari tātou mō te haere iho ki tō tātou matua i te koraha kia tutuki rā anō te mea kua whakahaua tātou e te Ariki.\n\n16 Nā reira, kia ū tātou ki te pupuri i ngā whakahaunga a te Ariki; nō reira tukuna tātou kia haere iho ki te whenua tuku iho o tō tātou matua, nana rā, kua mahue i a ia he kōura, he hiriwā, me ngā momo taonga katoa. Koinei katoa kua mahi nei ia nā ngā whakahaunga a te Ariki.\n\n17 Nā te mea i mōhio ia, me whakangaro a Hiruharama, nā ngā whakarihariha o te iwi.\n\n18 Nana rā, kua whakaparahakongia ngā kupu a ngā poropiti. Nā reira, mehemea ka noho tōku matua i te whenua whai muri iho i te whakahau i a ia kia tahuti atu i te whenua, nana, ka mate anō hoki ia. Nā reira, koia pū anō me tahuti atu i te whenua.\n\n19 Ā nana, he whaimōhiotanga ia nō roto i te Atua kia mau i a tātou ēnei tuhinga, kia tiakina e tātou mō ā tātou tamariki te reo o ō tātou tīpuna;\n\n20 Ā, e tiakina anōtia ai e tātou mō rātou ngā kupu kua kōrerotia e ngā māngai o ngā poropiti tapu katoa, kua tukuna ki a rātou e te Wairua me te mana o te Atua, nō te tīmatanga o te ao, ā mohoa noa nei.\n\n21 Ā, i pahawa ake, i pēnei taku momo reo hei whakapakepake au i ōku tuākana, me kore pea e ū rātou ki te pupuri i ngā whakahaunga a te Atua.\n\n22 Ā, i pahawa ake, i haere iho mātou ki tō mātou whenua tuku iho, ka kohikohi mātou i ā mātou kōura, me ā mātou hiriwā, me ā mātou mea utu nui.\n\n23 Ā, whai muri iho i tā mātou kohikohi tahi i ēnei mea, ka haere ake anō mātou ki te whare o Rāpana.\n\n24 Ā, i pahawa ake, i haere mātou ki roto ki a Rāpana, ā, ka inoi atu ki a ia kia homai e ia ki a mātou ngā tuhituhinga kua whaowhaoa ki runga i ngā papa parāhe, hei reira mātou hoatu ai ki a ia ā mātou kōura, me ā mātou hiriwā, me ā mātou mea utu nui katoa.\n\n25 Ā, i pahawa ake, kitea ana e Rāpana ā mātou rawa, ā, he mea nui whakaharahara ia, ka apohia mai e ia, nā konā ka panaia atu mātou ki waho, ā, ka tukuna āna pononga ki te whakamate i a mātou, me kore pea e mau i a ia ā mātou rawa.\n\n26 Ā, i pahawa ake, i tahuti atu mātou i ngā pononga a Rāpana, ā, ka meinga mātou kia mahue iho ki muri ā mātou rawa, ā, ka taka ki roto i ngā ringaringa o Rāpana.\n\n27 Ā, i pahawa ake, i tahuti atu mātou ki roto i te koraha, kīhai ngā pononga a Rāpana i mau ki a mātou, ā, ka huna mātou i te ana o tētahi toka.\n\n28 Ā, i pahawa ake, i riri a Rāmana ki ahau, ā, ki tōku matua anō hoki; ā, i pēnā anō a Remuere, nā te mea i aro katoa atu ia ki ngā kupu a Rāmana. Nā reira, he nui ngā kupu taunu i kōrero mai ai a Rāmana rāua ko Remuere ki a māua, ā rāua teina, ā, ka patua māua ki tētahi tokotoko.\n\n29 Ā, i pahawa ake, i a rāua e patu ana i a māua ki te tokotoko, nana, ka puta mai he anahera o te Ariki, ā, ka tū mai ki mua i a rāua, ka kōrero anō ia ki a rāua, e kī ana: He aha kōrua e patu ai i tā kōrua teina ki te tokotoko? Kāore kōrua e mōhio nei kua whiriwhiri te Ariki i a ia hei rangatira i runga i a kōrua, ā, he haututū nō kōrua i pēnei ai? Nana, ka haere ake anō koutou ki Hiruharama, ā, ka tukuna e te Ariki a Rāpana ki roto i ō koutou ringaringa.\n\n30 Ā, whai muri iho i te kōrero a te anahera ki a mātou, ka wehe atu ia.\n\n31 Ā, whai muri iho i te wehenga a te anahera, ka tīmata anō a Rāmana rāua ko Remuere ki te amuamu, e kī ana: Me pēhea e taea ai e te Ariki te tuku mai i a Rāpana ki roto i ō tātou ringaringa? Nana, he tangata mārohirohi ia, ā, i a ia te kaha ki te whakahau e rima tekau, āe rā, e taea nei e ia te whakamate e rima tekau; nō konei, he aha e kore ai tātou?\n\n", "1-ne 4": "[center][font_size=26]Upoko 4[/font_size][/center]\n\n[i]Ka whakamate a Nīwhai i a Rāpana i runga i te whakahau a te Ariki me te hopu anō i ngā papa parāhe mā te whakarautaki—Ka whiriwhiri a Hōrama kia piri ki tō Rīhai hapū i roto i te koraha. Takiwā 600–592 M.K.[/i]\n\n1 Ā, i pahawa ake, i kōrero au ki ōku tuākana, e kī ana: Tēnā, kia haere ake anō ai tātou ki Hiruharama, ā, kia ū tātou ki te pupuri ki ngā whakahaunga a te Ariki; nana rā he kaha ake ia i te ao katoa, nā, he aha e kore ai e kaha ake i a Rāpana me tana rima tekau, āe rā, i ana tekau rānei o ngā mano?\n\n2 Nō reira kia haere ake tātou; kia kaha tātou pērā i a Mohi; nā, nāna pono nei i kōrero ki ngā wai o te Moana Whero, ā, ka wehe ki tētahi taha, ki tētahi taha, ā, ka haere i waenganui, i waho atu i te hereherenga, mā runga whenua maroke, ā, ka aruaru mai ngā tauā a Parao, ā, ka tōremi iho i ngā wai o te Moana Whero.\n\n3 Nana ianei, e mōhio ana kōrua e pono ana tēnei; ā, e mōhio ana anō hoki kōrua kua kōrero tētahi anahera ki a kōrua; nā reira e āhei ana kōrua kia rangirua ai? Kia haere ake tātou; e kaha ana te Ariki ki te whakaputa i a tātou, pērā ki ō tātou mātua, me te whakangaro i a Rāpana, pērā ki ngā Ihipiana.\n\n4 Kōrero kau anō au i ēnei kupu, i te riri tonu rāua, ā, ka amuamu tonu rāua; hei aha koa ka aruaru mai rāua i ahau kia tae anō mātou ki waho i ngā taiapa o Hiruharama.\n\n5 Ā, i te pō ia; ā, ka meinga rātou e ahau kia huna ai i a rātou anō i waho i ngā taiapa. Ā, whai muri iho i tā rātou hunanga, ko au, ko Nīwhai, ka ngōki ki roto ki te pā, ā, ka haere whaka-te-whare o Rāpana.\n\n6 Ā, i arahina au e te Wairua, tē mātau i mua i ngā mea e mahi ai ahau.\n\n7 Hei aha koa, ka haere whakamua ahau, ā, i ahau e whakatata atu ana ki te whare o Rāpana ka kite au i tētahi tangata, ā, kua hinga ia ki te whenua i mua i ahau, nā te mea kua haurangi ia ki te waina.\n\n8 Ā, tae ana au ki a ia ka kitea e ahau ko Rāpana ia.\n\n9 Ā, ka kite ahau i tana hoari, ā, ka unuhia mai ia e au i tōna pūkoro; ā, he kōura horomata tōna kakau; he tino mātanga rawa tōna whakamahinga, ā, ka kite ahau i tōna rau he maitai tino utu nui.\n\n10 Ā, i pahawa ake, i meinga ahau e te Wairua kia whakamate au i a Rāpana; engari ka kī ake ahau i tōku ngākau: Kīhai rawa atu au i ngā wā katoa kia whakaheke ai i te toto o te tangata.\n\n11 Ā, ka kī mai te Wairua ki ahau: Nana kua tukuna mai ia e te Ariki ki roto i ō ringaringa. Āe rā, i mōhio anō ahau i whai anō ia kia murua atu ai tōku oranga ake; āe rā, ā, kua kore ia e whakarongo ki ngā whakahaunga a te Ariki; ā, i raupatu anō ia i ā mātou rawa.\n\n12 Ā, i pahawa ake, i kī mai anō te Ariki ki ahau: Whakamatea ia, nā te mea kua tukuna mai ia e te Ariki ki roto i ō ringaringa;\n\n13 Nana, ka whakamate te Ariki i te hunga kino kia whakaputaia mai ai ana take tika. He pai ake kia mate ai te tangata kotahi i te memeha haeretanga me te tāmatehanga o tētahi iwi i te whakapono kore.\n\n14 Ā ināianei, rongo ana au, a Nīwhai i ēnei kupu, ka mahara au ki ngā kupu a te Ariki i kōrero mai ki ahau i roto i te koraha, e kī ana: ina pupuri ō uri i aku whakahaunga, ka whaioranga rātou i te whenua whakaari.\n\n15 Āe rā, i whakaaro anō ahau e kore e taea e rātou ngā whakahaunga te pupuri e ai ki te ture a Mohi, ki te kore e riro mai i a rātou te ture.\n\n16 Ā, i mōhio anō ahau kua whaowhaoa te ture ki runga i ngā papa parāhe.\n\n17 Ā, waihoki, i mōhio ahau kua tukuna a Rāpana e te Ariki ki roto i ōku ringaringa mō tēnei take, kia hopu mai ai ahau i ngā tuhinga e ai ki ana whakahaunga.\n\n18 Nō reira, ka whakarongo au ki te reo o te Wairua, ā, ka mau ahau ki ngā makawe o te upoko o Rāpana, ā, ka poutoa iho tōna upoko ki tana hoari ake.\n\n19 Ā, whai muri iho i taku poutoahanga iho i tōna upoko ki tana hoari ake, ka tiki atu au i ngā kākahu o Rāpana kātahi ka whakamaua ki tōku tīnana ake; āe rā, ko ngā mea katoa; ā, ka whītiki au i ana kākahu whawhai ki ōku hope.\n\n20 Ā, oti ana tēnei i ahau, ka haere whakamua au ki te takotoranga taonga a Rāpana. Ā, i ahau e haere whakamua atu ana whaka-te-takotoranga taonga a Rāpana, nana, ka kite au i te pononga a Rāpana i a ia ngā kī o te takotoranga taonga. Ā, ka whakahaua atu ia e ahau mā roto i te reo o Rāpana, kia haere tahi me au ki roto i te takotoranga taonga.\n\n21 Ā, ka whakapono ia ko ahau tōna rangatira, a Rāpana, nā te mea i kite ia i ngā kākahu me te hoari e whītiki ana ki ōku hope.\n\n22 Ā, ka kōrero mai ia ki ahau mō ngā erata o ngā Hūrai, e mōhio ana ia ko tōna rangatira, a Rāpana, kua puta atu i te pō ki waenganui i a rātou.\n\n23 Ā, ka kōrero atu ahau me te mea nei ko Rāpana.\n\n24 Ā, ka kī anō au ki a ia māku e kawe ngā whaowhaonga, i runga i ngā papa parāhe, ki ōku tuākana, i waho atu i ngā taiapa.\n\n25 Ā, ka tono anō au ki a ia kia arumia mai au e ia.\n\n26 Ā, ko ia, e whakapono ana i te kōrero au mō ngā tuākana o te hāhi, ā, ko ahau pū anō taua Rāpana nāku i whakamate, nā reira ia i aru mai i ahau.\n\n27 Ā, he maha ana kōrerotanga ki ahau mō ngā kaumātua o ngā Hūrai, i ahau e haere whakamua ana ki ōku tuākana, i waho atu i ngā taiapa.\n\n28 Ā, i pahawa ake, i kite a Rāmana i ahau he nui tōna wehi, me Remuere anō hoki rātou ko Hāmi. Ā, ka tahuti atu i mua i tōku aroaro; nā te mea i whakapono rātou ko Rāpana ahau, ā, kua whakamate anō ia i ahau, ā, kua whai ki te muru i ō rātou oranga anō hoki.\n\n29 Ā, i pahawa ake, i karanga atu au ki a rātou, ā, ka rongo rātou i ahau; nā reira ka mutu tā rātou tahuti atu i tōku aroaro.\n\n30 Ā, i pahawa ake, i kite atu te pononga a Rāpana i ōku tuākana ka tīmata te tūwiriwiri, whano ka tahuti atu i mua i ahau me te hoki atu ki te pā o Hiruharama.\n\n31 Ā, ko au ianei, ko Nīwhai, he tangata tupu rahi, ā, nā te mea kua riro mai hoki i ahau he kaha nui i te Ariki, nō reira ka hopu au i te pononga a Rāpana, ā, ka mau ia, kei tahuti atu ia.\n\n32 Ā, i pahawa ake, i kōrero tahi ahau me ia, mehemea ka whakarongo ia ki aku kupu, e ora ana te Ariki, ā, e ora ana ahau, nā konei rā ki te whakarongo ia ki ā mātou kupu, ka tohungia e mātou tōna oranga.\n\n33 Ā, ka kōrero ahau ki a ia, he mea oati hoki, kia kaua ia e wehi; nā, ka meinga ia he tangata herekore pērā i a mātou mehemea ka haere iho ki te koraha me mātou.\n\n34 Ā, ka kōrero anō ahau ki a ia, e kī ana: Kāore e kore kua whakahau te Ariki i a mātou kia mahi ai i tēnei mea; ā, me kaua mātou e ū ki te pupuri i ngā whakahaunga a te Ariki? Nō reira, mehemea ka haere iho koe me mātou ki roto i te koraha ki tōku matua ka whaiwāhi koe i a mātou.\n\n35 Ā, i pahawa ake, i māia a Hōrama i ngā kupu i kōrero ai ahau. Nā, ko Hōrama te ingoa o te pononga; ā, ka whakataurangi mai ia ka haere iho ki roto i te koraha ki tō mātou matua. Āe rā, ka oati anō hoki ki a mātou ka piri tahi me mātou mai i taua wā, ā, haere ake nei.\n\n36 Nā, i te hiahia mātou kia piri tahi ia me mātou nā tēnei take, kia kaua ngā Hūrai e mōhio ai e pā ana ki tā mātou rere ki roto i te koraha, kei whaiwhai mai rātou i a mātou me te whakangaro i a mātou.\n\n37 Ā, i pahawa ake, nā, oati ana a Hōrama ki a mātou, ka mutu ō mātou wehi i a ia.\n\n38 Ā, i pahawa ake, i mauria atu e mātou ngā papa parāhe me te pononga a Rāpana, ā, ka māwehe atu ki roto i te koraha, ā, ka haere atu ki te tēneti o tōku matua.\n\n", "1-ne 5": "[center][font_size=26]Upoko 5[/font_size][/center]\n\n[i]Ka amuamu a Haraia ki a Rīhai—Ka koa tahi i te hokinga mai o ā rāua tama—Ka tuku whakahere—Ka mau i ngā papa parāhe ngā tuhinga a Mohi me ngā poropiti—Ka whakatau iho ngā papa ko Rīhai tētahi uri nā Hōhepa—Ka poropiti a Rihai e pā ana ki ōna uri whakaheke me te tiakanga o ngā papa. Takiwā 600–592 M.K.[/i]\n\n1 Ā, i pahawa ake, i muri iho i tā mātou taenga iho ki te koraha ki tō mātou matua, nana, ka kī ia i te hari, me tōku whaea anō hoki, a Haraia, i tino harikoa, nā te mea i nui tana tangi mō mātou.\n\n2 Nā te mea i whakapono ia kua mate mātou i te koraha; ā, i kaha amuamu anō ia ki tōku matua, e mea ana ki a ia he tangata matakite ia; e kī ana: Nana, nāu mātou i arataki mai i tō mātou whenua tuku iho, ā, kua kore ianei aku tama, ā, kei te mate haere mātou i te koraha.\n\n3 Ā, koinei te āhua o te reo i amuamu ai tōku whaea ki tōku matua.\n\n4 Ā, i pahawa ake, i kōrero tōku matua ki a ia, e kī ana: E mōhio nei ahau he tangata matakite ahau; nā te mea mehemea kīhai au i kite atu i ngā mea o te Atua i tētahi whakakitenga kua kore au e mōhio ki ngā painga a te Atua, engari kua noho tonu i Hiruharama, ā, kua mate tahi me aku huānga.\n\n5 Engari nana, kua whiwhi au i tētahi whenua whakaari, koia anō ngā mea e koa nei ahau; āe rā, e mōhio ana ahau mā te Ariki anō aku tama e whakaputa mai i ngā ringaringa o Rāpana, ā, ka mauria iho mai anō rātou ki a tāua i te koraha.\n\n6 Ā, koinei te āhua o te reo nā tōku matua, a Rīhai, i whakamārire ai i tōku whaea, a Haraia, e pā ana ki a mātou, i a mātou e haere ake ana i te koraha ki te whenua o Hiruharama, kia hopu ai i te tuhinga o ngā Hūrai.\n\n7 Ā, i tō mātou hokinga ki te tēneti o tōku matua, nana, kua kī tonu tō rāua koa, ā, kua whakamāriretia tōku whaea.\n\n8 Ā, ka mea mai ia, e kī ana: Nā, e mōhio pū ana ahau kua whakahau te Ariki i taku hoatāne kia tahuti atu ki roto i te koraha; āe rā, e mōhio pū ana anō ahau kua tiaki te Ariki i aku tama, ā, kua whakaputaia rātou i ngā ringaringa o Rāpana, ā, kua hoatu ki a rātou he mana mā konei rā i taea ai te tutuki i tēnei mea kua whakahaua rātou e te Ariki. Ā, koinei te āhua o te reo i kōrero ai ia.\n\n9 Ā, i pahawa ake, i hari rawa rāua, ā, ka tuku whakahere me ngā whakaherenga tahu ki te Ariki; ā, ka tuku whakamoemiti rāua ki te Atua o Iharaira.\n\n10 Ā, whai muri iho i tā rāua tuku whakamoemiti ki te Atua o Iharaira, ko tōku matua, ko Rīhai, ka haria atu ngā tuhinga kua whaowhaoa ki runga i ngā papa parāhe, ā, ka rangahaua e ia mai i te tīmatatanga.\n\n11 Ā, ka kite ia i reira ngā pukapuka e rima a Mohi, i tuku kōrero ia mō te hanganga o te ao, me Arama rāua ko Iwi anō hoki, ko rāua ō tātou mātua tuatahi;\n\n12 Ā, he tuhinga anō mō ngā Hūrai mai i te tīmatanga, tae iho ana ki te tīmatanga o te whakahaeretanga a Herekia, kīngi o Hura.\n\n13 Ā, ko ngā poropititanga anō a ngā poropiti tapu, mai i te tīmatanga, tae iho ana ki te tīmatanga o te whakahaeretanga a Herekia; me ngā poropiti maha kua kōrerohia e te māngai o Heremaia.\n\n14 Ā, i pahawa ake i tōku matua, a Rīhai, ka kimi anō i runga i ngā papa parāhe he whakapapa o ōna mātua; nā reira ia i mōhio ai he uri ia nō Hōhepa; āe rā, ko taua Hōhepa pū anō koia te tama a Hākopa, kua hokona atu ki roto o Ihipa, ā, kua whakarauorahia e te ringa o te Atua, me kore pea ia e whakarauora i tōna matua, a Hākopa, me tōna whare katoa kei mate i te hemokaitanga.\n\n15 Ā, kua ārahina anōtia rātou ki waho atu i te hereheretanga ki tua atu i te whenua o Ihipa, e taua Atua pū anō nāna rātou i whakarauora.\n\n16 Ā, nā konā tōku matua, a Rīhai, i kimi i te whakapapa o ōna tīpuna. Ā, ko Rāpana anō tētahi uri nō Hōhepa, nā reira ia me ōna tīpuna i tuhituhi ai i ngā tuhinga.\n\n17 Ā, i te kitenga a tōku matua i ēnei mea katoa, ka kī ia i te Wairua, ā, ka tīmata ki te poropiti mō ōna uri—\n\n18 Ka kawea whānuitia atu ēnei papa ki ngā iwi katoa, ki ngā hapū, ki ngā reo, ki ngā tāngata anō he uri nōna.\n\n19 Nā reira, i kī ai ia kua kore rawa ēnei papa parāhe e memeha; e kore rānei e pōuriuri i te huringa o te wā. Ā, i poropititia e ia ngā mea maha mō ōna uri.\n\n20 Ā, i pahawa ake, i tau ki tēnei wā mohoa kua puritia e māua ko tōku matua ngā whakahaunga i whakahaua ai māua e te Ariki.\n\n21 Ā, kua hopungia e mātou ngā tuhinga kua whakahaua mātou e te Ariki, ā, kua rangahaua ērā me te kite atu he mea e hiahiatia ana; āe rā, he mea utu nui kē ki a mātou, nā konā ka āhei mātou ki te tiaki i ngā whakahaunga a te Ariki mō ā mātou tamariki.\n\n22 Nā reira, he whaimōhiotanga ia i roto i te Ariki kia kawe ai mātou i ērā me mātou, i a mātou e haere ana i te koraha whaka-te-whenua whakaari.\n\n", "1-ne 6": "[center][font_size=26]Upoko 6[/font_size][/center]\n\n[i]Ka tuhituhi a Nīwhai mō ngā mea o te Atua—Ko tō Nīwhai aronga he whakapakepake i ngā tangata kia haere mai ai ki te Atua o Aperahama kia whakaorangia ai. Takiwā 600–592 M.K.[/i]\n\n1 Ā, nō konā au, a Nīwhai, e kore e tuku nei i ngā whakapapa o tōku matua i tēnei wāhanga o taku tuhinga; e kore hoki au e tuku a muri ake nei i runga i ēnei papa e tuhia nei e ahau; nā te mea kua tukuna i roto i te tuhinga kua tuhituhia e tōku matua; nā reira, kāore au i te tuhi i a ia i tēnei pukapuka.\n\n2 Kāti hoki māku te kī nei he uri mātou nō Hōhepa.\n\n3 Ā, kāore he tikanga ki ahau e tūpato ai au ki te tuku i tētahi kōrero whānui o ngā mea katoa a tōku matua, nā te mea kāore e taea ērā te tuhi ki runga i ēnei papa, nā te mea e hiahia ana ahau kia wātea te wāhi kia tuhi ai au i ngā mea o te Atua.\n\n4 Nō konā ko taku hiahia katoa kia whakapakepake mai ai i ngā tangata kia haere mai ai ki te Atua o Aperahama, me te Atua o Ihaka, me te Atua o Hākopa, ā, kia whakaorangia ai.\n\n5 Nā reira, ko ngā mea e pai ana ki te ao kāore au mō te tuhi, engari ko ngā mea e pai ana ki te Atua, ā, ki te hunga anō hoki ehara nō te ao.\n\n6 Nā reira, ka tuku whakahau ki ōku uri, kia kaua e whakakī i ēnei papa ki ngā mea e tikanga kore ana ki ngā tamariki a te tangata.\n\n", "1-ne 7": "[center][font_size=26]Upoko 7[/font_size][/center]\n\n[i]Ka hoki ā Rīhai tama ki Hiruharama ki te tono atu i a Ihimaera me tōna whare kia hono tahi atu ki a rātou i runga i tō rātou haerenga—Ka haututū a Rāmana mā—Ka akiaki a Nīwhai i ōna tuākana kia whakapono ai i te Ariki—Ka herea ia ki ngā taura, ā, ka whakamaheretia tōna whakangaromanga—Ka tukuna e te mana o te whakapono—Ka whakapāha ōna tuākana—Ka tuku a Rīhai mā i ngā whakahere me ngā whakaherenga tahu. Takiwā 600–592 M.K.[/i]\n\n1 Nana ianei, e hiahia ana au kia mōhio ai koutou, nō muri iho i tā tōku matua, i tā Rīhai, whakakapinga poropititanga e pā ana ki ōna uri, i pahawa ake, i kōrero anō te Ariki ki a ia, e mea ana kāore e tika ana mōna, mō Rīhai, kia kawea e ia tōna hapū ki roto i te koraha ko rātou anake; engari kē me taumau ana tama i ngā tamāhine hei hoawahine, e whakatupuria ai he uri ki te Ariki i te whenua whakaari.\n\n2 Ā, i pahawa ake, i whakahau te Ariki i a ia, nā, māku, mā Nīwhai, me ōku tuākana, e hoki anō ai ki te whenua o Hiruharama, ā, ka mauria iho mai a Ihimaera me tōna hapū ki roto i te koraha.\n\n3 Ā, i pahawa ake, nāku, nā Nīwhai anō, me ōku tuākana, i haere whakamua atu ki roto i te koraha kia haere ake ai ki Hiruharama.\n\n4 Ā, i pahawa ake, i haere ake mātou ki te whare o Ihimaera, ā, ka whaipai mātou i te tirohanga a Ihimaera, nā konā mātou i kōrero atu ki a ia i ngā kupu a te Ariki.\n\n5 Ā, i pahawa ake, i whakangāwarihia e te Ariki te ngākau o Ihimaera, me tōna whare anō hoki, nā konā rātou i haere tahi iho ai me mātou ki roto i te koraha ki te tēneti o tōku matua.\n\n6 Ā, i pahawa ake, i a mātou e haere ana i te koraha, nana ko Rāmana rāua ko Remuere, me ngā tamāhine tokorua a Ihimaera, me ngā tama tokorua a Ihimaera me ō rāua hapū, ka haututū mai ki a mātou; āe rā, ki ahau, a Nīwhai, me Hāmi, me tō rātou matua, a Ihimaera, me tana hoawahine, me ētahi atu o ana tamāhine tokotoru.\n\n7 Ā, i pahawa ake, i taua haututūtanga, i te hiahia rātou kia hoki anō ai ki te whenua o Hiruharama.\n\n8 Nana ianei au, a Nīwhai, i te pōuri nō te mārō o ō rātou ngākau, nō reira au ka kōrero ki a rātou, e kī ana, āe rā, ki a Rāmana rāua ko Remuere pū anō: Nana ko ōku tuākana kōrua, ā, nā te aha i pēnā rawa ai te mārō i ō kōrua ngākau, ā, i pēnā rawa ai te kāpō i ō kōrua hinengaro, e whaitake ai kōrua māku, tā kōrua teina, e kōrero atu ki a kōrua, āe rā, me te whakatakoto tauira mā kōrua?\n\n9 Nā te aha i kore ai tā kōrua whakarongo ki te kupu a te Ariki?\n\n10 Nā te aha i wareware ai tā kōrua kitenga atu i te anahera a te Ariki?\n\n11 Āe rā, nā te aha anō i wareware ai kōrua i ngā mea nui i mahia e te Ariki mō tātou, i tana whakarauoratanga i a tātou i ngā ringaringa o Rāpana, ā, kia riro mai anō ai i a tātou te tuhinga?\n\n12 Āe rā, nā te aha anō i wareware ai kōrua e taea ana e te Ariki ngā mea katoa e ai ki tana hiahia, mō ngā tamariki a te tangata, mēnā rā ia ka whakapakari rātou i tō rātou whakapono i roto i a ia? Nā reira, kia pono tonu tātou ki a ia.\n\n13 Ā, mēnā rā ia ka pono tātou ki a ia, ka whiwhi tātou i te whenua whakaari; ā, ka mōhio koutou ā tōna wā ka tutuki te kupu a te Ariki e pā ana ki te whakangaromanga o Hiruharama; nā te mea ko ngā mea katoa kua kōrerotia e te Ariki e pā ana ki te whakangaromanga o Hiruharama, me tutuki.\n\n14 Nana rā, hei ākuanei ka oti te Wairua o te Ariki ki te tohetohe ki a rātou; nana rā, kua whakaparahakotia ngā poropiti, ā, kua makaia a Heremaia ki roto i te whareherehere. Ā, kua whai rātou ki te muru i te oranga o tōku matua, nā konā rātou i pei atu ai i a ia ki waho atu i te whenua.\n\n15 Nana ianei, ka kī atu au ki a koutou mēnā rā ka hoki atu koutou ki Hiruharama ka mate tahi anō koutou me rātou. Āpiti, mēnā i a koutou te kōwhiri, haere ake ki te whenua, me mahara anō ki ngā kupu ka kōrero atu nei au ki a koutou, nā, mēnā ka haere koutou ka mate anō koutou; nā konei rā e akiaki ana te Wairua o te Ariki i ahau kia kōrero au.\n\n16 Ā, i pahawa ake, i tāku, i tā Nīwhai, kōrerotanga atu i ēnei kupu ki ōku tuākana, i tino riri ki ahau. Ā, i pahawa ake ka pā mai ō rāua ringaringa ki runga i ahau, nana rā, i tino pukuriri rawa rāua, ka here rāua i ahau ki ngā taura, nā te mea i whai rāua kia muru ai i tōku oranga, kia mahue au i a rāua i te koraha e kaingia ai e ngā kararehe mohoao.\n\n17 Engari, i pahawa ake, i inoi au ki te Ariki, e kī ana: Auē e te Ariki, e ai ki tōku whakapono i roto i a koe, Māu ahau e whakaputa i ngā ringaringa o ōku tuākana; āe rā, homai ki ahau he kaha e taea ai te momotu atu i ēnei hereherenga e herea nei ahau.\n\n18 Ā, i pahawa ake, i taku kōrerotanga i ēnei kupu, nana, ka wetekia ngā hereherenga mai i ōku ringaringa me ōku waewae, ā, ka tū ahau i mua i ōku tuākana, ā, ka kōrero anō ahau ki a rāua.\n\n19 Ā, i pahawa ake, i riri anō rāua ki ahau, ka whai mai e pā ai ō rāua ringaringa ki runga i ahau; engari nana, ko tētahi o ngā tamāhine a Ihimaera, āe rā, me tōna whaea anō hoki, me tētahi o ngā tama a Ihimaera, ka tohe ki ōku tuākana, nā konā i whakangāwarihia ō rāua ngākau; ka mutu tā rāua ngana ki te muru atu i tōku oranga.\n\n20 Ā, i pahawa ake, i pōuri rāua, nā tō rāua whakarihariha, nā konā rāua i tuohu iho i mua i ahau, ka inoi mai kia whakamuru au i a rāua mō ngā mea i mahi ai rāua ki ahau.\n\n21 Ā, i pahawa ake, i whakamurua noatia rāua e ahau me ngā mea katoa i mahi ai rāua, ā, ka akiaki ahau i a rāua kia inoi ai ki te Ariki tō rāua Atua mō te whakamurunga hara. Ā, i pahawa ake, i pēnā rāua. Ā, whai muri iho i te mutunga o tā rāua inoi ki te Ariki ka haere anō mātou i tō mātou haerenga whaka-te-tēneti o tō mātou matua.\n\n22 Ā, i pahawa ake, i haere iho mātou ki te tēneti o tō mātou matua. Ā, whai muri iho i tāku, me tā ōku tuākana me tā te whare katoa o Ihimaera haere iho ki te tēneti o tōku matua, ka whakawhetai atu rātou ki te Ariki tō rātou Atua; ā, ka tuku whakahere me ngā whakaherenga tahu ki a ia.\n\n", "1-ne 8": "[center][font_size=26]Upoko 8[/font_size][/center]\n\n[i]Ka kitea e Rīhai tētahi whakakitenga o te rākau o te ora—Ka kai ia i ōna hua kātahi ka hiahia ia kia pērā anō tōna hapū—Ka kitea e ia he tokotoko rino, he ara tōtika, he ara whāiti hoki, me ngā kohu o te pōuritanga e karapotia nei te tangata—Ka kai a Haraia, Nīwhai me Hāmi i te hua, engari ka whakakāhore a Rāmana rāua ko Remuere. Takiwā 600–592 M.K.[/i]\n\n1 Ā, i pahawa ake, i kohikohia e mātou ngā momo purapura katoa o ia āhua, me ngā kerēne o ia āhua, me ngā purapura hua rākau anō hoki o ia āhua.\n\n2 Ā, i pahawa ake, i tōku matua e noho ana i te koraha ka kī mai ia ki a mātou, e mea ana: Nana, kua moea e ahau he moemoeā; me kī kē rānei, kua kite ahau i tētahi whakakitenga.\n\n3 Ā nana, nā te mea i kite ai ahau, kua whaitake ahau kia hari i roto i te Ariki nā Nīwhai rāua ko Hāmi; nā te mea kua whaitake taku whakapono atu ko rāua, me te tini anō o ō rāua uri, ka whakaorangia ai.\n\n4 Heoi nana, e Rāmana me Remuere, he nui rawa atu tōku wehi mō kōrua; nana rā, ki taku mahara i kite ai au i taku moemoeā, he koraha pōuri mokemoke.\n\n5 Ā, i pahawa ake, i kite ahau i tētahi tangata, e kākahuria ana ki tētahi kahu mā; ā, ka haere mai ia me te tū ki mua i ahau.\n\n6 Ā, i pahawa ake, i kōrero mai ia ki ahau, ā, ka tonoa au kia aru atu i a ia.\n\n7 Ā, i pahawa ake, i ahau e aru atu ana i a ia ka kite ahau i ahau anō i roto i tētahi wāhi tītōhea pōuri mokemoke.\n\n8 Ā, i pahawa ake, taku haeretanga mō ngā haora maha i te pōuritanga, ka tīmata au ki te inoi atu ki te Ariki kia whaiaroha ia mōku, e ai ki ōna tini aroha noatanga.\n\n9 Ā, i pahawa ake, whai muri i taku inoi ki te Ariki i kite ahau i tētahi whīra nui whakaharahara.\n\n10 Ā, i pahawa ake, i kite ahau i tētahi rākau, ko ōna hua i hiahiatia nei kia whakakoa ai i tētahi.\n\n11 Ā, i pahawa ake, i haere whakamua ahau me te kai i ngā hua o reira; ā, ka kite anō ahau he tino reka rawa ake i ngā mea katoa kua kainga e ahau. Āe rā, ka kite anō ahau he mā ngā hua o reira, he mā ake i ngā mā katoa kua kite rā anō ahau.\n\n12 Ā, i ahau e kai ana i ngā hua o reira ka kīa tōku wairua ki te hari tino nui; nā reira, ka tīmata taku hiahia kia kai anō ai tōku hapū; nā te mea i mōhio ahau he mea e hiahiatia ana i runga ake i ērā atu hua katoa.\n\n13 Ā, i ahau e whiu haere ana i ōku kamo huri noa, me kore pea e kite ai i tōku hapū anō hoki, ka kitea e ahau he awa wai; e rere ana, e pātata ana ki te rākau nōna ngā hua i kai ai au.\n\n14 Ā, ka titiro atu e kite ai nōhea rā anō ia; ā, ka kite au i tōna mātāpuna kāore i tawhiti atu; ā, i tōna mātāpuna ka kite au i tō whaea Haraia, me Hāmi, me Nīwhai; ā, i te tū rātou me te mea nei kāore rātou i te mōhio ki hea haere ai rātou.\n\n15 Ā, i pahawa ake, i tāwhiri atu au ki a rātou; ā, ka kī atu anō ahau ki a rātou i runga i te reo kaha kia haere mai ai rātou ki ahau, me te kai i te hua, koia e hiahiatia ana i runga ake i ērā atu hua katoa.\n\n16 Ā, i pahawa ake, i haere mai rātou ki ahau, ā, ka kai anō i te hua.\n\n17 Ā, i pahawa ake, i te hiahia ahau kia haere mai ai a Rāmana rāua ko Remuere ki te kai i te hua anō hoki; nā reira, ka whiua ōku kamo ki te mātāpuna o te awa, me kore pea au e kite i a rāua.\n\n18 Ā, i pahawa ake, i kite ahau i a rāua, engari kāore rāua mō te haere mai ki ahau ki te kai i te hua.\n\n19 Ā, ka kite ahau i tētahi tokotoko rino, ā, e takoto whārōrō ana ia i te tahatika o te awa, ā, e ārahina ana ki te rākau i tū ai ahau.\n\n20 Ā, ka kite anō hoki ahau i tētahi ara tōtika, ara whāiti, e haere hāngai ana ki te tokotoko rino, tae atu ana ki te rākau i tū ai ahau; ā, i ārahina anōtia rā ki te mātāpuna o te awa, ki tētahi whīra nui whakaharahara, me te mea nei he ao ia.\n\n21 Ā, ka kite ahau i ngā tāngata manomano tini, he tokomaha o rātou e tāruke whakamua ana, kia tae atu ai rātou ki te ara i ārahina atu ai ki te rākau i tū ai ahau.\n\n22 Ā, i pahawa ake, i haere mai rātou, ā, ka tīmata atu i te ara i ārahina atu ai ki te rākau.\n\n23 Ā, i pahawa ake, i ara mai he kohu pōuriuri; āe rā, he kohu pōuriuri nui whakaharahara; nā konā rātou te hunga kua tīmata i te ara i ngaro atu ai i tō rātou ara, nā, ka ātiutiu atu rātou, ā, ka ngaro rātou.\n\n24 Ā, i pahawa ake, i kite ahau i ētahi atu e tāruke whakamua ana, ā, ka haere mai rātou, ā, ka mau i a rātou te pito o te tokotoko rino; ā, ka tāruke whakamua rātou ki waenganui i te kohu pōuriuri, e rapa ana ki te tokotoko rino, tae atu ana ki tā rātou putanga mai, ā, ka kai i te hua o te rākau.\n\n25 Ā, whai muri iho i tā rātou kai i te hua o te rākau ka whiu haere rātou i ō rātou kamo me te mea nei i whakamā rātou.\n\n26 Ā, ka whiu haere anō ahau i ōku kamo, ā ka kitea, i tērā atu taha o te awa wai, he whare nui whakaharahara; ā, i te tū ia me te mea nei i te hau takiwā, i runga rawa ake i te whenua.\n\n27 Ā, i kī katoa i te tangata, kaumātua mai, tamariki mai, tāne mai, wahine mai; ā, ko te āhua o ō rātou kākahu he tino pai rawa atu; ā, i te tāwai rātou me te tuhi mai i ō rātou matikara ki te hunga i haere mai ai, ā, e kai ana i te hua.\n\n28 Ā, whai muri iho i tā rātou kai i te hua ka whakamā rātou, nā te hunga e taunu ana i a rātou; ā, ka taka atu rātou ki ngā ara kua whakakāhoretia atu, ā, ka ngaro.\n\n29 Ā, ko au ianei, a Nīwhai, e kore e kōrero i ngā kupu katoa a tōku matua.\n\n30 Engari, kia poto ai i te tuhinga, nana, i kite ia i ngā marea e tāruke whakamua ana; ā, i haere mai rātou me te whakamau ki te pito o te tokotoko rino; ā, ka tāruke whakamua rātou, e ū ana ki te pupuri ki te tokotoko rino, tae atu ana ki tā rātou putanga mai, ā, ka hinga ki raro, ā, ka kai i te hua o te rākau.\n\n31 Ā, i kite anō i ētahi atu marea e whāwhā haere ana rātou whaka-te-whare nui whakaharahara.\n\n32 Ā, i pahawa ake, i toromi iho rātou ki ngā rire o te awa; ā, he tokomaha i ngaro atu ai i tōna kitenga, e ātiutiu ana i ngā ara hē kē atu.\n\n33 Ā, he nui rawa atu te marea i kuhu ai ki roto i taua whare kē. Ā, whai muri iho i tā rātou kuhu ki roto i taua whare ka tuhi rātou i te matikara taunu ki ahau me te hunga anō e kai ana i te hua; engari kāore mātou i aro atu.\n\n34 Koinei ngā kupu a tōku matua: Nā te mea ko te hunga katoa i aro atu ki a rātou, i taka atu.\n\n35 Ā, kāore a Rāmana rāua ko Remuere i kai i te hua, te kī a tōku matua.\n\n36 Ā, i pahawa ake, i muri iho i te kōrero a tōku matua i ngā kupu katoa o tana moemoeā, whakakitenga rānei, koia he mea maha, ka kī mai ia ki a mātou, nā ēnei mea i kite ai ia i tētahi whakakitenga, i tino nui whakaharahara tōna wehi mō Rāmana rāua ko Remuere; āe rā, i wehi ia kei makaia atu rāua i te aroaro o te Ariki.\n\n37 Ā, ka akiaki ia i a rāua i konā i runga i te aroha katoa o tētahi matua ngāwari, kia whakarongo ai rāua ki ana kupu, e aroha nui pea te Ariki ki a rāua, ā, kia kaua e makaia atu rāua; āe rā, i kauhau ai tōku matua ki a rāua.\n\n38 Ā, whai muri iho i tana kauhau atu ki a rāua, ā, ka poropiti atu ia ki a rāua i ngā mea maha, ka tono ia ki a rāua kia puritia ai ngā whakahaunga a te Ariki; ā, ka mutu tana kōrero atu ki a rāua.\n\n", "1-ne 9": "[center][font_size=26]Upoko 9[/font_size][/center]\n\n[i]Ka hanga a Nīwhai i ngā tuhinga e rua—Kua huaina ia mea ko ngā papa a Nīwhai—Ko ngā papa nui e mau ana ngā mea hītoria; ko ngā papa iti e mau pū ana ki ngā mea tapu. Takiwā 600–592 M.K.[/i]\n\n1 Ā, koinei mea katoa i kite ai tōku matua, i rongo ai, i kōrero ai, i a ia e noho tēneti ana, i te raorao o Remuere, ā, he maha rawa anō ngā mea hoki, kāore e taea te tuhituhi i runga i ēnei papa.\n\n2 Ā ināianei, i te mea kua kōrero ahau e pā ana ki ēnei papa, nana, ehara ēnei i ngā papa ka tuhia te roanga atu o ngā hītori mō tōku iwi; nā te mea ko ngā papa ka tuhia e ahau te roanga atu o ngā kōrero mō tōku iwi kua huaina e au ki te ingoa o Nīwhai; nā reira, e karangahia ana ko ngā papa a Nīwhai, whai muri ana i tōku ake ingoa; ā, koinei papa anō kua karangahia ko ngā papa a Nīwhai.\n\n3 Hei aha koa, kua riro mai i ahau he whakahaunga nā te Ariki kia hangaia ai ēnei papa, mō tētahi take motuhake kia whaowhaoa ai tētahi tuhinga mō te minitatanga a tōku iwi.\n\n4 Me whaowhao i runga i ērā atu papa ko ngā tuhinga mō ngā whakahaeretanga a ngā kīngi, ā, ko ngā pakanga me ngā tautohetohenga o tōku iwi; nā reira ko te wāhi nui o ēnei papa ko te minitatanga; ā, ko te wāhi nui o ērā atu papa ko te whakahaeretanga a ngā kīngi me ngā pakanga, me ngā tautohetohenga o tōku iwi.\n\n5 Nā reira, kua whakahau te Ariki i ahau kia hangaia ai ēnei papa mō tētahi take motuhake i roto i a ia, ko taua take kāore au e mōhio ana.\n\n6 Engari e mōhio ana te Ariki i ngā mea katoa mai i te tīmatanga; nā reira, ka whakaritea e ia he huarahi kia whakatutuki ai i āna mahi katoa i waenganui i ngā tamariki a te tangata; nana rā, i a ia te mana katoa tae atu ana ki te whakatutukitanga i āna kupu katoa. Ā, koia anō tēnei. Āmine.\n\n", "1-ne 10": "[center][font_size=26]Upoko 10[/font_size][/center]\n\n[i]Ka matakite a Rīhai ka mauherehia atu ngā Hūrai e ngā Papurōnia—Ka kōrero ia mō te haerenga mai ki waenganui i ngā Hūrai he Mīhaia, he kaiwhakaora, he kaihoko—Ka kōrero anō a Rīhai mō te haerenga mai o tētahi māna e rūmaki te Reme a te Atua—Ka kōrero a Rīhai mō te matenga me te aranga o te Mīhaia—Ka whakatauritetia e ia te whakamararatanga me te huihuinga o Iharaira ki tētahi rākau ōriwa—Ka kōrero a Nīwhai mō te Tama a te Atua, mō te takohatanga o te Wairua Tapu, me te utanga mō te tika. Takiwā 600–592 M.K.[/i]\n\n1 Ā ināianei au, a Nīwhai, ka haere tonu taku tuhinga i runga i ēnei papa mō aku mahi, ā, ko taku whakahaeretanga me taku minitatanga; nā reira, kia haere tonu ai taku tuhinga, me paku kōrero ahau mō ngā mea a tōku matua, mō ōku tuākana anō hoki.\n\n2 Nana rā, i pahawa ake, i muri iho i te whakakapinga kōrero a tōku matua i ngā kupu o tana moemoeā, ā, me tana akiaki i a rātou kia tākare katoa ai, ka kōrero ia ki a rātou e pā ana ki ngā Hūrai—\n\n3 Nā, whai muri iho i tō rātou whakangaromanga, ko taua pā nui whakaharahara pū anō a Hiruharama, ā, me te tokomaha anō ka mauheretia atu ki roto i a Papurona, e ai ki te wā e rite ai i te Ariki, ka hoki mai anō rātou, āe rā, ka whakahokia pū anō mai i waho i te hereherenga; ā, whai muri iho i te whakahokinga mai i a rātou i waho i te hereherenga ka nohoia anōtia e rātou tō rātou whenua tuku iho.\n\n4 Āe rā, kia ono rau rā anō ngā tau mai te wā i wehe ai tōku matua i Hiruharama, ka whakaarahia e te Ariki te Atua tētahi poropiti i waenganui i ngā Hūrai—he Mīhaia pū anō, me kī kē rānei, tētahi Kaiwhakaora mō te ao.\n\n5 Ā, ka kōrero anō ia e pā ana ki ngā poropiti, anō te tokomaha rawa kua whakaatuhia mō ēnei mea, e pā ana ki tēnei Mīhaia, kua kōrerotia e ia, ko tēnei Kaihoko rānei mō te ao.\n\n6 Nā reira, i tau ai ngā tāngata katoa i tētahi āhuatanga ngaro, i tētahi āhuatanga taka, ā, ka pērā mō āke tonu atu ki te kore rātou e whakawhirinaki i runga i tēnei Kaihoko.\n\n7 Ā, ka kōrero anō ia e pā ana ki tētahi poropiti ka haere mai ki te aroaro o te Mīhaia, kia whakaritea te huarahi o te Ariki—\n\n8 Āe rā, me haere whakamua atu ia me te kauhau i te koraha: Whakaritea e koe te huarahi o te Ariki, ā, kia whakatōtikahia ōna ara; nā te mea e tū ana tētahi i waenganui i a koutou kāore i te mōhiotia e koutou; ā, he nui kē atu tōna mana i tōku, kāore au e pai ana kia wewete i te here o ōna hū. Ā, he nui anō tā tōku matua i kōrero ai e pā ana ki tēnei mea.\n\n9 Ā, ka kī mai tōku matua ka rūmaki ia ki Petapara, ki kō atu i a Hōrana; ā, i kī mai anō ia ka rūmaki ia ki te wai; ka rūmaki pū anō ia i te Mīhaia ki te wai.\n\n10 Ā, whai muri iho i tana rūmaki i te Mīhaia ki te wai, ka mōhio ia, ā, ka kitea, ā, ka whakaatuhia atu e ia nāna te Reme a te Atua i rūmaki, koia ka tango atu i ngā hara o te ao.\n\n11 Ā, i pahawa ake, i muri iho i tā tōku matua kōrero i ēnei kupu ka kōrero ia ki ōku tuākana e pā ana ki te rongopai ka kauhautia atu i waenganui i ngā Hūrai, ā, e pā ana anō hoki ki te memeha haeretanga o te whakapono o ngā Hūrai. Ā, whai muri iho i tā rātou whakamate i te Mīhaia, ka haere mai nei, ā, whai muri iho i tana whakamatenga ka ara ake anō ia i te mate, ā, ka whakaatu atu ia i a ia anō, mā te Wairua Tapu, ki ngā Tauiwi.\n\n12 Āe rā, he nui pū anō tā tōku matua i kōrero ai e pā ana ki ngā Hūrai, ā, e pā ana anō hoki ki te whare o Iharaira, nā, ka whakatauritehia rātou kia rite ki te rākau ōriwa, ko ōna manga me whati atu, ā, ka whakamararatia atu i runga katoa i te mata o te ao.\n\n13 Nā reira, i kī mai ia me pēnei kē kia ārahina tahitia ai tātou i runga i te whakaaro kotahi ki roto i te whenua whakaari, tae atu ana ki te whakatutukitanga i te kupu a te Ariki, nā, ka whakamararatia tātou ki runga i te mata katoa o te ao.\n\n14 Ā, i muri iho i te whakamararatanga i te whare o Iharaira, ka huihuia mai anō rātou; arā, rānei, hei muri iho i te rironga o te rāneatanga o te Rongopai, ko ngā manga tupu o te rākau ōriwa, ko ngā mōrehu rānei o te whare o Iharaira, ka hono whakarotohia rātou, ka ako rānei ki te mātauranga o te Mīhaia pono, tō rātou Ariki me tō rātou Kaihoko.\n\n15 Ā, koinei te āhua o te reo i poropiti ai, i kōrero ai tōku matua ki ōku tuākana, ā, he maha anō ngā mea kāore au e tuhituhi ki roto i tēnei pukapuka; nā te mea kua tuhituhi au i ngā mea katoa e pai ana ki ahau i roto i tērā atu o āku pukapuka.\n\n16 Ā, koinei mea katoa, kua kōrero nei ahau, i mahia ai i tōku matua e noho tēneti ana, i te raorao o Remuere.\n\n17 Ā, i pahawa ake, i muri iho i tāku, tā Nīwhai, rangona ngā kupu katoa a tōku matua, e pā ana ki tāna i kite ai i tētahi whakakitenga, ā, ko ngā mea anō i kōrero ai ia i runga i te kaha o te Wairua Tapu, koia nei te kaha i riro mai i a ia i runga i te whakapono ki te Tama a te Atua—ā, ko te Tama a te Atua te Mīhaia ka haere mai—ko au, ko Nīwhai, ka hiahia anō kia kite ai ahau, kia rongo ai, kia mōhio ai i ēnei mea, mā te kaha o te Wairua Tapu, koia te takohatanga o te Atua ki te hunga katoa e ū ana ki te whai atu i a ia, pērā anō i ngā wā onamata me ō te wā e whakakite ai ia i a ia anō ki ngā tamariki a te tangata.\n\n18 Nā te mea e tūturu tonu ana ia inānahi, ināianei, ā, āke ake tonu atu; ā, kua whakaritea te huarahi mō ngā tāngata katoa mai i te orokohanganga o te ao, ki te mea ka rīpeneta rātou, ā, ka haere mai ki a ia.\n\n19 Nā te mea ko ia e ū ana ki te whai atu i a ia ka kite; ā, ka whakapuarehia ngā mea ngaro a te Atua ki a rātou, mā te kaha o te Wairua Tapu, pērā anō i ēnei wā me ngā wā onamata, ā, pērā anō ki ngā wā onamata me ngā wā anamata; nā reira, ko te huarahi o te Ariki he ara mutunga kore kotahi.\n\n20 Nō reira mahara, Auē e te tangata, nā te mea ko āu mahinga katoa ka whakawākia ai.\n\n21 Nā reira, mehemea kua whai atu koe ki te mahi whakarihariha i ngā rā o tō poropeihana, tēnā, kua kitea koe e poke ana i mua i te aroaro o te nohoanga-whakawā o te Atua; ā, kāore tētahi mea poke e āhei ana ki te noho tahi me te Atua; nā reira, ka makaia atu koe mō āke tonu atu.\n\n22 Ā, kua homai e te Wairua Tapu te mana kia kōrero ai au i ēnei mea, ā, kaua ēnā e whakakāhoretia.\n\n", "1-ne 11": "[center][font_size=26]Upoko 11[/font_size][/center]\n\n[i]Ka kite a Nīwhai i te Wairua o te Ariki, ā, ka whakaatuhia i roto i te whakakitenga te rākau o te ora—Ka kite ia i te whaea o te Tama a te Atua, ā, ka ākona ki te tapatuhanga a te Atua—Ka kite ia i te rumakitanga, minitatanga, me te rīpekatanga o te Reme a te Atua—Ka kite anō ia i te karangatanga tapu me te minitatanga a ngā Āpōtoro Tekau mā Rua a te Reme a te Atua. Takiwā 600–592 M.K.[/i]\n\n1 Nā te mea i pahawa ake, i muri iho i taku hiahia kia mōhio ai i ngā mea kua kitea e tōku matua, me te whakapono anō e taea ana e te Ariki ērā te whakamōhio mai ki ahau, i ahau e noho ana ki te whakaaroaro i tōku ngākau ka kahakina atu ahau i roto i te Wairua o te Ariki, āe rā, ki runga i tētahi maunga tiketike, kīhai nei ahau i kite noa i mua, kīhai nei ahau i tau noa tōku waewae i runga.\n\n2 Ā, ka kī mai te Wairua ki ahau: Nana, he aha tāu e hiahia nei?\n\n3 Ā, ka kī atu ahau: E hiahia ana ahau kia kitea ai ngā mea i kite ai tōku matua.\n\n4 Ā, ka kī mai te Wairua ki ahau: E whakapono ana rānei koe i kite ai tō matua i te rākau i kōrero ai ia?\n\n5 Ā, ka kī atu ahau: Āe rā, e mōhio ana koe kei te whakapono ahau ki ngā kupu katoa a tōku matua.\n\n6 Ā, ka oti i ahau te kōrero i ēnei kupu, ka karanga kaha nei te Wairua, e mea ana: Ōhana ki te Ariki, te Atua i runga rawa; nā te mea ko ia te Atua i runga i te ao katoa, āe rā, i runga pū anō i te katoa. Ā, kua manaakitia koe, e Nīwhai, nā te mea kei te whakapono koe i te Tama a te Atua i runga rawa; nā reira, ka kite koe i ngā mea kua hiahia nei koe.\n\n7 Ā, nana ka hoatu tēnei ki a koe hei tohu, nā, i muri iho i tō titiro atu ki te rākau nāna i hua ai ngā hua i kaingia ai e tō matua, ka kite anō koe i tētahi tangata e heke ana i te rangi, ā, ko ia tāu e kitea ai; ā, i muri iho i tāu kite atu i a ia ka tuku whakaaturanga koe ko ia te Tama a te Atua.\n\n8 Ā, i pahawa ake, i kī mai te Wairua ki ahau: Titiro! Ā, ka titiro ahau, ā, ka kitea he rākau; ā, he rite tonu ia ki te rākau i kite ai tōku matua; ā, kei tua noa atu tōna ātaahua, āe rā, he ātaahua ake i ngā ātaahua katoa; ā, ko tōna mā he nui ake i te mā o te hukarere e pūhia haeretia ana.\n\n9 Ā, i pahawa ake, i muri iho i taku kite atu i te rākau, i kī atu au ki te Wairua: Kua kite nei ahau kua whakaatu mai koe ki ahau te rākau tongarerewa i runga ake i te katoa.\n\n10 Ā, ka mea mai ia ki ahau: He aha tāu e hiahia nei?\n\n11 Ā, ka kī atu ahau ki a ia: Kia mōhio ai ki tōna māramatanga—nā te mea i kōrero ahau ki a ia me te mea nei he tangata e kōrero ana; nā te mea i kite atu ahau i te āhua o tētahi tangata ia; hei aha koa, i mōhio ahau ko te Wairua o te Atua ia; ā, ka kōrero mai ia ki ahau anō nei he tangata e kōrero ana ki te tangata.\n\n12 Ā, i pahawa ake, i kī mai ia ki ahau: Titiro! Ā, ka titiro ahau kia kite ai i a ia, ā, kāore au i kite i a ia; nā te mea kua wehe atu ia i mua i tōku aroaro.\n\n13 Ā, i pahawa ake, i titiro, ā, ka kite i te pā nui whakaharahara o Hiruharama, ā, me ētahi atu pā anō hoki. Ā, ka kite ahau i te pā o Nahareta; ā, kei roto i te pā o Nahareta i kite ai au i tētahi puhi, ā, he ātaahua rawa atu, he kiritea rawa atu ia.\n\n14 Ā, i pahawa ake, i kite au i ngā rangi e tūwhera ana; ā, ka heke iho mai tētahi anahera, ā, ka tū i mua i ahau; ā, ka kī mai ia ki ahau: E Nīwhai, he aha tāu e kite nei?\n\n15 Ā, Ka kī atu ahau ki a ia: He puhi, he ātaahua rawa ake, ā, he kiritea rawa ake i ērā atu puhi katoa.\n\n16 Ā, ka kī mai ia ki ahau: E mōhio ana rānei koe i te tapatuhanga a te Atua?\n\n17 Ā, ka kī atu au ki a ia: E mōhio ana ahau kei te aroha ia i āna tamariki; hei aha koa, kāore au e mōhio ana te tikanga o ngā mea katoa.\n\n18 Ā, ka kī mai ia ki ahau: Nana, ko te puhi e kite nā koe ko ia te whaea o te Tama a te Atua, i runga i te ritenga o te kikokiko.\n\n19 Ā, i pahawa ake, i kite ahau i a ia e kahakina atu ana i roto i te Wairua; ā, i muri iho i tōna kahakitanga atu i roto i te Wairua mō tētahi wā ka kī mai te anahera ki ahau, e mea ana: Titiro!\n\n20 Ā, ka titiro ahau, ā, ka kite anō i te puhi, e okooko ana i tētahi tamaiti i ōna ringaringa.\n\n21 Ā, ka kī mai te anahera ki ahau: Tirohia te Reme a te Atua, āe rā, ko te Tama pū anō a te Matua Ora Tonu! E mōhio ana rānei koe te tikanga o te rākau i kite ai tō matua?\n\n22 Ā, ka whakautu au i a ia, e mea ana: Āe rā, ko te aroha o te Atua, e riringi whānui atu ai i a ia anō ki roto ki ngā ngākau o ngā tamariki a te tangata; nā reira, he mea e hiahia nuitia ana i runga i ngā mea katoa.\n\n23 Ā, ka kī mai ia ki ahau, e mea ana: Āe rā, he whakakoa rawa atu anō hoki ki te wairua.\n\n24 Ā, i muri iho i tana kīanga i ēnei kupu, ka kī mai ia ki ahau: Titiro! Ā, ka titiro ahau, ā, ka kite au i te Tama a te Atua e haere whakamua ana ki waenganui i ngā tamariki a te tangata; ka kite anō ahau i te tokomaha e tāpapa iho ana ki ōna waewae, ā, koropiko ana ki a ia.\n\n25 Ā, i pahawa ake, i kite ahau i te tokotoko rino, i kite ai tōku matua, ko te kupu ia a te Atua, e ārahina atu ana ki te mātāpuna o ngā wai ora, ki te rākau rānei o te ora; ko aua wai rā he tohu mō te aroha o te Atua; ka kite anō ahau ko te rākau o te ora he tohu mō te aroha o te Atua.\n\n26 Ā, ka kī mai te anahera ki ahau: Titiro, tirohia te tapatuhanga a te Atua!\n\n27 Ā, ka titiro ahau, ā, ka kite i te Kaihoko o te Ao, ko ia nei i kōrerotia ai e tōku matua; ā, ka kite anō ahau i te poropiti māna nei te huarahi e whakarite i mua i a ia. Ā, ka haere whakamua te Reme a te Atua, ā, ka rumakina e ia; ā, i muri iho i tana rumakitanga, ka kite au i te tūwheratanga o ngā rangi, ā, ka heke iho mai te Wairua Tapu mai i te rangi, ā, ka tau iho ki runga i a ia i te āhuatanga o te kererū.\n\n28 Ā, ka kite ahau, nā, ka haere whakamua ia e minita ana ki te iwi, i runga i te kaha me te korōria nui; ā, ka huihuia ngā mano ki te whakarongo ki a ia; ā, ka kite ahau, nā, ka panaia atu ia e rātou i waenganui i a rātou.\n\n29 Ā, ka kite anō ahau i ētahi atu tekau mā rua e aru ana i a ia. Ā, i pahawa ake, i kahakina atu rātou i roto i te Wairua Tapu mai i te aroaro o tōku kanohi, ā, tē kitea rātou e ahau.\n\n30 Ā, i pahawa ake, i kī mai anō te anahera ki ahau, e mea ana: Titiro! Ka titiro ahau, ā, ka kite ahau i ngā rangi e tūwhera ana anō, ā, ka kite ahau i ngā anahera e heke iho ana ki runga i ngā tamariki a te tangata; ā, ka minita rātou ki a rātou.\n\n31 Ā, ka kī mai anō ia ki ahau, e mea ana: Titiro! Ā, ka titiro ahau, ā, ka kite ahau i te Reme a te Atua e haere whakamua ana ki waenganui i ngā tamariki a te tangata. Ā, ka kite ahau i ngā mano tāngata e māuiui ana, e mamae ana i ngā tūmomo mate katoa, ā, i ngā rēwera me ngā wairua poke; ā, ka kī mai te anahera me te whakaatu mai i ēnei mea katoa ki ahau. Ā, ka whakaorangia rātou e te mana o te Reme a te Atua; ka peia atu anō hoki ngā rēwera me ngā wairua poke.\n\n32 Ā, i pahawa ake, i kī mai anō te anahera ki ahau, e mea ana: Titiro! Ā, ka titiro ahau, ā, ka kite ahau i te Reme a te Atua, nā, kua kawea ia e te iwi; āe rā, te Tama a te Atua ora tonu kua whakawākia e te ao; ā, i kite ai ahau, e whakaaturia ana anō hoki.\n\n33 Ā, ko au, ko Nīwhai, i kite i a ia e whakairia ana ki runga ki te rīpeka, ā, ka whakamatea mō ngā hara o te ao.\n\n34 Ā, i muri iho i tana whakamatenga ka kite ahau i ngā mano o te ao, nā, kua huihuia tahitia kia whawhai atu ki ngā āpotoro a te Reme; nā te mea koirā te tekau mā rua i karangahia ai e te anahera o te Ariki.\n\n35 Ā, kua oti ngā mano tini o te ao te huihui tahi; ā, ka kite ahau, nā, kei roto rātou i tētahi whare nui whakaharahara, e rite ana ki te whare e kite ai tōku matua. Ā, ka kī mai anō te anahera a te Ariki ki ahau, e mea ana: Tirohia te ao me tō reira mātauranga; āe rā, tirohia te whare o Iharaira kua huihuia tahitia kia whawhai ai ki ngā āpotoro tekau mā rua a te Reme.\n\n36 Ā, i pahawa ake, nā, i kite ahau, ā, e whakaaturia ana anō hoki, ko te whare nui whakaharahara ko te whakapehapeha o te ao; ā, i hinga ia, he nunui rawa atu nei tōna hinganga. Ā, ka kī mai anō te anahera a te Ariki ki ahau, e mea ana: Koirā te whakangaromanga o ngā iwi katoa, ngā hapū, ngā reo, me ngā tāngata, e whawhai ai ki ngā āpotoro tekau mā rua a te Reme.\n\n", "1-ne 12": "[center][font_size=26]Upoko 12[/font_size][/center]\n\n[i]Ka kite a Nīwhai mā te whakakitenga te whenua whakaari; te tika, whakarihariha, me te takanga ihotanga o ana tangata whenua; ko te haerenga mai o te Reme a te Atua ki waenganui i a rātou; ka pēhea ngā Ākonga Tekau mā Rua me ngā Āpotoro Tekau mā Rua e whakawā ai i a Iharaira; me te āhuatanga weriweri, poke anō o te hunga memeha haere ana i te whakapono kore. Takiwā 600–592 M.K.[/i]\n\n1 Ā, i pahawa ake, i kī mai te anahera ki ahau: Titiro, ā, tirohia ō uri, me ngā uri o ō tuākana. Ā, ka titiro ahau, ā, ka kite i te whenua whakaari; ā, ka kite ahau i ngā mano tini tāngata, āe rā, me te mea nei ko ngā onepū rā anō o te moana tōna tokomaha.\n\n2 Ā, i pahawa ake, i kite ahau i ngā mano tini e huihui ana ki te whawhai, tētahi ki tētahi; ā, ka kite ahau i ngā pakanga, me ngā pūrongo pakanga, me ngā parekura nunui ki te hoari i waenganui i tōku iwi.\n\n3 Ā, i pahawa ake, i kite ahau i ngā whakatipuranga maha e pahure atu ana, i runga i ngā ritenga o te pakanga me ngā tautohetohe i runga i te whenua; ā, ka kite ahau i ngā pā maha, āe rā, koia kīhai nei i tatauria e ahau.\n\n4 Ā, i pahawa ake, i kite ahau i tētahi kohu pōuri i runga i te mata o te whenua whakaari; ā, i kite ahau i ngā uira, ā, ka rongo ahau i ngā whaitiri, me ngā rū, me ngā tūmomo turituri kikino; ā, ka kite ahau i te whenua me ngā toka, kua wāwāhia, ā, ka kite ahau i ngā maunga e tanuku iho ana kia kongakonga noa; ā, ka kite ahau i ngā mānia o te whenua, kua pākarukaru; ā, ka kite ahau i ngā pā maha kua toremi iho; ā, ka kite ahau he mea maha kua tahuna ki te ahi; ā, ka kite ahau he maha kua tanuku iho ki te whenua, nā ngā ngāueuetanga o reira.\n\n5 Ā, i pahawa ake, i muri iho i taku kitenga i ēnei mea, ka kite ahau i te kapua pōuri, nā, ka mimiti atu mai i te mata o te whenua; ā nana, ka kite ahau i ngā mano tini kīhai i hinga nā ngā whakawākanga nui whakamataku a te Ariki.\n\n6 Ā, ka kite ahau i ngā rangi e tūwhera ana, me te Reme a te Atua e heke iho ana mai i te rangi; ā, ka heke iho mai ia, ā, ka whakaatu atu ia i a ia anō ki a rātou.\n\n7 Ā, ka kite anō ahau, ā, e whakaaturia ana anō hoki, nā, i tau iho te Wairua Tapu ki runga i ētahi atu tekau mā rua; ā, kua whakamanahia rātou e te Atua, ā, kua whiriwhiria.\n\n8 Ā, ka kī mai te anahera ki ahau, e mea ana: Tirohia ngā ākonga a te Reme, kua whiriwhiria nei kia minita atu ki ō uri.\n\n9 Ā, ka kī mai ia ki ahau: E mahara ana rānei koe ngā āpotoro tekau mā rua a te Reme? Nana ko rātou te hunga ka whakawā i ngā iwi tekau mā rua o Iharaira; nā reira, ko ngā minita tekau mā rua o ō uri ka whakawākia e rātou; nā te mea nō te whare o Iharaira koutou.\n\n10 Ā, ko ēnei tekau mā rua e kite nei koe ka whakawā i ō uri. Ā, nana, he tika anō rātou āke ake ake; nā te mea nā tō rātou whakapono i te Reme a te Atua kua whakamākia ō rātou kākahu mā roto i ōna toto.\n\n11 Ā, ka kī mai te anahera ki ahau: Titiro! Ā, ka titiro ahau, ā, ka kite i ngā whakatipuranga e toru e pahure atu ana i te tika; ā, kua mā ō rātou kākahu kia rite pū ki te Reme a te Atua. Ā, ka kī mai te anahera ki ahau: Kua whakamākia ēnei mā roto i te toto o te Reme a te Atua, nā tō rātou whakapono i a ia.\n\n12 Ā ko au, ko Nīwhai, ka kite anō he tokomaha nō te whakatipuranga tuawhā i pahure atu ai i te tika.\n\n13 Ā, i pahawa ake, i kite ahau i ngā mano tini o te ao kua huihuia tahitia.\n\n14 Ā, ka kī mai te anahera ki ahau: Tirohia ō uri, me ngā uri o ō tuākana.\n\n15 Ā, i pahawa ake, i titiro ahau, ā, ka kite i te iwi o ōku uri e huihuia tahitia ana i ngā mano tini e tū atu ana ki ngā uri o ōku tuākana; ā, kua huihuia tahitia rātou ki te whawhai.\n\n16 Ā, ka kī mai te anahera ki ahau, e mea ana: Tirohia te mātāpuna o ngā wai poke kua kitea e tō matua; āe rā, ko te awa pū anō i kōrero ai ia; ā, ko ngā hōhonutanga o reira ko ngā hōhonutanga o te ao rēwera.\n\n17 Ā, ko te kohu pōuri ko ngā whakawainga a te rēwera, nāna i whakakāpō ngā karu, me te whakapakeke i ngā ngākau o ngā tamariki a te tangata, me te ārahi atu i a rātou ki roto ki ngā huarahi whārahi, kia mate ai rātou, ā, ka ngaro.\n\n18 Ā, ko te whare nui whakaharahara, i kite ai tōku matua, ko ngā whakaaro horihori me te whakapehapeha o ngā tamariki a te tangata. Ā, he tawhā nui whakaharahara e wehe ai i a rātou; āe rā, ko te kupu pū anō o te manatika a te Atua Ora Tonu, me te Mīhaia koia te Reme a te Atua, ko ia anō i whakaaturia e te Wairua Tapu, mai i te orokohanganga rā anō o te ao ā mohoa noa nei, ā, nō nāianei ā muri ake nei, ā, āke tonu atu.\n\n19 Ā, i te anahera e kōrero ana i ēnei kupu, ka titiro ahau, ā, ka kite i ngā uri o ōku tuākana e whawhai ana ki ōku uri, e ai ki te kupu a te anahera; ā, nā te whakapehapeha o ōku uri, me ngā whakawainga a te rēwera, i kite ahau i taea e ngā uri o ōku tuākana ngā tangata o ōku uri.\n\n20 Ā, i pahawa ake, i titiro ahau, ā, ka kite i ngā tangata o ngā uri o ōku tuākana kua taea e rātou ōku uri; ā, i haere whakamua atu i ngā mano tini i runga i te mata o te whenua.\n\n21 Ā, ka kite ahau i a rātou kua huihuia tahitia i roto i ngā mano tini; ā, ka kite ahau i ngā pakanga me ngā tūrongo pakanga i waenganui i a rātou; ā, i roto i ngā pakanga me ngā tūrongo pakanga i kite ahau i ngā whakatipuranga maha i mate ai.\n\n22 Ā, ka kī mai te anahera ki ahau: Nana ka memeha haere ēnei i te whakapono kore.\n\n23 Ā, i pahawa ake, i kite ahau, i muri iho i tā rātou memeha haeretanga i te whakapono kore ka meinga rātou he uriuri, he weriweri, he iwi poke anō hoki, e kikī ana i te māngere me ngā tūmomo whakarihariha katoa.\n\n", "1-ne 13": "[center][font_size=26]Upoko 13[/font_size][/center]\n\n[i]Ka kite a Nīwhai mā roto whakakitenga i te hāhi o te rēwera kua whakatūria i waenganui i ngā Tauiwi, ko te kimihanga me te tāmitanga o Amerika, ko te ngarohanga o ngā wāhanga mārama utu nui maha o te Paipera, ko te āhuatanga i hua mai ai i tā te Tauiwi whakaparahakotanga whakapono, ko te whakahokinga mai o te rongopai, ko te haerenga mai o ngā karaipiture i ngā rā o muri, me te hanganga ake o Hiona. Takiwā 600–592 M.K.[/i]\n\n1 Ā, i pahawa ake, i kī mai te anahera ki ahau, e mea ana: Titiro! Ā, ka titiro ahau, ā, ka kite i ngā iwi maha me ngā kīngitanga.\n\n2 Ā, ka kī mai te anahera ki ahau: He aha tāu e kite nei? Ā, ka kī atu ahau: Kei te kite ahau i ngā iwi maha me ngā kīngitanga.\n\n3 Ā, ka kī mai ia ki ahau: Koinei ngā iwi me ngā kīngitanga o ngā Tauiwi.\n\n4 Ā, i pahawa ake, i kite ahau i waenganui i ngā iwi o ngā Tauiwi ko te whakatūnga o tētahi hāhi nui.\n\n5 Ā, ka kī mai te anahera ki ahau: Tirohia te whakapūmautanga o tētahi hāhi e tino whakarihariha ake ana i ērā atu hāhi katoa, koia e whakamate ana i te hunga tapu o te Atua, āe rā, e whakamamae ana i a rātou me te herehere iho i a rātou, ā, ka whakaiokangia ki te ioka rino, ā, ka whakarau iho i a rātou ki roto i te hereherenga.\n\n6 Ā, i pahawa ake, i kite ahau i tēnei hāhi nui mōrikarika; ā, ka kite ahau i te rēwera ko ia tōna kaihanga.\n\n7 Ā, ka kite anō ahau i te kōura, me te hiriwā, me ngā hiraka, me ngā kahu whero, me ngā rīnena miro pai, me ngā tūmomo kākahu utu nui katoa; ā, ka kite ahau i ngā wahine pūremu tokomaha.\n\n8 Ā, ka kī mai te anahera ki ahau, e mea ana: Tirohia te kōura, me te hiriwā, me ngā hiraka, me ngā kahu whero, me ngā rīnena miro pai, me ngā kākahu utu nui, me ngā wahine pūremu, koia ngā hiahia o tēnei hāhi nui mōrikarika.\n\n9 Ā, ka whakangaromia te hunga tapu o te Atua mō ngā whakamoemiti o te ao, ā, ka whakarau iho i a rātou ki roto i te hereherenga.\n\n10 Ā, i pahawa ake, i titiro ahau, ā, ka kite atu i ngā wai maha; ā, ka wehewehea e aua wai ngā Tauiwi i ngā uri o ōku tuākana.\n\n11 Ā, i pahawa ake, i kī mai te anahera ki ahau: Tirohia te riri o te Atua i runga i ngā uri o ō tuākana.\n\n12 Ā, ka titiro ahau, ā, ka kite i tētahi tangata i waenganui i ngā Tauiwi, ko ia kua māwehehia mai i ngā uri o ōku tuākana e ngā wai maha; ā, ka kite ahau i te Wairua o te Atua, nā, i heke iho mai ia, ā, ka pā iho ki runga i te tangata; ā, ka haere whakamua atu ia ki runga i ngā wai maha, tae atu anō ki ngā uri o ōku tuākana, e noho ana i te whenua whakaari.\n\n13 Ā, i pahawa ake, i kite ahau i te Wairua a te Atua, nā, ka pā iho ki runga i ētahi atu Tauiwi; ā, ka haere whakamua rātou i waho atu i te hereherenga, ki runga i ngā wai maha.\n\n14 Ā, i pahawa ake, i kite ahau i ngā Tauiwi mano tini i runga i te whenua whakaari; ā, ka kite ahau i te riri o te Atua, nā, kei runga ia i ngā uri o ōku tuākana; ā, ka whakamararatia atu i mua i ngā tauiwi, ā, ka patua.\n\n15 Ā, ka kite ahau i te Wairua o te Atua, nā, kei runga ia i ngā Tauiwi, ā, ka whaioranga rātou me te whiwhi i te whenua hei whenua tuku iho mō rātou; ā, ka kite ahau he kiritea, he pūrotu rawa atu, he ātaahua anō hoki, he rite ki tōku iwi i mua i tō rātou whakamatenga.\n\n16 Ā, i pahawa ake, nāku, nā Nīwhai, i kite atu i ngā Tauiwi kua haere whakamua atu i waho i te hereherenga ka whakaiti rātou i a rātou anō i te aroaro o te Ariki; i a rātou anō te mana o te Ariki.\n\n17 Ā, ka kite ahau kua huihuia tahitia ō rātou whaea Tauiwi i runga i ngā wai, i runga hoki i te whenua, kia whawhai atu ai ki a rātou.\n\n18 Ā, ka kite ahau, nā, i a rātou te mana o te Atua, ā, ko te riri o te Atua i runga i te hunga katoa kua huihuia tahitia ki te whawhai atu ki a rātou.\n\n19 Ā ko au, ko Nīwhai, ka kite i ngā Tauiwi kua haere whakamua atu i waho i te hereherenga he mea whakarauora nā te mana o te Atua i ngā ringaringa o ērā atu iwi katoa.\n\n20 Ā, ka pahawa noa atu nāku, nā Nīwhai, i kite i tō rātou whaioranga i te whenua; ā, ka kite ahau i tētahi pukapuka, ā, kua kawea whakamuatia atu ki waenganui i a rātou.\n\n21 Ā, ka kī mai te anahera ki ahau: E mōhio ana rānei koe te tikanga o te pukapuka?\n\n22 Ā, ka kī atu ahau ki a ia: Kāore ahau i te mōhio.\n\n23 Ā, ka kī mai ia: Tirohia e puta mai ana ia i te māngai o tētahi Hūrai. Ā ko au, ko Nīwhai, ka tirohia ia; ā, ka kī mai ia ki ahau: Ko te pukapuka e tirohia nei e koe tētahi tuhinga mō ngā Hūrai, kua mau nei ngā kawenata a te Ariki, kua meatia e ia ki te whare o Iharaira; e mau ana anō hoki ngā poropititanga maha a ngā poropiti tapu; ā, he tuhinga ia e rite ana ki ngā whaowhaonga kei runga i ngā papa parāhe, heoi kāore e pērā rawa ana te maha; hei aha koa, kua mau i a ia ngā kawenata a te Ariki, kua meatia e ia ki te whare o Iharaira; nā reira, he nui tōna painga ki ngā Tauiwi.\n\n24 Ā, ka kī mai te anahera a te Ariki ki ahau: Kua kite nei koe i puta mai ai te pukapuka i te māngai o tētahi Hūrai; ā, i tōna putanga mai i te māngai o tētahi Hūrai i a ia te rāneatanga o te rongopai o te Ariki, koia tēnei e whakaaturia nei e ngā āpotoro tekau mā rua; ā, ka whakaaturia e rātou e ai ki te pono i roto nei i te Reme a te Atua.\n\n25 Nā reira, ka puta whakamuatia atu ēnei mea mai i ngā Hūrai i runga i te tika ki ngā Tauiwi, e ai ki te pono i roto nei i te Atua.\n\n26 Ā, i muri i tō rātou putanga whakamuatanga atu nā te ringaringa o ngā āpotoro tekau mā rua a te Reme, mai i ngā Hūrai ki ngā Tauiwi, ka kite koe i te hanganga o te hāhi nui mōrikarika, he mea mōrikarika rawa ake i ērā atu hāhi katoa; nana rā, kua tangohia atu e rātou mai i te rongopai a te Reme ngā wāhanga mārama utu nui maha; me ngā kawenata maha anō hoki a te Ariki kua tangohia atu e rātou.\n\n27 Ā, koinei katoa kua mahia e rātou e rāweke kino nei pea rātou i ngā mahinga a te Ariki, nā, me kore pea e whakakāpō i ngā karu me te whakapakeke i ngā ngākau o ngā tamariki a te tangata.\n\n28 Nā reira, ka kite nei koe i muri iho i te putanga whakamuatanga atu i te pukapuka i ngā ringaringa o te hāhi nui mōrikarika, he maha ngā mea mārama utu nui kua tangohia atu mai i te pukapuka, koia te pukapuka a te Reme a te Atua.\n\n29 Ā, i muri iho i te tangohanga atu i ēnei mea mārama utu nui ka puta whakamuahia atu ki ngā iwi katoa o ngā Tauiwi; ā, i muri iho i tana putanga whakamuatanga atu ki ngā iwi katoa o ngā Tauiwi, āe rā, ka whakawhiti pū anō i ngā wai maha kua kite nei koe i ngā Tauiwi kua haere whakamua atu i waho i te hereherenga, e kite nei koe—nā ngā mea mārama utu nui maha kua tangohia atu i te pukapuka, kua mārama ki tō ngā tamariki a te tangata māramatanga, e ai ki te māramatanga i roto nei i te Reme a te Atua—nā ēnei mea kua tangohia atu i te rongopai a te Reme, he tokomaha rawa atu nei e tūtuki ana, āe rā, nā konā ka whaikaha nui nei a Hātana i runga i a rātou.\n\n30 Hei aha koa, ka kite nei koe ko ngā Tauiwi kua haere whakamua atu i waho i te hereherenga, ā, kua hāpaingia ake e te mana o te Atua i runga ake i ērā atu iwi katoa, i runga i te mata o te whenua he whenua ia kua whiriwhiria i runga ake i ērā atu whenua, koia te whenua kua kawenatatia e te Ariki te Atua me tō matua hei whenua tuku iho mō ōna uri; nā reira, ka kite koe e kore te Ariki te Atua e tuku kia whakangaromia katoatia e ngā Tauiwi te hanumitanga o ō uri, i waenganui nei i ō tuākana.\n\n31 E kore rānei ia e tuku kia whakangaromia e ngā Tauiwi ngā uri o ō tuākana.\n\n32 E kore rānei te Ariki te Atua e tuku kia noho āke tonu ai ngā Tauiwi i taua āhuatanga weriweri o te kāpōtanga, e kite nei koe e pērā ana rātou, nā ngā wāhanga mārama utu nui rawa atu o te rongopai a te Reme kua kaiponuhia e taua hāhi mōrikarika, ko tōna hanganga kua kite nei koe.\n\n33 Nā reira e ai tā te Reme a te Atua: Ka whakaaroha atu ahau ki ngā Tauiwi, tae atu ana ki te karawhiunga i ngā mōrehu o te whare o Iharaira i te whakawākanga nui.\n\n34 Ā, i pahawa ake, i kī mai te anahera a te Ariki ki ahau, e mea ana: Nana, e ai tā te Reme a te Atua, hei muri iho i taku karawhiunga i ngā mōrehu o te whare o Iharaira—ko ēnei mōrehu e kōrero nei ahau ko ngā uri o tō matua—nā reira, hei muri iho i taku karawhiunga i a rātou i te whakawākanga, ā, ka patua rātou e te ringaringa o ngā Tauiwi, ā, hei muri iho i te tirikohutanga nui a ngā Tauiwi, nā ngā mea tino mārama utu nui o te rongopai a te Reme kua kaiponuhia e taua hāhi nui mōrikarika, koia te whaea o ngā kaikairau katoa, e ai tā te Reme—Ka aroha au ki ngā Tauiwi hei taua rā, nā konā rā ka kawea atu ki a rātou, i tōku ake mana, te nuinga o tōku rongopai, koia he mārama utu nui, e ai tā te Reme.\n\n35 Nana rā, e ai tā te Reme: Māku ahau e whakakite atu ki ō uri, nā, ka tuhituhi rātou i ngā mea maha e minita ai ahau ki a rātou, koia he mea mārama utu nui; ā, hei muri atu i te whakangaromanga o ō uri, me te memeha haeretanga i te whakapono kore, me ngā uri anō o ō tuākana, nana, ka hunaia ake ēnei mea, kia puta mai ai ki ngā Tauiwi, mā te takohatanga me te mana o te Reme.\n\n36 Ā, i roto i ēnei ka tuhia taku rongopai, e ai tā te Reme, me tōku toka me tōku whakaoranga.\n\n37 Ā, ka manaakitia rātou e ngana ai ki te whakaputa whakamua mai tōku Hiona hei taua rā, ā, i a rātou te takohatanga me te mana o te Wairua Tapu; ā, ki te ū tonu rātou tae atu ki te mutunga ka whakateiteingia ake rātou hei te rā whakamutunga, ā, ka whakaorangia i roto i te kīngitanga mutunga kore a te Reme; ā, ko ia e kauhau i te rongomau, āe rā, i ngā rongo whakahari nui, anō tō rātou ātaahua i runga i ngā maunga.\n\n38 Ā, i pahawa ake, i kite ahau i ngā mōrehu o ngā uri o ōku tuākana, me te pukapuka anō hoki a te Reme a te Atua, koia kua puta whakamua mai i te māngai o tētahi Hūrai, nā, i puta whakamua mai i ngā Tauiwi ki ngā mōrehu o ngā uri o ōku tuākana.\n\n39 Ā, i muri iho i tana putanga whakamuatanga ki a rātou ka kite ahau i ētahi atu pukapuka, koia i puta whakamua ai nā te mana o te Reme, mai i ngā Tauiwi ki a rātou, tae atu ana ki te whakapakepaketanga o ngā Tauiwi me ngā mōrehu o ngā uri o ōku tuākana, ā, ko ngā Hūrai anō hoki kua whakamararatia atu ki runga katoa i te mata o te ao, nā, ko ngā tuhinga a ngā poropiti me ngā āpotoro tekau mā rua a te Reme, āna, he pono.\n\n40 Ā, ka kī mai te anahera ki ahau, e mea ana: Koinei tuhinga whakamutunga, kua kite nei koe i waenganui i ngā Tauiwi, ka whakapūmau i te pono o te tuatahi, koia nā ngā āpotoro tekau mā rua a te Reme, ā, ka whakamōhiotia atu ngā mea mārama utu nui kua tangohia atu i a rātou; ā, ka whakamōhiotia atu ki ngā iwi katoa, ngā reo, ngā tāngata, nā, ko te Reme a te Atua ko ia te Tama a te Atua Ora Tonu, me te Kaiwhakaora o te ao; nā, me haere mai ngā tāngata katoa ki a ia, tē taea rānei rātou te whakaora.\n\n41 Ā, me haere mai rātou e ai ki ngā kupu e whakapūmautia ai e te māngai o te Reme; ā, ka whakamōhiotia ngā kupu a te Reme i roto i ngā tuhinga a ō uri, i roto anō i ngā tuhinga a ngā āpotoro tekau mā rua a te Reme; nā reira ka whakapūmautia ngā mea e rua kia kotahi; nā te mea kotahi te Atua, ā, kotahi te Hēpara i runga i te ao katoa.\n\n42 Ā, kei te haere mai te wā e whakakite ia i a ia anō ki ngā iwi katoa, ki ngā Hūrai tahi me ngā Tauiwi anō hoki; ā, hei muri iho i tana whakakitenga atu i a ia anō ki ngā Hūrai me ngā Tauiwi anō hoki, kātahi ia ka whakakite i a ia anō ki ngā Tauiwi me ngā Hūrai anō hoki, ā, ko muri hei mua, ā, ko mua hei muri.\n\n", "1-ne 14": "[center][font_size=26]Upoko 14[/font_size][/center]\n\n[i]Ka kōrero tētahi anahera ki a Nīwhai mō ngā manaakitanga me ngā kanga ka tau ki runga i ngā Tauiwi—E rua anake ngā hāhi: ko te hāhi o te Reme a te Atua me te hāhi a te Rēwera—Ka whakahāweatia te Hunga Tapu o te Atua i ngā iwi katoa e te hāhi nui mōrikarika—Ka tuhituhi a Hōani te Āpotoro e pā ana ki te whakamutunga o te ao. Takiwā 600–592 M.K.[/i]\n\n1 Ā, ka pahawa ake, ki te whakarongo ngā Tauiwi ki te Reme a te Atua i taua rā ka whakakite atu ia i a ia anō ki a rātou i roto i te kupu, ā, i roto i te mana anō hoki, i roto i te mahi pū anō, tae atu ana ki te tangohanga atu i ō rātou tūtukitanga waewae—\n\n2 Ā, ki te whakapakeke kore rātou i ō rātou ngākau ki te Reme a te Atua, ka tatauria rātou i waenganui i ngā uri o tō matua; āe rā, ka tatauria rātou i waenganui i te whare o Iharaira; ā, ka meinga rātou he iwi manaakitia i runga i te whenua whakaari mō āke tonu atu; kua kore anō e whakaraua iho ki roto i te hereherenga; ā, kua kore anō te whare o Iharaira e whakapōauautia.\n\n3 Ā, ko taua rua nui, kua kēria nei mō rātou e taua hāhi nui mōrikarika, kua hangaia e te rēwera rātou ko ana tamariki, me kore pea ia e arataki iho i ngā wairua o te tangata ki te ao rēwera—āe rā, ko taua rua nui kua kēria mō te whakangaromanga o te tangata ka whakakīa ki te hunga nāna ia i kēri, e ai tā te Reme; ehara i te whakangaromanga o te wairua, engari ko te makanga iho i a ia ki roto i taua ao rēwera koia kāore tōna mutunga.\n\n4 Nana rā, e ai tēnei ki te hereherenga a te rēwera, ā, e ai anō hoki tā te Atua tika, i runga i te hunga katoa e mahi whakarihariha me ngā mahi mōrikarika i tōna aroaro.\n\n5 Ā, i pahawa ake, i kī mai te anahera ki ahau, a Nīwhai, e mea ana: Kua kite nei koe ki te rīpenata ngā Tauiwi ka pai te tukunga ihotanga ki a rātou; ā, e mōhio ana anō koe e pā ana ki ngā kawenata a te Ariki ki te whare o Iharaira; ā, kua rongo anō koe ko ia e rīpenata kore, me mate.\n\n6 Nō reira, auē te mate ki ngā Tauiwi mēnā ka ai tā rātou whakapakeke ngākau ki te Reme a te Atua.\n\n7 Nā te mea kei te haere mai te wā, e ai tā te Reme a te Atua, nā, māku e mahi tētahi mahi nui whakamīharo i waenganui i ngā tamariki a te tangata; he mahi pūmau tonu, kei tēnei ringa, kei tērā atu ringa rānei—ki te whakapakepaketanga i a rātou rānei ki te rongomau me te oranga mutunga kore, ki te tukunga rānei i a rātou ki te pakeketanga o ō rātou ngākau me te kāpōtanga o ō rātou hinengaro tae atu ana ki tō rātou whakarauhanga iho ki roto i te hereherenga, ā, ki roto i te whakangaromanga anō hoki, ā-tīnana, ā-wairua tahi, e ai ki te hereherenga a te rēwera, mōna kua kōrerotia e ahau.\n\n8 Ā, i pahawa ake, i oti i te anahera te kōrero ēnei kupu, ka kī mai ia ki ahau: E mahara ana rānei koe i ngā kawenata a te Matua ki te whare o Iharaira? Ka kī atu ahau ki a ia, Āe rā.\n\n9 Ā, i pahawa ake, i kī mai ia ki ahau: Titiro, ā, tirohia taua hāhi nui mōrikarika, koia te whaea o ngā mōrikarika katoa, ko tōna kaihanga ko te rēwera.\n\n10 Ā, ka kī mai ia ki ahau: Nana e rua tonu ngā hāhi anake; ko tētahi ko te hāhi a te Reme a te Atua, ko tētahi atu ko te hāhi a te rēwera; nā reira, ko ia ehara nō te hāhi a te Reme a te Atua nō taua hāhi nui, koia te whaea o ngā mōrikarika; ā, ko ia te wahine pūremu o te ao katoa.\n\n11 Ā, i pahawa ake, i titiro ahau, ā, ka kite i te wahine pūremu o te ao, ā, ka noho ia ki runga i ngā wai maha; ā, kua whaimana ia ki runga i te ao katoa, i waenganui i ngā iwi katoa, ngā hapū, ngā reo, me ngā tāngata.\n\n12 Ā, i pahawa ake, i kite ahau i te hāhi a te Reme a te Atua, ā, he ruarua noa āna tatauranga, nā ngā whakarihariha me ngā mōrikarika o te wahine pūremu ko ia e noho nei i runga i ngā wai maha; hei aha koa, i kite ahau ko te hāhi a te Reme, ko ia ngā hunga tapu a te Atua, i runga anō hoki rātou i te mata katoa o te ao; ā, ko ō rātou tōminiana i runga i te mata o te ao he itiiti, nā te whakarihariha o te wahine pūremu nui i kite ai ahau.\n\n13 Ā, i pahawa ake, i kite ahau, nā, ka huihuia tahitia e te whaea nui o ngā mōrikarika ngā mano tini i runga i te mata katoa o te ao, i waenganui i ngā iwi o ngā Tauiwi, kia whawhai ai ki te Reme a te Atua.\n\n14 Ā, i pahawa ake, nāku, nā Nīwhai, i kite i te mana o te Reme a te Atua, nā, i heke iho ai ki runga i ngā hunga tapu o te hāhi a te Reme, ki runga anō hoki i ngā iwi kawenata a te Ariki, kua whakamararatia nei ki runga i te mata katoa o te ao; ā, kua whakawhītikiria ki te tika me te mana o te Atua i runga i te korōria nui.\n\n15 Ā, i pahawa ake, i kite ahau i te riri o te Atua i riringihia ai ki runga i taua hāhi nui mōrikarika, nā konā i maha ngā pakanga me ngā tūrongo pakanga i waenganui i ngā iwi katoa me ngā hapū o te ao.\n\n16 Ā, i te tīmatanga o ngā pakanga me ngā pūrongo pakanga i waenganui i ngā iwi katoa koia nō te whaea o ngā mōrikarika, ka kī mai te anahera ki ahau, e mea ana: Nana, ko te riri o te Atua kei runga i te whaea o ngā kaikairau; ā nana, kei te kite nei koe i ēnei mea katoa—\n\n17 Ā, ina haere mai te rā e riringi ai te riri o te Atua ki runga i te whaea o ngā kaikairau, koia te hāhi nui mōrikarika o te ao katoa, ko tōna kaihanga ko te rēwera, hei konā, hei taua rā, ka tīmata ngā mahi a te Matua, hei whakapai i te huarahi mō te whakatutukitanga o ana kawenata, koia kua mahia e ia ki tana iwi ko rātou nei te whare o Iharaira.\n\n18 Ā, i pahawa ake, i kī mai te anahera ki ahau, e mea ana: Titiro!\n\n19 Ā, ka titiro ahau, ā, ka kite i tētahi tangata, ā, kua kākahuria ki tētahi kahu mā.\n\n20 Ā, ka kī mai te anahera ki ahau: Tirohia tētahi o ngā āpotoro tekau mā rua a te Reme.\n\n21 Nana, ka kite ia me te tuhituhi i te toenga atu o ēnei mea; āe rā, me ngā mea maha anō hoki kua pahawa nei.\n\n22 Ā, ka tuhituhi anō ia e pā ana ki te whakamutunga o te ao.\n\n23 Nā reira, ko ngā mea ka tuhia e ia he tika, ā, he pono; ā nana kua tuhia ēnā i roto i te pukapuka i kite ai koe e puta atu ana i te māngai o te Hūrai; ā, i te wā i puta atu ai i te māngai o te Hūrai, i te wā rānei i puta atu ai te pukapuka i te māngai o te Hūrai, he mārama, ā, ko ngā mea kua tuhia he mārama, ā, he nanu kore, ā, he tino utu nui, he ngāwari anō ki tō te māramatanga o te tangata.\n\n24 Ā nana, ko ngā mea ka tuhia e tēnei āpotoro a te Reme ko ngā mea kua kitea nei e koe; ko te toenga atu ka kitea e koe.\n\n25 Engari ko ngā mea ka kitea e koe ā muri ake nei e kore koe e tuhi; nā te mea kua whakamana te Ariki te Atua i te āpotoro a te Reme a te Atua kia tuhituhi ai ia i ēnā mea.\n\n26 Ā, ko ētahi atu anō kua ora, ki a rātou kua whakaatu ia i ngā mea katoa, ā, kua tuhia ēnā; ā, kua hīria ake kia puta whakamua ai i tō ēnā nanu koretanga, e ai ki te pono i roto nei i te Reme, i te wā e tika ana e ai ki tā te Ariki, ki te whare o Iharaira.\n\n27 Ā ko au, ko Nīwhai, i rongo, ā, ka whakaaturia nei, ko te ingoa o te āpotoro a te Reme ko Hōani, e ai ki te kupu a te anahera.\n\n28 Ā nana, ko au, ko Nīwhai, kua whakahaua kia kaua au e tuhi i te toenga o ngā mea i kitea ai, ā, i rangona ai; nā reira, kāti anō māku ngā mea kua tuhia nei e ahau; ā, kua tuhi ahau i tētahi wāhanga iti noa mō ngā mea i kite ai ahau.\n\n29 Ā, e whakaaturia ana e ahau i kite ahau i ngā mea i kite ai tōku matua, ā, nā te anahera pū anō a te Ariki i whakamōhio mai i ēnā ki ahau.\n\n30 Ā, hei konei whakamutu ai ahau aku kōrero e pā ana ki ngā mea i kite ai au i ahau e kahakina atu ana i te Wairua; ā, ahakoa kāore i tuhia katoatia ngā mea i kite ai au, he pono ngā mea kua tuhia nei e ahau. Ā, koia anō tēnei. Āmine.\n\n", "1-ne 15": "[center][font_size=26]Upoko 15[/font_size][/center]\n\n[i]Ka whiwhi ngā uri o Rīhai i te rongopai mai i ngā Tauiwi i ngā rā o muri—Ka whakatauritetia te huihuinga o Iharaira ki tētahi rākau ōriwa ko ōna manga tupu ka whakahonongia anō—Ka whakamāramahia e Nīwhai te whakakitenga o te rākau o te ora me te kōrero mō te tika o te Atua i tana whakawehewehe i te hunga kino mai i te hunga pono. Takiwā 600–592 M.K.[/i]\n\n1 Ā, i pahawa ake, i muri iho i tōku, tō Nīwhai, kawenga atu i roto i te Wairua, me te kitenga atu i ēnei mea katoa, ka hoki atu ahau ki te tēneti o taku matua.\n\n2 Ā, i pahawa ake, i kite ahau i ōku tuākana, ā, i te tautohetohe tētahi ki tētahi e pā ana ki ngā mea i kōrero ai tōku matua ki a rātou.\n\n3 Nā te mea i tino kōrero ia i ngā mea nui maha ki a rātou, e uaua nei kia mārama ai, hāunga te tangata e uiui ake ki te Ariki; ā, i te pakeke rātou i ō rātou ngākau, nō reira kāore rātou i titiro atu ki te Ariki e ai ki te mea tika mā rātou.\n\n4 Ā ināianei au, a Nīwhai, i te pōuri nā te pakeketanga o ō rātou ngākau, ā waihoki, nā ngā mea i kite ai ahau, me te mōhio ka tino pahawa rawa atu nei ēnā mea nā te whakarihariha nui o ngā tamariki a te tangata.\n\n5 Ā, i pahawa ake, i warea ahau nā ōku mamae, nā te mea i whakaaro ahau he tino nui kē ake ōku mamaetanga i te katoa, nā te whakangaromanga o tōku iwi, nā te mea i kite ahau i tō rātou hinganga.\n\n6 Ā, i pahawa ake, i muri iho i taku whiwhinga kaha ka kōrero ahau ki ōku tuākana, e hiahia ana kia mōhio ai i a rātou te pūtake o ā rātou tautohetohenga.\n\n7 Ā, ka kī mai rātou: Nana, kāore mātou i te mārama ki ngā kupu kua kōrerotia nei e tō tātou matua e pā ana ki ngā manga tupu o te rākau ōriwa, ā, e pā ana anō hoki ki ngā Tauiwi.\n\n8 Ā, ka kī atu ahau ki a rātou: Kua uiui ake rānei koutou ki te Ariki?\n\n9 Ā, ka kī mai rātou ki ahau: Kīhai mātou; nā te mea kāore te Ariki e whakamōhiotia mai tētahi mea pēnei ki a mātou.\n\n10 Nana, ka kī atu ahau ki a rātou: E pēhea nei koutou e kore ai e pupuri ki ngā whakahaunga a te Ariki? Me pēhea rā koutou e mate ai, nā te pakeketanga o ō koutou ngākau?\n\n11 E mahara ana rānei koutou i ngā mea kua kōrerotia e te Ariki?—Ki te kore koutou e whakapakeke i ō koutou ngākau, me te uiui mai i te whakapono, e whakapono ana ka whiwhi koutou, me te ū anō ki te pupuri i aku whakahaunga, kāore e kore ka whakamōhiotia atu ēnei mea ki a koutou.\n\n12 Nana, ka kī atu ahau ki a koutou, nā, kua whakatauritetia te whare o Iharaira ki te rākau ōriwa, nā runga i te Wairua o te Ariki i roto nei i tō tātou matua; ā nana kāore rānei i whatia atu tātou i te whare o Iharaira, ā, kāore rānei tātou i tētahi manga o te whare o Iharaira?\n\n13 Ā ināianei, ko te mea e whakaaro nei tō tātou matua e pā ana ki te whakahonotanga mai o ngā manga tupu mā roto i te rāneatanga a ngā Tauiwi, ko tēnei, nā, hei ngā rā o muri, ina memeha haere ō tātou uri i te whakapono kore, āe rā, mō te wā o ngā tau maha, me ngā whakatipuranga maha i muri iho i tā te Mīhaia whakakitenga atu ā-tīnana ki ngā tamariki a te tangata, hei reira haere mai ai te rāneatanga o te rongopai a te Mīhaia ki ngā Tauiwi, ā, mai i ngā Tauiwi ki ngā mōrehu o ō tātou uri—\n\n14 Ā, hei taua rā anō e mōhio ai ngā mōrehu o ō tātou uri nō te whare o Iharaira rātou, ā, ko rātou anō te iwi kawenata a te Ariki; kātahi rātou ka mōhio, ā, ka tae rātou ki te mātauranga o ō rātou mātua tīpuna, me te mātauranga anō o te rongopai o tō rātou Kaihoko, koia i minitatia ki ō rātou mātua tīpuna e ia; nā reira, ka tae rātou ki te mātauranga o tō rātou Kaihoko me ngā tino wāhanga o tana whakaakoranga, nā, kia mōhio ai rātou me pēhea e haere ai ki a ia, ā, kia whakaorangia ai.\n\n15 Ā, hei reira i taua rā ka kore rānei rātou e hari me te tuku whakamoemiti atu ki tō rātou Atua ora tonu, tō rātou toka me tō rātou whakaoranga? Āe rā, hei taua rā, ka kore rānei rātou e whiwhi kaha me te oranga mai i te aka pono? Āe rā, ka kore rānei rātou e haere mai ki te kāhui tūturu o te Atua?\n\n16 Nana, ko tāku e mea atu nei ki a koutou, Āe rā; ka mahara anō rātou i waenganui i te whare o Iharaira; ka whakahonoa mai rātou, ko ia he manga tupu nō te rākau ōriwa, ki roto ki te rākau ōriwa tūturu.\n\n17 Ā, koinei te whakaaro o tō tātou matua; ā, e whakaaro ana ia ka kore e pahawa ake kia whakamararatia rā anō ai rātou e ngā Tauiwi; ā, e whakaaro ana ia ka puta mai mā ngā Tauiwi, kia whakaatu atu ai te Ariki i tōna mana ki ngā Tauiwi, nā te take pū anō ka whakaparahakongia ia e ngā Hūrai, e te whare o Iharaira rānei.\n\n18 Nā reira, kāore i kōrero tō tātou matua mō ō tātou uri anake, engari mō te katoa hoki o te whare o Iharaira, e aro ana ki te kawenata e whakatutukihia ai i ngā rā o muri; koia te kawenata i mahi ai te Ariki ki tō tātou matua a Aperahama, e mea ana: Mā ō uri ngā hapū katoa o te ao e manaakitia ai.\n\n19 Ā, i pahawa ake, nāku, nā Nīwhai, i kaha kōrero ki a rātou e pā ana ki ēnei mea; āe rā, i kōrero atu ahau ki a rātou e pā ana ki te whakahounga o ngā Hūrai i ngā rā o muri.\n\n20 Ā, i whakahua au ki a rātou i ngā kupu a Ihāia, nāna i kōrero e pā ana ki te whakahounga o ngā Hūrai, o te whare o Iharaira rānei; ā, i muri iho i tō rātou whakahounga kua kore tonu e whakapōauautia, kua kore rānei e whakamararatia anōtia. Ā, i pahawa ake, i kōrero ai ahau i ngā kupu maha ki ōku tuākana, nā, ka whakamārietia rātou, ā, ka whakaiti i a rātou anō ki te aroaro o te Ariki.\n\n21 Ā, i pahawa ake, i kōrero mai anō rātou ki ahau, e mea ana: He aha te tikanga o tēnei mea i kite ai tō tātou matua i roto i tētahi moemoeā? He aha te tikanga o te rākau i kite ai ia?\n\n22 Ā, ka kī atu ahau ki a rātou: He tohu ia mō te rākau o te ora.\n\n23 Ā, ka kī mai rātou ki ahau: He aha te tikanga o te tokotoko rino i kite ai tō tātou matua, nā, i ārahina atu ai ki te rākau?\n\n24 Ā, ka kī atu au ki a rātou ko ia te kupu a te Atua; ā, ko ia e whakarongo ai ki te kupu a te Atua, me te ū ki te pupuri ki a ia, kua kore rawa e mate; kua kore rānei e taea e ngā whakawainga me ngā pere muramura a te hoariri ki te whakamatapō i a rātou, ki te ārahi atu i a rātou ki te whakangaromanga.\n\n25 Nā reira, nāku, nā Nīwhai, i akiaki ki a rātou kia āta aro atu ki te kupu a te Ariki; āe rā, nāku i whakahau ki a rātou i runga i ngā kaha katoa o tōku wairua, me ngā atamai katoa i ahau, kia āta aro atu ai rātou ki te kupu a te Atua me te mahara ki te pupuri i āna whakahaunga i ngā wā katoa i roto i ngā mea katoa.\n\n26 Ā, ka kī mai rātou ki ahau: He aha te tikanga o te awa i kite ai tō tātou matua?\n\n27 Ā, ka kī atu ahau ki a rātou ko te wai i kite ai tōku matua ko te pokenga; ā, anō te horomitanga ake o tana hinengaro i ētahi atu mea kīhai ia i kite atu i te pokenga o te wai.\n\n28 Ā, ka kī atu ahau ki a rātou he tawhā whakamataku ia, koia i whakawehe nei i te hunga kino mai i te rākau o te ora, me te hunga tapu o te Atua anō hoki.\n\n29 Ā, ka kī atu ahau ki a rātou he tohu ia mō taua ao rēwera whakamataku, koia i kī mai ai te anahera ki ahau i whakaritea mō te hunga kino.\n\n30 Ā, ka kī atu ahau ki a rātou i kite anō tō tātou matua ko te tika o te Atua anō i whakawehe i te hunga kino mai i te hunga tika; ā, ko te kānapatanga o reira e rite nei ki te kānapatanga o tētahi ahi muramura, e kake ake ana ki te Atua mō āke tonu atu, ā, kāore tōna mutunga.\n\n31 Ā, ka kī mai rātou ki ahau: Ko te tikanga o tēnei mea ko te whakamamaetanga o te tīnana i ngā rā o te poropeihana, ko te tikanga rānei ko te āhuatanga whakamutunga o te wairua a muri i te matenga o te tīnana kikokiko, kei te kōrero rānei ia mō ngā mea ā-kikokiko?\n\n32 Ā, i pahawa ake, i kī atu ahau ki a rātou, nā, he tohu ia mō ngā mea ā-kikokiko me ngā mea ā-wairua anō; nā te mea ka haere mai te rā me whakawā rātou mō ā rātou mahinga, āe rā, ko ngā mahi pū anō i mahia e te tīnana kikokiko i ōna rā poropeihana.\n\n33 Nā reira, ki te mate rātou i roto i ō rātou whakarihariha me maka atu rātou anō hoki, e ai ki ngā mea ā-wairua, koia e pā ana ki te tika; nā reira, me kawe mai kia tū ai ki te aroaro o te Atua, kia whakawākia ai ā rātou mahinga; ā, mehemea he poke āna mahinga me poke ka tika ia; ā, mehemea e poke ana rātou ka whakatakotoria te tikanga kia kore ai rātou e noho ki roto i te kīngitanga o te Atua; ki te pērāhia, ka poke pū anō te kīngitanga o te Atua.\n\n34 Engari nana, ko tāku ki a koutou, kāore te kīngitanga o te Atua i te poke, ā, tē taea e tētahi mea poke te kuhu ki roto i te kīngitanga o te Atua; nā reira me whakarite tētahi wāhi poke mō ērā e poke ana.\n\n35 Ā, he wāhi anō kua whakaritea, āe rā, ko taua ao rēwera whakamataku pū anō kua kōrero nei ahau, ā, ko te rēwera te kaiwhakarite i a ia; nā reira ko te āhuatanga whakamutunga o ngā wairua a te tangata ko te noho i roto i te kīngitanga o te Atua, ko te makanga atu rānei nā taua tika kua kōrero nei ahau.\n\n36 Nā reira, ka whakaparahakongia te hunga whakarihariha mai i te hunga tika, ā, mai i taua rākau o te ora anō hoki, ko ōna hua he mea hiahiatia ake i runga i ērā atu hua rākau katoa; āe rā, ko ia te tākoha nui anō o ngā tākoha katoa o te Atua. Ā, i pēnei taku kōrero atu ki ōku tuākana. Āmine.\n\n", "1-ne 16": "[center][font_size=26]Upoko 16[/font_size][/center]\n\n[i]Ka pāmamae ngā kōrero pono ki te hunga whakarihariha—Ka moe ngā tama a Rīhai i ngā tamāhine a Ihimaera—Ka ārahina e te Riahona tō rātou huarahi ki roto i te koraha—Tuhia ai ngā karere nō te Atua i runga i te Riahona mai i tētahi wā ki tētahi wā—ka mate a Ihimaera; ka amuamu tōna hapū nā ngā whakamamaetanga. Takiwā 600–592 M.K.[/i]\n\n1 Āianei, i pahawa ake, i muri iho i tāku, tā Nīwhai, whakakapi kōrero ki ōku tuākana, nana i kī mai rātou ki ahau: Kua whakapuakina e koe ngā mea mārō maha, he nui kē atu i tō mātou āhei ki te amo.\n\n2 Ā, i pahawa ake, i kī atu ahau ki a rātou, nā, i mōhio ahau kua kōrero ahau i ngā mea mārō maha ki te hunga whakarihariha, e ai ki ngā kōrero pono; ā, ko te hunga tika kua whakatikaia e ahau, ā, kua whakaaturia nei ka whakateiteihia ake hei te rā whakamutunga; nā reira, ka mārō ngā kōrero pono ki te hunga hara, nā te mea ka wero pū anō ia i a rātou ki te tino pokapū.\n\n3 Ā ināianei ōku tuākana, mehemea i tika koutou me te hia whakarongo atu ki ngā kōrero pono, me te aro atu ki a ia, kia hīkoi tōtika i mua i te Atua, kua kore ā koutou amuamu nā ngā kōrero pono, me te kī: Kei te kōrero koe i ngā mea mārō ki a mātou.\n\n4 Ā, i pahawa ake, nāku, nā Nīwhai, i akiaki i ōku tuākana, i runga i te kaha nui, kia pupuri ai i ngā whakahaunga a te Ariki.\n\n5 Ā, i pahawa ake, i whakaiti pū rātou i a rātou anō i mua i te Ariki; nā konā i nui tōku hari me ōku manako mō rātou, nā, ka hīkoi rātou i ngā ara o te tika.\n\n6 Inakuanei, i kōrerohia, i mahia ēnei mea katoa i tōku matua e noho tēneti ana i te raorao kua huaina ko Remuere.\n\n7 Ā, i pahawa ake, nāku, nā Nīwhai, i taumau tētahi o ngā tamāhine a Ihimaera hei hoa wahine māku; ā waihoki, ka taumau ōku tuākana i ngā tamāhine a Ihimaera hei hoa wahine.\n\n8 Ā, pēnei kua tutuki i tōku matua ngā whakahaunga katoa a te Ariki kua tukuna atu nei ki a ia. Ā waihoki, ko au, ko Nīwhai, kua manaakitia nuitia e te Ariki.\n\n9 Ā, i pahawa ake, i kōrero mai te reo o te Atua ki tōku matua i te pō, ā, ka whakahaua ia hei āpōpō me haere ia ki roto i te koraha.\n\n10 Ā, i pahawa ake, i tōku matua e ara ana i te ata, ā, ka haere whakamua atu i te whatitoka o tana tēneti, ki tōna mīharo nunui i kite iho ia i runga i te papa tētahi pōro pōtakataka he whakamīharo tōna mahinga; ā, he parāhe horomata ia. Ā, kei roto i te pōro e rua ngā pīnara; ka tuhi atu tētahi i te huarahi me haere ai mātou ki roto i te koraha.\n\n11 Ā, i pahawa ake, i kohikohi mātou i ngā mea e tika ana hei mauhanga mā mātou ki roto i te koraha, me ērā atu toenga ō kua homai e te Atua ki a mātou; ā, ka haria e mātou ngā kākano o ia tū, o ia tū kia kawea atu ai e mātou ki roto i te koraha.\n\n12 Ā, i pahawa ake, i haria ō mātou tēneti, ā, ka wehe atu ki roto i te koraha, whakawhiti ana i te awa o Rāmana.\n\n13 Ā, i pahawa ake, i haere mātou mō te takiwā o ngā rā e whā, e āhua tonga-tonga mā rāwhiti te aronga, ā, ka whakatū anō mātou i ō mātou tēneti; ā, ka huaina e mātou ko te ingoa o taua wāhi ko Heiha.\n\n14 Ā, i pahawa ake, i haria e mātou ā mātou kōpere me ā mātou pere, ā, ka haere whakamua atu ki roto i te koraha kia patu kai mā ō mātou whānau; ā, i muri iho i tā mātou patu kai mā ō mātou whānau ka hoki anō mātou ki ō mātou whānau i roto i te koraha, ki te wāhi o Heiha. Ā, ka haere whakamua atu anō mātou ki roto i te koraha, e whai ana i taua aronga anō, e pūmau ana ki ngā wāhi mōmona o te koraha, koia i ngā rohe e pātata ana ki te Moana Whero.\n\n15 Ā, i pahawa ake, i haere mātou mō te takiwā o ngā rā maha, e patu kai ana i te huarahi, ki ā mātou kōpere me ā mātou pere me ā mātou kōhatu me ā mātou kōtaha.\n\n16 Ā, i whaiwhai mātou i ngā tohutohu a te pōro, koia i ārahina ai mātou ki ngā wāhi mōmona rawa o te koraha.\n\n17 Ā, i muri iho i tā mātou haere mō te takiwā o ngā rā maha, i whakatū mātou i ō mātou tēneti mō tētahi wā, kia whakatā ai mātou me te hopu kai mā ō mātou whānau.\n\n18 Ā, i pahawa ake, i ahau, a Nīwhai, e haere whakamua atu ana ki te patu kai, nana, i whati au i taku kōpere, i hangaia ai ki te maitai pai rawa; ā, i muri iho i taku whatinga i taku kōpere, nana, i riri ōku tuākana ki ahau nā te ngaronga o taku kōpere, nā te mea kāore mātou i hopu kai.\n\n19 Ā, i pahawa ake, i hoki kai kore atu mātou ki ō mātou whānau, ā, nō te ruha nui, nā tā rātou haerenga, i mate nui ai rātou i te hiakai.\n\n20 Ā, i pahawa ake, i tīmata a Rāmana rāua ko Remuere me ngā tama a Ihimaera ki te kaha amuamu, nā ngā matenga me ō rātou mamaetanga i roto i te koraha; ā, i tīmata anō hoki tōku matua ki te amuamu ki te Ariki tōna Atua; āe rā, i tino pōuri rawa atu anō hoki rātou katoa, tae atu ana ki tā rātou amuamu atu ki te Ariki.\n\n21 Nā, i pahawa ake, ko au, ko Nīwhai, nā taku mamae tahi me ōku tuākana nā te ngaronga o taku kōpere, ā, me te ngaronga i ā rātou kōpere ōna turapa, ka tīmata tōna uaua haere, āe rā, nā konei rā kīhai i taea e mātou te hopu kai.\n\n22 Ā, i pahawa ake, nāku, nā Nīwhai, i kaha kōrero ki ōku tuākana, nā te mea kua whakapakekehia anōtia ō rātou ngākau, tae atu ana ki te amuamu atu ki te Ariki tō rātou Atua.\n\n23 Ā, i pahawa ake, nāku, nā Nīwhai, i hanga ki te rākau he kōpere, ā, ki te rākau torotika he pere; nā reira, i whakawhītikiria ahau e ahau anō ki tētahi kōpere me tētahi pere, ki tētahi kōtaha me ngā kōhatu. Ā, i kī atu ahau ki tōku matua: Me haere rānei au ki hea ki te hopu kai?\n\n24 Ā, i pahawa ake, i uiui atu ia ki te Ariki, nā te mea kua whakaitia rātou e rātou anō nā aku kupu; nā te mea he maha ngā mea i kōrero ai au ki a rātou i runga i te kaha o tōku wairua.\n\n25 Ā, i pahawa ake, i pā mai te reo o te Ariki ki tōku matua; ā, i tino kohetehia ia nā ana amuamu atu ki te Ariki, tae atu ana ki tana hekenga iho ki te hōhonutanga o te pōuri.\n\n26 Ā, i pahawa ake, i kī atu te reo o te Ariki ki a ia: Titiro ki runga i te pōro, ā, tirohia ngā mea kua tuhia.\n\n27 Ā, i pahawa ake, i te tirohanga a tōku matua i ngā mea kua tuhia i runga i te pōro, i nui tōna wehi me tōna tūoioi, ā, ko ōku tuākana me ngā tama a Ihimaera me ā mātou hoa wāhine anō hoki.\n\n28 Ā, i pahawa ake, nāku, nā Nīwhai, i kite atu i ngā kaiaro i roto nei i te pōro, nā, i mahi ai rāua e ai ki tō mātou whakapono, ki tō mātou ū me tō mātou aro i tukuna e mātou ki a rāua.\n\n29 Ā, i reira anō he tuhinga hou kua tuhituhia ki runga i a rāua, koia he mārama kia pānuitia ai, nāna i homai māramatanga ki a mātou e pā ana ki ngā huarahi o te Ariki; ā, ka tuhituhia, ā, ka tīnia mai i tētahi wā ki tētahi wā, e ai ki tō mātou whakapono me tō mātou ū i tukuna atu e mātou ki a ia. Ā, nō konei tātou kite ai mā ngā mea iti ka taea e te Ariki ngā mea nunui te whakaputa mai.\n\n30 Ā, i pahawa ake, nāku, nā Nīwhai, i haere whakamua ake ki te kōtihi o te maunga, e ai ki ngā tohutohu i homai mā runga i te pōro.\n\n31 Ā, i pahawa ake, i patu ahau i ngā kararehe mohoao, nā konā au i hopu kai ai mā ō mātou whānau.\n\n32 Ā, i pahawa ake, i hoki atu ahau ki ō mātou tēneti, e waha ana i ngā kararehe kua patua nei e ahau; nā, kite ana rātou i taku hopuranga kai, anō te nui o tō rātou koa! Ā, i pahawa ake, i whakaiti rātou i a rātou anō i mua i te Ariki, me te tuku whakamoemiti ki a ia.\n\n33 Ā, i pahawa ake, i whakatika atu anō i tā mātou haere, e tata haere ana i taua huarahi pū anō i tō te tīmatanga; ā, i muri iho i tō mātou haere mō te takiwā o ngā rā maha ka whakatū mātou i ō mātou tēneti anō, kia noho ai mātou mō te takiwā o tētahi wā.\n\n34 Ā, i pahawa ake, i mate a Ihimaera, ā, ka tanumia i te wāhi i huaina nei ko Nāhoma.\n\n35 Ā, i pahawa ake, i tangi hotuhotu ngā tamāhine a Ihimaera, nā te ngaronga o tō rātou matua, ā, nā ō rātou mamaetanga i roto i te koraha; ā, ka amuamu atu rātou ki tōku matua, nā te mea nāna rātou i kawe mai i waho i te whenua o Hiruharama, e mea ana: Kua mate tō mātou matua; āe rā, kua kāewaewa nui mātou i roto i te koraha, ā, kua mate mātou i ngā mamaetanga nui, matekaitanga, matewaitanga, me te ruhatanga; ā, i muri iho i ēnei matenga katoa ka hemo mātou i te koraha i te matekai.\n\n36 Ā, i pēnei tā rātou amuamu atu ki tōku matua, ā, ki ahau anō hoki; ā, i te hiahia rātou kia hoki atu anō ai ki Hiruharama.\n\n37 Ā, ka kī atu a Rāmana ki a Remuere me ngā tama a Ihimaera: Nana, tēnā me patu e tātou tō tātou matua, me tā tātou teina anō hoki a Nīwhai, nāna ake anō te tikanga i hāpai i runga i a ia kia noho ai hei rangatira, hei kaiako mō tātou ōna tuākana.\n\n38 Nā, e kī ana ia kua kōrero tahi te Ariki me ia, ā, kua minita anō ngā anahera ki a ia. Engari nana, e mōhio nei tātou kei te rūkahu ia ki a tātou; ā, ka kōrero mai ia i ēnei mea, ā, ka mahi ia i ngā mea maha mā ana tinihanga, kia whakapōhēhē i ō tātou karu, e whakaaro ana, tērā pea, ka ārahi atu ia i a tātou ki roto i tētahi koraha kē; ā, i muri iho i tana ārahitanga atu i a tātou, kua whakaaro ia kia whakatūria ia e ia anō hei kīngi, hei rangatira i runga i a tātou, kia mahi ia ki a tātou e ai ki tāna e pai ai. Ā, nō tēnei āhuatanga i whakaohooho ai tōku tuakana a Rāmana i ō rātou ngākau ki te whakatakariri.\n\n39 Ā, i pahawa ake, nā, i a mātou te Ariki, āe rā, i tau rawa mai te reo o te Ariki me te kōrero i ngā kupu maha ki a rātou, ā, i kohetehia rawatia rātou; ā, i muri iho i tā rātou kohetehanga e te reo o te Ariki ka tahuri kē atu tō rātou whakatakariri, ā, ka rīpeneta rātou mō ō rātou hara, nā konei i manaakitia anōtia mātou e te Ariki ki te kai, nā, kāore mātou i hemo.\n\n", "1-ne 17": "[center][font_size=26]Upoko 17[/font_size][/center]\n\n[i]Ka whakahaua a Nīwhai kia hangaia ai he kaipuke—Ka tū atu ōna tuākana ki a ia—Ka akiaki ia i a rātou mā te taki i ngā hītori o ngā mahinga a te Atua me Iharaira—Ka whakakīa a Nīwhai ki te mana o te Atua—Ka whakakāhoretia ōna tuākana kia pā atu ai ki a ia, kei memenge anō he kākaho maroke. Takiwā 592–591 M.K.[/i]\n\n1 Ā, i pahawa ake, i whakatika anō mātou i tā mātou haere i te koraha; ā, ka ahu tata anō whaka-te-rāwhiti mai i taua wā haere ake nei. Ā, i haere, i kautū mātou i ngā mamaetanga maha i te koraha; ā, i whakawhānau tamariki ā mātou wāhine i te koraha.\n\n2 Ā, anō te nui o ngā manaakitanga a te Ariki i runga i a mātou, nā, i a mātou i te kai i ngā kikokiko mata i te koraha, i ranea ai te whakangote a ā mātou wāhine mā ā rātou tamariki, ā, i kaha anō hoki, āe rā, i rite ai ki ngā tāne; ā, i tīmata anō rātou ki te amo ake i ā rātou haerenga i runga i te amuamu kore.\n\n3 Ā, pēnei tātou kite ai me whakatutuki ngā whakahaunga a te Atua. Ā, ki te mea ka pupuri ngā tamariki a te tangata i ngā whakahaunga a te Atua ka whāngaia rātou, ka whakakahangia anōtia rātou, ā, ka tukuna ngā mea mā reira rātou e taea ai te whakatutuki i te mea kua whakahau ia i a rātou; nā reira, i tuku ia i ngā mea mō mātou i a mātou e noho taupua ana i te koraha.\n\n4 Ā, i noho taupua mātou mō te takiwā o ngā tau maha, āe rā, e waru pū anō ngā tau i te koraha.\n\n5 Ā, i tae atu mātou ki te whenua kua huaina ko Mōmona, nā ana hua rākau maha me ana mīere koraha; ā, ko ēnei mea katoa i whakaritea e te Ariki kei noho ka mate mātou. Ā, i kite mātou i te moana, ko ia i huaina e mātou ko Iriatuma, ko tōna whakamāoritanga, ko ngā wai maha.\n\n6 Ā, i pahawa ake, i whakatū mātou i ō mātou tēneti ki tātahi; ā, ahakoa i mate nui mātou i ngā mamaetanga maha me ngā uauatanga nui, āe rā, anō te nui tē taea e mātou te tuhituhi i te katoa, i tino hari nui mātou i tā mātou taenga atu ki tātahi; ā, ka huaina e mātou te wāhi ko Mōmona, nā ana hua rākau maha.\n\n7 Ā, i pahawa ake, i muri iho i tāku, tā Nīwhai, nohoanga i te whenua o Mōmona mō te takiwā o ngā rā maha, ka tau mai te reo o te Ariki ki ahau, e mea ana: E ara, hoatu koe ki roto i te maunga. Ā, i pahawa ake, i ara ahau, ā, ka haere ake ki roto i te maunga, ā, ka karanga atu ki te Ariki.\n\n8 Ā, i pahawa ake, i kī mai te Ariki ki ahau, e mea ana: Māu e hanga he kaipuke, i runga i te ritenga ka whakaatu atu au ki a koe, kia kawea atu ai e ahau tō iwi ki tua i ēnei wai.\n\n9 Ā, ka kī atu ahau: E te Ariki, me haere ahau ki hea kia kite ai ahau he oa hei whakarewahia, kia hanga taputapu ai ahau hei waihanga i te kaipuke i runga i te ritenga kua whakaatu mai koe ki ahau?\n\n10 Ā, i pahawa ake, i kōrero mai te Ariki ki ahau ki hea haere ai ahau kia kite ai he oa, kia hanga taputapu ai ahau.\n\n11 Ā, i pahawa ake, nāku, nā Nīwhai, i hanga i tētahi mea pupuhi ahi hei pupuhi i te ahi, ki ngā kiri kararehe; ā, i muri iho i taku waihanga mea pupuhi ahi, kia whai mea ai ahau hei pupuhi i te ahi, ka patu au i ngā kōhatu e rua tētahi ki tētahi hei tahu ai ahau i te ahi.\n\n12 Nā te mea kīhai te Ariki i whakaae i mua kia tahu ai mātou i ngā ahi maha, i a mātou e haere ana i te koraha; nā te mea i kī ai ia: Māku ā koutou kai e meinga kia reka ai, nā, kia kore ai koutou e tunu;\n\n13 Ā, māku anō hei rama mōu i te koraha; ā, māku e whakarite te huarahi kei mua i a koe, ki te mea ka pupuri koe i aku whakahaunga; nā reira, ina pupuri koe i aku whakahaunga ka ārahina koe whaka-te-whenua whakaari; ā, ka mōhio koe nāku anō koe i ārahi.\n\n14 Āe rā, ka kī anō te Ariki ki ahau: Hei muri i tō taenga atu ki te whenua whakaari, ka mōhio koe ko ahau, te Ariki, ko te Atua; ā, nāku anō, nā te Ariki, koe i whakaputa mai i te whakangaromanga; āe rā, nāku anō koe i kawe mai i waho atu i te whenua o Hiruharama.\n\n15 Nā reira ahau, a Nīwhai, i tohetohe tonu ai ki te pupuri i ngā whakahaunga a te Ariki, ā, nāku anō i akiaki i ōku tuākana kia ū, ā, kia tākare tonu ai.\n\n16 Ā, i pahawa ake, i hanga ahau i ngā taputapu ki te oa i whakarewaina e ahau i te toka.\n\n17 Ā, ka kite ōku tuākana, whano ka hanga ahau i tētahi kaipuke, ka tīmata rāua ki te amuamu mai ki ahau, e mea ana: He wairangi tā tāua teina, nā te mea e whakaaro ana ia e taea ana e ia te hanga kaipuke; āe rā, e whakaaro anō hoki e taea ana e ia ngā wai nunui te whakawhiti atu.\n\n18 Ā, i pēnei te amuamu a ōku tuākana ki ahau, me te hiahia anō kia kore rāua e mahi, nā te mea kīhai rāua i whakapono ka taea e ahau te hanga kaipuke; kāore hoki rāua e whakapono kua whakaakona au e te Ariki.\n\n19 Ā ināianei, i pahawa ake, ko au, a Nīwhai, i tino hinapōuri nā te pakeketanga o ō rāua ngākau; ā ināianei, ka kite rāua i ahau e pōuri haere ana ka koa rāua i ō rāua ngākau, nā konā rāua i whakahari i runga i a ahau, e mea ana: I mōhio māua kāore e taea e koe te hanga kaipuke, nā te mea i mōhio māua i tō mātauranga kore; nā reira, tē taea e koe te tutuki he mahi pēnei rawa te nui.\n\n20 Ā, e rite ana koe ki tō tātou matua, e ārahina ana e ngā whakaaro kūare o tōna ngākau; āe rā, nāna mātou i ārahi mai i waho atu i te whenua o Hiruharama, ā, kua kāewaewa haere mātou i roto i te koraha mō ēnei tau maha; ā, kua whakarīrā ā mātou wāhine, e nui ana i te hapū; ā, kua whānau tamariki rātou i te koraha, ā, kua mamae i ngā whakamamaetanga katoa, hāunga ko te mate; kua pai ake mehemea i mate atu rātou i mua i tā rātou putanga mai i Hiruharama, tēnā, i te mamae i ēnei whakamamaetanga katoa.\n\n21 Nana, ko ēnei tau maha kua mamae tātou i roto i te koraha, ko te wā ia kua āhei tātou ki te noho hari i runga i ō tātou taonga me tō tātou whenua tuku iho; āe rā, kua harikoa anō pea tātou.\n\n22 Ā, e mōhio ana mātou ko ngā tāngata i te whenua o Hiruharama he tāngata tika; nā te mea i pupuri rātou i ngā ture me ngā whakawākanga a te Ariki, me ana whakahaunga katoa, e ai ki te ture a Mohi, nā reira, e mōhio ana mātou he iwi tika rātou; ā, kua whakawākia rātou e tō tātou matua, ā, kua ārahina atu tātou nā tā tātou whakarongo atu ki ana kupu; āe rā, he pērā anō tā tātou teina ki a ia. Koinei te āhua o te reo i amuamu ai i whakahē ai ōku tuākana ki a māua.\n\n23 Ā, i pahawa ake, nāku, nā Nīwhai, i kōrero atu ki a rāua, e mea ana: E whakapono ana rānei kōrua ki ō tātou tīpuna, ko rātou nei ngā tamariki a Iharaira, kua ārahina atu i waho atu i ngā ringaringa o ngā Ihipiana mehemea kīhai i whakarongo atu ki ngā kupu a te Ariki?\n\n24 Āe rā, e whakaaro ana rānei kōrua kua ārahina atu rātou i waho atu i te ponongatanga, mehemea kīhai te Ariki i whakahau i a Mohi kia ārahi mai i a rātou i waho atu i te ponongatanga?\n\n25 Nā, e mōhio ana kōrua i noho ngā tamariki a Iharaira i te ponongatanga; ā, e mōhio ana anō kōrua i utaina rātou ki ngā mahi taumaha, koia he mea uaua rawa hei pīkau; nā reira, e mōhio ana kōrua he mea tino pai rawa mō rātou, kia whakaputaina mai ai rātou i te ponongatanga.\n\n26 Nā, e mōhio ana kōrua i whakahaua a Mohi e te Ariki kia meatia taua mahi nui; ā, e mōhio ana anō kōrua nā tana kupu ngā wai o te Moana Whero i wehewehe ki tētahi taha, ki tētahi taha, ā, haere ana rātou mā runga i te whenua maroke.\n\n27 Engari e mōhio ana kōrua i toromi iho ngā Ihipiana i te Moana Whero, ko rātou nei ngā tauā a Parao.\n\n28 Ā, e mōhio ana anō hoki kōrua i whāngaia rātou ki te mana i te koraha.\n\n29 Āe rā, e mōhio ana anō kōrua ko Mohi, nā runga i tana kupu mā runga i te mana o te Atua i roto nei i a ia, ka patua te toka, ā, i konā pakaru mai ngā wai, kia ngata ai ngā tamariki a Iharaira i tō rātou matewai.\n\n30 Ahakoa rā i ārahina rātou, ko te Ariki tō rātou Atua, tō rātou Kaihoko, e haere ana ki mua i a rātou, e ārahina ana rātou i te awatea me te tuku iho i te mārama ki a rātou i te pō, me te mahi anō i ngā mea katoa e pai ana hei whakawhiwhinga mō te tangata, i whakapakeke rātou i ō rātou ngākau me te whakamatapō i ō rātou hinengaro, ā, ka taunu rātou ki a Mohi, ā, ki te Atua pono hoki e ora ana.\n\n31 Ā, i pahawa ake, e ai ki tāna kupu i whakangaro ia i a rātou; ā, e ai ki tāna kupu i ārahi ia i a rātou; ā, e ai ki tāna kupu i mahi ia i ngā mea katoa mō rātou; ā, kāore he mea kotahi i mahia hāunga i runga i tāna kupu.\n\n32 Ā, i muri iho i tā rātou whakawhiti atu i te awa o Hōrana ka whakamārohirohi ia i a rātou tae atu ana ki te pananga atu i ngā tamariki o te whenua, āe rā, tae atu ana ki te whakamararatanga atu i a rātou ki te whakangaromanga.\n\n33 Ā ināianei, e whakaaro ana kōrua ko ngā tamariki o tēnei whenua, ko rātou i te whenua whakaari, ko rātou i panaia atu e ō tātou tīpuna, e whakaaro ana kōrua i tika rātou? Nana, tāku ki a kōrua, Kāo.\n\n34 E whakaaro ana kōrua he mea whiriwhiri ake ō tātou tīpuna i a rātou mehemea i tika ai rātou? Ko tāku ki a kōrua, Kāo.\n\n35 Nana, ki tā te Ariki he kikokiko kotahi te katoa; ko ia e tika ana ka whakamakauria e te Atua. Engari nana, kua whakaparahakohia e tēnei iwi ngā kupu katoa a te Atua, ā, i pakari rātou i te hara; ā, i runga anō i a rātou te raneatanga o te riri o te Atua; ā, ka kangaia e te Ariki te whenua ki a rātou, ā, i manaakitia ia e ia ki ō tātou tīpuna tae atu ana ki tō rātou whai mana i runga i a ia.\n\n36 Nana, kua hanga te Ariki i te ao kia nohoia ai ia; ā, kua hanga ia i ana tamariki kia whakanoho ai i a ia.\n\n37 Ā, ka whakaarahia ake e ia he iwi tika, ā, ka whakangaromia iho ngā iwi whakarihariha.\n\n38 Ā, ka ārahina atu e ia te hunga tika ki ngā whenua taurikura, ā, ko te hunga whakarihariha ka whakangaromia iho, ā, ka kangaia te whenua ki a rātou nō rātou anō te take.\n\n39 Ka whakahaere ikeike ia i ngā rangi, nā te mea koia tōna torona, ā, ko tēnei ao tōna tūrangawaewae.\n\n40 Ā, e aroha ana ia ki te hunga e whakaae ana ki a ia hei Atua mō rātou. Nana, i aroha ia ki ō tātou tīpuna, ā, i kawenata tahi ia ki a rātou, āe rā, ki a Aperahama, ki a Īhaka rātou ko Hākopa; ā, i maumahara ia ki ngā kawenata i kawenata ai ia; nā reira, i whakaputaina mai ai rātou e ia i waho i te whenua o Ihipa.\n\n41 Ā, i whakatikaia rātou e ia i te koraha ki tana tokotoko; nā te mea i whakapakeke rātou i ō rātou ngākau pēnā pū anō i a kōrua, ā, i whakatikaia ai rātou nā ō rātou hara. I tukua ai e ia ngā nākahi rērere muramura ki waenganui i a rātou; ā, oti ana te ngau i a rātou ka whakatakotoria e ia he huarahi kia whakaorangia ai rātou; ā, ko te mahi hei meatia e rātou ko te titiro; ā, nā te māmā o te huarahi, ko tōna ngāwari rānei, he tokomaha i mate ai.\n\n42 Ā, i whakapakeke rātou i ō rātou ngākau mai i tētahi wā ki tētahi wā, ā, ka taunu anō rātou ki a Mohi, ki te Atua anō hoki; hei aha koa, e mōhio ana kōrua i ārahina rātou e tōna mana taurite kore ki roto i te whenua whakaari.\n\n43 Ā ināianei, i muri iho i ēnei mea katoa, kua tae mai te wā kua meinga whakarihariha rātou, āe rā, tata ana ki te pakaritanga; ā, kāore au e mōhio ana engari i tēnei rangi tonu pea whano ka whakangaromia rātou; nā te mea e mōhio ana ahau tērā me tae mai te rā me whakangaro rātou, hāunga he tokoiti anake, ko rātou nei ka ārahina atu ki roto i te hereherenga.\n\n44 Nā reira, i whakahau ai te Ariki i tōku matua kia wehe atu ia ki roto i te koraha; ā, i whai anō ngā Hūrai kia murua ai tōna oranga; āe rā, kua whai anō kōrua kia murua ai tōna oranga; nā reira, he kaikōhuru kōrua i roto i ō kōrua ngākau, ā, he pērā kōrua ki a rātou.\n\n45 E hohoro ana kōrua ki te mahi haututū engari he pūhoi ki te mahara ki te Ariki tō kōrua Atua. Kua kite kōrua i tētahi anahera, ā, i kōrero ai ia ki a kōrua; kua rangona tōna reo mai i tētahi wā ki tētahi wā; ā, kua kōrero ia ki a kōrua i te reo kōhimuhimu mārie, engari i tua noa atu kōrua i te rongonga, nā, kīhai i taea e kōrua ana kupu te rongo atu; nā reira, kua kōrero ia ki a kōrua kia rite ai ki te reo whatitiri, nāna nei te whenua i ngāueue me te mea nei ka wāwahi ai ki tētahi taha, ki tētahi taha.\n\n46 Ā, e mōhio ana anō koutou mā te kaha o tana kupu mana rawa e āhei ana i a ia te mea i te ao kia pāhemo ai; āe rā, e mōhio ana koutou mā tana kupu e āhei ana i a ia te mea i ngā wāhi taratara kia papatairite ai, me ngā wāhi papatairite kia pākarukaru ai. Auē, tēnā, he aha rā ia koutou i pēnei ai te pakeke i roto i ō koutou ngākau?\n\n47 Nana, e haea nei tōku wairua e te mamae mō koutou, e mamae nei anō hoki tōku ngākau; e wehi ana ahau kei makaia atu koutou mō āke tonu atu. Nana, e kī tonu ana ahau i te Wairua o te Atua, nā konā kāore he kaha ō tōku tinana.\n\n48 Ā, i pahawa ake, i te wā i kōrero ai ahau i ēnei kupu i riri rāua ki ahau, ā, i te hiahia rāua kia makaia atu ahau ki roto ki ngā rire o te moana; ā, i a rāua e haere mai ana kia pā ai ō rāua ringa ki ahau ka kōrero ahau ki a rāua, e mea ana: I runga i te ingoa o te Atua Kaha Rawa, e whakahau ana au i a kōrua kia kaua e pā mai ki ahau, nā te mea e kī ana au i te mana o te Atua, ā, tae atu ana ki te kaitanga i tōku kikokiko; ā, ko ia e pā ai ōna ringaringa ki runga i ahau ka memenge ia anō nei he kākaho maroke; ka kore noa iho ia i mua i te mana o te Atua, nā te mea ka patua ia e te Atua.\n\n49 Ā, i pahawa ake, nāku, nā Nīwhai, i kōrero atu ki a rāua kia kaua e amuamu anō ki tō rāua matua; me kaua anō e kaiponu i ā rātou mahi i ahau, nā te mea kua whakahaua ahau e te Atua kia hangaia ai he kaipuke.\n\n50 Ā, ka kī atu au ki a rāua: Me i whakahaua ahau e te Atua kia meatia ngā mea katoa ka taea ērā e ahau. Mēnā ka whakahau ia ki ahau kia kī atu ai ki tēnei wai, me whenua koe, ka whenua anō ia; ā, mēnā ka kī atu au i a ia, ka meatia anō ia.\n\n51 Ā ināianei, mehemea kei te Ariki tēnei mana nui, ā, kua oti anō ngā merekara maha i waenganui i ngā tamariki a te tangata, e pēhea nei e kore ai ia e āhei ki te whakahau i ahau, kia hanga ai au he kaipuke?\n\n52 Ā, i pahawa ake, nāku, nā Nīwhai, i kōrero atu i ngā mea maha ki ōku tuākana, nā konā i pōauau rāua, ā, tē taea e rāua te tautohetohe mai ki ahau; kāore hoki rāua i ngana ki te whakapā i ō rāua ringaringa ki runga i ahau, ō rāua matimati rānei ki te whāwhā i ahau, mō te takiwā pū anō o ngā rā maha. Nā, kāore i ngana kia pēneihia ai e rāua kei memenge rāua i tōku aroaro, anō te mana nui o te Wairua o te Atua; ā, i pēnei ai te mahinga ki runga ki a rāua.\n\n53 Ā, i pahawa ake, i kī mai te Ariki ki ahau: Torona atu anō tō ringa ki ō tuākana, e kore rāua e memenge i tō aroaro, engari ka whakaoioia rāua, e ai tā te Ariki, ā, koinei tāku e mea ai, e mōhio ai rāua ko ahau te Ariki tō rāua Atua.\n\n54 Ā, i pahawa ake, i toro atu ahau i tōku ringa ki ōku tuākana, ā, kīhai i memenge i tōku aroaro; engari i whakaoioi te Ariki i a rāua, e ai pū anō ki te kupu kua kōrerotia nei e ia.\n\n55 Ā ināianei, ka kī mai rāua: E mōhio pū ana māua i a koe te Ariki, nā te mea e mōhio ana māua koia te mana o te Ariki kua whakaoioia nei māua. Ā, ka hinga iho rāua ki tōku aroaro, whano rāua kia koropiko iho ki ahau, engari kīhai i tukua e ahau, e mea ana: Ko au tō teina, āe rā, ko tā kōrua teina pū anō ahau; nā reira, koropikotia te Ariki tō kōrua Atua, ā, whakahōnoretia tō kōrua matua me tō kōrua whaea, kia roa ai ō kōrua rā i runga i te whenua e homai nei e te Ariki tō kōrua Atua ki a kōrua.\n\n", "1-ne 18": "[center][font_size=26]Upoko 18[/font_size][/center]\n\n[i]Ka oti te kaipuke—Ka paku kōrero mō te whānautanga mai a Hākopa rāua ko Hōhepa—Ka koke atu te ope ki te whenua whakaari—Ka haututū tahi atu ngā tama a Ihimaera me ā rātou wāhine—Ka herea a Nīwhai, ā, ka āia whakamuritia te kaipuke e tētahi tūpuhi nui whakawehi—Ka wetekina a Nīwhai, ā, nā tana inoi ka tau te tūpuhi—Ka tae atu ngā tāngata ki te whenua whakaari. Takiwā 591–589 M.K.[/i]\n\n1 Ā, i pahawa ake, i koropiko rātou ki te Ariki, ā, ka haere tahi me au; ā, ka whakamahi mātou i ngā mahinga rākau whakamīharo. Ā, ka whakaatu mai te Ariki ki ahau mai i tētahi wā ki tētahi wā i te āhuatanga me mahi ai ahau i ngā rākau o te kaipuke.\n\n2 Ināianei au, a Nīwhai, kāore i whakamahia ngā rākau i runga i te ritenga i ākona ai e te tangata, kāore hoki au i hanga ai i te kaipuke i runga i ritenga o te tangata; engari i hangaia ia e ahau i runga i te ritenga o te Ariki i whakaatu mai ai ki ahau; nā reira, ehara ia i runga i te ritenga o te tangata.\n\n3 Ā, ko au, ko Nīwhai, i haere putuputu atu ai ki te maunga, ā, ka inoi putuputu atu ki te Ariki; nā reira te Ariki i whakaatu mai ai i ngā mea nui ki ahau.\n\n4 Ā, i pahawa ake, i muri iho i taku whakaotinga i te kaipuke, e ai ki tā te kupu a te Ariki, ka kite atu ōku tuākana i tōna pai, ā, ko te whakamahinga anō hoki he nui rawa atu tōna pai; nā reira, i whakaiti anō rātou i a rātou anō i te aroaro o te Ariki.\n\n5 Ā, i pahawa ake, i pā atu te reo o te Ariki ki tōku matua, kia ara ake mātou, ā, kia haere iho ki roto i te kaipuke.\n\n6 Ā, i pahawa ake, i te aonga ake o te rā, i muri iho i tā mātou whakaritehanga i ngā mea katoa, he nui te hua rākau me ngā kikokiko nō te koraha, he nui anō te mīere me ngā ō e ai ki ērā i whakahau mai ai te Ariki ki a mātou, i haere iho mātou ki roto i te kaipuke, me ā mātou utanga katoa me ā mātou purapura, me ērā atu mea katoa i haria mai me mātou, tēnā me tēnā e ai ki tana pakeke; nā reira, i haere katoa iho mātou ki roto i te kaipuke, me ā mātou wāhine, me ā mātou tamariki.\n\n7 Ā ināianei, kua whānau mai i ngā tama tokorua ā tōku matua i te koraha; i huaina te tōmua ko Hākopa, ko te tōmuri ko Hōhepa.\n\n8 Ā, i pahawa ake, i muri iho i tā mātou haerenga katoatanga iho ki roto i te kaipuke, me te mauranga atu i a mātou ā mātou ō me ngā mea kua whakahaua nei mātou, ka rere atu mātou ki te moana, ā, ka āia whakamua atu e te hau whaka-te-whenua whakaari.\n\n9 Ā, i muri iho i tā mātou āinga atu e te hau mō te takiwā o ngā rā maha, nana, i tīmata haere ōku tuākana me ngā tama a Ihimaera me ā rātou wāhine anō hoki ki te whakaharihari i a rātou anō, nā konā ka tīmata rātou ki te kanikani, me te waiata, me te kōrero whakarihariha, āe rā, ka wareware pū anō i a rātou nā tēhea mana rātou i kawe mai ai, āe rā, ka hīkina ake rātou i runga i te harehare nui.\n\n10 Ā ko au, ko Nīwhai, ka tīmata ki te wehi nui kei riri mai te Ariki ki a mātou, me te patu i a mātou nā ō mātou mahi haututū, kia horomia ake mātou i ngā rire o te moana; nā reira ahau, a Nīwhai, i tīmata ki te kōrero atu ki a rātou i runga i te whaiwhakaaro nui; engari nana, i riri rātou ki ahau, e mea ana: Engari mātou e tuku kia noho ai tā mātou teina hei rangatira i runga i a mātou.\n\n11 Ā, i pahawa ake, i kawea au e Rāmana rāua ko Remuere, ā, ka herea au ki ngā aho, ā, ka kaha tūkino rāua ki ahau; hei aha koa, i tukua tēnei e te Ariki kia whakakitea atu ai e ia tōna mana, hei whakatutukitanga i tana kupu i kōrerohia e ia e pā ana ki te hunga whakarihariha.\n\n12 Ā, i pahawa ake, i muri iho i tā rāua herenga i a au nā konā kāore i taea e ahau te korikori, ko te kāpehu, kua whakaritea nei e te Ariki, ka mutu te mahi.\n\n13 Nā reira, kāore rātou i mōhio ki hea whakahaere ai i te kaipuke, nā konā ara ake ai he tūpuhi nui, āe rā, he tūpuhi nui whakawehi, ā, ka āia whakamuritia mātou i runga i ngā wai mō te takiwā o ngā rā e toru; ā, ka mataku haere rātou kei toromi iho i te moana; hei aha koa kīhai rātou i wewete i ahau.\n\n14 Ā, i te rā tuawhā, kua āia whakamuritia mātou, ka kino haere rawa te tūpuhi.\n\n15 Ā, i pahawa ake, whano mātou ka horomia ake i ngā rire o te moana. Ā, i muri iho i tā mātou āinga whakamuritanga i runga i ngā wai mō te takiwā o ngā rā e whā, ka tīmata ōku tuākana ki te kite atu i ngā whakawākanga a te Atua kua tau ki runga i a rātou, ā, me mate rātou ki te kore e rīpeneta i ā rātou mahi haututū; nā reira, i haere mai rātou ki ahau, ā, ka wetekina ngā aho kua mau nei ki ōku pona ringa, ā nana kua nui rawa atu tōna pupuhitanga; ā, ko ōku pona waewae anō i nui te pupuhitanga, ā, i nui rawa tō reira mamae.\n\n16 Hei aha koa, i titiro ahau ki tōku Atua, ā, ka whakamoemiti atu au ki a ia i te roanga katoatanga o te rā; ā, kāore au i amuamu atu ki te Ariki nā ōku whakamamaetanga.\n\n17 Ināianei ko tōku matua, a Rīhai, i kōrero ia i ngā mea maha ki a rāua, ki ngā tama anō hoki a Ihimaera; engari, nana, i nui ngā kupu whakawehiwehi i tā ai rātou ki tētahi e kōrero ai mōku; ā, ko ōku mātua kua pāngia i ngā tau, ā, kua mamae nui i te pōuri nā ā rāua tamariki, ka whakahekea rāua ki raro, āe rā, ki runga pū anō i ō rāua moenga-tūroro.\n\n18 Nā tō rāua hinapōuri me tō rāua pōuri, me te haututū o ōku tuākana, i whakatatangia rāua kia kawea pūtia atu i waho i tēnei wā kia tūtaki ai i tō rāua Atua; āe rā, whano ka kawea iho ō rāua makawe hina kia takoto iho ki raro i te puehu; āe rā, whano pū anō ka makaia pōuritia rāua ki roto i te urupā wai.\n\n19 Ā, ko Hākopa rāua ko Hōhepa anō hoki, e tamariki ana, e tika ana kia atawhaitia nuitia, i whakahinapōuri nā ngā whakamamaetanga o tō rāua whaea; ā, ko taku hoawahine anō hoki me ana roimata me ana inoi, ā, ko aku tamariki anō, kāore i whakangāwarihia ngā ngākau o ōku tuākana kia wetekina ai ahau e rāua.\n\n20 Ā, karekau he mea hāunga ko te mana o te Atua, nāna rāua i whakawehi ki te whakangaromanga, i taea ō rāua ngākau te whakangāwari; nā reira, i tā rāua kitenga atu whano ka horomia ake i ngā rire o te moana ka rīpeneta rāua i te mea i mahi ai rāua, nā konā rāua i wewete i ahau.\n\n21 Ā, i pahawa ake, i muri iho i tā rāua wewetetanga i ahau, nana, i tiki au i te kāpehu, ā, ka mahi ia ki tāku i hiahia ai. Ā, i pahawa ake, i inoi ahau ki te Ariki; ā, i muri iho i taku inoitanga ka tau ngā hau, ā, ka tau te tūpuhi, ā, he nui te āio.\n\n22 Ā, i pahawa ake, nāku, nā Nīwhai, i ārahi te kaipuke, nā, ka rere anō mātou whaka-te-whenua whakaari.\n\n23 Ā, i pahawa ake, i muri iho i tā mātou rere atu mō te takiwā o ngā rā maha ka tae atu mātou ki te whenua whakaari; ā, ka haere whakamua atu ki runga i te whenua, ā, ka whakatūria ō mātou tēneti; ā, ka huaina e mātou ko te whenua whakaari.\n\n24 Ā, i pahawa ake, i tīmata mātou ki te ngaki i te whenua, ka tīmata anō mātou ki te whakatō katoa i ā mātou purapura ki roto i te whenua, i mauria mai nei e mātou mai i te whenua o Hiruharama. Ā, i pahawa ake, i nui rawa atu tō ēnā tupu; nā reira, i manaakitia nuitia mātou.\n\n25 Ā, i pahawa ake, i kite mātou i runga i te whenua whakaari, i a mātou e haere ana i te koraha, nā, i reira ngā kararehe katoa o ia āhua, o ia āhua i te ngahere, ko te kau me te ōkiha, me te kaihe me te hoiho, me te koati me te koati mohoao, me ngā tū kararehe mohoao katoa, koinei hei painga mō te tangata. Ā, i kite mātou i ngā tūmomo oa katoa, ko te koura tahi, me te hiriwā, me te kapa.\n\n", "1-ne 19": "[center][font_size=26]Upoko 19[/font_size][/center]\n\n[i]Ka waihanga a Nīwhai i ngā papa ki te oa me te tuhi i te hītori o tana iwi—Ka haere mai te Atua o Iharaira i ngā tau ono rau mai i te wā i wehe atu ai a Rīhai i Hiruharama—Ka kōrero a Nīwhai mō Ana whakamamaetanga, rīpekatanga hoki—Ka mauāharatia, ā, ka whakamararatia ngā Hūrai tae atu ana ki ngā rā whakamutunga, hei konā hoki ai rātou ki te Ariki. Takiwā 588–570 M.K.[/i]\n\n1 Ā, i pahawa ake, i whakahau te Ariki i ahau, nā reira au i hanga ai i ngā papa ki te oa kia whaowhao ai au i runga i ērā te tuhinga mō tōku iwi. Ā, i whaowhaoa e ahau i runga i ngā papa i hanga ai au te tuhinga o tōku matua, me ā mātou haerenga i roto i te koraha, me ngā poropititanga a tōku matua; me āku ake poropititanga maha anō hoki kua whaowhaoa nei ki runga i ērā e ahau.\n\n2 Ā, kāore au i mōhio i te wā i hanga ai ahau i ērā, nā, ka whakahaua ahau e te Ariki kia hangaia ai ēnei papa; nā reira, ko te tuhinga o tōku matua, me ngā whakapapa o ōna tīpuna, me te wāhi nui o ā mātou mahi i roto i te koraha kua whaowhaoa ki runga i ērā papa tuatahi kua kōrerotia ake nei e ahau; nā reira, ko ngā mea i puta pū i mua i taku hanganga i ēnei papa, he pono ia, kua kōrerotia pūtia i runga i ngā papa tuatahi.\n\n3 Ā, i muri iho i taku hanganga i ēnei papa mā runga i te whakahaunga, nāku, nā Nīwhai, i whiwhi tētahi whakahaunga, nā, ko te minitatanga me ngā poropititanga, ko ngā wāhi mārama utu nui o reira, me tuhituhi ki runga i ēnei papa; ā, ko ngā mea kua tuhia me mau mō te whakaakoranga i tōku iwi, ko rātou e whakanoho ai i te whenua, ā, mō ngā take whaimōhiotanga anō hoki, ko aua take e mōhiotia ana e te Ariki.\n\n4 Nā reira, nāku, nā Nīwhai, i hanga tētahi tuhinga ki runga i ētahi atu papa, e tuku kōrero ana ia, e tuku kōrero nui ake ana rānei ia mō ngā pakanga me ngā tautohetohenga me ngā whakangaromanga o tōku iwi. Ā, nāku tēnei i mahi, me te whakahau i tōku iwi me aha rātou hei muri i tōku rironga atu; ā, me tuku iho ēnei papa mai i tētahi whakatupuranga ki tētahi whakatupuranga, mai i tētahi poropiti rānei ki tētahi poropiti, ā, kia whakahau mai rā anō ai te Ariki.\n\n5 Ā, ka tukuna tētahi kōrero mō taku hanganga i ēnei papa a muri ake nei; ā kātahi rā, nana, ka haere tonu e ai ki tāku kua kōrerotia ake nei; ā, ka mahia tēnei e ahau kia puritia ai ngā mea tino tapu mō te mātauranga o tōku iwi.\n\n6 Hei aha koa, kāore au mō te tuhi i tētahi mea ki runga i ngā papa hāunga ngā mea e whakaaro ana au he tapu ia. Ā ināianei, mēnā ka hē ahau, i hē pū anō rātou i onamata; kua kore ahau e whakawātea i ahau anō nā ētahi atu tangata, engari nō te ngoikoretanga kei roto i ahau, e ai tō te kikokiko, ka whakawātea ahau i ahau anō.\n\n7 Nā te mea ko ngā mea e whakaaro nuitia ana e ētahi tangata, ki te tīnana tahi me te wairua, e whakakorehia ana e ētahi atu, ā, e takatakahia iho ana e ō rātou waewae. Āe rā, ko te Atua pū anō o Iharaira e takatakahia iho ana e ō ngā tangata waewae; ko tāku, takatakahia iho e ō rātou waewae engari me pēnei kē hei kōrero māku—ka whakakore rātou i a ia, ā, tē whakarongo ki te reo o ōna whakangārahu.\n\n8 Ā nana ka haere mai ia, e ai tā ngā kupu a te anahera, hei ngā tau e ono rau mai i te wā i wehe ai tōku matua i Hiruharama.\n\n9 Ā, ko te ao, nā tā rātou mahi haututū, ka whakawākia ia he mea kore noa iho; nā reira ka whakawhiua ia e rātou, ā, ka whakaririka kau ia; ā, ka patua ia e rātou, ā, ka whakaririka kau ia. Āe rā, ka tūhaina ia e rātou, ā, ka whakaririka kau ia, nā tōna atawhai aroha me tōna manawa-nui ki ngā tamariki a te tangata.\n\n10 Ā ko te Atua o ō mātou matua, i ārahina mai nei rātou ki waho o Ihipa, ki waho o te hereherenga, ā, i tiakina anōtia i te koraha e ia, āe rā, ko te Atua o Aperahama, o Ihaka hoki, ko te Atua hoki o Hākopa, ka tukua ia e ia anō, e ai tā ngā kupu a te anahera, anō he tangata, ki roto ki ngā ringaringa o ngā tāngata whakarihariha, kia whakaarahia ake, e ai tā ngā kupu a Henoka, ā, kia rīpekatia ai, e ai tā ngā kupu a Neuma, ā, ka tāpuketia i tētahi ana, e ai tā ngā kupu a Henohi, i kōrerohia ake nei e ia e pā ana ki ngā rangi e toru o te pōuritanga, e hoatu nei hei tohu ki te hunga e noho ana i ngā motu o te moana, e hoatu pū anō ake nei ki te hunga ko rātou nei nō te whare o Iharaira.\n\n11 Nā i pēnei tā te poropiti: Ka toro mārika mai te Ariki te Atua ki te whare o Iharaira katoa hei taua rā, ko ētahi ki tōna reo, nā tō rātou tika, tae atu ana ki tō rātou hari nui me tō rātou whakaoranga, ā, ko ētahi atu ki ngā whatitiri me ngā uira o tōna mana, mā te tūpuhi, mā te ahi, mā te paoa hoki, me te kohu pōuri, mā te tūwheratanga hoki o te whenua, mā ngā maunga hoki e kahakina ake ai.\n\n12 Ā, ka puta mārika mai ēnei mea katoa, tā te poropiti Henohi. Ā, me pakaru ngā kōhatu o te whenua; ā, nā ngā ngungurutanga o te whenua, he tokomaha ngā kīngi o ngā motu o te moana e meinga ai e te Wairua o te Atua, kia hāmama ai: E whakaririka ana te Atua o te ao māori.\n\n13 Ā, mō te hunga kei Hiruharama, tā te poropiti, ka whakawhiua rātou e ngā tāngata katoa, nā te mea e rīpeka ana rātou i te Atua o Iharaira, ā, e tahuri kē atu ana ō rātou ngākau, e whakaparahako tohu ana me ngā mea whakamīharo, me te mana me te korōria o te Atua o Iharaira.\n\n14 Ā, nā te mea e tahuri kē atu ana rātou i ō rātou ngākau, tā te poropiti, ā, kia whakahāweatia te Mea Tapu o Iharaira, ka kāewaewa rātou i te kikokiko, ā, ka mate, ā, ka meinga he mūrau whakahihī, ā, ka mauāharatia i waenganui i ngā iwi katoa.\n\n15 Hei aha koa, ina haere mai ai taua rā, tā te poropiti, tē tahuri kē atu rātou i ō rātou ngākau ki te Mea Tapu o Iharaira, i reira ia e maumahara ai ki ngā kawenata i mea ai ia ki ō rātou matua.\n\n16 Āe rā, i reira ia e maumahara ai ki ngā motu o te moana; ā, ko ngā tāngata katoa ko rātou nei nō te whare o Iharaira, māku e whakahui mai, tā te Ariki, e ai ki tā ngā kupu a Henohi, mai i ngā tōpito e whā o te ao.\n\n17 Āe rā, ka kite te ao katoa i te whakaoranga a te Ariki, tā te poropiti; ka manaakitia ia iwi, hapū, reo me ngā tāngata.\n\n18 Ā nāku, nā Nīwhai, i tuhi ēnei tuhinga ki tōku iwi, me kore pea ahau e whakapakepake i a rātou kia mahara ai rātou ki te Ariki tō rātou Kaihoko.\n\n19 Nā reira, kei te kōrero ahau ki te whare o Iharaira, mēnā rā ia e whiwhi ai i ēnei mea.\n\n20 Nana rā, he mahinga ōku i te wairua, e whakangenge nei i ahau tae atu ana ki te ngoikoretanga o ōku pona katoa, mō te hunga kei Hiruharama; nā te mea me i kore te Ariki i aroha mai, kia whakaatu mai ai ki ahau e pā ana ki a rātou, pēnā ki tāna mō ngā poropiti onamata, kua mate anō hoki ahau.\n\n21 Ā, i whakaatu mārika atu ia ki ngā poropiti onamata i ngā mea katoa e pā ana ki a rātou; ā, i whakaatu atu anō ia ki te hunga tokomaha e pā ana ki a mātou; nā reira, e tika ana kia mōhio ai mātou e pā ana ki a rātou nā te mea kua tuhia ēnā ki runga i ngā papa parāhe.\n\n22 I pahawa ianei ake nāku, nā Nīwhai, i whakaako i ōku tuākana i ēnei mea; ā, i pahawa ake, i pānui au i ngā mea maha ki a rātou, kua whaowhaoa nei i runga i ngā papa parāhe, kia mōhio ai rātou e pā ana ki ngā mahinga a te Ariki i ētahi atu whenua, i waenganui i ngā iwi onamata.\n\n23 Ā, i pānui ahau i ngā mea maha ki a rātou kua tuhia nei i roto i ngā pukapuka a Mohi; otirā, kia tino whakapakepake i a rātou kia whakapono ai i te Ariki tō rātou Kaihoko i pānui ai ahau ērā kua tuhia nei e te poropiti Ihāia; nā te mea i whakataurite ahau i ngā karaipiture katoa ki a mātou, hei painga, hei akoranga mō mātou.\n\n24 Nā reira ahau i kōrero atu ki a rātou, e mea ana: Whakarongo ki ngā kupu a te poropiti, e koutou ngā mōrehu o te whare o Iharaira, he manga kua whatia atu; whakarongo ki ngā kupu a te poropiti, kua tuhia nei ki te whare katoa o Iharaira, ā, whakatauritetia rātou ki a koutou anō, kia whai tūmanako ai koutou pērā i ō koutou huānga kua whatia mai nei koutou i a rātou; nā tēnei āhuatanga kua tuhi nei te poropiti.\n\n", "1-ne 20": "[center][font_size=26]Upoko 20[/font_size][/center]\n\n[i]Ka huraina e te Ariki ana whāinga ki a Iharaira—Kua whiriwhiria a Iharaira i te ahi o te whakamamaetanga, ā, ka haere whakamua atu mai i Papurona—Whakatauritetia a Ihāia 48. Takiwā 588–570 M.K.[/i]\n\n1 Whakarongo mai kia rongo ai i tēnei, E te whare o Hākopa, e te hunga kua karangatia nei ki te ingoa o Iharaira, ā, kua puta mai i ngā wai o Hura, kua puta rānei i ngā wai o te rūmakitanga, e whakaoatitia ana ki te ingoa o te Ariki, me te whakahua ake i te Atua o Iharaira, engari kāore e whakaoatitia ana i runga i te pono me te tika.\n\n2 Hei aha koa, ko tā rātou e karanga nei nō te pā tapu rātou, engari kāore rātou e whakawhirinaki ana ki runga i te Atua o Iharaira, ko ia te Ariki o ngā Mano, āe rā, ko te Ariki o ngā Mano tōna ingoa.\n\n3 Nana, kua whakapuakina ake e ahau ngā mea o mua mai i te tīmatanga; ā, i puta whakamua atu ērā i tōku māngai, ā, nāku rātou i whakaatu. Nāku rātou i whakaatu whakarere.\n\n4 Ā, i mahi ahau nā te mea i mōhio ahau he taikaha koe, ā, ko tō kakī he uaua rino, ā, he parāhe tō rae;\n\n5 Ā, nāku pū anō i whakapuaki atu mai i te tīmatanga ki a koe; i mua rā anō i tōna pahawatanga nāku ērā i whakaatu atu ki a koe; ā, nāku ērā i whakaatu atu he wehi nōku kei kī mai koe—Nā taku hautipua ērā i mahi, nā taku whakapakoko anō, ā, nā taku whakaahua whakarewanga ērā i whakahau.\n\n6 Kua kitea, kua rangona tēnei katoa e koe; ā, kua kore e whakapuakina atu ērā e koe? Kua whakaaturia atu e ahau ngā mea hou ki a koe mai i tēnei wā, ko ngā mea huna pū anō, ā, kīhai i mōhiotia ērā e koe.\n\n7 Kua hangaia ērā ināianei, ā, ehara mai i te tīmatanga, i mua pū anō i te rā i rongo kore ai koe i ērā kua whakapuakina ērā ki a koe, kei kī ake koe—Nana i mōhio ahau.\n\n8 Āe rā, kīhai koe i rongo; āe rā, kīhai koe i mōhio; āe rā, nō taua wā kīhai tō taringa i puarehia; nā te mea i mōhio au ka mahi tino tinihanga koe, ā, kua karangatia ake he kaihara nō te kōpū.\n\n9 Hei aha koa, ka whakaaro au ki tōku ingoa, ka tārewa au i tōku riri, ā, ka whakaaro ki taku whakamoemititanga ka pupuri mai i a koe, kia kaua au e hātepe atu i a koe.\n\n10 Nā, nana, nāku koe i whakapakari, nāku koe i whiriwhiri i roto i te ahi o te whakamamaetanga.\n\n11 He whakaaro hoki ki ahau, āe rā, he whakaaro ki ahau e meatia ai tēnei e ahau, nā te mea kua kore au e tuku kia whakapokea tōku ingoa, ā, kua kore e hoatu e ahau tōku korōria ki tētahi atu.\n\n12 Whakarongo mai ki ahau, E Hākopa, me Iharaira tāku i karangahia ai, nā te mea ko au ia; ko au te tuatahi, ā, ko au hoki te whakamutunga.\n\n13 Nā tōku ringa anō i whakatakoto te tūranga o te ao, ā, nā tōku ringa matau ngā rangi i whanganga. Ka karanga atu au ki a rātou, ā, ka tū tahi ake rātou.\n\n14 Koutou katoa, huihui koutou anō, rongo mai anō hoki; nā wai o rātou i whakapuaki ēnei mea ki a rātou? Kua arohaina rātou e te Ariki; āe rā, kua whakatutukihia anōtia e ia tana kupu kua whakapuakina e ia mā roto i a rātou; ā, māna tāna e pai ai ki Papurona, ā, ka pā iho tōna ringa ki ngā Karari.\n\n15 Waihoki, e kī ana te Ariki; ko ahau te Ariki, āe rā, nāku i kōrero; āe rā, nāku ia i karanga kia whakapuaki ai, nāku ia i kawe, ā, māna anō tōna huarahi e whakahoukura.\n\n16 Whakatata mai koe ki ahau; kāore au i kōrero puku; mai i te tīmatanga, mai i te wā i whakapuakina ai nāku i kōrero; ā, nā te Ariki te Atua, me tōna Wairua, ahau i tono mai.\n\n17 Ā, ko te kupu tēnei a te Ariki, tō Kaihoko, ko te Mea Tapu o Iharaira; nāku ia i tono, ko te Ariki tō Atua ko ia e whakaakongia nei koe kia whai painga mōu, ko ia e ārahina nei koe mā te ara e haere ai, i mahi ai.\n\n18 Auē me i whakarongo koe ki aku whakahau—i konā, kua rite ki tētahi awa te mau o tō rongo, ā, ko ngā ngaru o te moana te mau o tō tika.\n\n19 Kua rite ō uri ki te onepū; ko ngā āti o ō whēkau he rite ki ngā kirikiri o reira; me kore tōna ingoa i hātepea atu, whakangaromia rānei i tōku aroaro.\n\n20 Haere whakamua atu koe i Papurona, tahuti atu i ngā Karari, i runga i te reo waiata e whakapuaki ai koe, kōrerotia tēnei, whakatauākīhia ki te pito o te whenua; kī atu koe: Kua hokona e te Ariki tana pononga a Hākopa.\n\n21 Ā, i matewai kore rātou; nāna rātou i ārahi i roto i ngā tuakau; nāna i mea kia rere mai ngā wai i te toka; nāna hoki te toka i wāwahi, ā, ka pupū mai ngā wai.\n\n22 Ā, ahakoa kua oti i a ia tēnei katoa, me tōna nui noa atu anō hoki, kāore he maungārongo, tā te Ariki, ki te hunga whakarihariha.\n\n", "1-ne 21": "[center][font_size=26]Upoko 21[/font_size][/center]\n\n[i]Ka tū te Mīhaia hei rama ki ngā Tauiwi, ā, ka tukuna ngā mauhere—Ka whakahuia e te mana i ngā rā whakamutunga—Ko ngā kīngi ō rātou matua atawhai—Whakatauritetia a Ihāia 49. Takiwā 588–570 M.K.[/i]\n\n1 Tēnā anō: Whakarongo, e koutou te whare o Iharaira, koutou katoa kua whatia atu, ā, kua āia atu nā te whakarihariha o ngā kaiārahi o tōku iwi; āe rā, koutou katoa kua whatia atu, kua whakamararatia whānuitia atu, nō tōku iwi anō, E te whare o Iharaira. Whakarongo, E ngā motu, ki ahau, whakarongo mai koutou nō tawhiti; kua karangatia ahau e te Ariki mai i te kōpū; nō nga whēkau o tōku whaea i whakahua ai ia i tōku ingoa.\n\n2 Ā, kua meinga e ia tōku māngai anō nei he hoari koi; i te taumarumaru o tōna ringa i huna ai ia i ahau, ā, kua meinga ahau e ia he pere pīata; i tana pūkoro pere i huna ai ia i ahau;\n\n3 Ā, kua kī mai ki ahau: Ko koe taku pononga, E Iharaira, mā roto i a koe ahau e whakakorōria ai.\n\n4 Kātahi au ka kī, kua whakarīrā parau noa iho ahau, kua whakapaua tōku kaha mō te kore, ā, mō te parau noa iho; kāore e kore kei te Ariki tōku whakawākanga, ā, kei tōku Atua taku mahi.\n\n5 Ā ināianei, tā te Ariki—nāna nei ahau i whakaahua i te kōpū hei pononga māna, kia haria anōtia ai a Hākopa ki a ia—ahakoa kāore anō a Iharaira kia whakahuia, ka whai korōria tonu ahau i ngā karu o te Ariki, ā, ko tōku Atua tōku whakakaha.\n\n6 Ā, ka kī ia: He mea māmā kia tū ai koe hei pononga māku kia whakarewa ake ai i ngā iwi o Hākopa, me te whakahou i te tiakanga o Iharaira. Ka hoatu anō koe e ahau hei rama ki ngā Tauiwi, kia ai koe hei whakaoranga māku ki ngā tōpito o te ao.\n\n7 He pēnei tā te Ariki, ko te kaihoko o Iharaira, tōna Mea Tapu, ki a ia e whakahāweatia nei e te tangata, ki a ia e whakariharihatia nei e ngā iwi, ki te pononga o ngā rangatira: Ka kite ngā Kīngi, ā, ka ara ake, ka koropiko anō ngā wheao, nā te Ariki e ū pono ana.\n\n8 He pēnei tā te Ariki: I tētahi wā pai ahau i rongo atu ai i a koe, E ngā motu o te moana, ā, i tētahi rā whakaoranga ahau i āwhina atu ai i a koe; ā, māku koe e tiaki, ā, ka hoatu ki a koe taku pononga hei kawenata nō te iwi, kia whakapūmautia ai te whenua, kia meinga e whakanohoia ai ngā kāinga kua ururuatia;\n\n9 Kia taea ai e koe te kōrero atu ki ngā mauhere: Haere whakamua atu; ki a rātou e noho ana i te pōuritanga: Puta mai koutou. Ka kai rātou i ngā huarahi, ā, ko ō rātou pātiki kei ngā wāhi tiketike katoa.\n\n10 E kore rātou e hiakai, e hiawai rānei, e kore hoki te wera, te rā rānei e patu i a rātou; nā te mea ko ia e whai aroha ana ki runga i a rātou māna rātou e ārahi, mā ngā puna wai ia e ārahi ai i a rātou.\n\n11 Ā, ka meinga e ahau ngā maunga hei ara, ā, ko aku ara matua ka whakateiteitia.\n\n12 Ā tēnā, E te whare o Iharaira, nana, ka haere mai ēnei i tawhiti; ā titiro, ko ēnei mai i te nōta, ā, mai i te uru anō hoki; ā, ko ēnei mai i te whenua o Hinimi.\n\n13 Waiata, E ngā rangi; kia harikoa, E te ao; nā, ko ngā waewae o te hunga i te rāwhiti ka whakatūria; ā, ka pakaru mai i te waiatahanga, E ngā maunga; nā, kāore rātou e patua anōtia; nā te mea kua whakamārie te Ariki i tana iwi, ā, ka aroha ki runga i āna whakamamaetanga.\n\n14 Engari, nana, kua kī a Hīona: Kua whakarērea ahau e te Ariki, ā, kua wareware ahau i tōku Ariki—engari māna e whakaatu kāore ia i pēnā.\n\n15 Nā, ka taea e te wahine te wareware i tana kōhungahunga ngotengote, nā konei e kore ōna aroha ki runga i te tama o tana kōpū? Āe rā, ka wareware pea ia, heoi kua kore au e wareware ki a koe, E te whare o Iharaira.\n\n16 Nana, kua whaoa koe ki runga i ngā pāoro o ōku ringaringa; kei tōku aroaro tonu ō pakitara.\n\n17 Ka hohoro āu tamariki ki ō kaiwhakangaro; ā, ko rātou nāna koe i whakamōtī e haere whakamua atu ai i a koe.\n\n18 Hīkina ake ō karu taiawhio noa ka kite; ka huihui tahi katoa ēnei, ā, ka haere mai ki a koe. Ā, e ora ana ahau, tā te Ariki, māu pū anō koe e whakakākahu ki ērā katoa, anō nei he whakakai, ā, ka whakaherea rātou me he wahine mārena pū anō.\n\n19 Nā, ko ō ururua me ō wāhi tūhea, me te whenua o tō whakangaromanga, ka whāiti rawa pū anō ināia tonu nei nā ngā kainoho; ā, ko rātou nāna koe i horomi ake ka matara atu.\n\n20 Ko ngā tamariki e riro i a koe, i muri i tō ngaronga i te tuatahi, ka kī anō ia ki ō taringa: He kikī rawa atu te wāhi mōku; whakawāteahia atu kia noho ai ahau.\n\n21 I konā koe e kī ai i tō ngākau: Nā wai ēnei i whānau ai ki ahau, tā te mea kua ngaro i ahau aku tamariki, ā, he moke ahau, he parau, ā, he kaikōpikopiko? Ā, nā wai ēnei i whakatupu ake? Nana, i waiho mokemoke ahau; ko ēnei, i hea kē rātou?\n\n22 He pēnei tā te Ariki te Atua: Nana, ka ara ake tōku ringa ki ngā Tauiwi, ā, ka whakatū i taku kara ki ngā iwi; ā, ka kawea mai ō tama i ō rātou ringaringa, ā, ka kawea mai ō tamāhine i runga i ō rātou pokohiwi.\n\n23 Ā, ka tū ngā kīngi hei matua atawhai mōu, ā, ko ngā kuini hei whaea whakangote mōu; ka piko iho rātou ki a koe e tāpapa ana ō rātou kanohi ki te whenua, ā, ka mitimiti i te puehu o ō waewae; ā, ka mōhio koe ko ahau te Ariki; nā te mea kua kore e whakamā te hunga e tatari ai mōku.\n\n24 Nā, ka tangohia ngā taonga parau i te tangata kaha, ka whakaorangia rānei te herehere kua tika nei tōna hereherenga?\n\n25 Engari he pēnei tā te Ariki, ka tangohia pū atu anō ngā herehere a te tangata kaha, ka whakaorangia ngā taonga parau o te nanakia; nā te mea ka ngangare au ki te tangata e ngangare ai ki a koe, ā, māku ō tamariki e whakaora.\n\n26 Ā, ka whāngai au i a rātou e ngangare ana ki a koe ki ō rātou ake kikokiko; ka haurangi rātou ki ō rātou ake toto me he waina reka; ā, ka mōhio katoa ngā kikokiko katoa ko au, te Ariki, ko tō Kaiwhakaora me tō Kaihoko, ko te Mea Kaha o Hākopa.\n\n", "1-ne 22": "[center][font_size=26]Upoko 22[/font_size][/center]\n\n[i]Ka whakamararatia atu a Iharaira ki runga i te mata katoa o te ao—Ka tiaki, ka whāngai ngā Tauiwi i a Iharaira ki te rongopai i ngā rā whakamutunga—Ka huihuia a Iharaira, ā, ka whakaorangia, ā, ka tahuna te hunga whakarihariha me he kakau witi—Ka whakangaromia te kīngitanga o te rēwera, ā, ka mauheretia a Hātana. Takiwā 588–570 M.K.[/i]\n\n1 Ā, ka pahawa ianei ake i muri iho i tāku, tā Nīwhai, pānuitanga i ēnei mea kua whaowhaoa ki runga i ngā papa parāhe, i haere mai ōku tuākana me te kōrero mai ki ahau: He aha rā te tikanga o ēnei mea kua pānuitia e koe? Nana, me mārama ērā e ai ki ngā mea ā-wairua, ka pahawa ake nei, e ai tō te wairua ehara tō te kikokiko?\n\n2 Ā nāku, nā Nīwhai, i kī atu ki a rāua: Nana, i whakaaturia ērā ki ngā poropiti e te reo o te Wairua; nā te mea mā te Wairua ngā mea katoa e whakamōhio atu ki ngā poropiti, ka tau nei ki runga i ngā tamariki a te tangata e ai tō te kikokiko.\n\n3 Nā reira, ko ngā mea kua pānuitia nei e ahau he mea anō e pā ana ki ngā mea o tēnei ao me ngā mea o te wairua; nā te mea ko te āhua nei ko te whare o Iharaira, ākuanei, ā taihoa rānei, ka whakamararatia atu ki te mata katoa o te ao, ki ngā iwi katoa anō hoki.\n\n4 Ā nana, kua ngaro kē te tokomaha i te mātauranga o te hunga kei Hiruharama. Āe rā, ko te wāhi nui o ngā iwi katoa kua ārahina atu; ā, kua whakamararatia atu rātou ki wīwī ki wāwā ki runga i ngā motu o te moana; ā, kāore tētahi o tātou e mōhio ana kei hea rātou, hāunga tā tātou mōhio kua ārahina atu rātou.\n\n5 Ā, nā te mea kua ārahina atu rātou, kua poropititia ēnei mea e pā ana ki a rātou, ā, e pā ana anō hoki ki te hunga katoa e whakamararatia atu ai, e whakapōauautia atu ai a muri ake nei, nā te Mea Tapu o Iharaira; nā te mea ki a ia ō rātou ngākau e whakapakekehia ai; nā reira, ka whakamararatia rātou ki waenga i ngā iwi katoa, ā, ka mauāharatia rātou e ngā tāngata katoa.\n\n6 Hei aha koa, i muri iho i tā rātou atawhainga e ngā Tauiwi, ā, ka ara ake te Ariki i tōna ringa ki runga i ngā Tauiwi me te whakatū ake i a rātou hei kara, ā, kua kawea ō rātou tamariki i ō rātou ringaringa, me ō rātou tamāhine i runga i ō rātou pokohiwi, nana ko ēnei mea kua kōrerotia ake nei he mea nō tēnei ao; nā te mea he pēnei ngā kawenata a te Ariki ki ō tātou matua; ā, mō tātou te tikanga i ngā rā e haere ake nei, ā, mō ō tātou tuākana ko rātou nei nō te whare o Iharaira.\n\n7 Ā, ko tōna tikanga, nā, kei te haere mai te wā i muri iho i te whakamararatanga me te whakapōauautanga o te whare o Iharaira, ka whakaara ake te Ariki te Atua i tētahi iwi kaha rawa i waenganui i ngā Tauiwi, āe rā, i runga pū anō i te mata o tēnei whenua; ā, mā rātou ō tātou uri e whakamarara atu.\n\n8 Ā, i muri iho i te whakamararatanga atu i ō tātou uri ka tīmata atu te Ariki te Atua ki te mahi whakamīharo ki waenganui i ngā Tauiwi, he mea utu nui ia ki ō tātou uri; nā reira, he rite ki tā ngā Tauiwi whāngaitanga i a rātou, ā, ki te kawenga i ō rātou ringaringa, i runga hoki i ō rātou pokohiwi.\n\n9 Ā, ka utu nui anō ia ki ngā Tauiwi; ā, ehara i te mea ki ngā Tauiwi anake, engari ki te whare o Iharaira katoa, tae atu ana ki te whakamōhiotanga atu i ngā kawenata a te Matua o te rangi ki a Aperahama, e mea ana: Mā roto i ō uri ngā hapū katoa o te ao e manaakitia ai.\n\n10 Ā ko tāku, e ōku tuākana, kia mōhio ai kōrua e kore e taea ngā hapū katoa o te ao te manaaki ki te kore e huraina e ia tōna ringa i ō ngā karu o ngā iwi.\n\n11 Nā reira, ka tīmata atu te Ariki te Atua ki te whakahura i tōna ringa i ō ngā karu o ngā iwi, i runga i te whakaputanga i ana kawenata me tōna rongopai ki te hunga ko rātou nei nō te whare o Iharaira.\n\n12 Nā reira, ka kawea anōtia mai ia ki waho i te hereherenga, ā, ka huihuia tahitia rātou ki ō rātou whenua tuku iho; ā, ka kawea mai rātou ki waho i te wāhi ngaro, ā, ki waho hoki i te pōuritanga; ā, ka mōhio rātou ko te Ariki tō rātou Kaiwhakaora me tō rātou Kaihoko, ko te Mea Kaha o Iharaira.\n\n13 Ā, ko te toto o taua hāhi nui mōrikarika, koia te wahine pūremu o te ao, ka tahuri ake ki runga ki ō rātou upoko ake; nā te mea ka pakanga rātou i waenganui i a rātou anō, ā, ka taka iho te hoari o ō rātou ake ringaringa ki runga i ō rātou ake upoko, ā, ka haurangi anō rātou i ō rātou ake toto.\n\n14 Ā, ko ia iwi e pakanga atu ai ki a koe, E te whare o Iharaira, ka whakatahuritia tētahi ki tētahi, ā, ka taka iho rātou ki tētahi rua kua keria kia mau ai ngā tāngata o te Ariki. Ā, ka whakangaromia te hunga katoa e whawhai ai kia Hīona, ā, ko taua wahine pūremu nui, kua rāwekehia e ia ngā huarahi tika o te Ariki, āe rā, ko taua hāhi nui mōrikarika, ka tanuku iho ki te puehu, ā, ka nui tōna hinganga.\n\n15 Nana rā, tā te poropiti, e tere haere mai ana te wā e kore a Hātana e whaimana anō i runga i ngā ngākau o ngā tamariki a te tangata; nā te mea e tata haere mai ana te rā ko te hunga whakahīhī me te hunga anō e mahi whakarihariha ana ka meinga me he kakau witi; ā, e haere mai ana te rā me tahu rātou.\n\n16 Nā te mea e tata haere mai ana te wā ka maringi iho te raneatanga o te riri o te Atua ki runga i ngā tamariki katoa a te tangata; nā te mea e kore ia e tuku kia whakangaro ai te hunga whakarihariha i te hunga tika.\n\n17 Nā reira, māna te hunga tika e tiaki mā tōna mana, ahakoa mēnā ka ai he putanga mai o te raneatanga o tana riri, ā, ka tiakina te hunga tika, tae atu ana ki te whakangaromanga i ō rātou hoariri ki te ahi. Nā reira, kāore he take e wehi ai te hunga tika; nā te mea he pēnei tā te poropiti, ka whakaorangia rātou, ahakoa mēnā rānei mā te ahi.\n\n18 Nana, e ōku tuākana, tāku ki a kōrua, me puta wawe mai ēnei mea; āe rā, ko te toto pū anō me te ahi, me te kohu nō te paoa e puta mai ai; ā, me tau mai anō ki runga i te mata o tēnei ao; ā, ka puta mai ki ngā tāngata e ai ki tō te kikokiko mehemea rānei ka whakapakekehia ō rātou ngākau ki te Mea Tapu o Iharaira.\n\n19 Nana rā, kua kore te hunga tika e mate; nā te mea me haere mai te wā e hātepea atu ai te hunga katoa e whawhai ai ki a Hīona.\n\n20 Ā, ka whakarite pū anō te Ariki i te huarahi mō tana iwi, tae atu ana ki te whakatutukitanga i ngā kupu a Mohi, nāna i kī, e mea ana: Ka whakaarahia ake e te Ariki tō Atua tētahi poropiti ki a koutou, he rite tahi ki ahau; koia tāu e rongo ai i ngā mea katoa he aha rawa tāna ki a koutou. Ā, ka pahawa ake, ko te hunga katoa e kore nei e rangona taua poropiti ka hātepea atu mai i waenganui i tana iwi.\n\n21 Ā, māku ianei, mā Nīwhai, e whakapuaki atu ki a kōrua, ko taua poropiti i kōrerotia ai e Mohi ko ia te Mea Tapu o Iharaira; nā reira, māna e whakawā i runga i te tika.\n\n22 Ā, kāore he aha e wehi ai te hunga tika, nā te mea ko rātou te hunga e kore nei e whakapōauautia. Engari ko ia ko te kīngitanga o te rēwera, koia ka hangaia ake i waenganui i ngā tamariki a te tangata, ko taua kīngitanga i whakapūmautia ai i waenganui i a rātou ko rātou nei nō roto i te kikokiko—\n\n23 Nā, ka tere haere mai te wā, ko ngā hāhi katoa kua hangaia ake nei kia whaitaonga ai, ā, ko te hunga katoa kua whakatūria ake kia whaimana ai i runga i te kikokiko, ā, ko te hunga i whakatūria ake kia rongonui ai i ngā karu o te ao, ā, ko te hunga e kimihia ana ngā hiahia o te kikokiko me ngā mea o te ao, me te mahi i ngā momo tutu katoa; āe rā, hei whakapoto, ko te hunga katoa nō te kīngitanga o te rēwera ko rātou te hunga me wehi, me te wiri, me te tūoioi; ko rātou te hunga me kukume iho ki roto i te puehu; ko rātou te hunga me pau me he kakau witi; ā, e ai tēnei ki ngā kupu a te poropiti.\n\n24 Ā, ka tere haere mai te wā ka ārahina ake te hunga tika me he kūao kau i te wharau kau, ā, me whakahaere e te Mea Tapu o Iharaira i runga i te tikanga rangatira, me te kaha, me te mana, me te korōria nui.\n\n25 Ā, ka huihuia e ia ana tamariki mai i ngā tōpito e whā o te ao; ā, ka tatauria e ia ana hipi, ā, e mōhio ana rātou ki a ia; ā, kotahi te kāhui, ā, kotahi te hēpara; ā, māna anō ana hipi e whāngai, ā, mā roto i a ia rātou e kimi pātiki ai.\n\n26 Ā, nā te tika o tana iwi, kāore ō Hātana mana; nā reira, tē taea ia te wewete atu mō te takiwā o ngā tau maha; nā te mea kāore ōna mana i runga i ngā ngākau o te iwi, nā te mea e noho ana rātou i te tika, ā, e whakahaere ana te Mea Tapu o Iharaira.\n\n27 Ā, nana ianei, māku, mā Nīwhai, e kī atu nei ki a koutou me puta katoa mai ēnei mea e ai tō te kikokiko.\n\n28 Engari, nana, ka noho haumarutia ngā iwi katoa, ngā hapū, ngā reo, me ngā tāngata i roto i te Mea Tapu o Iharaira mēnā rānei ka ai tā rātou rīpenata.\n\n29 Ā, māku ināianei, mā Nīwhai, e whakamutu ai; nā te mea kei noho anō ahau ka kōrero i tua atu e pā ana ki ēnei mea.\n\n30 Nā reira, e ōku tuākana, e manako ana ahau kia mōhio ai koutou he pono ngā mea kua tuhia i runga i ngā papa parāhe; ā, e whakaaturia me ngohengohe te tangata ki ngā whakahaunga a te Atua.\n\n31 Nā reira, ehara i te mea me whakaaro koutou ko māua ko tōku matua anake kua whakaaturia, ā, kua whakaakona anō hoki rātou. Nā reira, mehemea koutou e ngohengohe ai ki ngā whakahaunga, ā, me te ū anō ki te mutunga, ka whakaorangia koutou a te rā whakamutunga. Ā, koia anō tēnei. Āmine.\n\n", "2-ne 1": "[center][font_size=26]Ko te Pukapuka Tuarua a Nīwhai[/font_size][/center]\n\nHe tuhinga mō te matenga o Rīhai. Ka haututū ngā tuākana o Nīwhai ki a ia. Ka whakatūpato te Ariki i a Nīwhai kia wehe atu ai ki te koraha. Ko ōna haerenga i roto i te koraha, me ērā atu hoki.\n\n[center][font_size=26]Upoko 1[/font_size][/center]\n\n[i]Ka poropiti a Rīhai mō tētahi whenua herekore—Ka whakamararatia, ā, ka whakawhiua ōna uri ki te whakaparahako rātou i te Mea Tapu o Iharaira—Ka akiaki ia i ana tama kia whakamaua te kahu o te tika. Takiwā 588–570 M.K.[/i]\n\n1 Ā ināianei, i pahawa ake i muri iho i tāku, tā Nīwhai, whakamutu i taku whakaako i ōku tuākana, ko tō mātou matua, a Rīhai, i kōrero anō hoki i ngā mea maha ki a rātou, ā, i whakaharatau ia ki a rātou, anō te nui o ngā mea i mahia ai e te Ariki mō rātou i tana kawenga mai i a rātou i waho i te whenua o Hiruharama.\n\n2 Ā, i kōrero anō ia ki a rātou e pā ana ki ō rātou tutū i runga i ngā wai, me ngā whakaarohatanga o te Atua i tana tohu i ō rātou oranga, nā konā kīhai rātou i horomia ake i te moana.\n\n3 Ā, ka kōrero anō ia ki a rātou e pā ana ki te whenua whakaari, kua whiwhi nei rātou—anō te aroha nui o te Ariki nāna mātou i whakatūpato kia tahuti atu mātou i te whenua o Hiruharama.\n\n4 Nana, rā, i kī ai ia, kua kite au i tētahi kitenga, nō konei e mōhio ana ahau kua whakangaromia a Hiruharama, ā, mehemea kua noho tonu tātou i Hiruharama kua hemo anō hoki tātou.\n\n5 Engari, i kī ai ia, ahakoa ō tātou mamaetanga, kua whiwhi tātou i tētahi whenua whakaari, he whenua e kōwhiringia ake i runga i ērā atu whenua katoa; he whenua kua kawenatatia tahitia e te Ariki te Atua me ahau, ka noho hei whenua tuku iho mō ōku uri. Āe rā, kua kawenatatia e te Ariki tēnei whenua ki ahau, me aku tamariki mō āke tonu atu, ā, ki te hunga katoa e ārahina atu ai i ērā atu whenua e te ringa o te Ariki.\n\n6 Nā reira, ahau, a Rīhai, e poropiti nei e ai ki ngā whakamahinga a te Wairua kei roto nei i ahau, nā, kua kore tētahi e haere mai ai ki tēnei whenua hāunga rātou e ārahina mai nei e te ringa o te Ariki.\n\n7 Nā reira, kua whakatapua tēnei whenua ki ērā e mau mai ai ia. Ā, ki te mea ka koropiko rātou ki a ia e ai ki ngā whakahaunga kua homai nei e ia, ka noho hei whenua herekore ki a rātou; nā reira, e kore rawa rātou e whakaraua iho ki te hereheretanga; ki te pērā, ka pērā nā te haututū; nā te mea mēnā ka nui te haututū ka kangaia te whenua mō rātou, engari ki te hunga tika, ka manaakitia ia mō āke tonu atu.\n\n8 Ā nana, he mōhiotanga ia kia hunaia ai tēnei whenua i tēnei wā i te mātauranga o ērā atu iwi; nana rā, mēnā rānei he maha ngā iwi kua horapangia te whenua, nā, kua kore he wāhi hei tuku ihotanga.\n\n9 Nā reira, ahau, a Rīhai, kua whiwhi i tētahi kupu whakaari, nā, ina pupuri te hunga e ārahina mai ai e te Ariki i waho i te whenua o Hiruharama i ana whakahaunga, ka whai oranga rātou i runga i te mata o tēnei whenua; ā, ka hunaia rātou i ērā atu iwi katoa, kia nohoia ai tēnei whenua e rātou anake. Ā, ki te mea ka pupuri rātou i āna whakahaunga ka manaakitia rātou i runga i te mata katoa o tēnei whenua, ā, kua kore tētahi hei raweke i a rātou, hei muru atu rānei i te whenua o tō rātou tukunga ihotanga; ā, ka noho haumaru rātou mō āke tonu atu.\n\n10 Engari nana, ina tae mai te wā e memeha atu i te whakapono kore, i muri iho i ngā manaakitanga maha kua whakawhiwhia nei rātou e te ringa o te Ariki—e mau ana tētahi mātauranga o te hanganga o te ao, me ngā tāngata katoa, e mōhio ana ki ngā mahi nui whakamīharo a te Ariki mai i te hanganga rā anō o te ao; i a rātou te mana kua hoatu nei ki a rātou kia mahi ai i ngā mea katoa mā runga i te whakapono; i a rātou ngā whakahaunga katoa mai i te tīmatanga, ā, kua kawea mai e tōna painga mutunga kore ki roto i tēnei whenua tongarewa o te whakaari—nana, ko tāku, mēnā ka tae mai te rā e whakaparahako ai rātou i te Mea Tapu o Iharaira, te Mīhaia pono, tō rātou kaihoko me tō rātou Atua, nana, ka tau iho ngā whakawākanga a te mea e tika ana ki runga i a rātou.\n\n11 Āe rā, māna ētahi atu iwi e kawe mai ki a rātou, ā, māna he kaha e hoatu ki a rātou, ā, māna ō rātou whenua me ō rātou rawa e muru atu, ā, māna rātou e meinga ai kia whakamararatia ai, kia patua ai anō hoki.\n\n12 Āe rā, i tētahi whakatipuranga e pahemo atu ana ki tētahi atu ka ai he whakahekenga toto, me ngā torotoronga nui i waenganui i a rātou; nā reira, e aku tama, e mea ana ahau kia mahara koutou; āe rā, e mea ana ahau kia whakarongo mai koutou ki aku kupu.\n\n13 Auē kia oho rā pea koutou; kia oho ake i te moe au, āe rā, i te moe pū anō o te ao rēwera, me te ruirui iho i ngā meka whakarihariha e herea nei koutou, koia nei ngā mekameka e herea nei ngā tamariki a te tangata, nā, ka kahakina iho rātou ki te tawhā mutunga kore o te pōuri me te auē.\n\n14 E oho! me te ara ake i te puehu, me te rongo i ngā kupu a tētahi mātua wiriwiri, ko ōna iwi meāke whakatakotoria iho e koutou ki roto i te rua wahangū, makariri hoki, tē taea e tētahi te hoki mai i reira; he ruarua anō ngā rā kātahi ka haere au i te huarahi o te ao katoa.\n\n15 Engari nana, kua hokona e te Ariki tōku wairua i te rēinga; kua kite au i tōna korōria, ā, kua karapotia āke tonu atu au i ngā ringa o tōna aroha.\n\n16 Ā, e hiahia ana ahau kia mahara ai koutou kia ngohengohe ai ki ngā ture me ngā whakawākanga a te Ariki; nana, koinei te mānukanuka o tōku wairua mai i te tīmatanga.\n\n17 Kua pēhia iho tōku ngākau e te pōuri mai i tētahi wā ki tētahi wā, he wehi nōku, kei puta mai te Ariki tō koutou Atua i runga i te raneatanga o tōna riri ki runga i a koutou nā te pakeketanga o ō koutou ngākau, nā, kia hātepea atu koutou, ā, ka whakangaromia āke, ake ake;\n\n18 Ka tau iho rānei tētahi kanga ki runga i a koutou mō te takiwā o ngā whakatipuranga maha; ā, ka torongia koutou ki te hoari, ā, ki te hemokai, ā, ka mauāharatia, ā, ka ārahina e ai ki te hiahia me te hereherenga a te rēwera.\n\n19 Auē e aku tama, kia kore ai e tau iho ēnei mea ki runga i a koutou, engari kia meinga koutou hei iwi kōwhiria, ā, hei iwi makau nō te Ariki. Engari nana, ka meatia tāna e pai ai; nā te mea ko ōna huarahi he tika āke, ake, ake.\n\n20 Ā, kua kī mai ia: Ina pupuri koutou i aku whakahaunga ka whaioranga koutou i te whenua; engari ina kore koutou e pupuri i aku whakahaunga ka hātepea atu koutou i tōku aroaro.\n\n21 Ā, kia hari ai ianei tōku wairua i roto i a koe, ā, kia wehe atu ai tōku ngākau i tēnei ao i runga i te koa i a koe, kia kore ai au e kumea iho ai e te huamo me te pōuri ki te rua kōiwi, e ara ake i te puehu, e aku tama, ā, kia tū tāne ai, ā, kia ū ai i runga i te whakaaro kotahi me te manawa kotahi, e kotahi ana i ngā mea katoa, nā, kia kore ai koutou e heke iho ai ki roto i te hereherenga;\n\n22 Kia kore ai koutou e kangaia ai ki te kanga nui; ā, waihoki, kia kore ai koutou e kukume mai ai i te riri o te Atua tika ki runga i a koutou, tae atu ana ki te whakangaromanga, āe rā, ko te whakangaromanga tonutanga o te wairua tahi me te tinana.\n\n23 E oho, e aku tama; kākahuria ki ngā kahu whawhai o te tika. Ruiruia iho ngā mekameka e herea nei koutou, ā, puta mai ki waho i te pōuritanga, ā, ara ake i te puehu.\n\n24 Whakamutua atu te haututū ki tā kōrua teina, kua whaikorōria ōna kitenga, ā, kua pupuri ia i ngā whakahaunga mai i te wā i wehe tātou i Hiruharama; ā, kua noho ia hei taputapu i roto i ngā ringaringa o te Atua, i te mauranga mai i a tātou ki roto i te whenua whakaari; nā, me i kore ia, kua mate rawa tātou i te hemokai i te koraha; hei aha koa, i whai kōrua ki te muru atu i tōna oranga; āe rā, he nui anō ōna pōuritanga i a kōrua.\n\n25 Ā, he nui tōku wehi me taku wiri i a kōrua, kei pāmamae anō ia; nana rā, kua whakapaea ia e kōrua i te whai atu ia kia whaimana ai, kia whaikaha ai ia i runga i a kōrua; engari e mōhio ana ahau kāore ia i whai atu ai kia whaimana ai, kia whaikaha ai rānei ia i runga i a kōrua, engari kua whai atu ia i te korōria o te Atua, me ō kōrua ake painga tonutanga.\n\n26 Ā, kua amuamu kōrua nā te mea he mārama tāna ki a kōrua. Kei te kī mai kōrua he mea koi tāna; kei te kī mai kōrua i riri ai ia ki a kōrua; engari nana, ko tōna koi ko te koi o te mana o te kupu a te Atua, koia i roto nei i a ia; ā, ko tā kōrua e kī nei he riri, ko te pono ia e ai ki tērā kei roto nei i te Atua, kīhai i taea e ia te pēhi, e whakaatu māia atu ana e pā ana ki ō kōrua hara.\n\n27 Ā, me tika pū ia kia waiho rawa te mana o te Atua i a ia, tae atu ana ki tana whakahau pū anō i a kōrua kia whakarongo ai kōrua. Engari nana, ehara i a ia, engari ko te wairua o te Ariki i roto nei i a ia, nāna nei tana māngai i whakatūwhera hei whakapuakanga, nā, kīhai i taea e ia te kokopi iho.\n\n28 Ā, ināianei e taku tama, e Rāmana, koutou ko Remuere, ko Hāmi, ko aku tama anō hoki koia nei ngā tama a Ihimaera, nana, ki te whakarongo koutou ki te reo o Nīwhai e kore koutou e ngaro. Ā, ki te whakarongo koutou ki a ia ka waiho e au tētahi manaakitanga, āe rā, ko tōku manaakitanga tuatahi pū anō.\n\n29 Engari ki te kore koutou e whakarongo ki a ia ka tangohia taku manaakitanga tuatahi, āe rā, ko tōku manaakitanga pū anō, ā, ka tau iho ki runga i a ia.\n\n30 Ā ināianei, e Hōrama, ka kōrero au ki a koe: Nana, ko koe te pononga a Rāpana; hei aha koa, kua kawea mai koe ki waho i te whenua o Hiruharama, ā, e mōhio ana au he hoa pūmau koe nō taku tama, a Nīwhai, āke tonu atu.\n\n31 Nā reira, nā tō ū, ka manaakitia ngātahitia ō uri me ōna uri, kia noho roa ai i te pai i runga i te mata o tēnei whenua; ā kāore he mea, hāunga te hara i waenganui i a rātou, e whakakino, e whakararuraru rānei i tō rātou whaioranga i runga i te mata o tēnei whenua āke, ake, ake.\n\n32 Nā reira, ki te pupuri koutou i ngā whakahaunga a te Ariki, kua whakatapu te Ariki i tēnei whenua hei whenua haumaru mō ō uri tahi me ngā uri o taku tama.\n\n", "2-ne 2": "[center][font_size=26]Upoko 2[/font_size][/center]\n\n[i]Mā roto i te Mīhaia Tapu te hokonga—He mea mātua te mana kōwhiri (tikanga) ki te oranga me te kaneke whakamuatanga—I taka ai a Ārama kia ai te tangata—E wātea ana te tangata ki te kōwhiri i te herekoretanga me te oranga tonutanga. Takiwā 588–570 M.K.[/i]\n\n1 Ā ināianei, e Hākopa, ka kōrero au ki a koe: Ko koe taku mātāmua i ngā rā o ōku mamaetanga i te koraha. Ā nana, he nui ō mamaetanga me ō pōuritanga i tō taitamarikihanga, nā te tūkino a ō tuākana.\n\n2 Hei aha koa, e Hākopa, e taku mātāmua i te koraha, e mōhio ana koe ki te inati o te Atua; ā, māna ō mamaetanga e whakatapu hei painga mōu.\n\n3 Nā reira, ka manaakitia tō wairua, ā, ka noho hūmārie kōrua ko tō tuakana, a Nīwhai; ā, ka whakapaua ō rā i te mahi mō tō Atua. Nā reira, e mōhio ana ahau kua hokona koe, nā te tika o tō kaihoko; nā te mea kua kite nei koe hei te tutukitanga o te wā ka haere mai ia ki te kawe mai i te whakaoranga ki te tangata.\n\n4 Ā, kua kite nei koe i tō tamarikihanga i tōna korōria; nā reira, e manaakitia nei koe pērā i a rātou te hunga e minitatia ai e ia i te kikokiko; nā te mea he ōrite te Wairua, inānahi, ināianei, āke, ake, ake. Ā, kua whakaritea te huarahi mai i te takanga a te tangata, ā, kāore he utu tō te whakaoranga.\n\n5 Ā, kua whakaakona rawatia te tangata kia mōhio ai rātou ki te pai i te kino. Ā, kua tukuna te ture ki te tangata. Ā, mā te ture kāore te kikokiko e whakahara korehia; mā te ture rānei, ka hātepea atu ngā tāngata katoa; Āe rā, mā te ture māori i hātepea atu rātou; ā waihoki, mā te ture wairua ka hemo rātou i ērā e pai ana, ā, ka meinga he hinapōuri āke, ake, ake.\n\n6 Nā reira, ka puta mai te whakaoranga i roto, mā roto hoki i te Mīhaia Tapu; nā te mea e kī ana ia i te aroha noa me te pono.\n\n7 Nana, e tāpae ana ia i a ia anō hei patunga mō te hara, hei whakaea i te pūtake nui o te ture, ki te hunga katoa he ngākau marū, he wairua iro anō ōna; ā, kāore he hunga kē atu e taea ana e te pūtake nui o te ture te whakaea.\n\n8 Nā reira, anō te hiranga nui kia whakamōhiotia atu ai ēnei mea ki ngā tangata whenua o te ao, kia mōhio ai rātou kore kau he kikokiko e āhei ana ki te noho i te aroaro o te Atua, hāunga mā roto i ngā mahi tika, me te aroha, me te atawhai o te Mīhaia Tapu, e whakatakotoria ana e ia tōna oranga e ai ki tō te kikokiko, ā, ka kapohia anōtia ia mā runga i te mana o te Wairua, nā, kia pahawa ake ai i a ia te aranga mai o te hunga mate, ko ia te tuatahi e ara ai.\n\n9 Nā reira, ko ia te mātāmua ki te Atua, ina wawao ia mō ngā tamariki katoa a te tangata; ā, ka whakaorangia rātou e whakapono ai ki a ia.\n\n10 Ā, nā te wawaotanga mō te katoa, ka haere mai ngā tāngata katoa ki te Atua; nā reira, e tū ana rātou i tōna aroaro, kia whakawākia ai e ia e ai ki te pono me te tapu kei roto nei i a ia. Nā reira, ko te pūtake nui o te ture kua homai nei e te Mea Tapu, tae atu ana ki te whakapānga i te whakawhiu kua whakarapangia nei, ko taua whakawhiu kua whakarapangia nei e tauaro ana ki te hari kua whakarapangia nei, kia whakaea ai te pūtake nui o te whakamārietanga—\n\n11 Nā te mea me tika pū ia, kia tū ai he tauarotanga i ngā mea katoa. Ki te kore e pērā, e taku mātāmua i te koraha, tē taea te tika te whakaputa mai, te whakarihariha rānei, te tapu rānei, te hinapōuri rānei, te pai, te kino rānei. Nā reira, me tika pū ia kia pūhui tahi ai ngā mea katoa; nā reira, mehemea i tahatahi ai ia e tika ana kia mate tonu ai ia, kāore ōna ora, mate rānei, pirau rānei, pirau kore rānei, hari, hinapōuri rānei, whakaaro rānei, whakaaro kore rānei.\n\n12 Nā reira, me tika i hangaia ai ia hei mea noa iho; nā reira kāore pū ōna take i te otinga o tōna hanganga. Nā reira, me tika tēnei mea e whakangaro ai i te mōhiotanga o te Atua me ōna take mau tonu, me te mana anō hoki, me te whakaaroha, me te tika o te Atua.\n\n13 Ā, mēnā ka kī koutou kāore he ture, ka kī anō koutou kāore he hara. Mēnā ka kī koutou kāore he hara, ka kī koutou kāore he tika. Ā, mēnā kāore he tika, kāore he hari. Ā, mēnā kāore he tika, he hari rānei, kāore he whakawhiunga, he hinapōuri rānei. Ā, mēnā kāore ēnei mea, kāore hoki he Atua. Ā, mēnā kāore he Atua, kāore tātou, he ao rānei; nā te mea kua kore e taea tētahi mea te hanga, ki te mahi rānei, ki te whakamahia rānei; nā reira, kua memeha tika atu ngā mea katoa.\n\n14 Ā ināianei, e aku tama, e kōrero ana ahau i ēnei mea ki a koutou hei painga, hei akoranga mō koutou; nā te mea he Atua pū anō, ā, nāna ngā mea katoa i hanga, ko ngā rangi me te whenua tahi, me ngā mea katoa kua ai i roto, ko ngā mea hei mahi me ngā mea hei whakamahia tahi anō.\n\n15 Ā, kia pahawa ake anō ōna take mau tonu i te mutunga iho o te tangata, i muri iho i tana hanga i ō tātou mātua tuatahi, me ngā kararehe o te pārae, me ngā manu o te rangi, arā, ko ngā mea katoa kua hangaia nei, me tika pū ia kia tū ai he tauarotanga; ko te hua i rāhuitia pū anō e tauaro ana ki te rākau o te ora; he reka tētahi, ā, he kawa tērā atu.\n\n16 Nā reira, kua hoatu e te Ariki te Atua ki te tangata e whiriwhiria ai mōna ake anō. Nā reira, kāore i taea e te tangata te whiriwhiri mōna ake anō hāunga pū ia kua whakawaia ia e tētahi, e tērā atu rānei.\n\n17 Ā ko au, ko Rīhai, e ai ki ngā mea kua pānui nei ahau, me tika pū taku mōhio, tērā tētahi anahera o te Atua, e ai ki ērā kua tuhia nei, kua taka iho mai i te rangi; nā reira, i whakarēweratia ai ia, nā tana whai atu i ērā e kino nei i te aroaro o te Atua.\n\n18 Ā, nā te mea i taka iho ia mai i te rangi, ā, kua meinga he pōuri āke, ake, ake, i whai atu anō ai ia i te whakapōuritanga o ngā tāngata katoa. Nā reira, i kī atu ia ki a Iwi, āe rā, ko taua nākahi onamata pū anō, koia te rēwera, te matua o ngā rūkahu katoa, nā reira i kī ai ia: E kai i te hua i rāhuitia ai, ā, e kore koe e mate, engari ka rite koe ki te Atua, e mōhio ana ki te pai me te kino.\n\n19 Ā, i muri iho i te kainga a Ārama rāua ko Iwi i te hua i rāhuitia ai, ka panaia atu rāua ki waho i te kāri o Erene, ki te ngaki i te whenua.\n\n20 Ā, kua whānau tamariki mai rāua; āe rā, ko te whānau pū anō o te ao katoa.\n\n21 Ā, i whakaroahia ngā rā o ngā tamariki o te tangata, e ai ki te hiahia o te Atua, kia rīpenetā ai rātou i a rātou i te kikokiko; nā reira, i meinga iho tā rātou āhuatanga hei āhuatanga whakamātautau, ā, i whakaroahia tō rātou wā, e ai ki ngā whakahaunga i hoatu ai e te Ariki te Atua ki ngā tamariki a te tangata. Nā te mea, i tuku whakahaunga ai ia kia rīpenetā ai ngā tāngata katoa; nā te mea i whakaatu ai ki ngā tāngata katoa kua ngaro rātou, nō ngā hē o ō rātou mātua.\n\n22 Ā ināianei, nana, mehemea kīhai a Arami i hē kua kore ia i taka, engari kua noho tonu ia i te kāri o Erene. Ā, ko ngā mea katoa kua oti nei te hanga me tika kua noho tonu i taua āhuatanga i muri iho nei i tōna hanganga; ā, me tika kua waiho tonu ērā mō āke tonu atu.\n\n23 Ā, kua kore ā rāua tamariki; nā reira kua noho tonu rāua i tētahi āhuatanga hē kore, kāore ōna hari, nā te mea kāore rāua i mōhio ki te hinapōuri; kāore he mahi pai, nā te mea kāore rāua i mōhio ki te hara.\n\n24 Engari nana, kua mahia ngā mea katoa i runga i tō te mōhiotanga o te mea e mōhio ana ki ngā mea katoa.\n\n25 I taka ai a Ārama kia ai he tangata; ā, kua ai ngā tangata, e hari ai rātou.\n\n26 Ā, ka haere mai te Mīhaia i te tutukitanga o te wā, kia hokona ai e ia ngā tamariki a te tangata i te takanga. Ā, nā te mea kua hokona rātou i te takanga kua meinga here kore rātou mō āke tonu atu, e mōhio ana ki te pai me te kino; kia mahi ai rātou mō rātou ake anō, ā, kia kaua rātou e whakamahia ai, hāunga ko te whakawhiunga a te ture hei te rā nui whakamutunga, e ai ki ngā whakahaunga kua homai nei e te Atua.\n\n27 Nā reira, e herekore ana ngā tāngata e ai ki tō te kikokiko; ā, e homai ana ki a rātou ngā mea katoa e tika ana mā te tangata. Ā, e wātea ana rātou ki te whiriwhiri i te herekoretanga me te oranga tonutanga, mā roto i te Kaitakawaenga nui o ngā tāngata katoa, ki te whiriwhiri rānei i te hereherenga me te matenga, e ai ki te hereherenga me te kaha o te rēwera; nā te mea e whai ana ia kia hinapōuri ai ngā tāngata katoa pērā ki a ia anō.\n\n28 Ā, ināianei, e aku tama, e hiahia ana ahau kia titiro ai koutou ki te Kaitakawaenga nui, me te whakarongo ki āna whakahaunga nui; me te ū ki āna kupu, me te whiriwhiri i te oranga tonutanga, e ai ki te hiahia o tana Wairua Tapu.\n\n29 Ā, kia kaua e whirwhiri i te matenga tonutanga, e ai ki te hiahia o te kikokiko me te kino i roto nei, kua tuku kaha nei ia ki te wairua o te rēwera hei whakahereheretia, kia whakaraua iho koe ki te ao rēwera, kia tū ai ia hei kīngi i runga i a koutou i tōna kīngitanga.\n\n30 Kua kōrero ahau i ēnei kupu ruarua ki a koutou katoa, e aku tama, i ngā rā whakamutunga o tōku whakamātautauranga; ā, kua whiriwhiri ahau i te wāhi pai, e ai ki ngā kupu a te poropiti. Ā, kāore he take kē atu hāunga ko te painga mau tonu o ō koutou wairua. Āmine.\n\n", "2-ne 3": "[center][font_size=26]Upoko 3[/font_size][/center]\n\n[i]I kite ā-whakakitenga a Hōhepa i Īhipa i ngā Nīwhai—I poropiti ai ia mō Hōhepa Mete, te matakite rā-whakamutunga; mō Mohi, māna a Iharaira e whakaputa; mō te putanga mai anō hoki o te Pukapuka a Moromona. Takiwā 588–570 M.K.[/i]\n\n1 Ā ināianei ka kōrero au ki a koe, e Hōhepa, e taku pōtiki. Kua whānau mai koe i te koraha o aku whakamamaetanga; āe rā, i ngā rā o ōku pōuritanga nui i whānau mai ai koe i tō whaea.\n\n2 Ā, kia whakatapu anō rā koa te Ariki i tēnei whenua mōu, koia he whenua tongarewa, hei tukunga ihotanga mōu, ā, hei tukunga ihotanga mō ō uri me ō tuākana, hei haumarutanga mōu āke, ake, ake, ki te mea ka pupuri koutou i ngā whakahaunga a te Mea Tapu o Iharaira.\n\n3 Ā ināianei, e Hōhepa, e taku pōtiki, kua haria mai ki waho i te koraha o aku whakamamaetanga, kia manaaki anō rā koa te Ariki i a koe mō āke tonu atu, nā te mea kua kore e whakangaromia katoatia atu ō uri.\n\n4 Nā te mea nana, ko koe te hua o ōku hope; ā, he uri ahau nā Hōhepa i kawea hereherehia atu i Īhipa. Ā, he nui ngā kawenata a te Ariki i mea ai ia ki a Hōhepa.\n\n5 Nā reira, i kite pono mai a Hōhepa i ō tātou rā. Ā, i whiwhi ia i tētahi kupu whakaari nō te Ariki, nā, mai i ngā hua o ōna hope ka whakaara ake te Ariki te Atua i tētahi manga tika ki te whare o Iharaira; ehara i te Mīhaia, engari he manga ka whatia atu nei, hei aha koa, kia maumaharatia i roto i ngā kawenata a te Ariki, nā, ka whakakitea mai te Mīhaia ki a rātou i ngā rā whakamutunga, i te wairua o te mana, tae atu ana ki te kawenga i a rātou i te pōuritanga ki te māramatanga—āe rā, i te pōuritanga huna me te hereherenga ki te herekoretanga.\n\n6 Nā te mea i whakaatu pono a Hōhepa, e mea ana: Mā te Ariki tōku Atua tētahi matakite e whakaara ake, koia hei matakite kōwhiria ki ngā hua o ōku hope.\n\n7 Āe rā, i kī pono a Hōhepa: E pēnei ana tā te Ariki ki ahau: Māku tētahi matakite kōwhiria e whakaara ake i ngā hua o ō hope; ā, ka whakamihatia nuitia i waenganui i ngā hua o ō hope. Ā, ka hoatu tētahi whakahaunga e au ki a ia kia mahi ai ia i tētahi mahi mō ngā hua o ō hope, ōna tuākana, koia hei mea utu nui ki a rātou, tae atu pū anō ki te kawenga i a rātou ki te mātauranga o ngā kawenata kua meatia nei e ahau me ō rātou mātua.\n\n8 Ā, ka hoatu au ki a ia tētahi whakahaunga kia kaua e mahi i tētahi mahi kē atu, hāunga ko ngā mahi ka whakahaua ia e ahau. Ā, māku ia e whakanui i te tirohanga a ōku karu; nā te mea māna aku mahi e mahi.\n\n9 Ā, ka mārohirohi ia pērā ki a Mohi, koia kua kī au māku e whakaara ake ki a koutou, hei whakaputa i tōku iwi, E te whare o Iharaira.\n\n10 Ā, ko Mohi tāku e whakaara ake ai, kia whakaputaina ai tō iwi i te whenua o Īhipa.\n\n11 Engari māku tētahi matakite e whakaara ake i ngā hua o ō hope; ā, ka hoatu ki a ia e au he mana kia kawea whakamuahia mai ai tōku kupu ki ngā uri o ō hope—ā, ehara i te kawenga whakamuatanga o tōku kupu anake, e ai tā te Ariki, engari ki te whakapakepaketanga i a rātou ki taku kupu, koia ka riro whakamua kē atu ki waenganui i a rātou.\n\n12 Nā reira, mā ngā hua o ō hope e tuhi; ā, mā ngā hua o ō Hura hope e tuhi; ā, koirā mea ka tuhia e ngā hua o ō hope, me ngā mea ka tuhia e ngā hua o ō Hura hope, ka tupu ngātahi, tae atu ana ki te whakapōauautanga i ngā whakaakoranga teka me te whakatakotoranga iho i ngā tautohetohenga, me te whakapūmautanga i te maungārongo ki waenganui i ngā hua o ō hope, me te whakamōhiotanga i a rātou ki te mātauranga o ō rātou mātua hei ngā rā whakamutunga, ki te mātauranga hoki o aku kawenata, e ai tā te Ariki.\n\n13 Ā, mā roto i te ngoikoretanga ia e whakakahangia ai, hei taua rā e tīmata ai aku mahi i waenganui i aku iwi katoa, tae atu ana ki te whakahokinga mai i a koe, E te whare o Iharaira, e ai tā te Ariki.\n\n14 Ā, i pēnei te poropititanga a Hōhepa, e mea ana: Nana, ka manaakitia taua matakite e te Ariki; ā, ka whakapōauautia rātou e whai ana ki te whakangaro i a ia; nā te mea ko tēnei kupu whakaari, kua whiwhi nei ahau i te Ariki, mō ngā hua o ōku hope, ka whakatutukihia. Nana, e tino mōhio ana ahau ki te whakatutukitanga i tēnei kupu whakaari;\n\n15 Ā, ka huaina tōna ingoa mōku; ā, koia nei te ingoa o tōna matua. Ā, ka rite tahi ia ki ahau; nā te mea, ka kawea whakamuahia mai nei e te Ariki ki tōna ringa ake, mā te mana o te Ariki e kawe ai tōku iwi ki te whakaoranga.\n\n16 Āe rā, i pēnei te poropititanga a Hōhepa: E tino mōhio ana ahau ki tēnei mea, pēnei pū anō ki taku mōhio ki te kupu whakaari a Mohi; nā te mea kua kī mai te Ariki ki ahau, māku ō uri e tiaki āke, ake, ake.\n\n17 Ā, kua kī mai te Ariki: Māku he Mohi e whakaara ake; ā, māku he mana e tuku ki a ia i tētahi tokotoko; ā, māku he whakawākanga e hoatu ki a ia mā roto i te tuhituhinga. Hei aha koa e kore au e whakatangatanga i tōna arero, kia nui ai ana kōrero, nā te mea e kore au e whakamārohirohi i a ia mā roto i te kōrerotanga. Engari māku taku ture e tuhituhi atu ki a ia, mā te matihao o tōku ake ringa; ā, māku tētahi kaikōrero e whakarite māna.\n\n18 Ā, i kī mai anō te Ariki ki ahau: Māku e whakaara ake ki ngā hua o ō hope; ā, māku tētahi kaikōrero e whakarite māna. Ā, māku, nana, māku e hoatu ki a ia kia tuhi ai ia i ngā tuhinga mō ngā hua o ō hope, ki ngā hua o ō hope; ā, mā te kaikōrero a ō hope e whakapuaki ai.\n\n19 Ā, ko ngā kupu ka tuhia e ia, ko ngā kupu e tika ana ki taku mōhiotanga me riro whakamua atu ki ngā hua o ō hope. Ā, ka pēnāhia me i karanga ake ngā hua o ō hope ki a rātou mai i te puehu; nā te mea e mōhio ana ahau ki tō rātou whakapono.\n\n20 Ā, ka karanga rātou mai i te puehu; āe rā, ko te rīpenetātanga pū anō ki ō rātou tuākana, hei muri iho pū anō i te pahuretanga o ngā whakatupuranga maha i a rātou. Ā, ka pahawa ake, ka rere atu tā rātou karanga, e ai pū anō ki te māramatanga o ā rātou kupu.\n\n21 Nā tō rātou whakapono ā rātou kupu e riro whakamua ai i tōku māngai ki ō rātou tuākana ko rātou ngā hua o ōku hope; ā, ko te ngoikoretanga o ā rātou kupu e whakakahangia ai e ahau i tō rātou whakapono, tae atu ana ki te maharatanga i taku kawenata i mea ai ahau ki ō mātua.\n\n22 Ā ināianei, nana, e taku tama a Hōhepa, nā tēnei āhuatanga i poropiti ai tōku matua onamata.\n\n23 Nā reira, nā tēnei kawenata e manaakitia nei koe; nā te mea e kore ō uri e whakangaromia, nā te mea ka whakarongo rātou ki ngā kupu o te pukapuka.\n\n24 Ā, ka ara ake tētahi mea mārohirohi i waenganui i a rātou, ka nui ana mahi pai, ā-kupu, ā-mahi hoki, hei taputapu i ngā ringaringa o te Atua, i te whakapono nui, kia mahi ai i ngā mea whakamīharo nui, me te mahi i tērā mea e nui ana i te tirohanga a te Atua, tae atu ana ki te whakapahawatanga i ngā whakahokinga nui ki te whare o Iharaira, ki ngā uri o ōku tuākana anō hoki.\n\n25 Ā ināianei, kua manaakitia koe, e Hōhepa. Nana, he nohinohi koe; nā reira whakarongo ki ngā kupu a tō tuakana, a Nīwhai, ka pērāhia ki a koe e ai pū anō ki ngā kupu kua kōrerotia nei e au. Maumaharatia ngā kupu a tō matua e mate ana. Āmine.\n\n", "2-ne 4": "[center][font_size=26]Upoko 4[/font_size][/center]\n\n[i]Ka tohutohu a Rīhai me te tohi i āna uri—Ka mate ia, ā, ka tanumia—Ka harinui a Nīwhai i te painga o te Atua—Ka whakawhirinaki katoa atu a Nīwhai i te Ariki mō ake tonu atu. Takiwā 588–570 M.K.[/i]\n\n1 Nā, ko ahau, ko Nīwhai, ka kōrero mō ngā poropititanga i kōrerotia e tōku matua, mō Hōhepa i mauria atu rā ki roto i Ihipa:\n\n2 Nana rā, i poropiti pono ia e pā ana ki ōna uri katoa. Ā, ko ngā poropititanga i tuhi ai ia, kāore he maha i tua atu. Nā, i poropiti ia e pā ana ki a tātou, me ō tātou whakatupuranga anamata; ā, i tuhia aua mea ki runga i ngā papa parāhe.\n\n3 Nā reira, i muri iho i te whakakapinga kōrero a tōku matua e pā ana ki nga poropititanga a Hōhepa, i karanga ia ki ngā tamariki a Rāmana, ki āna tama, me āna tamāhine, ā, ka kī atu ki a rātou: Nana, e aku tama, me aku tamāhine, koia nei ngā tama me ngā tamāhine a taku mātāmua, e hiahia ana ahau kia whaitaringa mai koutou ki aku kupu;\n\n4 Nā te mea, kua kī mai te Ariki te Atua: Ina pupuri koutou i aku whakahaunga ka whaioranga koutou i runga i te whenua; ā, ina kore koutou e pupuri i aku whakahaunga, ka hātepea atu koutou i mua i tōku aroaro.\n\n5 Engari nana, e aku tama me aku tamāhine, kāore ahau e kaha ki te heke iho ki taku rua kōiwi ki te kore e waiho e ahau he manaakitanga ki runga i a koutou; nana rā, e mōhio ana ahau ki te whakatupuria ake koutou i te huarahi e haere ai koutou, e kore koutou e mawehe atu.\n\n6 Nā reira, mehemea kua kangaia koutou, nana, ka waiho e ahau taku manaakitanga ki runga i a koutou, kia tangohia mai ai te kanga i runga i a koutou, ā, ka utaina ki runga ki ngā upoko o ō koutou mātua.\n\n7 Nā reira, nā taku manaakitanga e kore ai koutou e tukua e te Ariki te Atua kia mate ai koutou; nā reira, ka whakaaroha ia ki a koutou, ki ō koutou uri anō hoki, āke ake tonu atu.\n\n8 Ā, i pahawa ake, i muri iho i te whakakapinga kōrero a tōku matua ki nga tama me ngā tamāhine a Rāmana, ka meinga e ia kia kawea ai ngā tama me ngā tamāhine a Remuere ki tōna aroaro.\n\n9 Ā, i kōrero atu ia ki a rātou, e mea ana: Nana, e aku tama me aku tamāhine, koia nei ngā tama me ngā tamāhine a taku tama tuarua; nana, ka waiho e ahau ki a koutou taua manaakitanga anō i waiho nei e ahau ki ngā tama me ngā tamāhine a Rāmana; nā reira, e kore koe e whakangaromia katoatia, engari hei te mutunga iho ka manaakitia ō uri.\n\n10 Ā, i pahawa ake, nā, i te whakakapinga kōrero a tōku matua ki a ratou, nana, ka kōrero atu ia ki ngā tama a Ihimaera, āe rā, ki tōna whare katoa.\n\n11 Ā, i muri iho i tana whakakapinga kōrero ki a rātou, ka kōrero ia ki a Hāmi, e mea ana: Kua manaakitia koe, me ō uri; nā te mea ka tukuna iho te whenua ki a koe pērā ki tō teina a Nīwhai. Ā, ka tatauria ngātahitia ō uri me ōna uri; ā, ka pērā koe ki tō teina; ka pērā anō hoki ō uri ki ōna uri, ā, ka manaakitia koe i ō rā katoa.\n\n12 Ā, i pahawa ake, i muri iho i tā tōku matua, tā Rīhai, kōrero ki tōna whare katoa, e ai ki ngā kare ā-roto o tōna ngākau me te Wairua o te Ariki i roto nei i a ia, ka koroheketia ia. Ā, i pahawa ake, ka mate ia, ā, ka tāpuketia.\n\n13 Ā, i pahawa ake, kāore i maha ngā rā i muri iho i tōna matenga, ka riri a Rāmana rātou ko Remuere, ko ngā tama a Ihimaera ki a au nā ngā kohetetanga a te Ariki;\n\n14 Nāku rā, nā Nīwhai, i akiakina ai kia kōrero atu ai ki a rātou, e ai ki tana kupu; nā te mea he maha nga mea i kōrero ai ahau ki a rātou, me tōku matua anō hoki, i mua i tōna matenga; ā, he maha o ērā mea kua tuhia ki runga i ērā atu papa āku; nā te mea kua tuhia te wāhi nui o te hītori ki runga i ērā atu papa.\n\n15 Ā, e tuhituhi ana ahau ki runga i ēnei nga mea o tōku wairua, me nga karaipiture maha kua whaongia ki runga ki ngā papa parāhe. Nō te mea, e kaingākau ana tōku wairua i ngā karaipiture, ā, e whakaaroarohia ana e tōku ngākau, me te tuhituhi anō hei akoranga, hei painga mō aku tamariki.\n\n16 Nana, e kaingākau ana tōku wairua i ngā mea o te Ariki; me tōku ngākau anō e whakaaroaro tonu ana i ngā mea i kite ai, i rongo ai ahau.\n\n17 Hei aha koa, ahakoa te atawhainga nui a te Ariki, i tana whakaaturanga mai ki ahau i āna mahi nunui whakamīharo, e whakapāha ana tōku ngākau: Auē e tūreikura ana ahau! Āe rā, e pōuri ana tōku ngākau mō tōku kikokiko; e mōteatea ana tōku wairua mō ōku hē.\n\n18 E karapotia ana ahau, nā ngā whakawainga me ngā hara e whakararu noa iho nei i ahau.\n\n19 Ā, ina hiahia ahau ki te whakamanamana, ka ngunguru ake tōku ngākau nā ōku hara; hei ahakoa, e mōhio ana ahau ki tāku i whakawhirinaki ai.\n\n20 Kua waiho ko te Atua hei whakawhirinakitanga mōku; nāna ahau i ārahi i runga i ōku mamaetanga i te koraha; nāna ahau i tiaki i runga i ngā wai o te rire nui.\n\n21 Kua whakakīa ahau e ia ki tōna aroha, tae atu ana ki te whakapaunga ake i ōku kikokiko.\n\n22 Kua whakapōauau ia i ōku hoa riri, nā konā ka tūoioi rātou i tōku aroaro.\n\n23 Nana, kua whakarongo mai ia ki taku tangi i te ao, ā, kua homai he mātauranga mā ngā whakakitenga ki ahau i te pō.\n\n24 Ā, kua māia haere ahau ki te inoi kaha i te rā; āe rā, kua tukua ake tōku reo ki runga ki ngā ikeike; ka heke iho mai nei ngā anahera, ā, ka minitatia mai ahau.\n\n25 Kua kahakina atu tōku tinana i runga i ngā parirau o tōna Wairua ki runga i ngā maunga tiketike rawa. Kua kite ōku karu i ngā mea nunui, āe rā, he nui rawa atu nei mō te tangata; nō reira i whakahaua ahau kia kaua ai au e tuhi.\n\n26 Ā tēnā, mehemea kua kite ahau i ēnei mea nunui; mehemea ko te Ariki i runga i tōna tapatuhanga ki ngā tamariki a te tangata kua toro ki ngā tangata i runga i te aroha nui; he aha e tangi ai tōku ngākau, e whakawhēauau ai tōku wairua i te whārua o te pōuri, e memeha ai ōku kikokiko, e ngoikore ai tōku kaha, nā ōku mamaetanga?\n\n27 Ā, he aha ahau e tuku ai ki te hara, nā ōku kikokiko? Āe rā, he aha ahau e tuohu ai i ngā whakawainga kia whai wahi ai te mea kino ki roto i tōku ngākau, e whakangaro ai i tōku rangimārie, ā, hei whakamamae i tōku wairua? He aha au e riri ai i tōku hoariri?\n\n28 Maranga, e tōku wairua! Kāti noa te pōuri i runga i te hara. Kia hari, E tōku ngākau, kaua e tuku wāhi atu mō te hoariri o tōku wairua.\n\n29 Kaua e riri anō i ōku hoariri. Kaua e ngoikore tōku kaha i ōku mamaetanga.\n\n30 Kia hari, E tōku ngākau, ā, karanga ake ki te Ariki, ā, me kī ake: E te Ariki, ka whakamoemiti ahau ki a koe ake tonu atu; āe rā, ka hari tōku wairua i roto i a koe, e tōku Atua, ā, e te toka o tōku whakaoranga.\n\n31 E te Ariki, ka hokona rānei e koe tōku wairua? Ka whakaputaina rānei e koe ahau i roto i nga ringaringa o ōku hoariri? Ka meinga rānei e koe ahau kia tūoioi ai i te āhuatanga o te hara?\n\n32 Kia tūtakina tonutia atu ngā kūwaha o te ao rēwera i mua i ahau, nō te mea, he ngākau marū tōku, he wairua iro! E te Ariki, kia kaua koe e tūtaki i ngā kūwaha o tō tika i mua i ahau, kia haere ai ahau i te ara o te whārua whakararo, kia tōtika ahau i te huarahi papatairite!\n\n33 E te Ariki, kia karapoti koe i a au ki te kahu o tō tika! E te Ariki, kia meinga e koe he whakaputanga mōku i te aroaro o ōku hoariri! Kia whakatikaia e koe tōku huarahi i mua i ahau! Kia kaua e waiho e koe he tūtukitanga waewae i tōku ara—engari kia whakawātea koe i tōku huarahi, ā, kaua e ārai i tōku huarahi, engari ko ngā huarahi o tōku hoariri.\n\n34 E te Ariki, kua whakawhirinaki ahau ki a koe, ā, ka whakawhirinaki anō ahau ki a koe, āke tonu atu. E kore ahau e whakawhirinaki atu ki te ringaringa o te kikokiko; nō te mea e mōhio ana ahau kua kangaia te tangata e whakawhirinaki ana ki te ringaringa o te kikokiko. Āe rā, kua kangaia ia e whakawhirinaki ana ki te tangata, ā, e meinga ana rānei te kikokiko hei ringaringa mōna.\n\n35 Āe rā, e mōhio ana ahau ka hoatu noa iho nei e te Atua ki te tangata e inoi ana. Āe rā, ka homai e tōku Atua ki ahau, ki te kore e hē taku inoi; nō reira ka hāmama ake tōku reo ki a koe; āe rā, ka karanga ake ahau ki a koe, e tōku Atua, e te toka o tōku tika. Nana, ka kake ake tōku reo ki a koe, ake tonu atu, e tōku toka, e tōku Atua Ora Tonu. Āmine.\n\n", "2-ne 5": "[center][font_size=26]Upoko 5[/font_size][/center]\n\n[i]Ka wehe atu ngā Nīwhai i ngā Rāmana, ka whakamaua te Ture a Mohi, ka hangaia he temepara—Nā tō rātou whakapono kore, ka hātepea atu ngā Rāmana i te aroaro o te Ariki, ka kangaia, ka meinga hei whakawhiu ki ngā Nīwhai. Takiwā 588–559 M.K.[/i]\n\n1 Nana, i pahawa ake nāku, nā Nīwhai, i karanga ake ki te Ariki, ki tōku Atua, nā te riri o ōku tuākana.\n\n2 Engari nana, ka nui haere tō rātou riri ki ahau; nā konā ka whai rātou ki te muru i tōku oranga.\n\n3 Āe rā, ka amuamu mai rātou ki ahau, e mea ana: E whakaaro ana tā tātou teina ki te whakahaere tikanga ki runga i a tātou; ā, he nui anō ō tātou mamae i a ia; nā reira, tukua ianei tātou kia patua ai ia, kia kore ai tātou e mamae anō i ana kupu. Nana rā, e kore tātou e pai ai ki a ia hei rangatira mō tātou; nō tātou kē, nō ngā tuākana nei te tikanga mō te whakahaere tikanga i runga i tenei iwi.\n\n4 Kāore ianei ahau e tuhituhi ki runga i ēnei papa i ngā kupu katoa i amuamu mai ai rātou ki ahau. Engari, kāti noa māku e kī, i whai rātou ki te muru i tōku oranga.\n\n5 Ā, i pahawa ake, ka whakatūpato te Ariki ki ahau, me mawehe ahau, a Nīwhai, i a rātou, ā, ka rere atu ki roto i te koraha, me te hunga katoa i pai ai kia haere tahi ai me ahau.\n\n6 Nā reira, i pahawa ake nāku, nā Nīwhai, i mau ki tōku whānau, ko Hōrama anō hoki me tōna whānau, ā, ko Hāmi tōku tuakana me tōna whānau, ā, ko Hākopa rāua ko Hōhepa, ōku teina, me ōku tuāhine anō hoki, me ngā tāngata katoa i pai ai kia haere tahi ai me ahau. Ā, ko te hunga katoa i pai ai kia haere tahi me ahau, koia anō te hunga i whakapono ai ki ngā whakatūpatoranga me ngā whakakitenga a te Atua; nā reira, i whakarongo mai rātou ki aku kupu.\n\n7 Ā, ka kawe mātou i ō mātou tēneti me ngā mea katoa i taea ai e mātou te kawe, ā, i haere ai mātou i te koraha mō te takiwā o ngā rā maha. Ā, nō muri mai i tā mātou haeretanga mō te takiwā o ngā rā maha ka whakatū mātou i ō mātou tēneti.\n\n8 Ā, ka hiahia tōku iwi kia whakahua ai mātou i te ingoa o taua wāhi ko Nīwhai; nā reira, i whakahua ai mātou i a ia ko Nīwhai.\n\n9 Ā, ko te hunga katoa i ahau i hiahia kia whakahua ai rātou i a rātou anō ko te iwi o Nīwhai.\n\n10 Ā, ka ū mātou ki te pupuri i ngā whakawākanga, me ngā ture, me ngā whakahaunga a te Ariki i ngā mea katoa, e ai ki te ture a Mohi.\n\n11 Ā, i a mātou anō te Ariki; i nui rawa anō tō mātou whaioranga; nā te mea i rui purapura mātou, ā, i ranea anō tā mātou kotinga. Ā, i tīmata mātou ki te whakatupu rāngai, me ngā kāhui, me ia tū kararehe, me ia tū kararehe.\n\n12 Ā, ko au, ko Nīwhai, i mauria anōtia mai ngā tuhinga kua whaohia i runga i ngā papa parāhe; me te poi anō hoki, arā, te kāpehu, i whakaritea nei mō tōku matua e te ringa o te Ariki, e ai ki tērā kua tuhia nei.\n\n13 Ā, i pahawa ake, i nui haere tō matou whaioranga, ā, ka tokomaha haere mātou i runga i te whenua.\n\n14 Ā nāku, nā Nīwhai, i tiki atu i te hoari a Rāpana, ā, e ai ki tana āhuatanga ka hangaia ngā hoari maha, kei tūpono noa mai te iwi kua huaina ināianei ko ngā Rāmana e whakaeke mai ai, ā, ka whakamate i a mātou; nā taku mōhio ki tō rātou mauāhara ki ahau, ki aku tamariki, ki te hunga anō hoki kua huaina nei ko tōku iwi.\n\n15 Ā, ka whakaako ahau i tōku iwi ki te waihanga whare, me te mahi i ngā mahinga katoa o te rākau, o te rino, o te kapa, o te parāhe, o te maitai, o te koura, o te hiriwa, o ngā oa utu nui anō, koia nei e ranea nui ana.\n\n16 Ā, nāku, nā Nīwhai, i hanga tētahi temepera; ā, i rite taku hanganga ki te whakamahinga o te temepara a Horomona, heoi, kāore i hangaia ki ngā mea utu nui maha; kāore hoki ērā i kitea i runga i te whenua, nā reira, kīhai i taea te hanga kia rite ai ki tā Horomona temepara; engari, ko te whakamahinga o te hanganga e pērā ana anō ki te temepara o Horomona; ā, he tino pai rawa atu hoki tō reira whakamahinga.\n\n17 Ā, i pahawa ake nāku, nā Nīwhai, i mea i tōku iwi hei iwi mamahi, ā, kia mahi ai ki ō rātou ringaringa.\n\n18 Ā, i pahawa ake, i hiahia rātou ko ahau hei kīngi mō rātou. Engari nāku, nā Nīwhai, i hiahia ai kia kore rātou e whai kīngi; hei ahakoa, i mahi ahau i ērā i taea ai e ahau.\n\n19 Ā nana, kua ea ngā kupu a te Ariki ki ōku tuākana, i kōrerotia e ia e pā ana ki a rātou, kia waiho ko ahau tō rātou kaiwhakahaere, tō rātou kaiwhakaako hoki. Nā reira, kua waiho ko ahau tō rātou kaiwhakahaere, to rātou kaiwhakaako, e ai ki ngā whakahaunga a te Ariki, ā, tae noa ki te wā i whai ai rātou ki te muru i tōku oranga.\n\n20 Nā reira, i ea te kupu a te Ariki i kōrero ai ia ki ahau, e mea ana: Ina kore rātou e whakarongo ki ō kupu, ka hātepea atu rātou i te aroaro o te Ariki. Ā nana, i hātepea atu rātou i tōna aroaro.\n\n21 Ā, kua meinga e ia te kanga kia tau ai ki runga i a rātou, āe rā, he kanga nanakia, nā ō rātou kino. Nana rā, i whakapakeke ratou i ō rātou ngākau ki a ia, kua taurite haere rātou ki te kiripaka; nā reira, i te mea he kiritea rātou, he ātaahua rawa anō, he āhuareka rawa anō, kia kaua noa mai ai e whakapoapoa ai ki tōku iwi ka meinga rātou e te Ariki te Atua kia tau ai he kiri mangu ki runga i a rātou.\n\n22 Ā, e pēnei ai tā te Ariki te Atua: Ka meinga anō rātou e ahau he mea whakarihariha ki tō iwi, māna, ka rīpenetā rātou i ō rātou hara.\n\n23 Ā, ka kanga hoki te uri o te tangata e hanumi ana ki ō rātou uri; nā te mea ka kangaia rātou ki taua kanga anō. Ā, i kīa ake e te Ariki, ā, i tutuki.\n\n24 Ā, nā te kanga i runga nei i a rātou ka meinga he iwi māngere rātou, e kī katoa ana i te tinihanga me te nukarau, ā, ka rapu kararehe pārurenga i te koraha.\n\n25 Ā, ka kī mai te Ariki te Atua ki ahau: Ka waiho rātou hei whakawhiu ki ō uri, hei whakaoho ake i a rātou kia mahara mai ki ahau; ā, ki te kore rātou e mahara i ahau me te whakarongo mai ki aku kupu ka whakawhiu rātou i a rātou tae noa ki te whakangaromanga.\n\n26 Ā, i pahawa ake nāku, nā Nīwhai, i whakatapua ai a Hākopa rāua ko Hōhepa hei pirihi, hei kaiwhakaako i runga i te whenua o tōku iwi.\n\n27 Ā, ka noho mātou i te āhuatanga o te harikoa.\n\n28 Ā, kua pahemo atu ngā tau e toru tekau mai i te wā i mawehe atu ai mātou i Hiruharama.\n\n29 Ā, nāku, nā Nīwhai, i mau ngā tuhituhinga ki runga i aku papa, i hangaia nei e ahau, mō tōku iwi ā mohoa noa nei.\n\n30 Ā, i pahawa ake, i kī mai te Ariki te Atua ki ahau: Hangaia anōtia ētahi papa; ā, ka whaohia e koe ngā mea maha ki runga e pai nei ki taku titiro, hei painga mō tō iwi.\n\n31 Nā reira ahau, a Nīwhai, kia ngohengohe ai ki ngā whakahaunga a te Ariki, i haere ahau, ā, i hangaia ēnei papa kua whaohia nei e ahau ēnei mea ki runga.\n\n32 Nā, i whao ahau i tērā e āhuareka nei ki te Atua. Ā, mehemea e āhuareka ana tōku iwi ki ngā mea o te Atua, ka āhuareka anō hoki rātou ki aku whaowhaonga i runga nei i ēnei papa.\n\n33 Ā, mehemea e hiahia ana tōku iwi kia mōhio ai ki te tino wāhi o te hītori o tōku iwi, me rapu ērā atu papa āku.\n\n34 Ā kāti anō māku te kī, kua pahemo ngā tau e whā tekau, ā, kua tū kē atu ngā pakanga me ngā tautohenga ki ō mātou tuākana.\n\n", "2-ne 6": "[center][font_size=26]Upoko 6[/font_size][/center]\n\n[i]Ka tākina e Hākopa ngā hītori Hūrai: Ko te whakahereheretanga me te hokinga a Papurona; te minitatanga me te rīpekatanga o te Mea Tapu o Iharaira; te āwhina i whakawhiwhia mai i ngā Tauiwi; me tā ngā Hūrai whakahokinga i ngā rā o muri hei te wā e whakapono ana rātou ki te Mīhaia. Takiwā 559–545 M.K.[/i]\n\n1 Ko ngā kupu a Hākopa, te teina o Nīwhai, koirā i kōrerotia e ia ki te iwi o Nīwhai:\n\n2 Nana, e aku teina aroha, ko ahau, ko Hākopa, kua karangatia nei e te Atua, ā, kua whakaritea nei ki te ritenga o tōna ritenga tapu, ā, kua whakatapua e tōku tuakana, e Nīwhai, e titiro nei koutou ki a ia hei kīngi, hei kaitiaki rānei, ā, e whakawhirinaki ana koutou ki a ia hei oranga mō koutou, nana, e mōhio ana koutou he tino maha ngā mea kua kōrerotia e ahau ki a koutou.\n\n3 Hei aha koa, ka kōrero anō ahau ki a koutou; nā te mea e hihiri nuitia ana e ahau te oranga o ō koutou wairua. Āe rā, he nui tōku mānukanuka mō koutou; ā, e mōhio ana anō koutou kua roa e pēnei katoa ana. He kaha nui nōku ki te whakahauhau i a koutou; ā, i whakaakona koutou e ahau ki ngā kupu a tōku matua; i kōrero ano hoki ahau ki a koutou mō ngā mea katoa kua tuhituhia nei, nō te hanganga rā anō o te ao.\n\n4 Ā ināianei, nana, ka kōrero atu ahau ki a koutou mō ngā mea o nāianei me ngā mea e takoto ake nei; nā reira, ka pānui ahau ki a koutou i ngā kupu a Īhāia. Ā, ko ngā kupu ēnei i hiahia ai tōku tuakana kia kōrerotia ai e ahau ki a koutou. Ā, ka kōrero ahau ki a koutou mō ō koutou oranga, kia ako ai koutou, kia whakakorōria ai anō hoki i te ingoa o tō koutou Atua.\n\n5 Ā ināianei, ko ngā kupu e pānui atu nei ahau koinā ngā mea i kōrero ai a Īhāia e pā ana ki te whare katoa o Iharaira; nā reira, e taea ana kia whakatauritehia ai ki a koutou, nō te mea nō te whare koutou o Iharaira. Ā, he maha anō ngā mea i kōrerotia ai e Īhāia e taea ana te whakataurite atu ki a koutou, nō te mea nō te whare koutou o Iharaira.\n\n6 Ā ināianei, koinei ngā kupu: Ko te kupu tēnei a te Ariki te Atua: Nana, ka ara ake tōku ringa ki ngā Tauiwi, ka whakatūria ake hoki tōku kara ki ngā iwi; ā, ka mauria mai e rātou ō tama i roto i ō rātou ringaringa; ka kawea mai hoki ō tamāhine i runga i ō rātou pokohiwi.\n\n7 Ā, ko ngā kīngi ō rātou matua atawhai, ā, ko ō rātou kuini ngā whaea atawhai; ka piko iho rātou ki a koe e tāpapa iho ana ō rātou mata ki te whenua, ā, ka mitimiti i te puehu o ō waewae; ā, ka mōhio koe ko ahau te Ariki; nō te mea e kore e whakamā te hunga e tatari mai ana ki ahau.\n\n8 Ā ināianei au, a Hākopa, ka kōrero e pā ana ki ēnei kupu: Nā te mea kua whakakitea mai e te Ariki ki ahau ko te hunga i noho ai i Hiruharama, te wāhi i ahu mai ai tātou, kua whakamatea, kua kahakina mauheretia atu.\n\n9 Hei aha koa, kua whakaatu mai te Ariki ki ahau ka hoki anō rātou. Ā, nāna hoki i whakaatu mai ki a au, ka puta te Ariki te Atua, te Mea Tapu o Iharaira, ki a rātou i te kikokiko; ā i muri iho i tana putanga, ka whakawhiua ia e rātou, ka rīpekatia ia, e ai ki ngā kupu a te anahera nāna ia i kōrero mai ki ahau.\n\n10 Ā, i muri i tā rātou whakapakeketanga i ō rātou ngākau me tā rātou whakamārōtanga i ō rātou kakī ki te Mea Tapu o Iharaira, nana, ko ngā whakawākanga a te Mea Tapu o Iharaira ka tau ki runga i a rātou. Ā, ka haere mai te rā, e patua ai, e whakamamaetia ai rātou.\n\n11 Nā reira, a muri iho i tā rātou ainga ki wī, ki wā, e ai tā te anahera, he tokomaha ka whakamamaetia i te kikokiko, ā, e kore rātou e tukua kia mate ai, nā ngā inoi a te hunga whakapono; ka whakamararatia rātou, ka whakawhiua, ka mauāharatia; Hei aha koa, ka whakaaroha te Ariki ki a rātou, nā, ina tae rātou ki te mātauranga ki tō rātou Kaihoko, ka whakaminea ngātahitia anō rātou ki ō rātou whenua tuku iho.\n\n12 Ā, e manaakitia nei ngā Tauiwi, ko rātou ērā kua tuhituhia ai e te poropiti; nā te mea nana, ki te rīpenetā rātou me te whawhai kore ki a Hiona, me te kore e whakahono ki taua hāhi nui whakarihariha, ka whakaorangia rātou; nā te mea ka whakatutuki te Ariki te Atua i āna kawenata i mahi ai ia ki āna tamariki; ko te take tēnei i tuhituhia ai ēnei mea e te poropiti.\n\n13 Nā reira, ko rātou e whawhai nei ki a Hiona me te iwi kawenata a te Ariki ka mitimiti ake i te puehu o ō rātou waewae; ā, e kore te iwi o te Ariki e whakamākia. Nā te mea ko te iwi a te Ariki ko te hunga rātou e tatari ana ki a ia; kei te tatari tonu rātou ki te haerenga mai o te Mīhaia.\n\n14 Ā nana, e ai ki ngā kupu a te poropiti, ka anga mai anō te Mīhaia mō te wā tuarua ki te whakahoki i a rātou; nā reira, ka puta mai ia ki a rātou i runga i te mana me te korōria nui, tae atu ana ki te whakangaromanga o ō rātou hoariri, ina puta mai taua rā e whakapono ai rātou ki a ia; ā, kua kore ia e whakangaro i tētahi e whakapono ana ki a ia.\n\n15 Ā, ko te hunga kāore e whakapono ki a ia, ka whakangaromia tahitia e te ahi, e te tūpuhi hoki, e ngā rū hoki, e ngā whakahekenga toto hoki, e te mate urutā hoki, e te hemokai hoki. Ā, ka mōhio rātou ko te Ariki te Atua, te Mea Tapu o Iharaira.\n\n16 Nā te mea tērā rānei e tangohia ai ngā taonga parau i te tangata kaha, e whakaorangia rānei te tangata kua tika nei tana hereherenga?\n\n17 Engari, ko te kupu tēnei a te Ariki: Ka tangohia pū anō atu ngā herehere a te tangata kaha, ka whakaputaina ngā taonga parau a te nanakia; nā te mea ka whakaputa te Atua kaha i tana iwi kawenata. Nā te mea e pēnei ana te kupu a te Ariki; ka ngangare ahau ki a rātou e ngangare ana ki a koe—\n\n18 Ā, ka whāngaia atu rātou e ahau e whakatupu kino ana ki a koe, ki ō rātou ake kikokiko; ā, ka haurangi rātou i ō ratou ake toto me te mea nei ko te waina reka; ā, ka mōhio ngā kikokiko katoa ko ahau ko te Ariki tō Kaiwhakaora me tō Kaihoko, te Mea Kaha o Hākopa.\n\n", "2-ne 7": "[center][font_size=26]Upoko 7[/font_size][/center]\n\n[i]Ka pānui tonu a Hākopa i Īhāia: Ka kōrero whakamīhaia a Īhāia—I te Mīhaia te arero o te hunga matatau—Ka tuku Ia i Tōna tuarā ki ngā kaipatu—E kore Ia e whakapōauautia—Whakatauritehia Īhāia 50. Takiwā 559–545 M.K.[/i]\n\n1 Āe rā, ko te kupu tēnei a te Ariki: Kua whakarērea rānei koe, kua makaia atu rānei koe mō āke tonu atu? Ko te kupu tēnei a te Ariki: Kei hea te pira o tā tō koutou whaea whakarerenga? Kua whakarērea koutou ki a wai, kua hokona atu rānei koutou ki tēhea kaituku moni āku? Āe rā, kua hokona atu koutou ki a wai? Nana, nā ō koutou hara kua hokona atu koutou i a koutou anō.\n\n2 Nā reira, i taku haerenga mai, kāore he tangata; i taku karangatanga atu, āe rā, kāore i reira tētahi tangata kotahi hei whakautu. E te whare o Iharaira, kua whakapotongia rā tōku ringa, tē taea te hoko mai, kāore rānei ōku kaha ki te whakaora? Nana, i taku kohete e whakamaroke au i te moana, ka meinga ō rātou awa he koraha, ā, ka pirau ā rātou ika nā te whakamaroketanga o ō rātou wai, ā, ka mate rātou nā te hemowai.\n\n3 E whakakākahu nei au i ngā rangi ki te mangumangu, ā, e mahi nei au i te kahu taratara hei uhi mō rātou.\n\n4 Kua homai nei e te Ariki te Atua ki ahau te arero o te hunga matatau, e mōhio ai au me pēhea te kōrero atu i te kupu hei te wā e tika ana ki a koe, E te whare o Iharaira. I a koe e ngenge ana ka oho ia i ia ata, i ia ata. Ka whakaoho ia i tōku taringa kia rongo ai pērā i tā te hunga matatau.\n\n5 Kua whakatūwhera te Ariki te Atua i tōku taringa, ā, kīhai au i tutū, kīhai rānei i tahuri atu.\n\n6 I tuku atu au i tōku tuarā ki te kaipatu, me ōku pāpāringa ki te hunga e hutihuti atu i ngā makawe. Kīhai au i huna i tōku kanohi i te whakamā me te tuhanga.\n\n7 Nā te mea mā te Ariki te Atua au e āwhina, nō reira kua kore pea au e whakapōauautia. Nō reira kua waiho nei e au tōku kanohi hei kiripaka, ā, e mōhio ana au kua kore au e whakamā.\n\n8 Ā, e tata ana te Ariki, ā, e whakatikatika ana ia i ahau. Ko wai e tohe mai ki ahau? Tukuna kia tū tahi ai tātou. Ko wai tōku hoariri? Tukuna kia haere tata mai ia ki ahau, ā, māku ia e patu ki te kaha o tōku māngai.\n\n9 Nā te mea mā te Ariki te Atua au e āwhina. Ā, ko te hunga katoa e whakahē ai i ahau, nana, ka tawhitohia katoatia rātou ānō he kākahu, ā, ka kai te pūrehurehu i a rātou.\n\n10 Ko wai i waenga i a koutou e wehi nei i te Ariki, nā, e whakarongo ana ki te reo o tana pononga, e hīkoi ana i te pōuritanga, ā, kāore ōna māramatanga?\n\n11 Nana koutou e tahu ana i te ahi, e karapoti ana i a koutou ki ngā korakora, hīkoia i te māramatanga o tō ahi, i ngā korakora hoki i whakangihaia nei e koutou. Koinei tā tōku ringa mō koutou—ka takoto iho koutou i te pōuri.\n\n", "2-ne 8": "[center][font_size=26]Upoko 8[/font_size][/center]\n\n[i]Ka pānui tonu a Hākopa mai i Īhāia: Hei ngā rā whakamutunga, ka whakaāio te Ariki i a Hīona, ā, ka huihuia a Iharaira—Ka haere mai te hunga hokona i waenga i te hari nui—Whakatauritetia Īhāia 51 me 52:1–2. Takiwā 559–545 M.K.[/i]\n\n1 Whakarongo mai ki ahau, e koutou e whai ana i te tika. Titiro ki te toka i haua mai ai koutou, ki te kōhao hoki o te rua i kēria mai ai koutou.\n\n2 Titiro ki a Aperahama, tō koutou matua, ki a Hera hoki, nāna koutou i whānau ai; nā te mea i karanga ahau i a ia anake, ā, i manaakitia ia.\n\n3 Nā, ka whakaāio te Ariki i a Hīona, ka whakaāio ia i ōna wāhi ururua; ā, ka meinga e ia ōna koraha kia rite ki Erene, me ōna wāhi tītōhea kia rite ki te kāri o te Ariki. Ka kitea te koa me te hari i reira, te whakawhetai me te reo waiata.\n\n4 Whakarongo mai ki ahau, e ōku tāngata; ā, kia whai taringa mai ki ahau, E tōku iwi; nā te mea ka puta atu tētahi ture i ahau, ā, ka meinga e au taku whakawākanga kia tau ai hei māramatanga mō ngā tāngata.\n\n5 Kua tata mai tōku tika; kua puta whakamua atu tōku whakaoranga, mā tōku ringa ngā tāngata e whakawā. Ka tatari mai ngā motu ki ahau, ā, hei runga i tōku ringa tō rātou whakawhirinakitanga.\n\n6 Hīkina ake ō koutou karu ki ngā rangi, ā, tirohia iho te whenua i raro; nā te mea ka memeha atu ngā rangi ānō nei he pawa, ā, ka tawhitohia te whenua ānō nei he kākahu; ā, ka mate pērā anō te hunga e noho ana i reira. Engari ka mau tonu tōku whakaoranga, ā, kāore tōku tika e whakakorengia.\n\n7 Whakarongo mai ki ahau, e koutou e mōhio ana ki te tika, ko ngā tāngata i tuhia nei e ahau tōku ture i ō rātou ngākau, kaua e wehi i te tāwai a te tangata, kaua e mataku rānei i ā rātou taunutanga.\n\n8 Nā te mea ka kainga ake rātou e te pūrehurehu ānō nei he kahu, ā, ka kainga ake rātou e te huhu ānō nei he wūru. Engari ka mau tonu tōku tika, me tōku whakaoranga mai i tētahi whakatipuranga ki tētahi whakatipuranga.\n\n9 E oho, e oho! Whakakākahuria te kaha, E te ringa o te Ariki; E oho, kia rite ki ngā rā onamata. Ehara oti i a koe nāna a Rahapa i kokoti, ā, i whara te tarakona?\n\n10 Ehara oti i a koe nāna te moana i whakamaroke, ngā wai o te hōhonutanga nui; nāna ngā hōhonutanga o te moana hei huarahi e whakawhiti atu ai te hunga kua oti te hoko?\n\n11 Nō reira, ka hoki mai te hunga hokona a te Ariki, ā, ka haere mai me te waiata ki a Hīona; ā, ka tau iho te koa mau tonu me te tapu i runga i ō rātou upoko; ā, ka whiwhi rātou i te hari me te koa; ka rere atu te pōuri me te auē.\n\n12 Ko au ia; āe rā, ko au ia e whakaāio ana i a koe. Nana, ko wai rā koe, e wehi ai i te tangata, koia ka mate, ā, i te tama a te tangata, ka meinga ia ānō nei he pātītī?\n\n13 Ā, ka wareware ki te Ariki tō kaihanga, nāna ngā rangi i hora atu, ā, i whakatakotoria ngā tūāpapa o te ao, ā, kua pāwera tonu koe ia rā, ia rā, nā te riri o te kaiwhakapēhi, me te mea nei e rite ana ia ki te whakangaro? Ā, kei hea te riri o te kaiwhakapēhi?\n\n14 E tākare tonu ana te whakapakohanga a te herehere, kia wetekina ai ia, ā, kia kaua ia e mate i te rua, kia kaua rānei tana paraoa e whakakorea.\n\n15 Engari ko au te Ariki tō Atua, i haruru nei āna ngaru; ko te Ariki o ngā Mano tōna ingoa.\n\n16 Ā, nāku aku kupu i puru i tō māngai, ā, kua uhia koe i te maru o tōku ringaringa, nā, kia whakatōkia ai ngā rangi me te whakatakoto i ngā tūāpapa o te ao, me te kī atu ki a Hīona: Nana, ko koe tōku iwi.\n\n17 E oho, e oho, e tū ake, E Hiruharama, kua inumia nei nā te ringaringa o te Ariki te kapu o tōna riri—kua inumia ngā para o te kapa kōtētē ihotanga o te wiri—\n\n18 Ā, kāore kau tētahi o ana tama katoa kua whānau mai i a ia hei arataki i a ia; kāore rānei tētahi hei pupuri atu i tana ringa, o ana tama katoa kua whakatupuria e ia.\n\n19 Kua haere mai nei ēnei tama tokorua ki a koe, ko wai e pōuri mōu—tō ururuatanga me tō whakangaromanga, ā, ko te matekai me te hoari—ā, ko wai tōku hei whakaāio i a koe?\n\n20 Kua hemo ō tama, hāunga tēnei tokorua; e takoto ana rāua i te ahunga mai o ngā huarahi katoa; ānō nei he puru mohoao i te kupenga, e kī ana rāua i te riri o te Ariki, te kohete a tō Atua.\n\n21 Nō reira whakarongo ianei ki tēnei, e koe, e whakamamaetia ana, ā, e haurangi ana, ā, ehara i te waina.\n\n22 Ko te kupu tēnei a te Ariki, e whakakuene te Ariki, ā, tō Atua i te kaupapa o tana iwi; nana, kua tangohia atu e au i tō ringa te kapu wiriwiri, ngā para o te kapu o tōku riri, e kore koe e inu anō i tēnā.\n\n23 Engari ka puru atu au i tō te ringaringa o te hunga whakawhiu i a koe; kua mea nei ki tō wairua: E piko iho nei ki raro, kia haere mātou i runga—ā, kua takotohia e koe tō tīnana ki raro, ā, hei huarahi atu mō te hunga i haere atu rā.\n\n24 E oho, e oho, whakamaua tō kaha, E Hīona; whakamaua ō kākahu ātaahua, E Hiruharama, te pā tapu; nā te mea kua kore e haere mai ki a koe te hunga kokoti kore me te hunga poke ināianei, ā, haere ake nei.\n\n25 Ruia iho te puehu i a koe; e ara, e noho ki raro, E Hiruharama; wetekina koe mai i ngā here o tō kakī, E te tamāhine herehere o Hīona.\n\n", "2-ne 9": "[center][font_size=26]Upoko 9[/font_size][/center]\n\n[i]Ka whakamāramahia e Hākopa ka huihuia ngā Hūrai i ō rātou whenua whakaari—Mā te Whakamārietanga ngā tāngata katoa e hoko mai i te Takanga—Ka puta mai ngā tūpāpaku o te hunga mate i te rua kōiwi, me ō rātou wairua i te ao rēwera, ā, i te pararaiha hoki—Ka whakawākia rātou—Ka whakaorangia e te Whakamārietanga i te mate, te ao rēwera, te rēwera, me te whakatīwheta mutunga kore—Ka whakaorangia te hunga tika i te kīngitanga o te Atua—Ka whakatauhia ngā hāmene mō te hara—Ko te Mea Tapu o Iharaira te kaitiaki o te kēti. Takiwā 559–545 M.K.[/i]\n\n1 Ā ināianei, e aku teina aroha, kua pānui au i ēnei mea e mōhio pea ana koutou e pā ana ki ngā kawenata a te Ariki kua kawenatatia e ia ki te whare o Iharaira—\n\n2 Kua kōrero nei ia ki ngā Hūrai, mā te māngai o ana poropiti tapu, mai i te tīmatanga pū anō heke iho nei, mai i tētahi whakatipuranga ki tētahi whakatipuranga, tae atu ana ki te wā e whakahokia ai rātou ki te hāhi pono me te kāhui o te Atua; hei te wā e huihuia ai rātou ki tō rātou kāinga ki ngā whenua tuku iho, ā, ka whakatūria i runga i ō rātou whenua whakaari.\n\n3 Nana, e aku teina aroha, e kōrero ana au i ēnei mea ki a koutou e hari ai koutou, me te hiki ake i ō koutou upoko āke tonu atu, nā ngā manaakitanga ka whakatau iho te Ariki te Atua i runga i ō tamariki.\n\n4 Nā, e mōhio ana au he nui tā koutou rapu, te tokomaha o koutou, kia mōhio ai ki ngā mea e haere mai nei; nā reira e mōhio nei au e mōhio ana koutou ka memeha atu ō tātou kikokiko, ā, ka mate; hei aha koa, i roto i ō tātou tīnana ka kite tātou i te Atua.\n\n5 Āe rā, e mōhio nei au e mōhio ana koutou ka whakaatu atu ia i a ia anō ki te hunga kei Hiruharama, i te wāhi i ahu mai ai tātou; nā te mea e tika ana me pēnā i waenganui i a rātou; nā te mea e tika pū ana mā te kaihanga nui kia tuku ai i a ia anō hei mea e taea nei e ngā tāngata i te kikokiko, ā, kia mate anō mō ngā tāngata katoa, nā, kia meinga ai ngā tāngata katoa hei mea e taea nei e ia.\n\n6 Nā, kua pā te mate ki runga i ngā tāngata katoa, kia tutuki ai i te mahere aroha o te Kaihanga nui, me puta mai he mana aranga, ā, me puta mai anō te aranga ki te tangata nā runga i te takanga; ā, i puta mai te takanga i te hara; ā, nā te mea i meinga ai te tangata hei mea taka kua hātepea atu rātou i te aroaro o te Ariki.\n\n7 Nā reira, me tika pū ia hei whakamārietanga mutunga kore—ki te kore hei whakamārietanga mutunga kore kua kore tēnei pokenga e huri ai hei pokenga korenga. Nā reira, ko te whakawākanga tuatahitanga i tau ai ki runga i te tangata he mea tau iho mō tētahi wā mutunga kore. Ā, me i pērā, kua takoto iho tēnei kikokiko kia pirau ai, kia horo ai ki tōna whaea oneone, nōhea e ara anō.\n\n8 Anō te mātauranga o te Atua, tana atawhai me tōna aroha noa! Nana rā, mehemea e kore te kikokiko e ara anō e tika ana kia meinga ai ō tātou wairua hei mea e taea nei ki tērā anahera i taka iho mai i te aroaro o te Atua Ora Tonu, ā, ka meinga he rēwera, nōhea e ara anō.\n\n9 Ā, ka meinga rawa ō tātou wairua kia rite ki a ia, ā, ka meinga tātou hei rēwera, he anahera ki tētahi rēwera, kia kōpania atu i te aroaro o tō tātou Atua, ā, kia noho tonu atu ki te matua o ngā rūkahu, i te hinapōuri, pērā ki a ia; āe rā, ki taua mea nāna ō tātou mātua tuatahi i māminga, e whakapanoni ia i a ia anō hei anahera mārama, ā, ka whakaohoohongia ake ngā tamariki a te tangata ki ngā whakahaeretanga muna o te kōhuru me ērā atu mahinga muna katoa o te pōuritanga.\n\n10 Anō te nui o te pai o tō tātou Atua, e whakarite ana i tētahi huarahi hei putanga atu i te kapohanga o tēnei taniwhā weriweri; āe rā, ko taua taniwhā, o te mate me te ao rēwera, e huaina nei ahau ko te matenga o te tinana me te matenga hoki o te wairua.\n\n11 Ā, nā te huarahi whakaora a te Atua, te Mea Tapu o Iharaira, tēnei mate, koia kua kōrero nei au, koia he mea mau poto, ka tukuna ake ōna mate; ko taua mate ko te rua kōiwi.\n\n12 Ā, ko tēnei mate kua kōrero nei au, koia te matenga ā-wairua, ka tukuna ake ōna mate; ko taua matenga ā-wairua ko te ao rēwera; nā reira, me tuku ake e te mate, e te ao rēwera ō rāua mate, ā, me tuku ake e te ao rēwera ōna wairua herehere, ā, me tuku ake e te rua kōiwi ōna tinana herehere, ā, ka whakahokia ngā tinana me ngā wairua o ngā tāngata tētahi ki tētahi; ā, he mea nā te mana o te aranga mai o te Mea Tapu o Iharaira.\n\n13 Anō te nui o tā te Atua mahere; Nā te mea hei tērā atu ringaringa, me tuku ake e te pararaiha o te Atua i ngā wairua o te hunga tika, ā, ko te rua kōiwi te tinana o te hunga tika; ā, ka whakahokia te wairua me te tinana ki a ia anō, ā, ka meinga ngā tāngata katoa kia piraukore, kia matekore, ā, he wairua ora rātou, e mau ana ki tētahi tino mōhiotanga pēnei i a tātou i te kikokiko, hāunga ia he tino tika rawa atu tō tātou mātauranga.\n\n14 Nā reira, ka mau tātou ki tētahi tino mōhiotanga o ō tātou kaniawhea, me ō tātou pokenga, me ō tātou tahangatanga; ā, ka mau te hunga tika ki tētahi mōhiotanga o ō rātou haringa, me ō rātou tika, e kākahuria ana ki te pokekore, āe rā, ki te kahu pū anō o te tika.\n\n15 Ā ka pahawa ake, nā, ina pahure atu ngā tāngata katoa i tēnei mate tuatahi ki te ora, nā konā kua meinga he mea matekore, me puta rātou ki mua i te nohonga-whakawā o te Mea Tapu o Iharaira; ā, hei reira puta mai ai ko te whakawākanga, kātahi rātou me whakawā e ai ki te whakawākanga tapu a te Atua.\n\n16 Ā, e tika pū ana, e ora ana te Ariki, nā, kua kōrerohia ia e te Ariki te Atua, ā, ko tana kupu mau tonu, koia e kore rawa e pahure atu, nā, ko rātou e tika ana ka tika tonu, ā, ko rātou e poke ana ka poke tonu; nā reira, ko rātou e poke ana ko te rēwera me ana anahera; ā, ka haere atu rātou ki roto i te ahi mura tonu, kua whakaritea mō rātou; ā, ko tō rātou whakamamaetanga ānō nei he roto ahi whānāriki, ko tōna mura e kake ake ana āke tonu atu, ā, kāore ōna mutunga.\n\n17 Anō te nui o te tika o tō tātou Atua! Nā te mea ka mahia katoatia ana kupu, ā, kua puta whakamua atu i tōna māngai, ā, me ea tana ture.\n\n18 Engari, nana, ko te hunga tika, ko te hunga tapu o te Mea Tapu o Iharaira, ko rātou kua whakapono ki roto i te Mea Tapu o Iharaira, ko rātou kua whakamanawanui ki ngā rīpeka o te ao, ā, kua whakahāweatia tōna whakamā, ka whiwhi rātou i te kīngitanga o te Atua, kua whakaritea nei mō rātou i te orokohanganga o te ao, ā, ka toitū tō rātou hari āke tonu atu.\n\n19 Anō te nui o te aroha o te Atua, te Mea Tapu o Iharaira! Nā te mea e whakaputaina ana āna hunga tapu i taua taniwhā weriweri, te rēwera, me te mate, me te ao rēwera, me taua roto ahi whānāriki, koia te whakamamaetanga mutunga kore.\n\n20 Anō te nui o te tapu o te Atua! Nā te mea e mōhio ana ia i ngā mea katoa, kāore he mea kotahi, engari e mōhio ana ia.\n\n21 Ā, ka haere mai ia ki tēnei ao kia whakaora ai i ngā tāngata katoa mehemea ka whakarongo rātou ki tōna reo; nana rā, ka mamae ia i ngā mamae o ngā tāngata katoa, āe rā, ko ngā mamae o ia tangata, o ia tangata, tāne mai, wahine mai, me ngā tamariki, ko rātou nō te whānau o Ārama.\n\n22 Ā, ka mamae pēnei ia kia tau ai te aranga ki runga i ngā tāngata katoa, kia tū katoa ai i mua i tōna aroaro hei te rā whakawā nui.\n\n23 Ā, e whakahau ana i ngā tāngata katoa kia rīpenetā ai rātou, kia rūmakina i tōna ingoa, e mau ana ki tētahi tino whakapono ki roto i te Mea Tapu o Iharaira, e kore rānei rātou e whakaorangia i roto i te kīngitanga o te Atua.\n\n24 Ā, ki te kore rātou e rīpenetā me te whakapono i tōna ingoa, me te rūmaki i tōna ingoa, me te ū tonu ki te mutunga, ka pāpunitia rātou; nā te mea kua kōrerotia nei ia e te Ariki te Atua, te Mea Tapu o Iharaira.\n\n25 Nā reira, kua homai ia i tētahi ture; ā, ki te kore he ture kua homai nei kāore he whakawhiunga; ā, ki te kore he whakawhiunga kāore he whakahēnga; ā, ki te kore he whakahēnga ka whai tikanga ngā arohatanga o te Mea Tapu o Iharaira ki runga i a rātou, nā te whakamārietanga; nā te mea e whakaorangia nei rātou e tōna mana.\n\n26 Nā, mā te whakamārietanga e ea ai ngā tono o tōna tika ki runga i te hunga katoa kāore i hoatu ai te ture ki a rātou, nā konei rātou e whakaorangia ai i taua taniwhā weriweri, i te mate me te ao rēwera, me te rēwera, me te roto ahi whānāriki, koia ko te whakamamaetanga mutunga kore; ā, ka whakahokia rātou ki taua Atua nāna rātou i whakaueue hā, koia ko te Mea Tapu o Iharaira.\n\n27 Engari auē te mate mō te tangata kua hoatu nei te ture ki a ia, āe rā, mō te tangata i a ia ngā whakahaunga katoa a te Atua, pērā ki a tātou, kātahi ērā ka takahia, me te moumou i ngā rā o tōna poropeihana, nā te mea he weriweri tōna āhuatanga!\n\n28 Anō te mahere tinihanga o te mea kino! Anō te horihori, me te hangahanga, me te kuaretanga o te tangata! Ina ākona rātou ka pōhēhē he whaimōhio, ā, kāore rātou e whakarongo ki ngā kōrero tohutohu a te Atua, nā te mea ka whakatahangia, e pōhēhē ana nō rātou anō te mōhiotanga, nā reira, he kuare tō rātou whaimōhiotanga, ā, kāore ōna painga mō rātou. Ā, ka mate rātou.\n\n29 Engari he pai kia ākona ai ki te whakarongo rātou ki ngā kōrero tohutohu a te Atua.\n\n30 Engari auē te mate mō te hunga whairawa e ai ki ngā mea o te ao. Nā te mea rā he whairawa rātou, e whakahāwea ana rātou i te hunga rawakore, ā, e whakatoi ana rātou i te hunga ngākau māhaki, ā, e whai ana ō rātou ngākau i ō rātou taonga; nā reira, ko tō rātou taonga tō rātou atua. Ā nana, ka ngaro atu ō rātou taonga me rātou anō hoki.\n\n31 Ā, auē te mate mō te turi e kore nei e rongo; nā te mea ka ngaro rātou.\n\n32 Auē te mate mō te hunga kāpō e kore nei e kite; nā te mea ka ngaro rātou anō hoki.\n\n33 Auē te mate mō te hunga ngākau kokoti kore, nā te mea ka patua rātou e tō rātou mōhiotanga ki ō rātou hara a te rā whakamutunga.\n\n34 Auē te mate mō te kairūkahu, nā te mea ka makaia iho ia ki te ao rēwera.\n\n35 Auē te mate mō te kaikōhuru e kōhuru mārire ana, nā te mea ka mate ia.\n\n36 Auē te mate mō te hunga e pūremu ana, nā te mea ka makaia iho rātou ki te ao rēwera.\n\n37 Āe rā, auē te mate mō te hunga e koropiko ana ki ngā whakapakoko, nā te mea ka kaingākau te rēwera o ngā rēwera i a rātou.\n\n38 Ā, hei whakakapi, auē te mate mō te hunga e mate i roto i ō rātou hara; nā te mea ka hoki atu rātou ki te Atua, ā, ka kitea tōna kanohi, ā, ka noho tonu i roto i ō rātou hara.\n\n39 Auē, e aku teina aroha, kia mahara i te weriweritanga o te hara ki taua Atua Tapu, ā, ki te weriweritanga hoki o te tuku ki ngā whakawainga a te mea tinihanga. Kia mahara, ki te anga ngā whakaaro ki tō te kikokiko ko te mate, ā, ki te anga ngā whakaaro ki tō te wairua ko te oranga tonutanga.\n\n40 Auē, e aku teina aroha, kia whai taringa mai ki aku kupu. Kia mahara ki te nui o te Mea Tapu o Iharaira. Kaua e kī he pakeke āku kua kōrero atu nei ki a koutou; nā te mea ki te pērā koutou, ka taunu atu ki te pono; nā te mea kua kōrero au i ngā kupu a tō Kaihanga. E mōhio ana au he pakeke ngā kupu pono ki ngā pokenga katoa; engari kāore te hunga tika e wehi i ērā, nā te mea e aroha nei rātou ki te pono, ā, kāore e tūoioihia ana.\n\n41 Mō konei, e aku teina aroha, haere mai ki te Ariki, te Mea Tapu. Kia mahara he tika ōna huarahi. Nana, he whāiti te huarahi mō te tangata, engari e takoto tōtika ana ki mua i a ia, ā, ko te Mea Tapu o Iharaira te kaitiaki o te kēti; ā, kāore e tonoa ana he pononga i reira; ā, kāore he huarahi kē atu hāunga ia mā te kēti; nā te mea tē taea ia te nukarau, nā te mea ko te Ariki te Atua tōna ingoa.\n\n42 Ā, ko ia e pātōtō ai, ka huakina e ia ki a ia; me te hunga whaimōhio, me te hunga ākona, me te hunga e whairawa ana, kua neke ake nā ō rātou akoranga, me ō rātou whaimōhioranga, me ō rātou whairawatanga—āe rā, ko rātou te hunga e whakahāweatia ana e ia; ā, ki te kore rātou e maka atu i ēnei mea, me te whakatau iho he kuare rātou i te aroaro o te Atua, me te heke iho ki te hōhonutanga o te whakaiti, kua kore e huakina e ia ki a rātou.\n\n43 Engari ka hunaia ngā mea a te hunga whaimōhio me te hunga whaiwhakaaro i a rātou āke tonu atu—āe rā, ko taua haringa kua whakaritea nei mō te hunga tapu.\n\n44 Auē, e aku teina aroha, kia mahara i aku kupu. Nana, ka unuhia e au aku kākahu, ā, ka ruiruia ēnā i mua i a koe; E inoi ana au ki te Atua o tōku whakaoranga, kia tirohia au e tōna karu kimihanga-whānui; nā reira, ka mōhio koutou a te rā whakamutunga, ina whakawākia ngā tāngata katoa mō ā rātou mahinga, nā, i kitea ai e te Atua o Iharaira, nāku ō koutou hara i ruirui iho i tōku wairua, ā, e tū pīata ana au ki mua i a ia, ā, kua makere nei ō koutou toto i ahau.\n\n45 Auē, e aku teina aroha, tahuri atu i ō koutou hara; ruiruia iho ngā mekameka o te mea e hiahia ana kia pūmau ai tana herehere i a koutou; haere mai ki te Atua koia te toka o tō koutou whakaoranga.\n\n46 Whakaritea ō koutou wairua mō taua rā whaikorōria ina whakamahia te tika ki te hunga tika, ko te rā pū anō o te whakawākanga, kia kaua ai koutou e whakamaoko ai i te wehi weriweri; kia kaua ai koutou e mahara i ō koutou kaniawhea weriweri i runga i te tino tika, me te ākina ki te karanga: He tapu, he tapu ō whakawākanga, E te Ariki te Atua Kaha Rawa—engari e mōhio ana au i tōku kaniawhea; nāku tō ture i takahi, ā, nōku anō ōku hara; ā, kua whakamaua ahau e te rēwera, nā, he pārurenga au nā tana hinapōuri weriweri.\n\n47 Engari nana, e aku teina, e tika ana kia whakaohongia ai koutou e ahau ki tētahi āhuatanga tūturu mō ēnei mea? Kua rakaraka ake au i ō koutou wairua mehemea kua mā ō koutou hinengaro? Kua mārama atu au ki a koutou e ai ki te māramatanga o te pono mehemea kua mawheto koutou i te hara?\n\n48 Nana, mehemea kua tapu koutou kua kōrero atu ahau ki a koutou mō te tapu; engari nā te mea kāore koutou e tapu ana, me te titiro mai koutou ki ahau hei kaiako, kāore e kore me tika pū ia kia whakaako au i a koutou i ngā utu mō te hara.\n\n49 Nana, e whakarihariha ana tōku wairua ki te hara, ā, e hari ana tōku ngākau i te tika; ā, ka whakamoemiti au i te ingoa tapu o tōku Atua.\n\n50 Haere mai, e aku teina, ko ngā mea katoa e matewai ana, haere mai koutou ki ngā wai; ā, ko ia kāore āna moni, haere mai ki te hoko, ā, ki te kai; āe rā, haere mai ki te hoko waina me te miraka, kaua he moni, ā, kaua he utu.\n\n51 Nā reira, kaua e whakapau moni mō ngā mea kāore ōna painga, kaua rānei tō koutou kaha mō taua mea kāore e taea te whakaea. Whakarongo rawa mai ki ahau, me te mahara i ngā kupu kua kōrero nei au; me te haere mai ki te Mea Tapu o Iharaira, me te kai i taua mea e kore nei e ngaro, e kore rānei e pokea, ā, tukuna ō koutou wairua kia hari ai i runga i te mōmonatanga.\n\n52 Nana, e aku teina aroha, kia mahara i ngā kupu a tō koutou Atua; kia inoi tonu ki a ia i te awatea, me te tuku whakawhetai ki tōna ingoa tapu i te pō. Tukuna ō koutou ngākau kia hari ai.\n\n53 Ā nana, anō te nui o ngā kawenata a te Ariki, ā, anō te nui o ana tapatuhanga iho ki ngā tamariki a te tangata; ā, nā tōna nui, me tōna atawhai me tōna aroha, kua whakaaria mai e ia ki a tātou kia kore ai ō tātou uri e whakangaromia katoatia, e ai ki tō te kikokiko, engari māna rātou e tiaki; ā, ka meinga rātou ngā whakatipuranga anamata he manga tika nō te whare o Iharaira.\n\n54 Ā ināianei, e aku teina, kei te hiahia au kia kōrero tonu ki a koutou; engari hei āpōpō ka whakapuaki au i te toenga atu o aku kupu. Āmine.\n\n", "2-ne 10": "[center][font_size=26]Upoko 10[/font_size][/center]\n\n[i]Ka whakamārama a Hākopa i te rīpekatanga a ngā Hūrai i tō rātou Atua—Ka whakamararatia atu tae atu ana ki te wā e tīmata anō ai ki te whakapono ki a Ia—Ka tū a Amerika hei whenua herekore, kua kore he kīngi hei whakahaere tikanga—Houhia e koutou te rongo ki te Atua, ā, ka whiwhi whakaoranga mā Tōna atawhai. Takiwā 559–545 M.K.[/i]\n\n1 Ā ināianei au, a Hākopa, e kōrero nei ki a koutou, e aku teina aroha, e pā ana ki tēnei manga tika kua kōrerotia nei e au.\n\n2 Nana rā, ko ngā kupu whakaari kua whiwhi nei tātou he kupu whakaari ki a tātou e ai ki tō te kikokiko; nā reira, ahakoa kua whakaatuhia mai nei ki ahau, nā, ka ngaro ō tātou tamariki tokomaha i te kikokiko nā te whakapono kore, hei aha koa, ka whaiaroha te Atua ki te tokomaha; ā, ka whakahokia ā tātou tamariki, kia haere mai ai rātou ki taua mea e hoatu ai ki a rātou te mātauranga pono o tō rātou Kaihoko.\n\n3 Nā reira, pērā i tāku ki a koutou, kāore e kore me tika pū ia ko te Karaiti—nā, i te pō whakamutunga i kōrero nei te anahera ki ahau me pēnei tōna ingoa—ka haere mai ki waenganui i ngā Hūrai, ki waenganui i te hunga ko rātou nei te wāhi kino ake o te ao; ā, ka rīpekatia ia e rātou—nā konei e tika pū ana mā tō tātou Atua, ā, kāore he iwi atu anō i tēnei ao e rīpekatia ai tō rātou Atua.\n\n4 Nā te mea mēnā ka mahia ngā merekara nui i waenganui i ērā atu iwi kua rīpenetā rātou, me te mōhio ko ia tō rātou Atua.\n\n5 Engari nā ngā tohungatanga teka me ngā haututū, ka whakamārō te hunga i Hiruharama i ō rātou kakī ki a ia, kia rīpekatia ia.\n\n6 Nā reira, nā ō rātou hara, whakangaromanga, matekaitanga, mate urutāhanga, ka tau iho te whakahekenga toto ki runga i a rātou; ā, ko te hunga e kore nei e whakangaromia atu, ka whakamararatia atu ki waenganui i ngā iwi katoa.\n\n7 Engari nana, ko te kupu tēnei a te Ariki te Atua: Ina tae mai te rā e whakapono ai rātou i ahau, nā, ko au te Karaiti, hei reira ahau kua kawenatatia ai ki ō rātou mātua ka whakahokia rātou i te kikokiko, i runga i te whenua, ki ō rātou whenua tuku iho.\n\n8 Ā, ka pahawa ake, nā, ka huihuia rātou mai i tā rātou whakamararatanga roa, mai i ngā moutere o te moana, ā, mai i ngā wāhi e whā o te ao; ā, ka nui ngā iwi Tauiwi i ōku karu, e ai tā te Atua, i te kawenga atu i a rātou ki ō rātou whenua tuku iho.\n\n9 Āe rā, ka tū ngā kīngi Tauiwi hei matua atawhai ki a rātou, ā, ka meinga ō rātou kuini hei whaea atawhai; nā reira, he nui ngā whakaari a te Ariki ki ngā Tauiwi, nā te mea kua kōrerotia nei e ia, ā, ko wai e taea te tautohe atu?\n\n10 Engari nana, ko tēnei whenua, tā te Atua, ka tū hei whenua tuku iho mō koutou, ā, ka manaakitia ngā Tauiwi i runga i te whenua.\n\n11 Ā, ka tū tēnei whenua hei whenua herekore ki ngā Tauiwi, ā, kua kore he kīngi i runga i te whenua, hei ara ake ki ngā Tauiwi.\n\n12 Ā, māku tēnei whenua e whakamaioro ki ērā atu iwi.\n\n13 Ā, ka mate ia e whawhai ai ki a Hīona, tā te Atua.\n\n14 Nā, ka mate ia e whakaara ake ai i tētahi kīngi ki ahau, nā te mea au, te Ariki, te kīngi o te rangi, ka tū hei kīngi mō rātou, ā, ka tū au hei rama mō rātou āke tonu atu, te hunga e whakarongo ai ki aku kupu.\n\n15 Nā reira, nā tēnei take, kia whakaea ai i ōku kawenata kua meatia atu ki ngā tamariki a te tangata, ka meatia nei e ahau ki a rātou i a rātou i te kikokiko, me tika pū ia taku whakangaro i ngā mahinga pōuriuri, me ngā kōhuru, me ngā mea mōrikarika.\n\n16 Nā reira, ko ia e whawhai ana ki a Hīona, Hūrai mai, Tauiwi mai, herehere mai, herekore mai, tāne mai, wahine mai, ka mate; nā te mea ko rātou te wahine puremu o te ao; nā te mea ko te hunga kāore e tautoko ana i ahau he hoariri ki ahau, tā te Atua.\n\n17 Nā, ka whakaea au i ōku whakaari kua meatia nei e au ki ngā tamariki a te tangata, ērā ka meatia e au ki a rātou i a rātou i te kikokiko—\n\n18 Nā reira, e aku teina aroha, ko te kupu tēnei a tō tātou Atua: Māku ō koutou uri e whakamamae ki te ringa o ngā Tauiwi; hei aha koa, ka whakangāwari au i ngā ngākau o ngā Tauiwi, kia rite ai rātou ki tētahi matua ki a rātou; nā reira, ka manaakitia ngā Tauiwi, ā, ka taua ngātahitia rātou me te whare o Iharaira.\n\n19 Nā reira, ka whakatapungia tēnei whenua ki ō uri, ā, ki te hunga e taua ngātahitia me ō uri, āke tonu atu, nā ko tō rātou whenua tuku iho; nā, he whenua kōwhiria, tā te Atua ki ahau, i runga i ērā atu whenua, nā reira ka meinga ahau ngā tāngata katoa e noho ana i reira kia koropiko ai ki ahau, tā te Atua.\n\n20 Ā ināianei, e aku teina aroha, kitea ana kua homai nei e tō tātou Atua aroha ki a tātou he mātauranga nui e pā ana ki ēnei mea, kia mahara tātou i a ia, me te whakatakoto iho i ō tātou hara, ā, kaua e tuohu i ō tātou upoko, nā te mea kāore tātou i te makaia atu; hei aha koa, kua āia atu tātou ki waho i tō tātou whenua tuku iho; engari kua ārahina tātou ki tētahi whenua pai ake, nā te mea kua whakamahia e te Ariki te moana hei ara mō tātou, ā, kei runga tātou i tētahi moutere o te moana.\n\n21 Engari he nui ngā whakaari a te Ariki ki te hunga kei runga i ngā moutere o te moana; nā reira i te mea e kīa nei ko ngā moutere, me tika pū ia he maha ake i tēnei, ā, kua nohoia anōtia nei e ō tātou tuākana.\n\n22 Nana rā, kua ārahina atu e te Ariki te Atua mai i te whare o Iharaira mai i tētahi wā ki tētahi wā, e ai ki tōna hiahia me tōna kaingākau. Ā nana ianei, e maumahara ana te Ariki i ngā mea katoa kua whatia atu, nā reira e maumahara anō ia i a tātou.\n\n23 Nō reira, kia hari ō koutou ngākau, me te mahara e wātea ana koutou ki te mahi mō koutou ake anō—ki te whiriwhiri i te huarahi o te matenga mau tonu, i te huarahi rānei o te oranga tonutanga.\n\n24 Nā reira, e aku teina aroha, houhia e koutou te rongo ki tā te Atua hiahia, ā, kaua ki te hiahia o te rēwera me te kikokiko; me te mahara, hei muri i tā koutou hohou rongo ki te Atua, nā, mā roto anake, mā te atawhai o te Atua koutou e whakaorangia ai.\n\n25 Nā reira, mā te Atua rā koutou e whakaara ake i te mate mā te mana o te aranga, ā, mai i te matenga mau tonu anō hoki mā te mana o te whakamārietanga, kia whakawhiwhia koutou ki roto i te kīngitanga mutunga kore o te Atua, kia whakamoemititia ia mā tōna atawhai atua. Āmine.\n\n", "2-ne 11": "[center][font_size=26]Upoko 11[/font_size][/center]\n\n[i]I kite a Hākopa i tōna Kaihoko—He momo tohu anō te ture a Mohi mō te Karaiti, ā, e whakaatu ana ka haere mai Ia. Takiwā 559–545 M.K.[/i]\n\n1 Ā ināianei, i nui anō ngā mea i kōrero ai a Hākopa ki tōku iwi i taua wā; hei aha koa koinei anake ngā mea kua meinga e au kia tuhia ai, nā te mea ko ngā mea kua tuhia e au e ranea ana i ahau.\n\n2 Ā ināianei au, a Nīwhai, e tuhi atu anō i ngā kupu a Īhāia, nā te mea e kaingākau ana tōku wairua i ana kupu. Nā, māku ana kupu e whakataurite atu ki tōku iwi, ā, māku ērā e tuku atu ki āku tamariki katoa, nā, i tino kite ia i tōku Kaihoko, pērā i taku kitenga atu i a ia.\n\n3 Ā, ko taku teina, a Hākopa, i kite anō i a ia pērā i taku kitenga atu i a ia; nā reira, māku ā rāua kupu e tuku atu ki āku tamariki kia whakaatu atu ki a rātou e pono ana aku kupu. Nā reira, mā ngā kupu a te tokotoru, kua kī te Atua, māku taku kupu e whakapūmau. Hei aha koa, e tono mai ana te Atua i ngā kaiwhakaatu anō, ā, e whakaatuhia ana e ia āna kupu katoa.\n\n4 Nana, e kaingākau ana tōku wairua i te whakaaturanga atu ki ngā tāngata i te pono o te haerenga mai a te Karaiti; nā te mea, mō tēnei take i homai ai te ture a Mohi; me ngā mea katoa kua homai nei e te Atua mai i te tīmatanga rā anō o te ao, ki te tangata, e tohu ana mōna.\n\n5 Ā, e kaingākau anō ana tōku wairua i ngā kawenata a te Ariki kua meatia nei ki ō tātou matua; āe rā, e kaingākau ana tōku wairua i tōna atawhai, me tōna tika, me tōna mana, me tōna aroha i roto i te mahere nui mau tonu mō te whakaoranga i te mate.\n\n6 Ā, e kaingākau ana tōku wairua i te whakaatu atu ki tōku iwi, nā, hāunga te Karaiti e haere mai ai ka mate ngā tāngata katoa.\n\n7 Nā te mea ki te kore he Karaiti kāore he Atua; ā, ki te kore he Atua kāore tātou, nā te mea kua kore i taea he hanganga. Engari he Atua, ā, he Karaiti, ā, ka haere mai ia i te tutukitanga o tōna ake wā.\n\n8 Ā ināianei, e tuhi ana au i ētahi o ngā kupu a Īhāia, kia ara ake ai ngā ngākau o te hunga o tōku iwi e kite ai i ēnei kupu, ā, kia whakahari ai mō ngā tāngata katoa. Ināianei, koinei ngā kupu, ā, e pai ana kia whakatauritetia ai ēnā ki a koe me ngā tāngata katoa.\n\n", "2-ne 12": "[center][font_size=26]Upoko 12[/font_size][/center]\n\n[i]Ka kite a Īhāia i te temepara rā o muri, huinga o Iharaira, ā, ko te whakawākanga mano tau me te maungārongo—Ka kumea whakararo iho te hunga whakapehapeha me te hunga whakarihariha hei te Haerenga Tuaruatanga mai—Whakatauritetia a Īhāia 2. Takiwā 559–545 M.K.[/i]\n\n1 Ko te kupu i kitea ai e Īhāia, te tama a Amoho, e pā ana ki a Hura me Hiruharama:\n\n2 Ā, ka pahawa ake hei ngā rā whakamutunga, ina whakapūmautia te maunga o tō te Ariki whare i te kōtihi o ngā maunga, ā, ka whakateiteitia i runga ake i ngā puke, ā, ka rere ngā iwi katoa ki a ia.\n\n3 Ā, ka haere ngā tāngata tokomaha me te kī, Haere mai koutou, ā, tukua tātou kia haere ake ki te maunga o te Ariki, ki te whare o te Atua o Hākopa; ā, māna tātou e whakaako mō ana tikanga, ā, ka hīkoi tātou i ana ara; nā, atu i a Hīona te ture e puta atu ai, me te kupu a te Ariki mai i Hiruharama.\n\n4 Ā, ka whakawā ia i waenganui i ngā iwi, ā, ka kohete i ngā tāngata tokomaha: ā, ka patupatua e rātou ā rātou hoari hei hea-parau, ā, ko ā rātou tao hei perehūka manga—e kore tētahi iwi e hāpai hoari ki tētahi iwi, e kore rānei rātou e ako tonu ki te pakanga.\n\n5 E te whare o Hākopa, haere mai koutou, ā, tukua tātou kia hīkoi ai i te māramatanga o te Ariki; āe rā, haere mai, nā te mea kua kōtiti katoa atu koutou, tēnā me tēnā i ana ara whakarihariha.\n\n6 Nō reira, E te Ariki, kua whakarērea tō iwi, te whare o Hākopa, nā te mea kua whakakahangia rātou mai i te rāwhiti, me te whakarongo ki ngā tohunga matakite pērā i ngā Pirihitini, ā, e whakakoa ana rātou i a rātou anō ki ngā tamariki a tangata kē.\n\n7 E kī ana anō hoki tō rātou whenua ki te hiriwā me te koura, kāore rānei he mutunga o ā rātou taonga; e kī ana tō rātou whenua i ngā hōiho, kāore hoki he mutunga o ō rātou hāriata.\n\n8 E kī ana tō rātou whenua i ngā whakapakoko; e koropiko ana rātou ki te whakamahinga a ō rātou ake ringaringa, ki tērā i hangaia nei e ō rātou matihao.\n\n9 Ā, kāore te ware e tuohu iho ki raro, ā, kāore te tangata kaha e whakaiti i a ia anō, nō reira, kaua e muru i a ia.\n\n10 E te hunga whakarihariha, kuhuna atu te toka, ā, hunaia koe i te puehu, nā te mea ka patua koe e te wehi o te Ariki me tōna korōria.\n\n11 Ā, ka pahawa ake, nā, ka whakaitia iho ngā tirohanga whakapehapeha a te tangata, ā, ka whakapikoa iho te whakakaketanga a te tangata ki raro, ā, ka whakateiteingia te Ariki anake hei taua rā.\n\n12 Nā, e whakatata wawe mai ana te rā o te Ariki o ngā Mano ki ngā iwi katoa, āe rā, ki runga i ngā mea katoa; āe rā, ki runga i te hunga whakahīhī me te hunga whakapehapeha, ā, ki runga i ngā tāngata katoa kua neke ake, ā, ka whakaitia iho ia ki raro.\n\n13 Āe rā, ka tae mai hoki te rā o te Ariki ki runga i ngā hīta o Repanona, nā te mea kua tiketike rātou, ā, kua neke ake rātou; ā, kei runga i ngā ōki katoa o Pahana;\n\n14 Ā, i runga i ngā maunga tiketike katoa, ā, i runga i ngā puke katoa, i runga hoki i ngā iwi kua neke ake, ā, i runga i ia iwi, ia iwi;\n\n15 Ā, i runga i ia pourewa tiketike, ia pourewa tiketike, ā, i runga i ia taiapa kaha, ia taiapa kaha;\n\n16 Ā, i runga i ngā kaipuke katoa o te moana, ā, i runga i ngā kaipuke katoa o Tarahihi, ā, i runga i ngā whakaahua āhuareka katoa.\n\n17 Ā, ka whakapikoa iho te whakapehapehatanga o te tangata ki raro, ā, ka whakaitia iho te whakakakenga o te tangata; ā, ka whakateiteingia te Ariki anake hei taua rā.\n\n18 Ā, ka whakakorehia katoatia e ia ngā whakapakoko.\n\n19 Ā, ka kuhu atu rātou i ngā kōhao toka, ā, ki roto i ngā ana o te whenua, nā te mea ka tau iho te wehi o te Ariki ki runga i a rātou, ā, ka patua rātou e te nui o tōna korōria, ina ara ake ia ki te whakangāueue kino nei i te whenua.\n\n20 Hei taua rā ka whiu tētahi tangata i ana whakapakoko hiriwā, me ana whakapakoko koura, kua hangaia nei e ia hei koropikotanga mōna, ki ngā kiore, ā, ki ngā pekapeka;\n\n21 Kia kuhu atu ai i ngā kapiti o ngā toka, ā, ki roto i ngā tihi o ngā toka taratara, nā te mea ka tau iho te wehi o te Ariki ki runga i a rātou, ā, ka patua rātou ki te nui o tōna korōria, ina ara ake ia ki te whakangāueue kino nei i te whenua.\n\n22 Kāti tāu i te tangata, kei ōna ponaihu tōna ngā; ka pēhea rā ia te whakaaro mōna?\n\n", "2-ne 13": "[center][font_size=26]Upoko 13[/font_size][/center]\n\n[i]Ka whakawhiua a Hura me Hiruharama mō ā rātou haututū—Ka totohe te Ariki mō Tōna iwi, ka whakawākia anō hoki—Ka kangaia, ā, ka whakatīwhetahia ngā tamāhine a Hīona mō tō rātou aroha nui ki ngā mea o te ao—Whakatauritehia Īhāia 3. Takiwā 559–545 M.K.[/i]\n\n1 Nana rā, ko tā te Ariki, te Ariki o ngā Mano, he muru atu mai i Hiruharama, mai i Hura anō hoki, te tītoko me te tokotoko, te tokotoko paraoa katoa, me te tītoko wai katoa—\n\n2 Te tangata mārohirohi, me te tangata pakanga, te kaiwhakawā, me te poropiti, me te ruānuku, me te kaumātua;\n\n3 Te rangatira o te rima tekau, me te tangata whakahōnore, me te kaunihera, me te tohunga māminga, me te kaikōrero matatau.\n\n4 Ā, ka hoatu e ahau he tamariki ki a rātou hei wheao, ā, ka whakahaere tikanga ngā kōhungahunga i runga i a rātou.\n\n5 Ā, ka whakapēhia ngā tāngata, tētahi tangata e tētahi tangata, ā, tētahi tangata e tōna kiritata; ka whakahīhī te tamaiti ki te kaumātua, ā, ka tū atu te mea e whakahāweatia ana ki te mea whakahōnore.\n\n6 Ina mau i tētahi tangata tōna tuakana nō te whare o tōna matua, me te kī ake: He kākahu ōu, māu hei kaiwhakahaere mō mātou, ā, kaua e tukuna tēnei ngaronga i raro i tō ringa—\n\n7 Ka kī taurangi ia hei taua rā, e mea ana: E kore au hei kaitākai; nā te mea kāore he parāoa rānei, he kākahu rānei i tōku whare; kaua e meinga ahau hei kīngi mō tōku iwi.\n\n8 Nā, kua turakina a Hiruharama, ā, kua hinga a Hura, nā te mea kua whawhai ō rātou arero me ā rātou mahinga ki te Ariki, hei whakapātaritari i ngā karu o tōna korōria.\n\n9 E whakaatu tauaro atu ana te āhuatanga o ō rātou kanohi ki a rātou, ā, e whakapūaki ana i ō rātou hara e pērā ana ki ō Horoma, ā, e kore e taea e rātou te huna i a ia. Auē te mate mō ō rātou wairua, nā te mea kua whakautua rātou e rātou anō ki te kino!\n\n10 E kī atu ki te hunga tika e pai ana mō rātou; nā te mea ka kai rātou i te hua o ā rātou mahinga.\n\n11 Auē te mate mō te hunga whakarihariha, nā te mea ka mate rātou; nā te mea ka tau iho te utu a ō rātou ringaringa ki runga i a rātou!\n\n12 Ā, ko tōku iwi, ko ngā tamariki ō rātou kaipēhi, ā, ka whakahaere tikanga ngā wāhine i runga i a rātou. E tōku iwi, nā te hunga e ārahi nei i a koutou te hunga e whakararu ana, ā, e whakangaro ana i te āhuatanga o ō koutou huarahi.\n\n13 E tū ake ana te Ariki ki te totohe, ā, e tū ake ana ki te whakawā i te iwi.\n\n14 Ka tīmata tā te Ariki whakawā i ngā kaumātua o tōna iwi me ngā wheao o reira; nā te mea kua kainga ake e koutou te māra waina me te pāhuatanga o ngā rawakore i ō koutou whare.\n\n15 He aha tā koutou? Ka kurua kongakongahia nei e koutou tōku iwi, ā, ka kauorohia ngā kanohi o ngā rawakore, e ai tā te Ariki te Atua o ngā Mano.\n\n16 Waihoki, e kī ana te Ariki: Nā te mea e whakakake ana ngā tamāhine a Hīona, me te hīkoi kakī toro-mua me ngā karu karihika, e hīkoi ana, ā, e hīkoi ririki ana, i a rātou e haere ana, ā, e tatangi ana ō rātou waewae—\n\n17 Nō reira ka haua e te Ariki ki te pātito, te tumuaki o ngā upoko o ngā tamāhine a Hīona, ā, ka kitea e te Ariki ō rātou wāhi ngaro.\n\n18 Hei taua rā ka muru atu te Ariki i te ātaahua o ā rātou whakakai tatangi, me ngā mea whakapaipai māhunga, me ngā mea porowhita e rite ana ki te marama;\n\n19 Ngā mekameka me ngā poroporo, me ngā ārai kanohi;\n\n20 Ngā pōtae, me ngā whakakai waewae, me ngā tīpare, me ngā mea whakakakara, me ngā mau taringa;\n\n21 Ngā rīngi, me ngā taonga whakapaipai ihu;\n\n22 Ngā kākahu whitiwhiti whakapaipai, me ngā koraka, me ngā pōtae wahine, me ngā pine whakamingi makawe;\n\n23 Ngā whakaata, me ngā rinena pai, ngā pōtae huri, me ngā ārai.\n\n24 Ā, ka pahawa ake, mahue he kakara reka ka pirau kē; ā, mahue he whītiki, he tawhetawhe; ā, mahue ngā makawe papai, he pākirahanga; ā, mahue he tātua whakapaipai, he kahu taratara; mahue te ātaahua he weranga.\n\n25 Ka hinga ō tangata i te hoari, me ō mārohirohi i te pakanga.\n\n26 Ā, ka tangi hotuhotu, ka mōteatea ōna kēti; ā, ka mokemoke kau ia, ā, ka noho iho i runga i te papa.\n\n", "2-ne 14": "[center][font_size=26]Upoko 14[/font_size][/center]\n\n[i]Ka hokona, ā, ka horoia a Hīona me āna tamāhine i te rā manonga tau—Whakatauritehia Īhāia 4. Takiwā 559–545 M.K.[/i]\n\n1 Ā, i taua rā, ka mau ngā wāhine tokowhitu i te tangata kotahi, e mea ana: Ka kai mātou i tā mātou ake parāoa, ā, ka mau ō mātou ake kākahu; engari tukua mātou kia karangatia ki tō ingoa kia murua atu tō mātou whakamā.\n\n2 I taua rā ka ātaahua, ā, ka whaikorōria te manga o te Ariki; he tino pai rawa atu, ā, he ātaahua ngā hua o te whenua, ki te hunga i puta atu i Iharaira.\n\n3 Ā, ka pahawa ake, ka karangatia te hunga e mahue tonutia iho nei i Hiruharama he tapu, ko ngā tāngata katoa kua tuhia nei i te hunga ora i Hiruharama—\n\n4 Ina horoia atu e te Ariki te paru o ngā tamāhine o Hīona, ina tahia anōtia ngā toto o Hiruharama i tō reira aroaro e te wairua o te whakawākanga, ā, e te wairua o te tahunga.\n\n5 Ā, ka hanga te Ariki i runga i ia wāhi-noho o maunga Hīona, ā, i runga i ōna huihuinga, he kapua, ā, he pawa i te rā me te kanaputanga o te muranga ahi i te pō; nā, ka tau ki runga i ngā korōria katoa o Hīona tētahi waonga.\n\n6 Ā, ka ai he tīhokahoka hei whakamarumaru i te rā mō te werawera, hei wāhi haumaru, hei whakaruruhau mō te tūpuhi, ā, mō te ua.\n\n", "2-ne 15": "[center][font_size=26]Upoko 15[/font_size][/center]\n\n[i]Ka meinga tā te Ariki māra waina (Iharaira) he mea mōwai, ā, ka whakamararatia Tana iwi—Ka tau iho ngā auētanga ki runga i a rātou i tō rātou āhuatanga whakaparahako, ā, i tō rātou āhuatanga marara—Ka hāpai ake te Ariki i tētahi kara, ā, ka whakahuihuia a Īharaira—Whakatauritehia Īhāia 5. Takiwā 559–545 M.K.[/i]\n\n1 Kātahi au ka waiata ki taku tino-tau he waiata mō taku tau, e pā ana ki tana māra waina. He māra waina tō taku tino-tau i tētahi puke tino mōmona.\n\n2 Ā, i taiapatia e ia, ā, i kohia atu ngā kōhatu o reira, ā, ka whakatōkia iho e ia ki te waina tino pai rawa atu, ā, ka hangaia tētahi pourewa i waenganui, ā, i hangaia anōtia e ia he whakapēhinga-waina i konā; ā, i tāria e ia kia whakatupuria mai ai he kerepe, ā, i whakatupuria mai ai he kerepe puihi.\n\n3 Ā ināianei, E ngā kainoho o Hiruharama, me ngā tāne o Hura, whakawākia, tāku e inoi nei ki a koe, ko ahau me taku māra waina.\n\n4 He aha kē atu hei mahi māku ki taku māra waina kāore anō au kia mahi? Nā reira, i taku tatarihanga atu kia whakatupuria he kerepe i whakatupuria he kerepe puihi.\n\n5 Ā, tīmata ināianei; ka kōrero atu au ki a koutou he aha rā ia tāku ki taku māra waina—ka tango atu au i tō reira taiapa tātarāmoa, ā, ka kainga ake; ā, ka turaki au i tō reira pātū, ā, ka takahia iho;\n\n6 Ā, māku ia e whakamōwai hei ururua; e kore ia e tapatapahia, e ngakia rānei; engari ka tupu ake he tātarāmoa me te tūmatakuru; māku anō ngā kapua e whakahau kia kaua e uaina he ua ki runga i a ia.\n\n7 Nā, ko te māra waina o te Ariki o ngā Mano, ko te whare o Iharaira, ā, ko ngā tāne o Hura tana tupu āhuareka; ā, i tāria e ia te whakawākanga, ā nana, aupēhitanga; mō te tika, engari nana, he tangi auē.\n\n8 Auē te mate mō te hunga e hono ana i tētahi whare ki tētahi whare, kia kore ai e taea he wāhi, kia whakanohoia ai rātou anake i waenganui i te whenua!\n\n9 I ōku taringa, i kī ai te Ariki o ngā Mano, mō tētahi ponotanga ka mokemoke kau ngā whare maha, ā, he pā nui, he pā ātaahua kāore he kainoho.\n\n10 Āe rā, kotahi te kauranga e puta ai i ngā eka tekau o te māra waina, ā, he epa anō e puta ai i te kākano o tētahi homa.\n\n11 Auē te mate mō te hunga e maranga moata ake ai i te ata, kia whai atu ai rātou i te inu kaha, nā, e haere tonu ana ki te pō, ā, e mumura ana rātou i te waina!\n\n12 Ā, kei ā rātou hākari anō hoki te hāpa, me te hatere, te timipera, te pūtōrino, me te waina; engari kāore ā rātou whakaarotanga ki te mahi a te Ariki, kāore he whakaarotanga rānei ki ngā mahinga o ōna ringaringa.\n\n13 Nō reira, kua haere iho tōku iwi ki roto i te hereherenga, nā te mea kāore ō rātou mōhiotanga; ā, e matekai ana ō rātou tāngata mārohirohi, ā, kua maroke ake ō rātou tini i te matewai.\n\n14 Nō reira, kua whakanui a te ao rēwera i a ia anō, kua huakina whānuitia tōna māngai; ā, ko tō rātou korōria, me ō rātou tini, me tō rātou whakahirahira, ā, ko ia e whakamanamana ana, ka heke iho ki roto i a ia.\n\n15 Ā, ka kūmea iho te ware, ā, ka whakaitia te tangata kaha, ā, ka whakaitia ngā karu o te hunga whakahīhī.\n\n16 Engari ka whakateiteihia te Ariki o ngā Mano i te whakawākanga, ā, ka whakatapua te Atua e tapu ana i te tika.\n\n17 Hei konā ngā reme e kai ai i runga i tō rātou āhua, ā, ka kainga ngā wāhi ururua o ngā mea mōmona e te hunga tauhou.\n\n18 Auē te mate mō te hunga e kumea ana te hē ki ngā aho horihori, me te hara ki te taura kāta;\n\n19 E mea ana: Tukuna ia kia hohoro, kia wawe tana mahi, kia kitea ai e tātou; ā, tukuna te tohutohu a te Mea Tapu o Iharaira kia whakatata mai ai, ā, kia haere mai ai, e mōhio ai tātou ki a ia.\n\n20 Auē te mate mō te hunga e kī ana he pai te kino, ā, he kino te pai, e whakataua ana te pōuritanga mō te māramatanga, me te māramatanga mō te pōuritanga, e whakataua ana te kawa mō te reka, me te reka mō te kawa!\n\n21 Auē te mate mō te hunga matatau i ō rātou ake karu, ā, e whaimōhio ana i ō rātou ake tirohanga atu!\n\n22 Auē te mate mō te hunga kaha ki te inu waina, me ngā tāngata kaha ki te whakaranu i te inu kaha;\n\n23 E whakatau hē kore ana i te hunga whakarihariha mō te utu, me te muru atu i te tika o te hunga tika i a ia!\n\n24 Nō reira, e rite ana ki tā te ahi horo i te kakau wīti, me tā te kāpura whakapau i te pāpapa, ko tō rātou aka he pirautanga, ā, ka rere ake ō rātou puāwai he rite ki te puehu; nā te mea kua makaia atu e rātou te ture o te Ariki o ngā Mano, ā, kua whakahāweatia te kupu a te Mea Tapu o Iharaira.\n\n25 Nō reira, e tahutahu ana te riri o te Ariki ki tana iwi, ā, kua torona atu tōna ringa ki a rātou, ā, kua patua rātou; ā, i ngāueue ai ngā puke, i haehaea ō rātou tūpāpaku i waenganui i ngā tiriti. Nā tēnei katoa kāore i tāhuritia atu tōna riri, engari kei te torongia tonutia atu tōna ringa.\n\n26 Ā, ka hāpai ake ia i tētahi kara ki ngā iwi i tawhiti, ā, ka whakahihī atu ia ki a rātou mai i te pito o te whenua; ā nana, ka haere wawe mai rātou i runga i te kakama; kua kore tētahi e ngenge, e tapepa rānei i waenganui i a rātou.\n\n27 Kua kore tētahi e moeau, e moe rānei; kua kore rānei te whītiki o ō rātou hope e mawhetohia, e pakaru rānei ngā here o ō rātou hū;\n\n28 Ka koi ā rātou pere, he piko anō ā rātou kōpere, ka whakaarohia ngā waewae o ō rātou hōiho he rite ki te kiripaka, ko ō rātou wīra he rite ki te āwhiowhio, ko ā rātou whēoroorotanga he rite ki tā te raiona.\n\n29 Ka whēorooro rātou kia rite ai ki te kūao raiona; ka whēorooro rātou, ā, ka whakamau i te pārurenga, ā, ka haria paitia atu, ā, kua kore tētahi hei whakaora.\n\n30 Ā, i taua rā ka whēorooro rātou ki a rātou kia rite ki te whēoroorotanga o te moana; ā, ki te titiro atu rātou ki te whenua, nana, ko te pōuritanga me te hinapōuri, ā, ka whakapōurihia te māramatanga i ngā rangi o reira.\n\n", "2-ne 16": "[center][font_size=26]Upoko 16[/font_size][/center]\n\n[i]Ka kite a Īhāia i te Ariki—Ka murua ngā hara o Īhāia—Ka karangatia ia ki te poropiti—Ka poropiti ia mō te whakaparahakotanga a ngā Hurai i ngā whakaakoranga a te Karaiti—Ka hoki atu tētahi hunga mōrehu—Whakatauritehia Īhāia 6. Takiwā 559–545 M.K.[/i]\n\n1 I te tau i mate ai a kīngi Ūtia, i kite au i te Ariki e noho ana i runga i tōna torona, he tiketike, ā, he mea hāpai ake ki runga, ā, i kī ai te temepara i tōna tapanga kahu.\n\n2 I tū ai te herapima i runga; e ono ngā parirau tō tētahi, tō tētahi; i hīpokina e ia tōna mata ki ngā mea e rua, ā, i hīpokina e ia ōna waewae ki ngā mea e rua, ā, i rere ai ia ki ngā mea e rua.\n\n3 Ā, i tangi tētahi ki tētahi atu, ā ka kī: He tapu, he tapu, he tapu, te Ariki o ngā Mano; kua kī te ao katoa i tōna korōria.\n\n4 Ā, i hūnuku ngā pou o te kūaha i tō te reo nāna i karanga, ā, ka kī te whare i te pawa.\n\n5 Kātahi au ka kī: Auē te mate mōku! nā te mea kua ngaro au; nā te mea he tangata ngutu poke au; ā, e noho ana au i waenganui i tētahi iwi ngutu poke; nā, kua kite ōku karu i te Kīngi, te Ariki o ngā Mano.\n\n6 Kātahi ka rere mai tētahi o te herapima ki ahau, e pupuri ana i tētahi waro mura i tōna ringa, kua tangohia e ia ki ngā kokopi mai i te āta;\n\n7 Ā, i whakatakotohia e ia i runga i tōku māngai, ā ka kī: anana, kua pā tēnei i ōku ngutu; ā, kua murua atu ō hē, ā, kua whakamākia ō hara.\n\n8 I rongo anō hoki au i te reo o te Ariki, e mea ana: Ko wai tāku e tono ai, ā, ko wai e haere ai mō tātou? Kātahi au ka kī: Kei konei au; ngarea au.\n\n9 Ā ka kī mai ia: Haere me te kī atu ki tēnei iwi—e rongo mārika koutou, engari kāore rātou i mārama; ā, e kite mārika koutou, engari kāore rātou i aro.\n\n10 Whakamōmonahia te ngākau o te iwi, ā, whakataumahahia ō rātou taringa, ā, katia ō rātou karu—kei kite rātou ki ō rātou karu, me te rongo ki ō rātou taringa, me te mārama ki tō rātou ngākau, ā, ka tahuritia, ā, ka whakaorangia.\n\n11 Kātahi au ka kī: E te Ariki, kia pēhea te roa? Ā, ka kī ia: Kia ururuatia rā anō ngā pā kua kore he kainoho, ā, kia kore rā anō he tangata mā roto i ngā whare, ā, ka tino mōwai rawa te whenua.\n\n12 Ā, kia whakamatarahia ngā tāngata e te Ariki, nā, ka ai he whakarērenga nui i waenganui i te whenua.\n\n13 Engari ka ai he whakatekau, ā, ka hoki atu rātou, ā, ka kaingia rātou, ānō nei he rākau teira, ā, ānō nei he oka ko tōna matū kei roto nei i a rātou inā māturu atu ō rātou rau; kia tū ai te kākano tapu hei matū mō reira.\n\n", "2-ne 17": "[center][font_size=26]Upoko 17[/font_size][/center]\n\n[i]Ka pakanga atu a Hiria me Eparaima ki a Hura—Ka whānau mai te Karaiti i tētahi puhi—Whakatauritetia Īhāia 7. Takiwā 559–545 M.K.[/i]\n\n1 Ā, i pahawa ake i ngā rā o Ahata te tama a Iotama, te tama a Utia, te kīngi o Hura, nā, i haere ake a Retini, kīngi o Hiria, me Peka te tama a Remāria, kīngi o Iharaira, ki a Hiruharama ki te pakanga atu ki a ia, engari kīhai te wikitōria i taea ai ki a ia.\n\n2 Ā, i kīa atu te whare o Rāwiri, e mea ana: He hoa tahi a Hiria ki a Eparaima. Ā, i whakaohongia tana ngākau, me te ngākau o tōna iwi, e pērā ana ki te oioitanga o ngā rākau o te ngahere i te hau.\n\n3 Kātahi te Ariki ka kī atu ki a Īhāia: Haere whakamua atu kia tūtaki atu ki a Āhata, kōrua ko Hearatahupu tō tama, i te pito awa keri o tō runga puna wai i te huarahi i te pārae o te kaihoroi kākahu;\n\n4 Ā, ka kī atu ki a ia: Kia mataara, ā, kia ngū; kaua e wehi, kaua rānei e ngākau-pāwera mō ngā whiore e rua nō ēnei ngotungotu e pawa ana, nā te mea ko te riri nui o Retini ki a Hiria, me tā te tama a Remāria.\n\n5 Nā te mea kua whakatapeha kino nei a Hiria rātou ko Eparaima, me te tama a Remāria ki a koe, e mea ana:\n\n6 Tukuna tātou kia haere ake ki a Hura me te whakatupu kino i a ia, ā, tukuna tātou kia pākaru atu ai hei wāhi i reira mō tātou, me te whakatū kīngi i tōna pokapū, āe rā, te tama a Tapeara.\n\n7 Ko te kupu tēnei a te Ariki te Atua: E kore ia e tū, e kore rānei e pahawa ake.\n\n8 Nā, ko te upoko o Hiria ko Ramahiku, ā, ko te upoko o Ramahiku, ko Retini; ā, i ēnei tau e torukoa me te rima ka pakaru a Eparaima kia kore ai ia hei iwi.\n\n9 Ā, ko te upoko o Eparaima ko Hamāria, ā, ko te upoko o Hamāria ko tā Remāria tama. Ki te kore koutou e whakapono e kore pū anō koutou e whakapūmautia.\n\n10 Waihoki, i kōrero anō te Ariki ki a Ahata, e mea ana:\n\n11 Inoia tētahi tohu nā te Ariki tō Atua; inoia rānei i ngā hōhonutanga, i ngā ikeiketanga rānei o runga.\n\n12 Engari i kī ai a Ahata: E kore au e inoi, e kore rānei au e whakawai i te Ariki.\n\n13 Ā, ka kī ia: Whakarongo koutou ināianei, E te whare o Rāwiri; he mea iti ki a koutou kia whakahōhā ai i te tangata, engari ka whakahōhā koutou i tōku Atua anō hoki?\n\n14 Nō reira, Ka tukuna e te Ariki ake tētahi tohu ki a koutou—Nana, ka hapū tētahi puhi, ā, ka whānau i tētahi tama, ā, ka huaina tōna ingoa ko Emanuera.\n\n15 He pata me te mīere hei kai māna, nā, ka mōhio ia ki te whakakore i te kino me te whiriwhiri i te pai.\n\n16 Nā, i mua i te mōhiotanga a te tamaiti kia whakakore ai i te kino me te whiriwhiri i te pai, ka whakarērea te whenua e mauāhara nei koe e ōna kīngi e rua.\n\n17 Ka tō mai te Ariki ki runga i a koe, i runga anō i tō iwi, i runga anō i tō matua whare, ngā rā kāore i ahu mai i te rā i wehe atu ai a Eparaima i Hura, te kīngi o Ahiria.\n\n18 Ā, ka pahawa ake i taua rā, nā, ka whakahihī te Ariki ki te ngaro kei te wāhi whakarunga o Ihipa, ki te pī anō hoki kei te whenua o Ahiria.\n\n19 Ā, ka haere mai rātou, ā, ka whakatāngia katoatia rātou i ngā raorao mōwai, ā, i ngā kōhao o ngā toka, ā, i runga i ngā taratara katoa, ā, i runga i ngā urupuia rākau katoa.\n\n20 I taua rangi anō ka heua e te Ariki ki tana heu kua utua nei, e rātou kei tua atu i te awa, e te kīngi o Ahiria, te upoko, me ngā huruhuru o ngā waewae; ā, ka heua anōtia te pāhau.\n\n21 Ā, ka pahawa ake i taua rā, ka whāngai tētahi tangata i tētahi kūao kau me ngā hipi e rua;\n\n22 Ā, ka pahawa ake, nā te nui o te waiū ka tukuna e rātou ka kai pata ia; nā, ka kainga e ngā tangata katoa te pata me te mīere kua mahue nei i roto i te whenua.\n\n23 Ā, ka pahawa ake i taua rā, ka ai ngā wāhi katoa, i reira ngā waina kotahi mano mō ngā hiriwā kotahi mano, koia kē nei mō ngā tūmatakuru me ngā tātarāmoa.\n\n24 He pere, he kōpere ā ngā tāngata ka haere ki reira, nā te mea ka riro haere te whenua katoa i te tūmatakuru, i te tātarāmoa.\n\n25 Ā, me ngā puke katoa ka keria ki te karaone, ka kore te wehi ki te tūmatakuru me te tātarāmoa e haere mai ai; engari koinei mō te tukunga atu i te kau, me te takahitanga i ngā kau itiiti iho.\n\n", "2-ne 18": "[center][font_size=26]Upoko 18[/font_size][/center]\n\n[i]Ka ai te Karaiti hei toka tatutatu, ā, hei kohatu kōkiri—Whāia te Ariki, kaua ko ngā tohunga reo ngangahu—Tahuri atu ki te ture me te whakaaturanga hei aratakinga—Whakatauritetia Īhāia 8. Takiwā 559–545 M.K.[/i]\n\n1 Waihoki, i kī mai te kupu a te Ariki ki ahau: Tīkina atu e koe tētahi rōra nui, ā, tuhia i roto ki tētahi pene tangata, e pā ana ki a Mahere-harara-ha-paha.\n\n2 Kātahi au ka tiki i ngā kaiwhakaatu pono kia tuhia ai, ko Ūria te tohunga, me Hakaraia te tama a Teperekia.\n\n3 Kātahi au ka haere ki te poropiti wahine; ā, ka hapū ia, ā, ka whānau tama ia. Kātahi te Ariki ka kī mai ki ahau: Karangahia tōna ingoa, ko Mahere-harara-ha-paha.\n\n4 Nana rā, kāore he mōhioranga tō te tamaiti ki te karanga, E tōku matua, e tōku whaea, i mua i te tangohanga atu i ngā rawa o Ramahiku me ngā parakete o Hamāria i te kīngi o Ahiria.\n\n5 I kī anō mai te Ariki ki ahau, e mea ana:\n\n6 Nō te mea e pēnei ana ki tēnei iwi e whakakore ana i ngā wai o Hiroa e āta rere ana, ā, e koa i a Rētini me tā Remāria tama;\n\n7 Nō reira ināianei, nana, ka takina mai nei e te Ariki i runga i ngā wai o te awa, he kaha, ā, he maha, ko te kīngi o Ahiria pū anō me ōna korōria katoa; ā, ka puhake ake ki runga i ōna whakatakere, ā, ka rere iho ki tua i ōna tahatika katoa.\n\n8 Ā, ka haere mā roto i a Hura; ka puhake ia, ā, ka rere iho ki tua, ka toro atu pū anō ia ki te kakī; ā, ka kī te whānuitanga o tō whenua i te toronga atu o ōna parirau, E Emanuera.\n\n9 Huihui koutou, E koutou ngā iwi, ā, ka pakaru iho koutou hei kongakonga; ā, kia whai taringa koutou katoa nō ngā whenua tawhiti; whītikiria koutou, ā, ka pakaru iho koutou hei kongakonga; whītikiria koutou, ā, ka pakaru iho koutou hei kongakonga.\n\n10 Whakatakotoria he whakaaro, ā, ka kore he aha e pahawa; kōrerotia te kupu, ā, kua kore ia e tū; nā te mea i a tātou te Atua.\n\n11 Nā te mea i kōrero pēnei mai te Ariki ki ahau i runga i te ringa kaha, ā, i tohua mai ahau kia kaua au e hīkoi i te āhuatanga o tēnei iwi, e mea ana:\n\n12 Kaua koe e kī, He haumitanga, ki te hunga katoa e kīa nei e tēnei iwi, He haumitanga; kaua rānei koe e wehi i tō rātou wehi, kaua rānei e mataku.\n\n13 Whakatapua te Ariki o ngā Mano ko ia ake, ā, tukuna ia hei tā koutou e wehi ai, ā, tukuna ia hei tā koutou e pāwera ai.\n\n14 Kātahi ka ai ia hei āhurutanga; engari hei toka tatutatu, ā, hei kōhatu kōkiri ki ngā whare e rua o Iharaira, hei rore, ā, hei māhanga ki ngā kainoho o Hiruharama.\n\n15 Ā, he tokomaha i waenganui i a rātou ka tatutatu, ā, ka hinga, ā, ka pakaru, ā, ka māhangatia, ā, ka whakamaua.\n\n16 Takaia ake te whakaaturanga, hīria te ture i waenganui i aku ākonga.\n\n17 Ā, ka tatari au ki te Ariki, e huna nei i tōna mata i te whare o Hākopa, ā, ka kimi au mōna.\n\n18 Nana, ko mātou ko ngā tamariki i homai nei e te Ariki ki ahau hei tohu, ā, hei mea whakamīharo i Iharaira nō te Ariki o ngā Mano, e noho nei i Maunga Hīona.\n\n19 Ā, ina kī mai rātou ki a koe: Whāia te hunga he wairua taunga ō rātou, ā, ki ngā tohunga e kōwhetewhete ana, ā, e ngurunguru ana—me kore rānei te iwi e whai atu ai i te Atua mō te hunga ora kia rongo ai i te hunga mate?\n\n20 Ki te ture me te whakaaturanga; ā, ki te kore rātou e kōrero e ai ki tana kupu, he mea nā te mārama kore i roto i a rātou.\n\n21 Ā, ka haere mā roto i a ia e tino ruha ana, ā, e hiakai ana; ā, ka pahawa ake, nā, ina hiakai rātou, ka whakawhererei rātou anō, ā, ka kangaia tō rātou kīngi me tō rātou Atua, ā, ka titiro whakarunga.\n\n22 Ā, ka titiro atu rātou ki te ao, ā, ka kitea te whakapāweratanga, me te pōuritanga, te makarotanga o te auhi, ā, ka aia atu ki te pōuritanga.\n\n", "2-ne 19": "[center][font_size=26]Upoko 19[/font_size][/center]\n\n[i]Ka kōrero whakamīhaia a Īhāia—Ka kitea e ngā tangata e noho ana i te pōuritanga tētahi māramatanga—Kua whānau mai ki a mātou he tamaiti—Ka ai ia hei Wheao o te Rongo, ā, ka nohoia tō Rāwiri torona—Whakatauritetia Īhāia 9. Takiwā 559–545 M.K.[/i]\n\n1 Hei aha koa, ka kore te makarotanga e rite ki tōna whakamamaetanga, i te wā i paku whakamamae ia i te whenua o Hepuruna, me te whenua o Napatari, ā, a muri ake i tino whakamamaetia rawatia ake mā te ara o te Moana Whero i tua atu o Hōrano i Kariri o ngā iwi.\n\n2 Kua kitea te māramatanga nui e ngā tāngata i hīkoi ai i te pōuritanga; ko te hunga e noho ana i te whenua o te ātārangi o te mate, kua whiti te mārama ki runga i a rātou.\n\n3 Kua whakarea koe i te iwi, ā, kua whakanuia te koa—e koa ana rātou i mua i a koe e ai ki te koa i te hauhakenga, ā, ānō nei ngā tāne e koa ana i a rātou e whakawehewehe ana i ngā parakete.\n\n4 Nā, kua whati koe i te ioka o tana kawenga, me te rākau o tōna pokohiwi, te tokotoko o tōna kaiwhakapēhi.\n\n5 Nā, e ai ana ngā whawhai katoa a te toa ki te ngangau rangirua, ā, ko ngā kākahu kua whakatītakatakahia i roto i te toto; engari ka pēnei tēnei ki te tahunga me te kai nā te ahi.\n\n6 Nā, kua whānau mai ki a tātou he tamaiti, kua homai nei ki a tātou he tama; ā, kei runga i tōna pokohiwi ko te kāwana; ā, ka karangatia tōna ingoa, Mīharo, Kaiwhakatakoto Whakaaro, Te Atua Kaha Rawa, Te Matua Ora Tonu, Te Wheao o te Rongo.\n\n7 Kāore he mutunga tō te whakanuitanga o te kāwana me te rongomau, i runga i te torōna o Rāwiri, ā, i runga i tōna kīngitanga hei whakahaua atu ia, ā, ki te whakapūmauhia ia i runga i te whakawākanga me te tika nō nāianei tonu atu, mō āke tonu atu pū anō. Mā te matangareka o te Ariki o ngā Mano tēnei e mahi.\n\n8 Kua tuku te Ariki i tana kupu ki a Hākopa, ā, kua whakamāramatia i runga o Iharaira.\n\n9 Ā, ka mōhio ngā tāngata katoa, ko Eparaima pū anō me ngā kainoho o Hamāria, e kī ana i runga i te whakapehapeha me te ngākau whakakake:\n\n10 Kua taka iho ngā pereki, engari ka hanga mātou ki te kohatu tārai; kua poroa iho ngā hikamō, engari ka tīni mātou hei hīra.\n\n11 Nō reira ka whakaarahia ake e te Ariki ngā hoariri o Rētini ki a ia, ā, ka whakakotahi i ōna hoariri;\n\n12 Ko ngā Hiriana i mua me ngā Pirihitini i muri; ka horomia a Iharaira e rātou ki te māngai tūwhera. Nā tēnei katoa kāore tōna riri e tahuritia atu nei, engari e torona tonutia ana tōna ringa.\n\n13 Nā te mea kāore te iwi e tahuri atu ki a ia e patua ana rātou, kāore rānei rātou e whai atu ai i te Ariki o ngā Mano.\n\n14 Nō reira ka tapahia e te Ariki mai i Iharaira te upoko me te whiore, te peka me te wīwī i te rā kotahi.\n\n15 Te kaumātua, ko ia te upoko; ā, ko te poropiti e whakaako teka ana, ko ia te whiore.\n\n16 Nā, ka kōtiti rātou i ngā kaiārahi o tēnei iwi; ā, ka whakangaromia te hunga e ārahina ai e rātou.\n\n17 Nō reira kāore he koa tō te Ariki i ā rātou taiohi tāne, kāore rānei he aroha mō ngā mea matua kore me ngā pouaru; nā te mea he ngutu kau, ā, he kaimahi kino rātou katoa, ā, he wairangi ngā kōrero a ngā māngai katoa. Nā tēnei katoa kāore tōna riri e tahuritia atu, engari e torona tonutia ana tōna ringa.\n\n18 Nā, ka tahuna te whakariharihatanga ānō nei te ahi; ka horomia ngā tūmatakuru me ngā tātarāmoa, ā, ka kā anō i ngā rākau pūruru o te ngahere, ā, ka kake ake ānō nei te rerenga ake o te pawa.\n\n19 Mā te riri o te Ariki o ngā Mano te whenua e whakapōurihia nei, ā, ka ai ngā tāngata ānō nei te kai nā te ahi; kāore tētahi tangata e tohu i tōna tuakana.\n\n20 Ā, ka katohia e ia ki te ringa matau, ā, ka hiakai ia; ā, ka kai ia i te ringa mauī, ā, ka kore e mākona; ka kai ngā tāngata katoa i te kikokiko o tōna ake ringa—\n\n21 Ko Manahe, ko Eparaima; ā, ko Eparaima, ko Manahe; ko rāua tahi ki a Hura. Nā tēnei katoa kāore tōna riri e tahuritia atu, engari e torona tonutia ana tōna ringa.\n\n", "2-ne 20": "[center][font_size=26]Upoko 20[/font_size][/center]\n\n[i]Ko te whakangaromanga o Ahiria tētahi momo o te whakangaromanga i te hunga whakarihariha hei te Haerenga Tuaruatanga Mai—He tokoiti ngā tāngata ka mahue iho hei muri i te haerenga anōtanga mai a te Ariki—Ka hoki mai ngā mōrehu o Hākopa i taua rā—Whakatauritetia Īhāia 10. Takiwā 559–545 M.K.[/i]\n\n1 Auē te mate mō te hunga e whakapuaki nei i ngā whakapuakitanga hē, ā, e tuhituhi nei i te tinihanga kua whakaritea nei e rātou;\n\n2 Hei whakapeau atu i te hunga tuakoka mai i te whakawākanga, me te muru atu i te tikanga mai i te rawakore o tōku iwi, kia noho ai ngā pouaru hei pārurenga mō rātou, ā, kia taea ai e rātou te hunga matua kore te pāhua!\n\n3 Ā, ka aha koutou i te rā o tana toronga, ā, i te whakangaromanga ka pā mai i tawhiti? ka tahuti atu koutou ki a wai hei āwhina? ā, ka mahue i a koutou tō koutou korōria ki hea?\n\n4 Ki te kore au ka tuohu iho rātou ki raro iho i ngā mauhere, ā, ka hinga iho rātou ki raro i te hunga kua patua. Nā tēnei katoa kāore tōna riri i tahuritia atu, engari e torona tonutia atu tōna ringa.\n\n5 E te Ahiriana, ko te tokotoko o taku riri, me te rākau i tō rātou ringa ko tō rātou whakatakariri tika.\n\n6 Māku ia e tuku atu ki tētahi iwi ngutu kau, ā, māku ia e tuku tohu atu kia tīkina ai te parakete, me te tiki i te pāhua, me te takahi iho i a rātou pērā ki te paru o ngā tiriti.\n\n7 Heoi anō kāore e pēnā ana ōna whakaaro, kāore rānei tōna ngākau e whakaaro pērā ana; engari kei tā tōna ngākau he whakangaro, he hātepe atu i ngā iwi, ehara i te ruarua.\n\n8 Nā, e kī ana ia: Ehara rānei aku wheao katoa i te kīngi?\n\n9 Ehara rānei a Karano i te rite ki a Karakemihi? Ehara rānei a Hamata i te rite ki a Arapara? Ehara rānei a Hamāria i te rite ki a Ramahiku?\n\n10 E rite ana ki tā tōku ringa whakatū i ngā kīngitanga o ngā whakapakoko, ā, i nui ake ō rātou whakaahua tārai i ō rātou i Hiruharama me Hamāria;\n\n11 Me kore rānei au, e pērā ki tāku ki Hamāria me ōna whakapakoko, pērā anō ki Hiruharama me ōna whakapakoko?\n\n12 Nā reira ka pahawa ake, nā, ina whakamahia e te Ariki i tana mahi katoa i runga o Maunga Hīona, i runga anō i Hiruharama, māku e whakawhiu ngā hua o te ngākau kaha o te kīngi o Ahiria, me te korōria o ana tirohanga whakakake.\n\n13 Nā, e kī ana ia: Nā te kaha o tōku ringa, ā, nā tōku mōhiotanga au i mahi ai i ēnei mea; nā te mea he matatau ahau; ā, nāku ngā rohenga o tōku iwi i nuku, ā, kua tāhaetia ō rātou taonga, ā, nāku te hunga kainoho i turaki iho e rite ana ki tētahi tangata mārohirohi;\n\n14 Ā, kua kimihia e tōku ringa ngā rawa o te iwi ānō nei he kōhanga; ā, ānō nei tētahi e kohikohi hua manu ana nāku te rohe katoa i whakakao; ā, karekau tētahi i oraora ai i te parirau, i huakina rānei te māngai, i tioro rānei.\n\n15 Ka whakahīhī te toki i a ia anō ki te tangata nāna nei ia i whakamahi ai? Ka whakanui te kani i a ia anō ki te tangata nāna nei ia i whakaoreore ai? Me te mea nei me oreore te tokotoko i a ia anō ki te hunga e hāpai ake ai i a ia, me te mea nei rānei me hāpai ake te rākau i a ia anō me te mea nei ehara ia i te rākau!\n\n16 Nō reira me tuku e te Ariki, te Ariki o ngā Mano, ki waenganui i ōna mea mōmona, te whīrokitanga; ā, ka whakakāhia e ia o raro i tōna korōria tētahi muranga e rite ana ki te muranga o tētahi ahi.\n\n17 Ā, ka ai te māramatanga o Iharaira kia rite ki tētahi ahi, ā, ko tōna Mea Tapu kia rite ki tētahi kāpura, ā, ka tahutahu, ā, ka horohoro i ana tūmatakuru me ana tātarāmoa i te rangi kotahi;\n\n18 Ā, ka whakapaua te korōria o tana ngahere, me ō tana māra mōmona, ko te wairua me te tīnana tahi; ā, ka pērā ana ki tētahi kaihāpai-kara kua ngohe te ngākau.\n\n19 Ā, ka ruarua noa ngā toenga rākau o tana ngahere, he pērā rawa, ka taea rātou te tuhi e tētahi tamaiti.\n\n20 Ā, ka pahawa ake i taua rā, nā, ko ngā toenga o Iharaira, ā, me te hunga pērā kua puta atu i te whare o Hākopa, kua kore anō rātou e whakawhirinaki ki a ia nāna rātou i patu, engari ka whakawhirinaki ki te Ariki, te Mea Tapu o Iharaira, i roto i te pono.\n\n21 Ka hoki mai te toenga, āe rā, ko te toenga pū anō o Hākopa, ki te Atua Kaha Rawa.\n\n22 Nā, ahakoa he pērā tō iwi a Iharaira ki te onepū o te moana, ka hoki rawa mai tētahi toenga o rātou; ka puhaketia te whakapaunga kua whakatauhia i runga i te tika.\n\n23 Nā, ka whakamahia e te Ariki te Atua o ngā Mano tētahi whakapaunga, ka whakatauhia pū anō ki te whenua katoa.\n\n24 Nō reira, ko te kupu tēnei a te Ariki te Atua o ngā Mano: E tōku iwi e noho ana i Hīona, kaua e wehi i te Ahiriana; māna koe e patu ki tētahi tokotoko, ā, ka hāpaingia tana rākau ki a koe, i runga i te āhuatanga o Ihipa.\n\n25 Nā, mō tētahi wā tino iti, ā, ka mutu te whakatakariri tika, me taku riri i tō rātou whakangaromanga.\n\n26 Ā, ka whakatutū ake te Ariki o ngā Mano i tētahi whakawhiunga mōna e ai ki te parekura o Miriana i te toka o Orepe; ā, he pērā ki tana tokotoko i runga i te moana, ina, ka pērā anō tana hāpai ake i a ia i runga i te āhuatanga o Ihipa.\n\n27 Ā, ka pahawa ake i taua rā, nā, ka tangohia atu tana pikaunga i tō pokohiwi, ā, ko tana ioka i tōna kakī, ā, ka whakangaromia te ioka nā te whakawāhinga.\n\n28 Kua haere mai ia ki Aiata, kua hipa atu ia ki Mikirono; kua whakatakotohia ōna hāriata i Mikimaha;\n\n29 Kua whakawhiti atu rātou i te whakawhitinga; kua whakanohoia e rātou a Kepa; e mataku ana a Rama; kua tahuti atu nei a Kipea o Haora.\n\n30 Hikina ake tō reo, E te tamāhine a Karimi; meinga kia rangona atu i Raihi, Ka aroha hoki e Anatoto.\n\n31 Kua tangohia a Maramena; e hui tahi ana ngā tangata o Kepimi i a rātou anō kia tahuti atu ai.\n\n32 Nō naia tonu nei ka noho ia i Nopo hei taua rā; ka rūrū tōna ringa ki te maunga o te tamāhine o Hīona, te puke o Hiruharama.\n\n33 Nana, ka tapahi te Ariki, te Ariki o ngā Mano i te peka ki te whakawehi; ā, ka tuaina iho ngā mea e whakatiketike ana; ā, ka whakaitia te hunga whakakake.\n\n34 Ā, māna ngā rākau pūruru o ngā ngahere e poro iho ki te rino, ā, ka hinga a Repanona i te mea kaha rawa.\n\n", "2-ne 21": "[center][font_size=26]Upoko 21[/font_size][/center]\n\n[i]Ka whakawā te kakau o Hehe (Karaiti) i runga i te tika—Ka uhia te ao e te mōhiotanga o te Atua i te Manonga Tau—Ka whakatū te Ariki i tētahi kara, ā, ka whakatōpū a Iharaira—Whakatauritetia Īhāia 11. Takiwā 559–545 M.K.[/i]\n\n1 Ā, ka puta mai tētahi tokotoko i te kakau o Hehe, ā, ka whanake mai tētahi peka i ana aka.\n\n2 Ā, ka tau iho te Wairua o te Ariki ki runga i a ia, te wairua o te mōhiotanga me te māramatanga, te wairua o te whakatakoto whakaaro me te kaha, te wairua o te mātauranga, ā, o te wehi ki te Ariki;\n\n3 Ā, ka meinga ia kia mārama wawe ai i te wehi ki te Ariki; ā, ka kore ia e whakawā i runga i te āhuatanga o ōna karu, ka kore rānei e kohete i runga i te āhuatanga o ōna taringa.\n\n4 Engari i runga i te tika tāna whakawā i te hunga rawakore, me te kohete i runga i te tika i te hunga māhaki o te ao; ā, ka patu ia i te ao ki te tokotoko o tōna māngai, ā, mā te hā o ana ngutu ia e whakamate ai i te hunga whakarihariha.\n\n5 Ā, ka ai te tika hei whītiki mō ōna hope, ā, ko te whakaponohanga hei whītiki mō ōna whatumanawa.\n\n6 Ka noho tahi te wuruhi me te reme, ā, ka takoto tahi te reparo me te kuao koti, ā, ko te kuao kau me te kuao raiona me te mea mōmona tahi; ā, ka ārahi te tamaiti i a rātou.\n\n7 Ā, ka kai tahi te kau me te pea; ka takoto tahi iho ā rāua kuao; ā, ka kai kakau witi te raiona e rite ana ki te kau.\n\n8 Ā, ka tākaro te tamaiti ngote ū i runga i te rua o te nākahi, ā, ka toro atu te ringa o te tamaiti kua whakamutua tana ngote ū ki runga i tō te neke rua.\n\n9 E kore rātou e tūkino, e whakangaro rānei i tōku maunga tapu katoa, nā te mea ka kī te ao i te mōhiotanga o te Ariki, e rite ana ki te wai e taupoki nei i te moana.\n\n10 Ā, ka ai tētahi kakau o Hehe i taua rā, ka tū nei hei kara mō te iwi; ki a ia e rapu ai ngā Tauiwi; ā, ka whaikorōria tōna okiokinga.\n\n11 Ā, ka pahawa ake i taua rā, nā, ka tau atu te Ariki i tōna ringa mō te wā tuarua ki te whakahoki i te toenga o tōna iwi ka mahue iho, mai i Ahiria, ā, mai i Ihipa, ā, mai i Patoro, ā, mai i Kuhu, ā, mai i Erama, ā, mai i Hinara, ā, mai i ngā moutere o te moana.\n\n12 Ā, māna e whakarite tētahi kara mō ngā iwi, ā, ka whakatōpū i ngā rāwaho o Iharaira, ā, ka whakatōpū tahi te hunga i whakamararatia o Hura mai i ngā kokonga e whā o te ao.\n\n13 Ka wehe atu te pūhaehae o Eparaima, ā, ka hātepea atu ngā hoariri o Hura; kua kore a Eparaima e pūhaehae ki a Hura, ā, ka kore a Hura e tūkino i a Eparaima.\n\n14 Engari ka rere rātou i runga i ngā pokohiwi o ngā Pirihitini ki te uru; ka pāhuatia tahitia rātou i te rāwhiti; ka tau atu tō rātou ringa ki runga i a Eroma me Moapa; ā, ka whakarongo mai ngā tamariki a Amona ki a rātou.\n\n15 Ā, ka whakangaromia rawatia te arero o te moana Ihipiana; ā, mā tōna hau kaha ka rūrū i tōna ringa ki runga i te awa, ā, ka patua ia i roto i ngā manga e whitu, ā, ka meinga ngā tāngata kia whakawhiti maroke atu ai.\n\n16 Ā, ka ai tētahi huarahi matua mō te toenga o tōna iwi ka mahue nei, mai i Ahiria, e pērā ana i tāna ki a Iharaira i te rā i puta mai ai ia i te whenua o Ihipa.\n\n", "2-ne 22": "[center][font_size=26]Upoko 22[/font_size][/center]\n\n[i]Ka whakamoemiti ngā tāngata katoa i te Ariki i te rā manonga tau—Ka noho ia ki waenganui i a rātou—Whakatauritetia Īhāia 12. Takiwā 559–545 M.K.[/i]\n\n1 Ā, i taua rā ka kī ake koe: E te Ariki, māku koe e whakamoemiti; ahakoa i riri mai koe ki a au kua tahurita atu tō riri, ā, nāu au i whakaāio.\n\n2 Nana, Ko te Atua tōku whakaoranga; Māku e whakawhirinaki, ā, kāore e mataku; Nā te mea ko te Ariki Ihowa tōku kaha me tōku waiata; kua meinga hoki ia tōku whakaoranga.\n\n3 Nō reira, ka utu wai koutou i ngā puna whakaoranga i runga i te koa.\n\n4 Ā, i taua rā ka kī ake koe: Whakamoemititia te Ariki, karangatia tōna ingoa, whakapuakina ana mahinga i waenganui i te iwi, kauhautia atu kua whakateiteitia tōna ingoa.\n\n5 Waiatatia atu ki te Ariki; nā te mea kua mīharo rawa ana mea i mahia ai e ia; e mōhiotia ana tēnei puta noa atu i te ao katoa.\n\n6 Karangahia atu, ā, hāmamatia atu, e te kainoho o Hīona; nā te mea he mārohirohi te Mea Tapu o Iharaira i tō aroaro.\n\n", "2-ne 23": "[center][font_size=26]Upoko 23[/font_size][/center]\n\n[i]He momo te whakangaromanga o Papurona nō te whakangaromanga ka ai hei te Haerenga Tuaruatanga Mai—Ka ai ia hei rā pukuriri me te whakautu—Ka hinga a Papurona (te ao) mō āke tonu atu—Whakatauritetia Īhāia 13. Takiwā 559–545 M.K.[/i]\n\n1 Ko te pīkaunga o Papurona, i kitea nei e Īhāia te tama a Amoho.\n\n2 Hāpainga ake e koe tētahi kara ki runga i te maunga tiketike, whakakahangia te reo ki a rātou, rūrūhia te ringa, kia kuhu atu ai rātou i ngā kēti o ngā ariki.\n\n3 Kua whakahaua aku mea kua whakatapuhia, kua karangatia hoki aku mea mārohirohi, nā te mea kāore tōku riri e tau ai ki runga i a rātou e whakakoa ana i tōku teiteitanga.\n\n4 E rite ana te pāoroorotanga a te tini i ngā maunga ki tā tēnā o tētahi iwi nui, he pāoroorotanga nui o ngā kīngitanga kua whakatōpū tahitia, e whakakao ana te Ariki o ngā Mano i ngā ope tauā mō te whawhai.\n\n5 E haere mai nei rātou mai i tētahi whenua tawhiti, mai i te pito whakamutunga o te rangi, āe rā, ko te Ariki, me ana tū rākau whawhai o tōna whakatakariri tika, ki te whakangaro i te whenua katoa.\n\n6 E auē koutou, nā te mea e tata mai ana te rā o te Ariki; ka tae mai ānō nei he whakangaromanga mai i te Mea Kaha Rawa.\n\n7 Nō reira ka ngoikore ngā ringaringa katoa, ka rewa tō ia tangata ngākau;\n\n8 Ā, ka mataku rātou; ka mau pū rātou i ngā pākinitanga me ngā pāpōuritanga; ka mīharo rātou ki a rātou anō; ka ai ō rātou mata ānō nei he kāpura ahi.\n\n9 Nana, e haere mai ana te rā o te Ariki, he nanakia i runga i te pukuriri me te tino riri nui, kia whakamōwai i te whenua; ā, māna ngā kaihara o reira e whakangaro atu i reira.\n\n10 Nā, kāore ngā whetū o te rangi me ō reira kāhui e tuku i ō rātou māramatanga; ka whakapōurihia te rā i tana putanga atu, ā, kāore te marama e mea ai kia whiti ai tōna māramatanga.\n\n11 Ā, māku te ao e whakawhiu mō te kino, ā, e te hunga whakarihariha mō ō rātou hara; ka meinga e au te whakahīhītanga o te hunga whakahīhī kia mutu ai, ā, ka whakatakotohia iho e au te whakakakenga o te hunga tūkino.\n\n12 Ka meinga e au te utu o te tangata kia nui kē ake i tō te kōura pai; te tangata pū anō i tō te ora kōura o Opira.\n\n13 Nō reira, māku ngā rangi e whakaoioi, ā, ka nuku atu te ao i tōna tūranga, i te pukuriri o te Ariki o ngā Mano, ā, i te rā o tōna tino riri nui.\n\n14 Ā, ka pērā ia ki te aneterope e whāia ana, ā, pērā ki te hipi kāore tētahi hei whakahuihui ake; ā, ka tahuri atu rātou i ia tangata, ia tangata ki tōna ake iwi, ā, ka tahuti atu ngā tāngata katoa ki tōna ake whenua.\n\n15 Ka werohia rawatia te hunga whakapehapeha katoa; āe rā, ka hinga ngā mea katoa e hono tahi ana ki te hunga kino i te hoari.\n\n16 Ka taia kongakongahia ā rātou tamariki i mua i ō rātou karu; ka pāhuatia ō rātou whare, ā, ka pāwheratia ā rātou hoawahine.\n\n17 Nana, ka whakatutū ake au i ngā Meri ki a rātou, he hunga kāore nei e whaiwhakaaro ana mō te hiriwā me te kōura, kāore rānei rātou i koa i a ia.\n\n18 Ka taia kongakongahia ā rātou taiohi tāne i ā rātou kōpere; ā, kāore rātou e aroha atu ki te hua o te kōpū; kāore ō rātou karu e tohu i ngā tamariki.\n\n19 Ā, ko Papurona, te korōria o ngā kīngitanga, te ātaahua o tō ngā Karari hiranga, ka pērā ki te wā i turaki te Atua i Horoma me Komora.\n\n20 Kua kore rawa ia e whakanohoia āke tonu atu, kua kore rānei ia e nōhia mai i tētahi whakatipuranga ki tētahi whakatipuranga: kua kore rānei te Arapiana e whakatū tēneti i reira; kua kore rānei ngā hēpara e whakatū pātiki i reira.\n\n21 Engari ka takoto iho ngā kararehe mohoao i reira; ā, ka kī ō rātou whare i ngā kararehe kino; ā, ka noho ngā rūrū i reira, ā, ka kanikani ngā hataia i reira.\n\n22 Ā, ka tangi ngā kararehe mohoao o ngā motu i roto i ō rātou whare, me ngā tarakona i ō rātou wāhi āhuareka; ā, kua tata mai tōna wā, ā, kāore e whakaroahia tōna rā. Nā, ka whakangaro wawe au i a ia; āe rā, nā, ka whakaaroha atu au ki tōku iwi, engari ka mate te hunga kino.\n\n", "2-ne 24": "[center][font_size=26]Upoko 24[/font_size][/center]\n\n[i]Ka huihuia a Iharaira, ā, ka koa tana okiokinga manonga tau—I peia atu a Rutiwha i te rangi mō tana tutūnga—Ka wikitōria a Iharaira i runga i Papurona (te ao)—Whakatauritetia Īhāia 14. Takiwā 559–545 M.K.[/i]\n\n1 Nā, ka aroha te Ariki ki a Hākopa, ā, ka whiriwhiri tonu i a Iharaira, ā, ka whakatau iho i a rātou i tō rātou ake whenua; ā, ka whakahonoa ngā tangata kē ki a rātou, ā, ka piri ki te whare o Hākopa.\n\n2 Ā, ka ārahina rātou e te iwi, ā, ka haria rātou ki tō rātou wāhi; āe rā, mai i tawhiti ki ngā pito whakamutunga o te ao; ā, ka hoki rātou ki ō rātou whenua whakaari. Ā, ka nohoia ērā e te whare o Iharaira, ā, mā ngā pononga tāne me ngā pononga wahine te whenua o te Ariki; ā, ka whakarau rātou i te hunga nāna nei rātou i whakarau; ā, ka whakahaere tikanga rātou i runga i ō rātou kaiwhakapēhi.\n\n3 Ā, ka pahawa ake i taua rā, nā, ka tuku okiokinga te Ariki ki a koe, mai i tō pōuritanga, ā, mai i tō wehinga, ā, mai i tō hereherenga taumaha i konā koe i whakaponongatia.\n\n4 Ā, ka pahawa ake i taua rā, nā, māu tēnei whakataukī e kawe ake ki te kīngi o Papurona, ā, ka kī ake: Nā te aha i mutu ai te kaiwhakapēhi, i mutu ai te pā kōura!\n\n5 Kua whati te Ariki i te tokotoko o te hunga kino, ngā hepeta o ngā kaiwhakahaere tikanga.\n\n6 Ko ia nāna te iwi i patu i runga i te pukuriri ki tētahi patunga tonutanga, ko ia nāna ngā iwi i whakahaere i runga i te riri, e whakahāweatia ana, ā, kāore tētahi e ārai atu.\n\n7 Kei te okioki te ao katoa, ā, e ngū ana; pakaru mai ana te waiata.\n\n8 Āe rā, e whakakoa ana ngā puakarimu ki a koe, me ngā hīra anō hoki o Repanona, e mea ana: Nō te mea kua whakatakotohia koe kāore tētahi kaitope i haere mai ki a tātou.\n\n9 Kua whakaohongia te ao rēwera i raro mōu kia tūtaki ai ki a koe i tō haerenga mai; e whakatutūngia ake e ia te hunga mate mōu, ko te hunga rangatira katoa pū anō o te ao; kua whakaarahia ake mai i ō rātou torona ngā kīngi katoa o ngā iwi.\n\n10 Ka kōrero rātou katoa me te kī atu ki a koe: Kua ngoikore anō koe pēnei i a mātou? Kua meinga koe kia rite ai ki a mātou?\n\n11 Kua tōia iho tō korōria ki te rua kōiwi; kāore e rangona ana te tangi o āu hātere; kua whakawhārikitia te noke ki raro i a koe, ā, e uhia ana koe e ngā noke.\n\n12 Nā te aha koe i taka ai i te rangi, E Rutiwha, te tama o te ata! Kua tapahia iho koe ki te papa, nō konā i whakangoikore ai i ngā iwi!\n\n13 Nā, kua kī koe i tō ngākau: Ka kake ake au ki roto i te rangi, ka whakateiteitia tōku torona i runga ake i ngā whetū o te Atua; ka noho anō ahau i runga i te maunga o te whakaminenga, i ngā taha o te raki;\n\n14 Ka kake ake au i runga ake i ngā tiketiketanga o ngā kapua; ka rite au ki te Mea Tike Rawa.\n\n15 Heoi, ka tōia iho koe ki te ao rēwera, ki ngā taha o te rua.\n\n16 Ko te hunga e kite ai i a koe, ka āta mātaihia koe, ā, ka āta tirohia atu koe, ā, ka kī ake: Ko te tangata tēnei nāna te whenua i whakaoioi, i whakangāueue i ngā kīngitanga?\n\n17 Ā, i mea ai i te ao hei koraha, ā, i whakangaromia ngā pā o reira, ā, kāore i huakina te whare o āna herehere?\n\n18 Ko ngā kīngi o ngā iwi, āe rā, ko rātou katoa, e takoto ana i te korōria, ko ia tangata o rātou i tōna ake whare.\n\n19 Engari kua makaia atu koe i tō rua kōiwi ānō nei he manga mōrikarika, ā, ko te toenga o rātou kua whakamatea, kua werohia ki tētahi hoari, nā, e heke iho ana ki ngā kōhatu o te rua; ānō nei he tūpāpaku e takahia ana e te waewae.\n\n20 Kāore koe e tanumia tahitia me rātou, nā te mea kua whakangaro koe i tō whenua, ā, kua whakamatea tō iwi; kua kore rawa te kākano o ngā kaimahi-kino e rongonuitia.\n\n21 Whakaritea he parekura mō āna tamariki nō ngā hara o ō rātou matua, kia kore ai rātou e ara ake, kia kore rānei e nōhia te whenua, kia kore rānei e whakakapi i te mata o te whenua ki ngā pā.\n\n22 Nā ka ara ake au ki a rātou, e ai tā te Ariki o ngā Mano, ā, ka hātepea atu te ingoa mai i Papurona, me te toenga, me te tama, me te irāmutu, e ai tā te Ariki.\n\n23 Ka meinga anōtia ia e au hei kāinga mō te matuku, me ngā hārotoroto wai; ā, ka tahitahia ia e au ki te tahitahi o te whakangaromanga, e ai tā te Ariki o ngā Mano.\n\n24 Kua kī taurangi te Ariki o ngā Mano, e mea ana: Inā tāku i whakaaro ai, ka pahawa pērā ake; ā, e pērā ana ki tāku i whakarite ai, ka tū pērā ia—\n\n25 Nā, ka haria mai e au te Ahiriana ki roto i tōku whenua, ā, ka takahia ia e te waewae i runga i ōku maunga; kātahi tana ioka ka wehe atu i a rātou, ā, ka wehe atu tana pīkaunga i ōna pokohiwi.\n\n26 Koinei te take kua whakaritea nei mō runga i te ao katoa; ā, koinei te ringa kua torona atu nei ki runga i ngā iwi katoa.\n\n27 Nā, kua whakaritea e te Ariki o ngā Mano, ā, mā wai e whakakore? Ā, kei te torona tonutia atu tōna ringa, ā, mā wai ia e kaupare atu?\n\n28 I puta tēnei matakitenga mate i te tau i mate ai a kīngi Ahata.\n\n29 Kaua koe e whakakoa, Pirihitia katoa, nā te mea kua whatia tō te tangata tokotoko nāna koe i patu; nā, atu i tō te nākahi pū e puta mai ai tētahi neke, ā, ka ai tētahi nākahi rērere muramura tana hua.\n\n30 Ā, ka kai te mātāmua o te rawakore, ā, ka takoto haumaru iho te hunga tuakoka; ā, māku tō pū e whakamate ki te hemokai, ā, māna tō toenga e whakamate.\n\n31 E auē, E te kēti; hāmama, E te pā; e koe, Pirihitia katoa, kua memehatia; nā, ka rere mai tētahi pawa mai i te raki, ā, kāore tētahi e taratahi i ōna wā i whakataua.\n\n32 He aha tā ngā karere o ngā iwi e whakautu atu? Nā, kua whakapōauau te Ariki i a Hīona, ā, ka whakawhirinaki te hunga rawakore o tōna iwi i a ia.\n\n", "2-ne 25": "[center][font_size=26]Upoko 25[/font_size][/center]\n\n[i]Ka whai korōria a Nīwhai i te māramatanga—Ka mārama ngā poropititanga a Īhāia i ngā rā whakamutunga—Ka hoki mai ngā Hūrai mai i Papurona, ka rīpekatia te Mīhaia, ā, ka whakamararatia, ka whakawhiua hoki—Ka whakahoungia rātou ina whakapono rātou i te Mīhaia—Ka haere tuatahi mai Ia i ngā tau e ono rau whai muri iho i te wehenga a Rīhai i Hiruharama—Ka pupuri ngā Nīwhai i te ture a Mohi, ā, ka whakapono i te Karaiti, ko ia te Mea Tapu o Iharaira. Takiwā 559–545 M.K.[/i]\n\n1 Ināianei au, a Nīwhai, e āhua kōrero nei e pā ana ki ngā kupu kua tuhi nei au, kua kōrerotia e te māngai o Īhāia. Nana rā, i kōrero a Īhāia i ngā mea maha i uaua mō te tokomaha o tōku iwi ki te mārama; nā te mea kāore rātou e mōhio ana e pā ana ki te āhua o te poropititanga i waenganui i ngā Hūrai.\n\n2 Nā te mea kāore ahau, a Nīwhai i whakaako i a rātau e pā ana ki te āhua o ngā Hūrai; nā te mea ko ā rātou mahinga he mahinga pōuri, ā, ko ā rātau meatanga he meatanga mōrikarika.\n\n3 Nā reira, e tuhi nei au ki tōku iwi, ki te hunga katoa e whiwhi ai i ēnei mea e tuhi nei au a tōna wā, kia mōhio ai rātou ki ngā whakawākanga a te Atua, nā, ka tau iho ki runga i ngā iwi katoa, e ai ki te kupu kua kōrerotia nei.\n\n4 Nā reira, whakarongo, E tōku iwi, koinei nō te whare o Iharaira, ā, kia anga mai ō koutou taringa ki aku kupu; nā te mea kāore e mārama ana ngā kupu a Īhāia ki a koutou, hei aha koa e mārama ana ēnā ki te hunga katoa e kī ana i te wairua poropititanga. Engari kei te tuku atu ahau i tētahi poropititanga ki a koutou, e ai ki te wairua kei roto nei i ahau; nā reira māku e poropiti e ai ki te māramatanga i ahau nei mai i te wā i puta mai au i Hiruharama me taku matua; nana rā, e kaingākau ana tōku wairua i te māramatanga ki tōku iwi, kia ako ai rātou.\n\n5 Āe rā, e kaingākau ana anō tōku wairua i ngā kupu a Īhāia, nā te mea i puta mai au i Hiruharama, ā, kua kitea e aku karu ngā mea o ngā Hūrai, ā, e mōhio ana au kei te mārama pū ngā Hūrai ki ngā mea a ngā poropiti, ā, korekau he iwi anō e mārama ana ki ngā mea i kōrerotia ki ngā Hūrai pērā ki a rātou, hāunga ia kua whakaakona rātou i runga i te āhuatanga o ngā mea Hūrai.\n\n6 Engari nana, ko au, ko Nīwhai, kua whakaako i aku tamariki i runga i te āhuatanga o ngā Hūrai; engari nana, ko au, i au anō, kua noho i Hiruharama, nā reira e mōhio ana au e pā ana ki ngā rohe huri noa; ā, kua kī atu au ki aku tamariki e pā ana ki ngā whakawākanga o te Atua, kua pahawa ake nei i waenganui i ngā Hūrai, ki aku tamariki, e ai ki ērā kua kōrero nei a Īhāia, ā, kāore au i te tuhituhi i ērā mea.\n\n7 Engari nana, ka kōkiri ake au i tāku ake poropititanga, e ai ki tōku māramatanga; nō konā rā e mōhio ana au kāore e taea e tētahi tangata te pōhēhē; hei aha koa, hei ngā rā e whakatutuki ai i ngā poropititanga a Īhāia ka mōhio pū ngā tāngata, hei ngā wā e pahawa ake ai ēnei mea.\n\n8 Nā reira, he mea utu nui ēnei ki ngā tamariki a te tangata, ā, ko te tangata e mea ana kua kore he aha ēnei mea, ka hāngai pū atu taku kōrero ki a rātou, ka whakawhāiti haere au i ngā kupu ki tōku ake iwi; nā te mea kei te mōhio ahau ka tino utu nui ēnei ki a rātou hei ngā rā whakamutunga; nā te mea ka mārama rātou ki ēnei hei taua rā; nā reira, mō tō rātou painga au i tuhituhi ai i ēnei.\n\n9 Ā, nā te mea kua whakangaromia tētahi whakatipuranga i waenganui i ngā Hūrai, ahakoa tonu kua whakangaromia mai i tētahi whakatipuranga ki tētahi whakatipuranga e ai ki ō rātou hara; ā, kīhai rawa i whakangaromia tētahi hāunga i poropititia rātou e ngā poropiti a te Ariki.\n\n10 Nā reira, kua kōrerotia rātou e pā ana ki te whakangaromanga ka tau iho ki runga i a rātou, whai muri tata pū i te wehenga atu a tōku matua; hei aha koa, i whakapakekehia ō rātou ngākau; ā, kua whakangaromia rātou e ai ki taku poropititanga, hāunga te hunga kua kahakina hereheretia atu ki Papurona.\n\n11 Ā, e kōrero nei ianei au i tēnei nā te wairua kei roto nei i ahau. Ā, ahakoa kua kahakina atu rātou ka hoki mai anō rātou, ā, ka nohoia te whenua o Hiruharama; nā reira, ka whakahokia anōtia rātou ki tō rātou whenua tuku iho.\n\n12 Engari, nana, ka ai ngā pakanga, me ngā pūrongo pakanga; ā, ina tata mai te rā e whakaatu atu ai te Tama Kotahi a te Matua, āe rā, ko te Matua pū anō o te rangi me te whenua i a ia anō i roto i te kikokiko, nana, ka whakaparahako rātou i a ia, nā ō rātou hara, me te pakeketanga o ō rātou ngākau, me te mārō o ō rātou kakī.\n\n13 Nana, ka rīpekatia ia e rātou; ā, whai muri iho i tana whakatakotoranga iho ki roto i tētahi ana tūpāpaku mō te takiwā o ngā rā e toru ka ara ake ia mai i te mate, he whakaoranga i ōna parirau; ā, ka whakaorangia te hunga katoa e whakapono ai ki a ia i roto i te kīngitanga o te Atua. Nā reira, e kaingākau ana tōku wairua ki te poropiti atu e pā ana ki a ia, nā te mea kua kite au i tēnei rā, ā, kei te whakanui tōku ngākau i tōna ingoa tapu.\n\n14 Ā nana, ka pahawa ake, nā, hei muri i te aranga ake o te Mīhaia mai i te mate, me te whakaatu atu i a ia anō ki tōna iwi, ki te hunga katoa e whakapono ana ki tōna ingoa, nana, ka whakangaromia anōtia a Hiruharama; nā te mea, auē mō te hunga e whawhai nei ki te Atua me ngā iwi o tōna hāhi.\n\n15 Nā reira, ka whakamararatia atu ngā Hūrai ki waenganui i ngā iwi katoa; āe rā, ka whakangaromia anō hoki a Papurona; nā reira, ka whakamararatia atu ngā Hūrai e ngā iwi kē atu.\n\n16 Ā, whai muri i tā rātou whakamararatanga, me tā te Ariki te Atua whakawhiunga i a rātou mā ngā iwi kē atu mō te takiwā o ngā whakatipuranga maha, āe rā, mai i tētahi whakatipuranga ki tētahi whakatipuranga tae atu ana ki tā rātou whakapakepaketanga kia whakapono ai ki te Karaiti, te Tama a te Atua, me te whakamārietanga, koia he mea mutunga kore mō ngā tāngata katoa—ā, ina tae mai taua rā e whakapono ai rātou i te Karaiti, me te koropikotia te Matua i tōna ingoa, i runga anō i te ngākau mā me ngā ringaringa mā, me te aro kore atu rātou ki mua mō tētahi Mīhaia kē atu, hei reira, hei taua wā, ka tae mai te rā me tika pū ia kia whakapono ai rātou i ēnei mea.\n\n17 Ā, ka whakatau iho te Ariki i tōna ringa mō te wā tuarua kia whakahokia ai tōna iwi mai i tō rātou āhuatanga ngaro, ā, i tō rātou āhuatanga taka. Nā reira, ka haere tonu ia ki te mahi i ngā mahi nui whakamīharo ki waenganui i ngā tamariki a te tangata.\n\n18 Nā reira, māna āna kupu e kawe atu ai ki a rātou, koinei kupu e whakawākia ai rātou hei te rā whakamutunga, nā te mea ka tukuna ērā ki a rātou mō te take o te whakapakepake i a rātou ki te Mīhaia pono, i whakaparahakotia e rātou; hei whakapakepake anō i a rātou me kore tonu rātou e titiro ki mua kia haere mai ai tētahi Mīhaia, nā te mea me kore tētahi e haere mai, hāunga tētahi Mīhaia teka hei tinihanga i te iwi; nā te mea kotahi anake te Mīhaia kua kōrerotia e ngā poropiti, ā, ko taua Mīhaia te mea ka whakaparahakotia e ngā Hūrai.\n\n19 Nā, e ai ki ngā kupu a ngā poropiti, ka haere mai te Mīhaia i ngā tau e ono rau mai i te wā i wehe atu taku matua i Hiruharama; ā, e ai ki ngā kupu a ngā poropiti, me ngā kupu anō hoki a te anahera a te Atua, ko Ihu Karaiti tōna ingoa, te Tama a te Atua.\n\n20 Ā ināianei, e aku teina, kua mārama tāku kia kaua ai koutou e pōhēhē. Ā, e ora ana te Ariki te Atua nāna a Iharaira i kawe ake i waho i te whenua o Īhipa, ā, i hoatu ki a Mohi te mana kia rongoātia ai ngā iwi whai muri iho i tā ngā nākahi paitini ngaunga i a rātou, ki te titiro atu ō rātou karu ki te nākahi nāna i hāpai ake ki mua i a rātou, i hoatu mana hoki ki a ia kia patua ai te toka e puta mai ai te wai; āe rā, nana tāku e kī atu nei ki a koutou, nā, e pērā ana ki te pono o ēnei mea, ā, e ora ana te Ariki te Atua, kāore he ingoa kē atu kua tukuna i raro i te rangi hāunga ia ko tēnei Ihu Karaiti, koia nei tāku i kōrero ai, mā reira whakaorangia ai te tangata.\n\n21 Nā reira, mō tēnei take i whakaaria mai ai e te Ariki te Atua ki ahau, nā, ka puritia, ā, ka tiakina ēnei mea e tuhituhi atu nei ahau, ā, ka tukuna iho ki ōku uri, mai i tētahi whakatipuranga ki tētahi whakatipuranga, kia ea ai te kupu whakaari ki a Hōhepa, kia kore ai ōna uri e hemo atu mō ngā wā katoa e toitū ana te whenua.\n\n22 Nā reira, ka tukuna atu ēnei mea mai i tētahi whakatipuranga ki tētahi whakatipuranga mō ngā wā katoa e toitū ana te whenua; ā, ka tukuna ēnā e ai ki te hiahia me te kōingo o te Atua; ā, ka whakawākia ngā iwi e mau ai ēnā e ēnā mea e ai ki ngā kupu kua tuhituhia nei.\n\n23 Nā, e kaha ana tā mātou ngana ki te tuhi, kia whakapakepake i ā mātou tamariki, me ō mātou huānga, kia whakapono ai i te Karaiti, ā, kia houhia ai te rongo ki te Atua; nā, e mōhio ana mātou mā te aroha noa tātou e whakaora ai, nō muri rawa mai i ā tātou e taea ai te mahi.\n\n24 Ā, ahakoa e whakapono ana mātou i te Karaiti, e puritia ana e mātou te ture a Mohi, ā, e ū ana tā mātou titiro whakamua ki te Karaiti, tae atu ana ki te whakatutukitanga i te ture.\n\n25 Nā te mea, mō konei rā te ture i homai ai; nā reira kua meinga te ture kia mate ki a mātou, ā, kua meinga mātou kia ora i te Karaiti nā tō mātou whakapono; heoi, e puritia ana e mātou te ture nā ngā whakahaunga.\n\n26 Ā, e kōrerorero mātou mō te Karaiti, e hari ana mātou i te Karaiti, e kauhau ana mātou mō te Karaiti, e poropiti mātou mō te Karaiti, ā, e tuhituhi ana mātou e ai ki ā mātou poropititanga, kia mōhio ai ā mātou tamariki ki tēhea puna e kimi ai hei murunga i ō rātou hara.\n\n27 Nā reira, e kōrero ana mātou e pā ana ki te ture kia mōhio ai ā mātou tamariki ki te matenga o te ture; mā konei rātou, e mōhio ana ki te matenga o te ture, ka taea te titiro whakamua ki te oranga kei roto nei i te Karaiti, ā, ka mōhio he aha te take i tukuna mai ai te ture. Ā, nō muri mai i te whakatutukitanga i te Karaiti, nā, me kore rawa rātou e whakapakeke i ō rātou ngākau ki a ia i te mea e tika ana kia whakakorehia atu te ture.\n\n28 Ā, nana ināianei, e tōku iwi, he iwi kakī mārō koutou; nā reira, kua mārama tāku ki a koutou, kia kore ai koutou e pōhēhē. Ā, ka tū ngā kupu kua kōrerotia nei e ahau hei whakaaturanga ki a koutou; nā te mea kua rānei ēnei hei whakaako i te tangata i te huarahi tika; nā te mea ko te huarahi tika, ko te whakapono i te Karaiti me te whakaparahako kore i a ia; nā te mea mā te whakaparahako i a ia, ka whakaparahako anō koutou i ngā poropiti me te ture.\n\n29 Ā, nana ianei, ko tāku ki a koutou ko te huarahi tika, ko te whakapono i te Karaiti, me te whakaparahako kore i a ia; ā, ko te Karaiti te Mea Tapu o Iharaira; nā reira me tuohu iho koutou i tōna aroaro, me te koropiko i a ia i runga katoa i ō ngoi, ō whakaaro, me ō kaha, me ō wairua katoa; ā, ki te pēnei koutou kua kore rawa koutou e peia atu.\n\n30 Ā, inā hoki me tika pū ia, me pupuri e koutou ngā meatanga me ngā karakia tapu o te Atua tae atu ana ki te wā e tūtuki ai i te ture kua hoatu nei ki a Mohi.\n\n", "2-ne 26": "[center][font_size=26]Upoko 26[/font_size][/center]\n\n[i]Ka minita te Karaiti ki ngā Nīwhai—ka matakite a Nīwhai i te whakangaromanga a tōna iwi—Ka kōrero rātou mai i te puehu—Ka whakatūria ake e ngā Tauiwi ngā hāhi teka me ngā huihuinga muna—Ka whakakāhoretia e te Ariki kia mahi te tangata i ngā tohungatanga teka. Takiwā 559–545 M.K.[/i]\n\n1 Ā, whai muri iho i te aranga ake o te Karaiti i te mate ka whakaatu atu ia i a ia anō ki a koutou, e aku tamariki, me aku huānga aroha; ā, ko ngā kupu e kōrerotia atu ai e ia ki a koutou ko te ture me mahi e koutou.\n\n2 Nana rā, tāku ki a koutou kua kite au ka pahure atu ngā whakatipuranga maha, ā, ka nui ngā pakanga me ngā tautohetohenga i waenganui i tōku iwi.\n\n3 Ā, whai muri iho i te haerenga mai a te Mīhaia ka hoatu he tohu ki tōku iwi mō tana whānautanga mai, ā, mō tana matenga hoki me tana aranga; ā, he nui whakarihariha taua rā mō te hunga kino, nā te mea ka hemo rātou; ā, ka hemo nei rātou nā tā rātou makanga atu i ngā poropiti, me te hunga tapu, ā, ka ākina ki te kōhatu, ā, ka whakamate i a rātou; nā reira ka kake ake ngā toto o te hunga tapu ki te Atua mai i te whenua hei whakahē i a rātou.\n\n4 Nā reira, ko te hunga whakakake katoa, e mahi nei i te kino, ka tahuna ake rātou i taua rā e haere mai ana, e ai tā te Ariki o ngā Mano, nā, ka rite rātou ki te kakau wīti.\n\n5 Ā, ko rātou e whakamate nei i ngā poropiti, me te hunga tapu, ka horomia ake rātou e te hōhonutanga o te whenua, e ai tā te Ariki o ngā Mano; ā, ka ūhia rātou e ngā maunga, ā, ka kahakina atu rātou e ngā hau āwhiowhio, ā, ka hinga iho ngā pourangi ki runga i a rātou, ā, ka mongamonga rātou hei kongakonga, ā, ka kauorohia rātou hei puehu.\n\n6 Ā, ka torongia rātou ki ngā whatitiri, me ngā uira, me ngā rū, me ngā tūmomo aituā katoa, nā te mea ka tahutahungia te ahi o te riri o te Atua hei whakahē i a rātou, ā, ka rite rātou ki te kakau wīti, ā, ka pau rātou i taua rā e haere mai ana, e ai tā te Ariki o ngā Mano.\n\n7 Auē te mamae, me te pōuri o tōku wairua i te ngaronga o te hunga mate o tōku iwi! Nā nāku, nā Nīwhai, i kite atu ai i a ia, ā, e tata pau ana ahau i a ia i te aroaro o te Ariki; engari me karanga atu au ki tōku Atua: E tika ana ō huarahi.\n\n8 Engari nana, ko te hunga tika e whakarongo ana ki ngā kupu a ngā poropiti, me te whakangaro kore i a rātou, engari ka ū te titiro whakamua ki te Karaiti mō ngā tohu kua hoatu nei, ahakoa ngā whakahāweatanga katoa—nana, ko rātou te hunga e kore nei e hemo.\n\n9 Engari ka puta mai te Tama o te Tika ki a rātou; māna rātou e whakaora, ā, ka āio tahi rātou me ia, kia pahure atu ai ngā whakatipuranga e toru, ā, ka nui anō te hunga nō te whakatipuranga tuawhā e pahure atu ai i runga i te tika.\n\n10 Ā ina pahure atu ēnei mea ka tae mai te whakangaromanga wawetanga ki tōku iwi; nā, ahakoa ngā mamae o tōku wairua, nāku ia i kite; nā reira, e mōhio ana ahau ka pahawa ake; ā, ka hoko atu rātou i a rātou anō mō te kore; nā te mea, ka rongo rātou i te whakangaromanga hei utu mō tō rātou whakapehapeha me tō rātou kuaretanga; nā, nā tā rātou tukunga atu ki te rēwera me te whiriwhiri i ngā mahinga pōuri kē atu i te mārama, nō reira me haere iho rātou ki te ao rēwera.\n\n11 Nā, kāore te Wairua o te Ariki e totohe tonu ki te tangata. Ā, ina mutu tā te Wairua totohe ki te tangata hei reira tae mai ai te whakangaromanga wawetanga, ā, he mea pōuri tēnei ki tōku wairua.\n\n12 Ā, he pēnei anō ki tāku i kōrero ai e pā ana ki te whakapakepaketanga i ngā Hūrai, nā, ko Ihu te tino Karaiti, me tika pū ia kia whakapakepakehia anōtia ngā Tauiwi ko Ihu te Karaiti, te Atua Ora Tonu;\n\n13 Ā, ka whakaatu ia i a ia anō ki te hunga katoa e whakapono ana ki a ia, mā te mana o te Wairua Tapu; āe rā, ki ngā iwi katoa, ngā hapū, ngā reo, me ngā tāngata, e mahi merekara nunui ana, ngā tohu, me ngā whakamīharotanga, i waenganui i ngā tamariki a te tangata e ai ki tō rātou whakapono.\n\n14 Engari nana, e poropiti ana ahau ki a koutou e pā ana ki ngā rā whakamutunga; e pā ana ki ngā rā e whakaputa mai ai te Ariki te Atua i ēnei mea ki ngā tamariki a te tangata.\n\n15 Whai muri iho i tā ōku uri me ngā uri o ōku tuākana memeha haeretanga i te whakapono kore, ā, ka oti hoki te patupatu a ngā Tauiwi i a rātou; āe rā, hei muri i tā te Ariki te Atua karapotinga huri noa i a rātou me tana whakapaenga i a rātou ki te parepare, me te whakarewa ake i ngā taiapa ki a rātou; ā, hei muri iho i tā rātou kukume ihotanga ki raro iho i te puehu, kia kore noa iho rātou he aha, heoi anō, ka tuhituhia ngā kupu a te hunga tika, ā, ka rangona ngā inoi a te hunga whakapono, ā, kāore e warewaretia te hunga katoa kua memeha haere i te whakapono kore.\n\n16 Nā, ka kōrero mai te hunga ka whakangaromia i te whenua, ā, ka puta pū tā rātou kōrerotanga i raro iho i te puehu, ā, ka rite anō tō rātou reo ki tētahi he wairua taunga tōna; nā, ka tuku mana atu te Ariki te Atua ki a ia, kia taea e ia te kōhimuhimu e pā ana ki a rātou, me te mea nei i te whenua; ā, ka kōhimuhimu tā rātou kōrerotanga i te puehu.\n\n17 Nā, ko te kōrero tēnei nā te Ariki te Atua: Ka tuhituhi rātou i ngā mea ka oti te mahi i waenganui i a rātou, ā, ka tuhia, ā, ka hīria ake i tētahi pukapuka, ā, kāore e riro ēnei mea ki te hunga kua memeha haere i te whakapono kore, nā te mea e whai ana rātou kia whakangaromia ai ngā mea o te Atua.\n\n18 Nā reira, e pērā ana ki te hunga kua whakangaromia, kua whakangaromia wawetia; ā, ka rite te marea o te hunga nanakia ki te pāpapa e ngaro atu ana—āe rā, ko te kupu tēnei a te Ariki te Atua: Ka ai pū i tētahi wā poto rawa atu, ka ohorere—\n\n19 Ā, ka pahawa ake, nā, ka patua te hunga kua memeha haere i te whakapono kore e te ringa o ngā Tauiwi.\n\n20 Ā, ka neke ake ngā Tauiwi i runga i te whakapehapeha o ō rātou karu, ā, kua tatutatu, nā te nui o tō rātou tutukitanga waewae, nā konā kua hangaia ake ngā hāhi maha; hei aha koa, e whakapēhi iho ana i te mana me ngā merekara a te Atua, ā, e kauhau atu ana ki a rātou anō i ā rātou ake mōhiotanga me ā rātou ake mātauranga, kia whai pūtea ai rātou, ā, kia kauoro atu i runga i te mata o te hunga rawakore.\n\n21 Ā, he maha ngā hāhi kua hangaia ake nāna i hua ai ngā pūhaehae, me ngā tohenga, me te mauāhara.\n\n22 Ā, i reira hoki ngā huihuinga muna, e pērā ana ki ngā rā o mua, e ai ki ngā huihuinga a te rēwera, nā, ko ia te pūtake o ēnei mea katoa; āe rā, ko te pūtake o te kōhuru me ngā mahinga a te pōuritanga; āe rā, e ārahina ana rātou e ia mā te kakī ki te aho muka, tae atu ana ki te wā ka hereherea rātou ki ngā aho kaha mō āke tonu atu.\n\n23 Nana rā, e aku teina aroha, ko taku kupu tēnei ki a koutou, nā, kāore te Ariki te Atua e mahi i roto i te pōuritanga.\n\n24 Kāore ia mō te mahi i tētahi mea hāunga ia hei painga mō te ao; nā te mea e arohaina ana te ao e ia, nō konā pū anō ka whakatakotoria iho tōna ake oranga kia kukume katoa mai ai i ngā tāngata katoa ki a ia. Nā reira, kāore ia mō te whakahau i tētahi kia kaua rātou e pā ai ki tōna whakaoranga.\n\n25 Nana, e karanga ana ia ki ētahi, e mea ana: Mawehe atu i ahau? Nana, ko tāku ki a koutou, Kāo; engari ko tāna: Haere mai ki ahau e ngā tōpito katoa o te ao, hokona he waiū me te mīere, kaua he moni, kaua he utu.\n\n26 Nana, kua whakahau rānei ia i ētahi kia mawehe atu ai i ngā whare karakia Hūrai, i ngā whare koropiko rānei? Nana, ko tāku ki a koutou, Kāo.\n\n27 Kua whakahau rānei ia i ētahi kia kaua e pā atu ki tōna whakaoranga? Nana ko tāku ki a koutou, Kāo; engari kua homai noa e ia mō ngā tāngata katoa; ā, kua whakahau ia i tana iwi, nā, me whakapakepake rātou i ngā tāngata katoa kia rīpeneta ai.\n\n28 Nana, kua whakahau rānei te Ariki i ētahi kia kaua e pā atu ki tōna painga? Nana ko tāku ki a koutou, Kāo; engari e arohaina ana ngā tāngata katoa, e rite ana tētahi ki tētahi, ā, kāore tētahi e whakakāhoretia atu.\n\n29 E whakahau nei ia kia kore ai he tohungatanga teka; nana rā, ko tā te tohungatanga teka he kauwhau atu te tangata me te whakatū i a ia anō hei māramatanga mō te ao, kia whai pūtea ai, ā, kia whai hōnore ai i te ao; engari kāore rātou i te whaiwhai atu i te painga o Hīona.\n\n30 Nana, kua whakakāhoretia e te Ariki tēnei mea; nā reira, kua homai nei e te Ariki te Atua he whakahaunga kia aroha noa ai ngā tāngata katoa, ko taua aroha noa koia anō te aroha. Ā, ki te kore tō rātou aroha noa kua kore noa iho rātou. Nā reira, ki te whai aroha noa rātou kua kore rātou e tuku kia mate ai te kaimahi i Hīona.\n\n31 Engari ka mahi te kaimahi i Hīona mō Hīona; nā te mea ki te mahi rātou mō te moni ka mate rātou.\n\n32 Ā, waihoki, kua whakahau te Ariki te Atua kia kaua te tangata e kōhuru; kia kaua e rūkahu; kia kaua rātou e tāhae; kia kaua rātou e whakahua noa i te ingoa o te Ariki tō rātou Atua; kia kaua rātou e pūhaehae; kia kaua rātou e mauāhara; kia kaua rātou e totohe atu tētahi ki tētahi; kia kaua rātou e mahi pūremu; ā, kia kaua rātou e mahi i tētahi o ēnei mea; nā te mea ka mate te hunga e mahi ai i ēnei mea.\n\n33 Nā, kāore tētahi o ēnei hara i ahu mai i te Ariki; nā te mea ka mahi ia i ngā mea pai i waenganui i ngā tamariki a te tangata; ā, kāore ia e mahi nei i tētahi mea hāunga ia he mārama ki ngā tamariki a te tangata; ā, e pōhiri ana ia i a rātou kia haere mai ai rātou ki a ia kia pā ai ki tōna painga; ā, kāore ia mō te whakakore i tētahi e haere mai nei ki a ia, te mangumangu me te kiritea, te herehere me te herekore, te tāne me te wahine; ā, ka maumahara ia ki te tangata mohoao; ā, e rite ana te katoa ki te Atua, Hūrai mai, Tauiwi mai.\n\n", "2-ne 27": "[center][font_size=26]Upoko 27[/font_size][/center]\n\n[i]Ka uhia te ao e te pōuritanga me te whakaparahakotanga i ngā rā whakamutunga—Ka puta mai te Pukapuka a Moromona—Ka whakaaturia mai e ngā kaiwhakaatu tokotoru mō te pukapuka—Ka kī ake te tangata mātau kua kore e taea e ia te pukapuka kua hīria te pānui—Ka mahi te Ariki i tētahi mahi nui whakamīharo—Whakatauritetia Īhāia 29. Takiwā 559–545 M.K.[/i]\n\n1 Engari, nana, i ngā rā whakamutunga, i ngā rā rānei o ngā Tauiwi—āe rā, nana ko ngā iwi katoa o ngā Tauiwi me ngā Hūrai anō hoki, ko ngā mea ka tau mai ki runga i tēnei whenua me te hunga kei runga i ērā atu whenua, āe rā, i runga pū anō i ngā whenua katoa o te ao, nana, ka haurangi rātou i te hara me ngā tūmomo āhuatanga mōrikarika katoa—\n\n2 Ā, ina tae mai taua rā ka torohia mai e te Ariki o ngā Mano, ki te whatitiri me te rū whenua, ā, ki te haruru nui, ā, ki te paroro, ā, ki te tūpuhi, ā, ki te mura ahi o te ahi horohoro.\n\n3 Ā, ko ngā iwi katoa e whawhai ai ki a Hīona, ā, e ngangare ai ki a ia, ka rite ki tētahi moemoeā nō tētahi whakakitenga pō; āe rā, ka pērā atu ki a rātou, kia rite anō ki tētahi tangata matekai e moemoeā ana, ā nana, ka kai ia engari ka oho ia, ā, kua kautahanga tōna wairua; kia rite rānei ki tētahi tangata matewai e moemoeā ana, ā nana, ka inu ia engari ka oho, ā nana e ngoikore ana ia, ā, e minamina ana tōna wairua; āe rā, ka pēnei pū anō ngā marea o ngā iwi e whawhai ai ki a Maunga Hīona.\n\n4 Nana rā, ko koutou katoa e mahi kino ana, e tū koutou kia mīharo ai, nā te mea ka tangi atu koutou, ā, ka tangi; āe rā, ka haurangi koutou engari ehara i te waina, ka hūrorirori koutou engari ehara i te inu kaha.\n\n5 Nana rā, kua maringi iho te Ariki i te wairua o te moe au ki runga i a koutou. Nana rā, kua kopia ō koutou karu, ā, kua whakaparahakotia ngā poropiti; me ō koutou kaiwhakahaere tikanga, ā, kua uhia e ia ngā matakite nā tō koutou kino.\n\n6 Ā, ka pahawa ake, nā, ka mauria mai e te Ariki te Atua ki a koutou ngā kupu o tētahi pukapuka, ā, ko ngā kupu ērā a te hunga kua moe.\n\n7 Ā nana, ka hīria te pukapuka; ā, kei roto i te pukapuka tētahi whakakitenga nō te Atua, mai i te ōrokotīmatanga o te ao tae atu ki tōna whakamutunga.\n\n8 Nā reira, nā ngā mea kua hīria ake, kua kore ngā mea kua hīria ake e whakaputaina atu ai i te rā whakarihariha me ngā mōrikarika o te iwi. Nā reira ka kaiponuhia te pukapuka i a rātou.\n\n9 Engari ka tukuna te pukapuka ki tētahi tangata, ā, māna ngā kupu a te pukapuka e tuku, koia ngā kupu o te hunga kua moe nei i te puehu, ā, māna ēnei kupu e tuku ki tētahi atu;\n\n10 Engari kāore ia e tuku atu i ngā kupu kua hīria ake nei, kāore rānei ia e tuku atu i te pukapuka. Nā te mea ka hīria te pukapuka e te mana o te Atua, ā, ka mau tonu te whakakitenga kua hīria nei i pukapuka tae atu ana ki te wā e tika ana i tā te Ariki, kia puta mai ai; nana rā, ka whakakitea atu ngā mea katoa mai i te tūāpapa o te ao tae atu ki tōna whakamutunga.\n\n11 Ā, ka tae mai te rā e pānuitia ai ngā kupu o te pukapuka kua hīria i runga i ngā tuanui whare; ā, ka pānuitia e te mana o te Karaiti; ā, ka whakakitea ki ngā tamariki a te tangata ngā mea katoa kua heipū i waenganui i ngā tamariki a te tangata me ngā mea e puta mai ai tae pū anō ki te whakamutunga o te ao.\n\n12 Nā reira, hei taua rā e tukua ai te pukapuka ki te tangata kua kōrerotia nei e ahau, ka hunaia te pukapuka i ngā karu o te ao, nā, kua kore e kitea e ngā karu o ētahi hāunga ko ngā kaiwhakaatu tokotoru anake e tirohia ai ia, mā te mana o te Atua, hei āpiti atu i te tangata e tukua ai ki a ia te pukapuka; ā, ka whakaatu rātou i te pono o te pukapuka me ngā mea kei roto.\n\n13 Ā, kāore tētahi atu e tirohia ai ia, hāunga ngā mea torutoru e ai tā te Atua e pai ai, hei whakaatu atu i tana kupu ki ngā tamariki a te tangata; nā, kua mea mai te Ariki ka kōrerohia ngā kupu a te hunga tika me te mea nei nā te hunga mate.\n\n14 Nā reira, ka haere tonu tā te Ariki te Atua whakaputa mai i ngā kupu a te pukapuka; ā, mā te māngai o ngā kaiwhakaatu tokomaha e pai ai ki a ia e whakapūmautia ai e ia tana kupu; ā, auē te mate mō te hunga e whakaparahako i te kupu a te Atua!\n\n15 Engari nana, ka pahawa ake, nā, ka kōrero atu te Ariki te Atua ki a ia, koia te tangata e tukuna ki a ia te pukapuka: Kawea ēnei kupu kāore nei i te hīri, ā, tukuna atu ki tētahi atu, kia whakaatuhia atu ērā e ia ki te hunga matatau, e mea ana: Tēnā koa, pānuitia tēnei. Ā, ka mea te hunga matatau: Kawea mai te pukapuka, ā, māku ēnā e pānui.\n\n16 Ā ināianei, ka kōrero rātou i tēnei nā te korōria o te ao, ā, kia whai taonga ai, ā, ehara i te mea mō te korōria o te Atua.\n\n17 Ā, ka kī te tangata: Kāore e taea e au te hari mai i te pukapuka, nā te mea kua hīria ia.\n\n18 Kātahi ka mea te hunga matatau: Kāore e taea e au te pānui i a ia.\n\n19 Nā reira ka pahawa ake, nā, ka whakaputa atu anō te Ariki te Atua i te pukapuka me ōna kupu ki a ia kāore i te matatau; ā, ka mea te tangata kāore i te matatau: Ehara au i te matatau.\n\n20 Kātahi ka mea te Ariki te Atua ki a ia: Kāore te hunga matatau e pānui i ēnā, nā te mea kua whakaparahakotia ēnā, ā, e taea ana e au tāku ake mahi te mahi; nā reira ka pānuitia e koe ngā kupu māku e tuku ki a koe.\n\n21 Kaua e pā ki ngā mea kua hīria, nā, māku ēnā e kawe mai hei te wā e tika ana; nā, ka whakaatu atu au ki ngā tamariki a te tangata e taea ana e au tāku ake mahi te mahi.\n\n22 Nā reira, ina mutu i a koe te pānui i ngā kupu kua whakahaua koe e ahau me tāu whiwhinga i ngā kaiwhakaatu kua whakaari nei au ki a koe, hei konā koe e hīri ake anō i te pukapuka, ā, ka hunaia ake ki ahau, kia tiaki au i ngā kupu kāore i pānuitia nei e koe, tae atu ana ki te wā e tika ana ki ahau i tōku ake mātauranga kia whakakitea atu ai ngā mea katoa ki ngā tamariki a te tangata.\n\n23 Nana rā, ko te Atua ahau; ā, he Atua merekara ahau; ā, māku e whakaatu atu ki te ao he rite au inānahi, ināianei, ā, āke tonu atu; ā, kāore au e mahi ki waenganui i ngā tamariki a te tangata hāunga ia e ai tā tō rātou whakapono.\n\n24 Ā, ka pahawa ake anō, nā, ka kī atu te Ariki ki te tangata māna e pānui ngā kupu e tukuna atu ai ki a ia:\n\n25 Inā hoki rā e whakatata mai nei tēnei iwi ki ahau i tō rātou māngai, ā, ka whakahōnoretia au i ō rātou ngutu, engari he matara atu i a au ō rātou ngākau; ā, he mea whakaako tō rātou wehi ki ahau e ngā tikanga o te tangata—\n\n26 Nō reira, ka haere tonu taku mahi merekara i waenganui i tēnei iwi, āe rā, he mahi nui whakamīharo, nā, ka mimiti te mātauranga o ō rātou ruānuku me ō rātou tangata matatau, ā, ka hunaia te māramatanga o ō rātou tangata mōhio.\n\n27 Ā, auē te mate mō rātou e ngana hohonu ai ki te huna i ā rātou whakatakotoranga whakaaro mai i te Ariki! Ā, e mahi nei ā rātou mahinga i te pōuritanga; ā, ka kī rātou: Ko wai e kite nei i a tātou? Ā, e kī ana anō rātou: Kāore e kore ka kīa tāu hurihanga i ngā mea he rite ki te uku nā te kaihanga rīhi. Engari nana, māku e whakaatu atu ki a rātou, e ai tā te Ariki o ngā Mano, nā, e mōhio ana au i ā rātou mahinga katoa. Nā, ka kī ake rānei te mahi mō tōna kaihanga, kāore i hangaia ahau e ia? Ka kī ake rānei te mea kua taitapaia ki tōna kaitaitapa, kāore ōna māramatanga?\n\n28 Engari nana, e ai tā te Ariki o ngā Mano: Māku e whakaatu atu ki ngā tamariki a te tangata, tēnā ko tēnei, he wā iti rawa ka tahuritia a Repanona hei māra whai hua; ā, ka kīa te māra whai hua he ngahere.\n\n29 Ā, ka rongo te hunga turi i ngā kupu a te pukapuka, ā, ka kite ngā karu o te hunga kāpō i waho atu i te matapōrehutanga, ā, i te pōuritanga.\n\n30 Ā, ka nui haere te hunga māhaki, ā, kei roto i te Ariki tō rātou koa, ā, ka koa te hunga rawakore i waenganui i ngā tāngata i te Mea Tapu o Iharaira.\n\n31 Nā te mea he pono e ora ana te Ariki, ka kite rātou i te mea nanakia kua mōtī, ā, kua pau te mea whakahāwea, ā, kua hātepea atu te hunga mātakitaki katoa i te kino;\n\n32 Ā, ko te hunga e whakatau i te tangata he kaihara mō te kupu kotahi, me te whakatakoto māhanga mō te tangata e whakatika tangata ana i te tomokanga, me te whakapeau i te hunga tika me te mea he mea kore noa iho.\n\n33 Nō reira, ko te kupu tēnei a te Ariki, nāna nei a Aperahama i hoko, e pā ana ki te whare o Iharaira: E kore ianei a Hākopa e whakamā, e kore rānei e kōmā tōna mata.\n\n34 Engari ina kite ia i āna tamariki, te mahi a ōku ringaringa, i tōna aroaro, ka whakatapua e rātou tōku ingoa, ā, ka whakatapua te Mea Tapu o Iharaira, ā, ka wehi anō ki te Atua o Iharaira.\n\n35 Ka tae anō te hunga wairua kōtiti ki tētahi māramatanga, ā, ka ako te hunga amuamu i ngā whakaakoranga.\n\n", "2-ne 28": "[center][font_size=26]Upoko 28[/font_size][/center]\n\n[i]Ka hangaia ake ngā hāhi teka maha i ngā rā whakamutunga—Ka whakaakona e rātou ngā whakaakoranga teka, parau, me ngā mea rorirori—Ka nui te whakaparahakotanga nā ngā kaiako teka—Ka haruru haere te rēwera i roto i ngā manawa o te tangata—Ka whakaako ia i ngā tūmomo whakaakoranga teka katoa. Takiwā 559–545 M.K.[/i]\n\n1 Ā ināianei, nana, e aku teina, kua kōrero atu nei ahau ki a koutou, e ai ki tā te Wairua akiaki i ahau; nā reira, e mōhio ana ahau kāore e kore ka pahawa ake ēnā.\n\n2 Ā, ka nui te utu o ngā mea ka tuhia atu mai i te pukapuka ki ngā tamariki a te tangata, ā, ki ō tātou uri pū anō, koia he mōrehu nō te whare o Iharaira.\n\n3 Nā, ka pahawa ake i taua rā, nā, ko ngā hāhi kua hangaia ake nei, ā, kāore ki te Atua, ka kī atu tētahi ki tētahi atu: Nana, ko au, ko au tā te Ariki; ā, ka kī ake ērā atu: Ko au, ko au tā te Ariki; ā, ka pēnei te kōrero o ia mea, o ia mea kua hangaia ake ngā hāhi, ā, kāore ki te Ariki—\n\n4 Ā, ka ngangare tētahi ki tētahi; ā, ka ngangare ō rātou pirihi tētahi ki tētahi, ā, ka whakaako rātou i runga i tō rātou mātauranga, ā, ka whakakore i te Wairua Tapu, māna nei e whakapuakina ai.\n\n5 Ā, e whakakore nei rātou i te mana o te Atua, te Mea Tapu o Iharaira; ā, ka mea atu rātou ki te iwi: Whakarongo mai ki a mātou, ā, whakarongo ki tā mātou tohutohu; nā te mea nana, kāore he Atua i tēnei rā, nā, kua oti i te Ariki, ā, i te Kaihoko tāna mahi, ā, kua hoatu tana mana ki ngā tāngata;\n\n6 Nana, whakarongo koutou ki taku tohutohu; mehemea ka kī ake rātou kua puta he merekara i te ringa o te Ariki, kaua e whakapono; nā te mea kāore ia i te Atua merekara i tēnei rā; kua oti i a ia tāna mahi.\n\n7 Āe rā, ka tokomaha ngā mea e kī ake ai: E kai, e inu, kia hari, nā te mea hei āpōpō tātou mate ai; ā, ka pai tēnā mō tātou.\n\n8 Ā, ka tokomaha ngā mea e kī ake ai: E kai, e inu, kia hari; hei aha koa, e wehi ki te Atua—ka whakamurua e ia tētahi hara iti; āe rā, me rūkahu iti, me tinihanga i tētahi nā runga i āna kupu, me keri i tētahi rua mō tō hoa nohotata; kāore he hē i tēnei; ā, me mahi ēnei mea katoa, nā te mea hei āpōpō tātou mate ai; ā, mehemea rā ia kua hē tātou, ka patua tātou e te Atua ki ngā whiunga torutoru, ā, hei te mutunga iho ka whakaorangia tātou i te kīngitanga o te Atua.\n\n9 Āe rā, ka tokomaha ngā mea e whakaako ai i runga i tēnei āhuatanga, he teka, ā, he parau, ā, he whakaakoranga rorirori, ā, ka kikī ake ō rātou manawa, ā, ka ngana hōhonu nei kia hunaia ā rātou whakatakotoranga whakaaro i te Ariki; ā, kei roto i te pōuritanga ā rātou mahinga.\n\n10 Ā, ka karanga ngā toto o te hunga tapu mai i te whenua hei whakahē i a rātou.\n\n11 Āe rā, kua haere katoa atu rātou i te huarahi; kua meinga nei rātou he mea tūkinohia.\n\n12 Nā te whakapehapeha, ā, nā ngā kaiako teka, me ngā whakaakoranga teka, kua pokea ō rātou hāhi, ā, kua neke ake ō rātou hāhi; nā te whakapehapeha kua kikī ake rātou.\n\n13 E pāhuatia ana e rātou te hunga rawakore nā ō rātou whare karakia papai; e pāhuatia ana e rātou te hunga rawakore nā ō rātou kākahu papai; ā, e whakahāweatia e rātou te hunga māhaki me te hunga ngākau whakaiti, nā te mea e kikī ake ana rātou i tō rātou whakapehapeha.\n\n14 E mau ana i a rātou ngā kakī mārō me ngā māhunga tiketike; āe rā, nā te whakapehapeha, me te whakarihariha, me ngā mahi mōrikarika, kua kōtiti kē atu rātou katoa hāunga ētahi mea torutoru, ko rātou ngā kaiaru māhaki o te Karaiti; hei aha koa, e ārahina ana rātou, nā, he maha ā rātou kōtititanga nā te mea e whakaakona ana rātou e ngā tohutohu o te tangata.\n\n15 E te hunga mōhio, me te hunga matatau, me te hunga whairawa, e kikī ake ana i te whakapehapehatanga o ō rātou ngākau, me te hunga katoa e kauhau ana i ngā whakaakoranga teka, me te hunga katoa e mahi pūremu ana, me te rāweke kino nei i te huarahi tika o te Ariki, auē, auē, auē te mate mō rātou, e ai tā te Ariki te Atua Kaha Rawa, nā te mea ka makaia iho rātou ki te ao rēwera!\n\n16 Auē te mate mō te hunga e whakapeau i te hunga tika me te mea he mea kore noa iho, ā, e tāwai ana i ērā e pai ana, me te kī ake he mea kāore ōna pai! Nā te mea ka tae mai te rā e torona wawetia ai te Ariki te Atua ki ngā tāngata o te ao; ā, ka mate rātou i taua rā e pakari katoa ana rātou i te hara.\n\n17 Engari nana, mēnā ka rīpenetā ngā tāngata o te ao i ō rātou whakarihariha me ā rātou mahi mōrikarika ka kore rātou e whakangaromia, e ai tā te Ariki o ngā Mano.\n\n18 Engari nana, ko taua hāhi nui mōrikarika, ko te wahine pūremu o te ao katoa, me tānuku iho ki te whenua, ā, me nui anō tō reira hinganga.\n\n19 Anā, me tūoioi te kīngitanga o te rēwera, ā, me tika pū ia kia whakaohokia ake te hunga nō konā ki te rīpenetātanga, ka mau rānei rātou i te rēwera me ana mekameka mau tonu, ā, ka whakaohokia rātou ki te riri, ā, ka mate;\n\n20 Nana rā, ka haruru ia i taua rā i roto i ngā ngākau o ngā tamariki a te tangata, ā, ka whakaohokia rātou ki te riri ki ērā mea pai.\n\n21 Ā, ka whakamārietia ētahi atu e ia, ka whakaoriorihia atu rātou i roto i te āhurutanga o te ao, kia kī ake ai rātou: He pai katoa ngā mea i Hīona; āe rā, kei te whai pai a Hīona, kei te pai katoa—ā, e pēnei ana tā te rēwera tinihanga i ō rātou wairua, ā, e āta ārahina iho rātou ki te ao rēwera.\n\n22 Ā nana, ka whakapatipatihia atu ētahi, ā, ka mea atu ki a rātou kāore he ao rēwera; ā, ka kī ake ia ki a rātou: Ehara au i tētahi rēwera, nā te mea kārekau tētahi—ā, e pēnei ana tana kōhimuhimu i ō rātou taringa, tae atu ana ki tana whakamau i a rātou ki āna mekameka mōrikarika, kāore he whakaputanga mai i reira.\n\n23 Āe rā, kua mau rātou i te mate, me te ao rēwera; ā, me tū te mate, me te ao rēwera, me te rēwera me ērā mea katoa kua murua i reira ki mua i te torona o te Atua, ā, ka whakawākia e ai ki ā rātou mahi, mai i reira ka haere rātou ki roto i te wāhi kua whakaritea mō rātou, arā, ki tētahi roto ahi whānāriki, koia anō ko te mamae mutunga kore.\n\n24 Nō reira, auē te mate mō te tangata e noho noa iho ana i Hīona!\n\n25 Auē te mate mō te tangata e hāmama atu ana: Kei te pai katoa!\n\n26 Āe rā, auē te mate mō te tangata e whakarongo ana ki ngā tohutohu a te tangata, me te whakaparahako i te mana o te Atua, me te takohatanga o te Wairua Tapu!\n\n27 Āe rā, auē te mate mō te tangata e kī ake ana: Kua whiwhi mātou, ā, kāore he mea anō e hiahia nei mātou!\n\n28 Ā kāti, auē te mate mō te hunga e wiri ana, ā, e riri ana nā te pono o te Atua! Nana rā, ka hari pū te whiwhinga o te tangata kua waihanga ki runga i te toka; ā, ka wiri te tangata kua waihanga ki runga i tētahi tūāpapa onepū kei hinga ia.\n\n29 Auē te mate mō te tangata ka kī ake: Kua whiwhi mātou i te kupu a te Atua, ā, kāore ō mātou hiahia mō te kupu a te Atua, nā te mea he nui kei a mātou!\n\n30 Nana rā, ko te kupu tēnei a te Ariki te Atua: Māku e hoatu ki ngā tamariki a te tangata he akoranga i runga i te akoranga, he tohutohu i runga i te tohutohu, he iti i konei, he iti i konā; ā, ka manaakitia te hunga e whakarongo nei ki aku tohutohu, me te tuku taringa ki aku whakatakotoranga whakaaro, nā te mea ka ako rātou i te mōhioranga; nā, māku e hoatu anō ki te tangata e whiwhi; ā, mai i te hunga e kī ake ana, He nui kei a mātou, ka murua pū anō mai i a rātou ērā mea kei a rātou.\n\n31 Ka kangaia te tangata e whakawhirinaki ana ki te tangata, e mea ana rānei i te kikokiko hei ringaringa mōna, e whakarongo ana rānei ki ngā tohutohu a te tangata, hāunga ā rātou tohutohu e tohua ai e te mana o te Wairua Tapu.\n\n32 Auē te mate mō ngā Tauiwi, e ai tā te Ariki o ngā Mano! Nā te mea ahakoa taku whakaroatanga atu i taku ringa ki a rātou mai i tētahi rā ki tētahi rā, ka whakaparahako rātou i ahau; hei aha koa, ka ngākau aroha au ki a rātou, e ai tā te Ariki te Atua, ki te rīpenetā rātou me te haere mai ki ahau; nā, kua whakaroahia taku ringa i te rā katoa, e ai tā te Ariki te Atua o ngā Mano.\n\n", "2-ne 29": "[center][font_size=26]Upoko 29[/font_size][/center]\n\n[i]Ka whakaparahako ngā Tauiwi tokomaha i te Pukapuka a Moromona—Ka kī ake rātou, Kāore ō mātou hiahia tonu ki tētahi paipera—Ka kōrero te Ariki ki ngā iwi maha—Ka whakawā Ia i te ao e hāngai ana ki ngā mea e tuhia ai i ngā pukapuka. Takiwā 559–545 M.K.[/i]\n\n1 Engari nana, ka tokomaha rawa—hei taua rā ina haere tonu taku mahi i ngā mahi nui whakamīharo i waenganui i a rātou, kia mahara ai au i aku whakahaunga kua meatia nei e au ki ngā tamariki a te tangata, kia tau anō ai taku ringa kia whakahokia tuaruatia ai tōku iwi; ko rātou nei nō te whare o Iharaira;\n\n2 Waihoki, kia mahara au i ngā whakaari kua whakaaria nei e au ki a koe, e Nīwhai, ā, ki tō matua anō hoki, kia mahara au i ō uri; ā, kia puta atu ngā kupu a ō uri i tōku māngai ki ō uri; ā, ka whakahihī atu aku kupu ki ngā tōpito o te ao, hei kara ki taku iwi, ko rātou nei nō te whare o Iharaira;\n\n3 Ā, nā te mea ka whakahihī atu aku kupu—ka kī ake ngā Tauiwi tokomaha: He Paipera! He Paipera! Kei a mātou he Paipera, ā, kāore e taea he Paipera atu anō.\n\n4 Engari, ko te kupu tēnei a te Ariki te Atua: E te hunga kūare; ka whai Paipera rātou; ā, ka puta atu i ngā Hūrai, ko tōku iwi kawenata onamata. Ā, ka pēhea tā rātou whakawhetai i ngā Hūrai mō te Paipera kua whiwhi nei i a rātou? Āe rā, he aha tā ngā Tauiwi tikanga? E mahara ana rātou i ngā ngaukinotanga, me ngā mahinga, me ngā mamaetanga o ngā Hūrai, me tō rātou ū pono ki ahau, i te whakaputanga mai i te whakaoranga ki ngā Tauiwi?\n\n5 E koutou ngā Tauiwi, kua mahara koutou i ngā Hūrai, ko taku iwi kawenata onamata? Kāo; engari nāu rātou i kanga, nāu anō rātou i mauāhara, ā, kāore i whai kia whakahokia mai ai rātou. Engari nana, māku katoa ēnei e whakahoki atu ki runga i ō koutou ake upoko; nā te mea kāore ahau te Ariki kia wareware noa i taku iwi.\n\n6 E te kūare, ka kī ake: He Paipera, kei a mātou tētahi Paipera, ā, kāore ō mātou hiahia anō ki tētahi Paipera. Kua whiwhi Paipera koutou hāunga e ngā Hūrai?\n\n7 Kāore koutou e mōhio ana he nui kē atu ngā iwi i te mea kotahi? Kāore koutou e mōhio ana nāku, te Ariki tō Atua, i hangaia ai ngā tāngata katoa, ā, e mahara ana anō au i te hunga kei ngā moutere o te moana; ā, e kīngi ana au i ngā rangi o runga me te whenua o raro; ā, e kawea mai ana e au taku kupu ki ngā tamariki a te tangata, āe rā, ki runga i ngā iwi pū anō o te ao?\n\n8 He aha koutou e amuamu ai, nā te mea ka nui ake tā koutou whiwhi i taku kupu? Kāore koutou e mōhio ana he kaiwhakaatu te whakaaturanga o ngā iwi e rua ki a koutou ko au te Atua, nā, e mahara ana au i tētahi iwi pērā i tētahi atu? Nā reira, e rite ana ngā kupu e kōrero nei au ki tētahi iwi ki ngā kupu e kōrero nei au ki tētahi atu. Ā, ina haere ngātahi ngā iwi e rua ka haere ngātahi ngā whakaaturanga o ngā iwi e rua anō hoki.\n\n9 Ā, e pēnei ana ahau kia whakaatu atu ki te tokomaha ko au tonu ahau inānahi, ināianei, ā, āke tonu atu; ā, e kōrero ana ahau i ngā kupu e ai ki tāku e āhuareka ai. Ā, nā te mea kua kōrero nei ahau i te kupu kotahi me kaua koutou e whakapono kāore e taea e au te kōrero i tētahi atu; nā, kāore anō kia oti taku mahi; e kore rānei e pēnā kia tae rā anō ki te mutunga o te tangata, e kore rānei i taua wā āke tonu atu.\n\n10 Nā reira, nā te mea kei a koutou tētahi Paipera me kore koutou e whakapono e mau nei i a ia aku kupu katoa; me kore rānei koutou e whakapono kīhai i meatia e au kia tuhia ake ai he kupu anō.\n\n11 Nā, e whakahau ana au i ngā tāngata katoa, i te rāwhiti ngātahi me te uru, i te raki anō, i te tonga anō, ā, i ngā moutere o te moana, kia tuhia ai ngā kupu e whakahaua ai e ahau ki a rātou; nā, ka whakawā au i te ao mai i ngā pukapuka e tuhia ai, ko ia tangata, ia tangata e ai ki āna mahinga, e ai ki ērā kua tuhituhia nei.\n\n12 Nana rā, māku e kōrero ki ngā Hūrai, ā, ka tuhia ia e rātou; ā, ka kōrero anō ahau ki ngā Nīwhai, ā, ka tuhia ia e rātou; ā, ka kōrero anō au ki ērā atu iwi nō te whare o Iharaira, kua ārahina atu nei e au, ā, ka tuhia ia e rātou; ā, ka kōrero atu au ki ngā iwi katoa o te ao, ā, ka tuhia ia e rātou.\n\n13 Ā, ka pahawa ake, nā, ka mau i ngā Hūrai ngā kupu a ngā Nīwhai, ā, ka mau i ngā Nīwhai ngā kupu a ngā Hūrai; ā, ka mau i ngā Nīwhai me ngā Hūrai ngā kupu a ngā iwi ngaro o Iharaira; ā, ka mau i ngā iwi ngaro o Iharaira ngā kupu a ngā Nīwhai me ngā Hūrai.\n\n14 Ā, ka pahawa ake, nā, ko taku iwi, ko rātou nei nō te whare o Iharaira, ka huihuia ki tō rātou kāinga ki ngā whenua o ō rātou tuku ihotanga; ā, ka huihuia anōtia taku kupu kia kotahi ai. Ā, māku e whakaatu atu ki te hunga e whawhai ana ki taku kupu, ki taku iwi anō hoki, ko rātou nei nō te whare o Iharaira, ko te Atua ahau, ā, nāku i kawenata ki a Aperahama ka mahara au i ōna uri āke tonu atu.\n\n", "2-ne 30": "[center][font_size=26]Upoko 30[/font_size][/center]\n\n[i]Ka taua ngātahitia ngā kaiuru Tauiwi me te iwi kawenata—He tokomaha ngā Rāmana me ngā Hūrai e whakapono ai ki te kupu, ā, ka meinga he āhuareka—Ka whakahokia a Iharaira, ā, ka whakangaromia te hunga whakarihariha. Takiwā 559–545 M.K.[/i]\n\n1 Ā, nana ianei, e aku teina aroha, e hiahia ana ahau ki te kōrero ki a koutou; nā tōku, tō Nīwhai, hiahia kia kore ai koutou e whakapono ka nui ake tō koutou tika i tō ngā Tauiwi. Nana rā, ki te kore koutou e pupuri i ngā whakahaunga a te Atua ka rite tahi tā koutou matenga; ā, me kore koutou e whakapono nā ngā kupu kua kōrerotia nei, nā, ka whakangaromia katoatia ngā Tauiwi.\n\n2 Nana rā, ko tāku ki a koutou, nā, ko ngā Tauiwi katoa e rīpenetā ana, he iwi kawenata rātou nō te Ariki; ā, ko ngā Hūrai katoa e kore nei e rīpenetā, ka makaia atu; nā te mea kāore te Ariki e kawenata ki tētahi hāunga ia te hunga e rīpenetā ai me te whakapono i tana Tama, ko ia te Mea Tapu o Iharaira.\n\n3 Ā ināianei, ka āhua poropiti atu anō au e pā ana ki ngā Hūrai me ngā Tauiwi. Nā, nō muri i te whakaputanga o te pukapuka kua kōrerotia nei e au, ā, ka tuhia ki ngā Tauiwi, ā, ka hīria ake anō ki te Ariki, he tokomaha ngā mea e whakapono ai ki ngā kupu kua tuhia nei; ā, mā rātou ēnā e kawe atu ki ngā mōrehu o ō tātou uri.\n\n4 Kātahi ngā mōrehu o ō tātou uri e mōhio e pā ana ki a tātou, i pēhea tā tātou putanga mai i Hiruharama, ā, he uri rātou nō ngā Hūrai.\n\n5 Ā, ka whakapuakina te rongopai a Ihu Karaiti ki waenganui i a rātou; nā reira, ka whakamōhiotia anōtia rātou ki te mātauranga ki ō rātou mātua tīpuna, ā, ki te mātauranga anō o Ihu Karaiti, i mau ai i ō rātou mātua tīpuna.\n\n6 Kātahi rātou ka hari; nā te mea ka mōhio rātou he manaakitanga ia nā te ringa o te Atua; ā, ka marere iho ngā unahi pōuriuri i ō rātou karu; ā, kāore he maha ngā whakatupuranga e pahure ai i a rātou, engari ka meinga rātou hei iwi urutapu, hei iwi āhuareka anō.\n\n7 Ā, ka pahawa ake, nā, ka tīmata ngā Hūrai kua whakamararatia atu nei ki te whakapono i te Karaiti; ā, ka tīmata tā rātou huihui ki runga i te mata o te whenua; ā, ko te hunga katoa e whakapono ai i te Karaiti ka meinga he āhuareka anō hoki.\n\n8 Ā, ka pahawa ake, nā, ka tīmata te Ariki te Atua i ana mahi ki waenganui i ngā iwi katoa, i ngā hapū, i ngā reo, me ngā huihuinga tāngata, kia whakatakotoria ai he putanga mō te whakahokinga o tana iwi i runga i te whenua.\n\n9 Ā, mā runga i te tika te Ariki te Atua e whakawā ai i te hunga rawakore, me te tātā i runga i te mana taurite hei painga mō te hunga māhaki o te whenua. Ā, māna te ao e patu ki te tokotoko o tōna māngai; ā, mā te hā o ōna ngutu ia e whakamate i te hunga whakarihariha.\n\n10 Nā, e hohoro mai ana te wā e meatia ai e te Ariki te Atua he wehenga nui i waenganui i te iwi, ā, ko te hunga whakarihariha māna e whakangaro; ā, māna tana iwi e tohu, āe rā, ahakoa mēnā rā ia e tika ana me whakangaro te hunga whakarihariha e ia ki te ahi.\n\n11 Ā, ko te tika hei whītiki mō ōna hope, ko te whakapono hei whītiki mō ōna whatumanawa.\n\n12 Kātahi ka noho tahi te wūruhi rāua ko te reme; ā, ka takoto tahi te reparo rāua ko te kūao koti, me te kūao kau, me te kūao raiona, me te mea mōmona, hei kāhui kotahi; ā, mā tētahi tamaiti nohinohi rātou e ārahi.\n\n13 Ā, ka kai tahi te kau me te pea; ka takoto tahi iho ā rāua kūao; ā, ka kai kakau wīti te raiona e rite ana ki te ōkiha.\n\n14 Ā, ka tākaro te tamaiti ngote ū i runga i te rua o te nākahi iti, ā, ka pā atu te ringa o te tamaiti kua whakamutua te kai ū i runga i te nohonga o te neke paitini.\n\n15 Kua kore rātou e whakamamae, e whakangaro rānei i tōku maunga tapu katoa; nā, ka kikī te ao i te mātauranga o te Ariki e pērā ana ki te wai e uhia ana te moana.\n\n16 Nā reira, ka whakamōhiotia ngā mea o ngā iwi katoa; āe rā, ka whakamōhiotia ngā mea katoa ki ngā tamariki a te tangata.\n\n17 Kāore he mea muna engari ia ka huraina atu; kāore he mahinga pōuriuri engari ia ka whakakitea i roto i te māramatanga; ā, kāore he mea hīria ake i runga i te whenua engari ia ka wetekina atu.\n\n18 Nā reira, ko ngā mea katoa kua huraina nei ki ngā tamariki a te tangata e huraina ake ai hei taua rā; ā, kāore tonu ō Hātana kaha i runga i ngā ngākau o ngā tamariki a te tangata, mō tētahi wā roa. Ā ināianei, e aku teina aroha, ka whakamutu au i aku kōrero.\n\n", "2-ne 31": "[center][font_size=26]Upoko 31[/font_size][/center]\n\n[i]Ka kōrero a Nīwhai he aha te Karaiti i rumakina ai—Me whai ngā tāngata i te Karaiti, me rumaki, me whiwhi te Wairua Tapu, me te ū tonu ki te mutunga kia whakaorangia ai—Ko te rīpenetātanga me te rumakitanga te kēti ki te ara tōtika whāiti—Ka puta te oranga tonutanga ki te hunga e pupuri ana i ngā whakahaunga hei muri iho i te rumakitanga. Takiwā 559–545 M.K.[/i]\n\n1 Ā ināianei au, a Nīwhai, e whakamutu nei i taku poropititanga ki a koutou, e aku teina aroha. Ā, kāore e taea e au te tuhi hāunga he mea ruarua, koia he mea e mōhio nei au ka pahawa pū ake anō; kāore rānei e taea e au te tuhi atu i ngā kupu ruarua a taku teina a Hākopa.\n\n2 Nā reira, kāti noa māku ngā mea kua oti nei i a au te tuhi, hāunga rā ia ngā kupu ruarua nei me kōrero nei e au e pā ana ki te whakaakoranga a te Karaiti; nā reira, ka mārama noa taku kōrero ki a koutou, e ai ki te māramatanga o taku poropititanga.\n\n3 Nā te mea e kaingākau ana tōku wairua i te māramatanga; nā, nō tēnei āhuatanga e mahi ai te Ariki te Atua i waenganui i ngā tamariki a te tangata. Nā, ka tuku māramatanga te Ariki te Atua ki te hinengaro; nā, ka kōrero ia ki te tangata e ai ki tō rātou reo, tae atu ana ki tō rātou māramatanga.\n\n4 Nā reira, e hiahia ana au kia mahara koutou kua kōrero au e pā ana ki taua poropiti kua whakaatu mai nei te Ariki ki ahau, nā, māna te Reme a te Atua e rumaki, ka murua atu nei i ngā hara o te ao.\n\n5 Ā ināianei, mehemea te Reme a te Atua, e tapu ana ia, e whai take ana tana rumaki ki te wai, kia whakaea ai i ngā tika katoa, āna, e pēhea ake ana te nui o tō tātou whai take, e tapu kore ana, kia rumakina ai, āe rā, ki te wai pū anō!\n\n6 Ā ināianei, ka ui atu au ki a koutou, e aku teina aroha, nā runga i te aha te Reme a te Atua i whakaea ai i ngā tika katoa i tana rumakitanga ki te wai?\n\n7 Kāore koutou e mōhio ana i tapu ia? Engari ahakoa tōna tapu, ka whakaatu ia ki ngā tamariki a te tangata, nā, ka whakaiti ia i a ia anō i te aroaro o te Matua e ai ki tō te kikokiko, ā, ka whakaatuhia ki te Matua ka ngohengohe ia ki a ia i runga i te pupuri i ana whakahaunga.\n\n8 Nā reira, i muri iho i tana rumakitanga ki te wai ka tau iho te Wairua Tapu ki runga i a ia i te āhua o tētahi kūkupa.\n\n9 Waihoki rā, e whakaatu ana ki ngā tamariki a te tangata i te tōtika o te ara, me te whāiti o te kēti, mā konā rātou e kuhu ai, nāna nei te tauira i whakatauirahia ai i mua i a rātou.\n\n10 Ā, i kī ake ia ki ngā tamariki a te tangata: Whai mai i ahau. Nā reira, e aku teina aroha, e taea ana rānei e tātou te whai atu i a Ihu hāunga tātou e hiahia ana ki te pupuri i ngā whakahaunga a te Matua?\n\n11 Ā, i kī ake te Matua: E rīpenetā koutou, e rīpenetā koutou, me te rumaki i runga i te ingoa o taku Tama Aroha.\n\n12 Waihoki, i pā mai te reo o te Tama ki ahau, e mea ana: Ko te tangata e rumakina ai i runga i tōku ingoa, ki a ia e tuku atu ai te Matua i te Wairua Tapu, pēnei i ahau; nā reira, whai mai i ahau, ā, mahia ngā mea kua kite nei koutou i ahau e mahi ana.\n\n13 Nā reira, e aku teina aroha, e mōhio ana au ki te whai atu koutou i te Tama, i runga i te tino ngākau ū, tē arero rua, ā, tē tinihanga i te aroaro o te Atua, engari ki te ngākau pono, e rīpenetā ana i ō koutou hara, e whakaatuhia atu ana ki te Matua e hiahia ana koutou kia mau ai ki runga i a koutou te ingoa o te Karaiti, mā te rumakitanga—āe rā, mā te whai atu i tō koutou Ariki, ā, i tō koutou Atua ki roto i te wai, e ai ki tana kupu, nana, kātahi koutou ka whiwhi i te Wairua Tapu; āe rā, kātahi ka tae mai te rumakitanga o te ahi me te Wairua Tapu; kātahi ka taea e koutou te kōrero ki te arero anahera, me te hāmama i ngā whakamoemiti ki te Mea Tapu o Iharaira.\n\n14 Engari nana, e aku teina aroha, i pēnei te pātanga mai o te reo o te Tama ki ahau, e mea ana: Hei muri i tā koutou rīpenetātanga i ō koutou hara, me te whakaatu atu ki te Matua e hiahia ana koutou ki te pupuri i aku whakahaunga, mā te rumakitanga ki te wai, me te whiwhi i te rumakitanga o te ahi me te Wairua Tapu, me te āhei ki te kōrero ki tētahi arero hou, āe rā, ki te arero pū anō o ngā anahera, ka mutu, kātahi ka whakaparahakongia au, kua pai kē ake mō koutou mehemea kīhai koutou i mōhio ki ahau.\n\n15 Ā, i rongo au i tētahi reo mai i te Matua, e mea ana: Āe rā, e tika ana, ā, e pono ana ngā kupu a taku Mea Aroha. Ko ia e ū ana ki te mutunga, ko ia anō e whakaorangia ai.\n\n16 Ā ināianei, e aku teina aroha, nā konei au e mōhio ana ki te kore te tangata e ū ki te mutunga, i te whaitanga atu i te tauira a te Tama a te Atua e ora ana, tē taea ia te whakarauora.\n\n17 Nā reira, mahia ngā mea kua kīa atu e au ki a koutou, nā, kua kite au ka mahia e tō koutou Ariki, ā, e tō koutou Kaihoko; nā te mea mō tēnei take kua whakaatuhia mai nei ēnā ki ahau, kia mōhio ai koutou i te kēti mā reira koutou kuhu ai. Nā te mea ko te kēti e kuhu ai koutou ko te rīpenetātanga me te rumakitanga ki te wai; kātahi ka puta mai tētahi murunga i ō koutou hara ki te ahi me te Wairua Tapu.\n\n18 Kātahi koutou kei te ara tōtika whāiti e ārahina ana ki te oranga tonutanga; āe rā, kua kuhu atu koutou mā te kēti; kua mahi koutou e ai ki ngā whakahaunga a te Matua rāua ko te Tama; ā, kua whiwhi koutou i te Wairua Tapu, e whakaatuhia ana te Matua rāua ko te Tama, tae atu ana ki te whakaeatanga i tana whakaari kua meatia nei e ia, nā, ka whiwhi koutou mehemea ka kuhu atu koutou mā te huarahi.\n\n19 Ā ināianei, e aku teina aroha, hei muri i tā koutou kuhutanga ki roto i tēnei ara tōtika whāiti, ka ui atu au mehemea kua oti ngā mea katoa? Nana, ko tāku ki a koutou, Kāo; kāore koutou i haere pēnei mai hāunga nā te kupu a te Karaiti me te whakapono kaha i a ia, e whakawhirinaki katoa ana ki runga i ngā mahi aroha ā te mea e kaha ana ki te whakaora.\n\n20 Nā reira, me tāruke whakamua koutou i runga i te ngākau pūmau i roto i te Karaiti, e mau ana tētahi manako kānapanapa, me tētahi aroha ki te Atua me ngā tāngata katoa. Nā reira, mēnā ka tāruke whakamua, e hākari ana i runga i te kupu a te Karaiti, me te ū pono atu ki te mutunga, nana, ko te kupu tēnei a te Matua: Ka whiwhi koutou i te oranga tonutanga.\n\n21 Ā ināianei, nana, e aku teina aroha, koinei te huarahi; ā, kāore he huarahi kē atu, he ingoa kē atu rānei kua tukuna i raro i te rangi mā reira taea ai te whakarauora i te tangata i roto i te kīngitanga o te Atua. Ā ināianei, nana, ko te whakaakoranga tēnei a te Karaiti, me te whakaakoranga pono anake a te Matua, a te Tama, me te Wairua Tapu, koia he Atua kotahi, kāore ōna mutunga. Āmine.\n\n", "2-ne 32": "[center][font_size=26]Upoko 32[/font_size][/center]\n\n[i]Ka kōrero ngā anahera mā te mana o te Wairua Tapu—Me inoi te tangata kia whai mātauranga ai i te Wairua Tapu mō rātou ake. Takiwā 559–545 M.K.[/i]\n\n1 Ā ināianei, nana, e aku teina aroha, e whakapono ana au kei te āhua whakaaroaro koutou i roto i ō koutou ngākau e pā ana ki tērā e mahi ai ina kuhu atu koutou i runga i te huarahi. Engari, nana, he aha koutou e whakaaroaro ai i ēnei mea i roto i ō koutou ngākau?\n\n2 Kāore rānei koutou e mahara ana ki tāku ki a koutou, nā, hei muri iho i tā koutou whiwhi i te Wairua Tapu ka taea e koutou te kōrero ki te arero anahera? Ā ināianei, me pēhea e taea ai e koutou te kōrero ki te arero anahera hāunga ia mā te Wairua Tapu?\n\n3 E kōrero ana ngā anahera mā te mana o te Wairua Tapu; nā reira, e kōrero ana rātou i ngā kupu a te Karaiti. Nā reira, i kī ake au ki a koutou, e hākari koutou i ngā kupu a te Karaiti; nana rā, ka whakamōhio atu ngā kupu a te Karaiti ki a koutou he aha ngā mahi me mahi e koutou.\n\n4 Nā reira, anā, hei muri i taku kōrerotanga atu i ēnei kupu, mehemea kāore e taea ana ēnā te mārama e koutou, ka pēnāhia nā te mea kāore koutou e pātai ai, kāore rānei e pātōtō atu; nā reira, kāore koutou e kumea mai ki roto i te māramatanga, engari me mate i roto i te pōuritanga.\n\n5 Nana rā, ka kī atu anō au ki a koutou mēnā ka kuhu atu koutou mā te huarahi, me te whiwhi i te Wairua Tapu, māna e whakaatu ki a koutou ngā mea katoa e mahi ai koutou.\n\n6 Nana, koinei te whakaakoranga a te Karaiti, ā, kāore he whakaakoranga anō e tukuna ai kia mutu ai tana whakakitenga i a ia anō i roto i te kikokiko. Ā, ina whakakite i a ia anō ki a koutou i roto i te kikokiko, ko ngā mea e kī ake ai ia ki a koutou ka mahia rawatia e koutou.\n\n7 Ā ināianei au, a Nīwhai, tē taea he kōrero i tua atu; kua kati te Wairua Tapu i taku puakitanga, ā, kua waiho nei au kia tangi ai nā te whakapono kore, me te whakarihariha, me te kūaretanga, me te kakī mārōtanga o te tangata; nā te mea e kore rātou e rapu mātauranga, e mārama rānei i ngā mātauranga nui, ina tukuna atu ki a rātou i runga i te mārama, ko te mārama pū anō e taea ana e te kupu.\n\n8 Ā ināianei, e aku teina aroha, kei te kite au e whakaaroaro tonutia ana e koutou i roto i ō koutou ngākau; ā, e pōuri ana au i te mea me kōrero atu anō au e pā ana ki tēnei mea. Nā te mea mēnā ka whakarongo koutou ki te Wairua e whakaakona ana te tangata ki te inoi, kua mōhio koutou me inoi koutou; nā te mea kāore te wairua kino e whakaako ana i te tangata ki te inoi, engari e whakaakona ana ia me kaua e inoi.\n\n9 Engari nana, ko tāku atu ki a koutou me inoi i ngā wā katoa, ā, kaua e ngoikore; nā, kia kaua koe e mahi i tētahi mahi ki te Ariki hāunga tuatahi ia ka inoi ki te Matua i runga i te ingoa o te Karaiti, kia whakatapua e ia tāu meatanga mōu, nā, hei painga tō meatanga mō tō wairua.\n\n", "2-ne 33": "[center][font_size=26]Upoko 33[/font_size][/center]\n\n[i]He pono ngā kupu a Nīwhai—E whakaatu ana mō te Karaiti—Ka whakapono te hunga whakapono i te Karaiti i ngā kupu a Nīwhai, ka tū ia hei kaiwhakaatu i mua i te pae whakawā. Takiwā 559–545 M.K.[/i]\n\n1 Ā ināianei au, a Nīwhai, tē taea te tuhituhi i ngā mea katoa i whakaakona i waenganui i taku iwi; kāore hoki au e kaha ana ki te tuhi, pērā ana ki te kōrero; nā te mea ina kōrero te tangata e te mana o te Wairua Tapu ka kawea atu ia e te mana o te Wairua Tapu ki ngā ngākau o ngā tamariki a te tangata.\n\n2 Engari nana, he tokomaha e whakapakeke ana i ō rātou ngākau ki te Wairua Tapu, kia kore ai e whai wāhi ia i roto i a rātou; nā reira, ka makaia atu ngā mea maha kua tuhia nei, ā, ka kīa ēnā he mea kore noa iho.\n\n3 Engari au, a Nīwhai, kua tuhia nei tāku i tuhi ai, ā, ka kīa ia e au he mea utu nui, ā, ki tōku iwi pū anō. Nā, e inoi tonu ana au mō rātou i te awatea, ā, ka whakamākū ōku karu i tōku urunga i te pō, nō rātou te take; ā, e karanga ake ana au ki tōku Atua i runga i te whakapono, ā, e mōhio ana au ka rongo ia i taku karanga.\n\n4 Ā, e mōhio ana au ka whakatapu te Ariki te Atua i aku inoi hei painga mō tōku iwi. Ā, ko ngā kupu kua tuhia e au i runga i te ngoikoretanga e meinga ai he mea kaha ki a rātou; nā te mea e whakapakepake ana i a rātou ki te mahi pai; e whakamōhiotia ana rātou ō rātou mātua; ā, e kōrero ana ia mō Ihu, me te whakapakepake i a rātou ki te whakapono ki a ia, me te ū ki te mutunga, koia ko te oranga tonutanga.\n\n5 Ā, e kōrero pakeke ana mō te hara, e ai ki te māramatanga o te pono; nā reira, kua kore he tangata e riri ki ngā kupu kua tuhia nei e au hāunga ia nā te wairua o te rēwera.\n\n6 E korōria ana au i te māramatanga; e korōria ana au i te pono, e korōria ana au i tōku Ihu, nā te mea kua hokona e ia tōku wairua mai i te ao rēwera.\n\n7 He aroha noa tōku mō taku iwi, me te whakapono nui i te Karaiti, nā, ka tūtaki au i ngā wairua tokomaha e koha kore ana ki tōna nohonga-whakawā.\n\n8 He aroha noa tōku mō te Hūrai—ka kī Hūrai au, nā te mea e kōrero ana au mō rātou nō te wāhi i puta mai ai au.\n\n9 He aroha noa anō hoki tōku mō ngā Tauiwi. Engari nana, kua kore noa ēnei e taea e au te manako ki te kore rātou e houhia ai te rongo ki te Karaiti, me te kuhu atu i te kēti whāiti, me te hīkoi i te ara tōtika e ārahina ana ki te oranga, me te ū tonu i taua ara tae atu ana ki te mutunga o te rā poropeihana.\n\n10 Ā ināianei, e aku teina aroha, me te Hūrai anō hoki, me koutou ngā tōpito katoa o te ao, whakarongo mai ki ēnei kupu me te whakapono i te Karaiti; ā, ki te kore koutou e whakapono i ēnei kupu, e whakapono i te Karaiti. Ā, ki te whakapono koutou i te Karaiti ka whakapono koutou i ēnei kupu, nā te mea ko ngā kupu ēnei a te Karaiti, ā, kua homai ēnā ki ahau e ia; ā, e whakaako ana ēnā ki ngā tāngata katoa kia mahi pai ai.\n\n11 Ā, mehemea ehara ēnā i te kupu a te Karaiti, whakawākia e koe—nā, ka whakaatu te Karaiti ki a koe, mā te mana me te korōria nui, nā, koinā āna kupu, hei te rā whakamutunga; ā, ka tū kanohi ki te kanohi tātou i te aroaro o tana pae; ā, ka mōhio koutou kua whakahaua ahau e ia ki te tuhituhi i ēnei mea, ahakoa ōku ngoikoretanga.\n\n12 Ā, e inoi ana au ki te Matua i runga i te ingoa o te Karaiti kia tokomaha o tātou, ki te kore te katoa, e whakaorangia ai i tōna kīngitanga hei taua rā nui whakamutunga.\n\n13 Ā ināianei, e aku teina aroha, ko te hunga katoa nō te whare o Iharaira, me koutou ngā tōpito katoa o te ao, e kōrero ana au ki a koutou anō nei nō tētahi e karanga ana i te puehu: Hei konei rā kia tae rā anō mai taua rā nui.\n\n14 Ā, ko koutou e kore nei e kai i te painga o te Atua, me te whakaaro nui ki ngā kupu a ngā Hūrai, me āku kupu anō hoki, me ngā kupu e puta atu ai i te māngai o te Reme a te Atua, nana, he poroporoaki mau tonu tāku ki a koutou, nā te mea ka whakahēngia koutou e ēnei kupu hei te rā whakamutunga.\n\n15 Nā te mea ko tāku e hīri nei i runga i te whenua, ka mauria mai hei whakahē i a koutou hei te pae whakawā; nā te mea ko te whakahau tēnei nā te Ariki ki ahau, ā, me whakarongo au. Āmine.\n\n", "jacob 1": "[center][font_size=26]Ko te Pukapuka a Hākopa te Teina a Nīwhai[/font_size][/center]\n\nKo ngā kupu o tana poropititanga ki ana teina. Ka whakapōauau ia i tētahi tangata i whai nei ki te whakangaro i te whakaakoranga a te Karaiti. He kupu ruarua e pā ana ki te hītori o te iwi o Nīwhai.\n\n[center][font_size=26]Upoko 1[/font_size][/center]\n\n[i]Ka whai nei a Hākopa rāua ko Hōhepa ki te whakapakepake i ngā tāngata kia whakapono ai i te Karaiti me te pupuri i Āna whakahaunga—Ka mate a Nīwhai—Ka whai kaha ngā mahi whakarihariha i runga i ngā Nīwhai. Takiwā 544–421 M.K.[/i]\n\n1 Nana rā, i pahawa ake te pahuretanga atu i ngā tau e rima tekau mā rima mai i te wā i wehe atu ai a Rīhai i Hiruharama; nā reira, i homai e Nīwhai ki ahau, a Hākopa, tētahi whakahaunga e pā ana ki ngā papa iti, kua whaowhaoa ēnei mea i runga rā.\n\n2 Ā, i homai e ia ki ahau, a Hākopa, tētahi whakahaunga kia tuhi ai au i ētahi mea ruarua i runga i ngā papa iti e whakaarohia ana e au he mea tino utu nui; kia kaua au e pā atu, hāunga he mea pakupaku noa, e pā ana ki te hītori o tēnei iwi kua huaina nei ko te iwi o Nīwhai.\n\n3 Nā te mea i kī ai ia me whaowhao te hītori o tana iwi ki runga i ērā atu o ana papa, ā, kia tiaki ai au i ēnei papa me te tuku iho i ēnā ki ōna uri, mai i tētahi whakatipuranga ki tētahi whakatipuranga.\n\n4 Ā, mehemea he kauhautanga e tapu ana, he whakakitenga rānei e nui ana, he poropititanga rānei, kia whaowhaoa ngā upoko o ēnā e au ki runga i ēnei papa, me te whakapā atu i ēnā e ai ki tāku e taea ai, hei painga mō te Karaiti, ā, hei painga mō tō mātou iwi.\n\n5 Nā, nā te whakapono me te mānukanuka nui, i tino whakakitea mai ki a mātou e pā ana ki tō mātou iwi, he aha ngā mea e pā ai ki a rātou.\n\n6 Ā, i nui anō ō mātou whakakitenga, me te wairua o te poropititanga nui; nā reira, i mātau mātou ki a te Karaiti me tōna kīngitanga, e haere mai nei.\n\n7 Nā reira i kaha tā mātou mahi i waenganui i tō mātou iwi, kia whakapakepake ai mātou i a rātou kia whakatata mai ki te Karaiti, me te tango atu i te painga o te Atua, kia kuhu atu ai rātou ki roto i tōna okiokinga, kei noho kau noa ia e oati ai i runga i tōna riri kia kaua rātou e kuhu ai ki roto, pēnā i te whakapātaritanga i roto i ngā rā whakawai i ngā tamariki a Iharaira e noho ana i te koraha.\n\n8 Nā reira, ko tā māua inoi ki te Atua kia whakapakepake māua i ngā tāngata katoa kia kaua e haututū ki te Atua, kia whakapātarihia ai ia kia riri ai, engari kia whakapono mai ai ngā tāngata katoa i te Karaiti, ā, kia tirohia tōna matenga, ā, kia mamae i tōna rīpeka me te waha i te whakamā o te ao; nā reira, nāku, nā Hākopa, i tikina atu ai i runga i ahau kia whakatutukihia ai te whakahau a tōku tuakana a Nīwhai.\n\n9 Ināianei ā, ka koroheke haere a Nīwhai, ā, ka kite ia ākuanei mate ai ia; nā reira, i whakawāhia he tangata hei kīngi mō runga i tōna iwi i tēnei wā, e ai ki ngā whakahaeretanga a ngā kīngi.\n\n10 Kua arohaina rawatia a Nīwhai e te iwi, kua tū ia hei kaitiaki nui mō rātou, kua hāpaingia e ia te hoari o Rāpana hei tiaki i a rātou, ā, kua mahia e ia hei painga mō rātou i ōna rā katoa—\n\n11 Nā reira, i te hiahia te iwi kia mau tonu i a rātou tōna ingoa i runga i te whakamaumaharatanga. Ā, ka whakahuatia te tangata e whakahaere ai i tōna tūranga e te iwi, ko Nīwhai tuarua, ko Nīwhai tuatoru, ā, haere ake nei, e ai ki ngā whakahaeretanga a ngā kīngi; ā, i pēneitia tā te iwi karanga ki a rātou, ahakoa he aha kē atu ō rātou ingoa.\n\n12 Ā, i pahawa ake, nā, i mate a Nīwhai.\n\n13 Ināianei, ko te hunga ehara nei i ngā Rāmana he Nīwhai; hei aha koa, kua huaina rātou ko ngā Nīwhai, ko ngā Hākopa, ko ngā Hōhepa, ko ngā Hōrama, ko ngā Rāmana, ko ngā Remuere, me ngā Ihimaera.\n\n14 Engari māku, mā Hākopa, e kore nei e karanga i a rātou ki ēnei ingoa ā muri ake nei, engari ka karangatia rātou e au ko ngā Rāmana, nā, ko te hunga e whai ana ki te whakangaro i te iwi o Nīwhai, ā, ka karangatia e au te hunga e pai ana ki a Nīwhai ko ngā Nīwhai, ko te iwi rānei o Nīwhai, e ai ki ngā whakahaeretanga a ngā kīngi.\n\n15 Ināianei ā, i pahawa ake, nā, ko te iwi o Nīwhai, i raro iho i te whakahaere o te kīngi tuarua, i tīmata te pakeke haeretanga i roto i ō rātou ngākau, me te āhua torotoro atu rātou ki ngā mahinga whakarihariha, e pērā ana ki a Rāwiri onamata e hiahia ana ki ngā hoa wahine me ngā hoa wahine tūtūā tokomaha, me Horomona anō hoki, tana tama.\n\n16 Āe rā, i tīmata anō hoki rātou ki te rapurapu i ngā kōura me ngā hiriwā maha, ā, ka āhua tīmata tā rātou nekenga ake i runga i te whakapehapeha.\n\n17 Nā reira nāku, nā Hākopa, i hoatu ki a rātou ēnei kupu i a au e whakaako ana i a rātou i te temepara, i whiwhi tuatahi au i taku mahi mai i te Ariki.\n\n18 Nā te mea au, a Hākopa, māua ko taku teina a Hōhepa i whakatapu ai i ngā tohunga me ngā kaiako mō tēnei iwi, he mea nā te ringa o Nīwhai.\n\n19 Ā, i whakanuia mārika e māua tō māua tūranga tapu ki te Ariki, e pīkauria ana e māua te haepapa, e utaina ana ki runga i ō māua upoko ake ngā hara o te iwi mehemea kīhai māua i ū ki te whakaako i a rātou; nā reira, mā te mahi i runga i ō māua kaha e kore ō rātou toto e tau ai ki runga i ō māua kākahu; ā ki te kore ka tau ō rātou toto ki runga i ō māua kākahu, ā, kua kore māua e kitea koha koretia hei te rā whakamutunga.\n\n", "jacob 2": "[center][font_size=26]Upoko 2[/font_size][/center]\n\n[i]Ka whakahē atu a Hākopa i te aroha pūtea, te whakapehapeha, me te tānoanoatanga i te tapu o te tīnana—E pai ana kia whai pūtea atu ai te tangata hei āwhina i ō rātou huānga—Ka whakahaua e te Ariki kia kaua tētahi tangata i waenganui i ngā Nīwhai e tokomaha ake i te wahine kotahi—Ka koa te Ariki i te tapunga o ō ngā wāhine tīnana. Takiwā 544–421 M.K.[/i]\n\n1 Ko ngā kupu nā Hākopa, te teina a Nīwhai, i kōrero atu ai ki te iwi o Nīwhai, whai muri iho i te matenga o Nīwhai:\n\n2 Ināianei, e aku teina aroha, ko ahau, ko Hākopa, e ai ki te haepapa kei runga i ahau hei mahi māku ki te Atua, kia whakanuia ai tōku tūranga i runga i te whakaaro nui, ā, kia wātea ai ōku kākahu i ō koutou hara, ka kuhu ake au ki roto i te temepara i tēnei rā ki te whakapuaki atu i te kupu a te Atua ki a koutou.\n\n3 Ā, e mōhio ana koutou anō kua ū ahau tae noa mai ki tēnei wā i te tūranga o tōku karangatanga; engari, i tēnei rā tonu, kei te pēhia iho au e te hiahia nui rawa me te mānukanuka mō te painga o ō koutou wairua, he mea nui ake i ō ngā wā o mua, tae noa mai ki tēnei wā.\n\n4 Nana rā, hei a mohoā noa nei, kua ngohengohe koutou ki te kupu a te Ariki, kua hoatu nei e au ki a koutou.\n\n5 Engari nana, whakarongo mai koutou ki ahau, me te mōhio mā te āwhina a te Kaihanga kaha-katoa o te rangi me te whenua e taea ana e au te kōrero atu ki a koe e pā ana ki ō koutou whakaaro, mō tā koutou tīmata ki te mahi hara, he tino mōrikarika nei te āhuatanga o te hara ki ahau, āe rā, he mōrikarika anō ki te Atua.\n\n6 Āe rā, e whakapōurihia ana e ia tōku wairua, ā, i mea ai kia memenge ai ahau i te aroaro o tōku Kaihanga, kia whakaatu atu au ki a koutou e pā ana ki te whakarihariha o ō koutou ngākau.\n\n7 Waihoki, e whakapōurihia ana ahau e ia, nā, me māia rawa taku kōrerotanga atu e pā ana ki a koutou, i te aroaro o ā koutou wahine me ā koutou tamariki, he tokomaha nei o rātou e tino ngāwari ana, ā, e tino hē kore ana, ā, e tūoi ana ō rātou kare ā-roto i mua i te Atua, he mea āhuareka tēnā ki te Atua;\n\n8 Ā, ki aku whakaaro kua haere mai rātou ki runga nei ki te whakarongo ki te kupu āhuareka a te Atua, āe rā, ko te kupu e mahu ai i te wairua mamae.\n\n9 Nā reira, he mea taumaha ki tōku wairua kia meinga rawatia ai au, nā te whakahau uaua kua whiwhi nei au i te Atua, kia whakatūpatoria koutou e ai ki ā koutou taihara, hei whakanui i ngā tūnga o te hunga kua taotū kē, e mahue ana te whakamārie me te mahu i ō rātou tūnga; ā, ko te hunga kāore i taotūhia, mahue te hākari i te kupu whakaāhuareka a te Atua, he oka kē i konā e wero ana i ō rātou ngākau me te taotū i ō rātou hinengaro tūoi.\n\n10 Engari, ahakoa te nui o te mahi, me mahi au e ai ki ngā whakahau uaua a te Atua, me te kōrero atu ki a koutou mō ā koutou whakariharihatanga me ā koutou mōrikarikatanga, i te aroaro o te hunga ngākau urutapu, me te hunga ngākau marū, i raro anō hoki i te tirohanga o te karu wewero o te Atua Kaha Rawa.\n\n11 Nā reira, me kōrero atu e ahau ki a koutou te pono e ai ki te māramatanga o te kupu a te Atua. Nana rā, i a au e inoi ana ki te Ariki, he pēnei mai te kupu ki ahau, e mea ana: E Hākopa, me haere ake koe ki te temepara hei āpōpō, ā, whakapuakina ki tēnei iwi te kupu e hoatu ai e au ki a koe.\n\n12 Ā nana ināianei, e aku teina, koinei te kupu e whakapuaki atu nei au ki a koutou, nā, he tokomaha koutou kua tīmata ki te kimi atu i te kōura, i te hiriwā, me ngā tūmomo oa utu nui katoa, koia rā hoki tēnei whenua, he whenua whakaari ki a koutou me ō koutou uri, e ranea nuitia ana.\n\n13 Ā, kua āhuareka te menemenetanga iho o te ringa whakarawe ki runga i a koutou, nā, kua riro i a koutou ngā taonga maha; ā, nā te mea kua nui ake ō ētahi ō koutou rironga i ō ētahi atu o ā koutou teina, kua neke ake koutou i runga i te whakapehapeha o ō koutou ngākau, ā, he kakī mārō, ā, he māhunga tiketike nā te utu nui o ō koutou kākahu, ā, e whakatoi ana koutou i ā koutou teina nā tō koutou whakaaro he pai ake koutou i a rātou.\n\n14 Ināianei ā, e aku teina, e whakaaro ana koutou ka parahau te Atua i a koutou i roto i tēnei mea? Nana, ko tāku ki a koutou, Kāo. Engari e whakahē ana ia i a koutou, ā, mēnā ka ū tonu atu i ēnei mea ka tau wawe mai āna whakawākanga ki runga i a koutou.\n\n15 Auē kia whakaatu ia ki a koutou e taea ana e ia te wero i a koutou, ā, i te tirohanga kotahi o tana karu ka patua koutou ki te puehu!\n\n16 Auē kia wātea ia i a koutou mai i tēnei hara me tēnei mōrikarika. Ā, Auē kia whakarongo koutou ki te kupu o āna whakahaunga, ā, kia kaua e tukuna tēnei whakapehapeha o ō koutou ngākau e whakangaro ai i ō koutou wairua!\n\n17 Whakaarohia atu ā koutou teina kia rite ki a koutou, ā, me whakahoahoa atu ki te katoa, ā, kia kaua e kaiponuhia ō koutou rawa, kia whairawa anō ai rātou pērā i a koutou.\n\n18 Engari i mua i tā koutou whai atu i te taonga, whaia e koutou te kīngitanga o te Atua.\n\n19 Ā, hei muri iho i tō koutou whiwhinga i tētahi tūmanako i roto i te Karaiti ka whiwhi taonga koutou, mehemea ka whai atu koe i ēnā; ā, ka whai atu koe i ēnā i runga i te hiahia kia mahi pai—kia whakakākahuria te hunga tahanga, me te whāngai i te hunga hiakai, me te whakaora i te herehere, me te tautoko i te hunga tūroro me te hunga e mamae ana.\n\n20 Ināianei ā, e aku teina, kua kōrero atu au ki a koutou e pā ana ki te whakapehapeha; ā, ki a koutou hoki kua whakamamaetia ō koutou hoa nohotata, ā, kua whakahāweatia ia nā te whakapehapeha i roto i ō koutou ngākau, i runga i ngā mea kua homai nei e te Atua ki a koutou, he aha tā koutou mō tēnei?\n\n21 Kāore nei koutou i te whakaaro he mea mōrikarika aua tū mea ki a ia nāna nei ngā kikokiko katoa i hanga? Ā, he ōrite te utu mō tētahi tangata ki tētahi atu i tana titiro. Ā, nō te puehu ngā kikokiko katoa; ā, mō te tikanga kotahi i hangaia ai rātou e ia, kia pupuri rātou i āna whakahaunga me te whakakorōriatia ia mō āke tonu atu.\n\n22 Ināianei ā, ka whakamutu au i taku kōrero e pā ana ki te whakapehapeha. Ā, me i kore he tikanga kia kōrero atu ai au ki a koutou e pā ana ki tētahi taihara kino ake, kua harikoa rawa taku ngākau mō koutou.\n\n23 Engari e taimaha ana au i te kupu a te Atua nā ō koutou taihara kino ake. Nana rā, ko te kupu tēnei a te Ariki: E anga ana tēnei iwi ki te tupu i te kino; kāore rātou i te mārama ki ngā karaipiture, nā te mea e whai ana rātou kia whakawātea i a rātou anō mō ā rātou mahi pūremu, nā ngā mea i tuhia ai e pā ana ki a Rāwiri, me tana tama a Horomona.\n\n24 Nana, he tokomaha mārika ngā hoa wahine me ngā hoa wahine tūtūā ā Rāwiri rāua ko Horomona, he mea mōrikarika i tōku aroaro, e ai tā te Ariki.\n\n25 Nā reira, ko te kupu tēnei a te Ariki, kua ārahina tēnei iwi e ahau ki waho i te whenua o Hiruharama, nā runga i te kaha o tōku ringa, kia whakatupuria ai e ahau he manga tika nō ngā hua o ngā hope o Hōhepa.\n\n26 Nā reira, kua kore tēnei iwi e tukuna e au, e te Ariki te Atua kia pērā ki a rātou o nehe.\n\n27 Nā reira, e aku teina, whakarongo mai ki ahau, me te āta whakarongo mai ki te kupu a te Ariki: Nā, kua kore tētahi tāne i waenganui i a koutou e tokomaha ake nei i te hoa wahine kotahi; ā, kua kore āna hoa wahine tūtūā;\n\n28 Nā te mea au, te Ariki te Atua, e āhuareka ana ki te tapunga o te tīnana o ngā wāhine. Ā, he mōrikarika ngā pūremu i tōku aroaro; e ai tā te Ariki o ngā Mano.\n\n29 Nā reira, ka pupuri tēnei iwi i aku whakahaunga, e ai tā te Ariki o ngā Mano, ka kangaia rānei te whenua mō rātou.\n\n30 Nā te mea ki te hiahia ahau, e ai tā te Ariki o ngā Mano, ki te whakatupu uri ki ahau, ka whakahau au i tōku iwi; ā, ki te kore ka āta whakarongo kē atu rātou ki ēnei mea.\n\n31 Nana rā, nāku, nā te Ariki te pōuri i kite, ā, kua rangona ngā tangi a ngā tamāhine o tōku iwi i te whenua o Hiruharama, āe rā, i ngā whenua katoa o tōku iwi, nā te whakarihariha me ngā mōrikarika o ā rātou hoa tāne.\n\n32 Ā, kua kore au e tuku, e ai tā te Ariki o ngā Mano, nā, ko ngā tangi a ngā tamāhine ātaahua o tēnei iwi, kua ārahina e au ki waho i te whenua o Hiruharama, ka ara ake ki ahau hei tauaro ki ngā tāne o tōku iwi, e ai tā te Ariki o ngā Mano.\n\n33 Nā te mea e kore rātou e ārahi herehere atu i ngā tamāhine o tōku iwi nā tō rātou hūmārietanga, hāunga taku toro atu ki a rātou me tētahi kanga mamae, tae atu pū anō ki te whakangaromanga; nā te mea e kore rātou e mahi pūremu, kia pērā ki a rātou o nehe, e ai tā te Ariki o ngā Mano.\n\n34 Ā nana ināianei, e aku teina, e mōhio ana koutou kua homai ēnei whakahaunga e tō tātou matua, a Rīhai; nā reira, kua mōhio koutou ki ēnā i mua; ā, kua tae koutou ki te whakahēnga nuitanga; nā te mea kua mahia e koutou ēnei mea kāore e tika ana kia mahia e koutou.\n\n35 Nana, kua nui ake ā koutou mahi kino i ā ngā Rāmana, ō tātou tuākana. Kua whatia e koutou ngā ngākau mārie o ā koutou hoa wahine, ā, kua ngaro i a koutou te whakapono o ā koutou tamariki, nā ā koutou tauira kino i mua i a rātou; ā, e kake ake ana a rātou tangi hotuhotu o ō rātou ngākau ki te Atua hei whakahē i a koutou. Ā, nā te uaua o te kupu a te Atua, e tau iho ana ki runga i a koutou, i mate ai ngā ngākau maha, i ngoto ai ki ngā taotūnga hōhonu.\n\n", "jacob 3": "[center][font_size=26]Upoko 3[/font_size][/center]\n\n[i]Ka whiwhi te hunga ngākau urutapu i te kupu āhuareka a te Atua—Ka nui ake te tika o ngā Rāmana i te tika o ngā Nīwhai—Ka whakatūpato a Hākopa i te mahi pūremu, i te mahi tūkari, me ngā hara katoa. Takiwā 544–421 M.K.[/i]\n\n1 Engari nana, ko tāku, tā Hākopa, e hiahia ana ki te kōrero atu ki a koutou te hunga e ngākau urutapu ana. Titiro atu ki te Atua i runga i te hinengaro ū, me te inoi atu ki a ia i runga i te whakapono nui, ā, māna koutou e whakaāio i roto i ō koutou mamaetanga, ā, māna tō koutou whakawākanga e tohe atu, ka whakatau iho hoki i te mea tika ki runga i te hunga e whai ana i tō koutou whakangaromanga.\n\n2 E koutou, te hunga e ngākau urutapu ana, kia ara ake ō koutou māhunga me te whiwhi i te kupu āhuareka a te Atua, me te hākari i tōna aroha; nā te mea e pai ana mō koutou, mehemea e ū ana ō koutou hinengaro, āke tonu atu.\n\n3 Engari, auē, auē, mō koutou kāore nei i te ngākau urutapu, nā, e pokea ana i te aroaro o te Atua i tēnei rā; nō te mea ki te kore koutou e rīpenetā ka kangaia te whenua mō koutou; ā, ko ngā Rāmana, kāore nei i te pokea pērā me koutou, hei ahakoa kua kangaia rātou ki tētahi kanga mamae, ka whiua koutou tae atu anō ki te whakangaromanga.\n\n4 Ā, e wawe mai ana te wā, nā, ki te kore koutou e rīpenetā ka riro i a rātou te whenua o ō koutou tuku ihotanga, ā, ka ārahina atu e te Ariki te Atua te hunga tika i waenganui i a koutou.\n\n5 Nana, ko ō koutou tuākana ko ngā Rāmana, e mauāharatia ana e koutou nā tō rātou pokenga me taua kanga kua tau ki runga i ō rātou kiri, he tika ake rātou i a koutou; nā te mea kāore rātou i wareware ki te whakahaunga a te Ariki, kua homai nei ki tō tātou matua—kia kaua e tokomaha ake i te hoa wahine kotahi, ā, kua kore ā rātou hoa wahine tūtūā, ā, kua kore tētahi mahinga pūremu e mahia ai i waenganui i a rātou.\n\n6 Ināianei ā, e puritia ana e rātou tēnei whakahaunga; nā reira, nā tēnei tirohanga, i te puritanga i tēnei whakahaunga, kāore te Ariki te Atua e whakangaro i a rātou, engari ka whakaaroha ki a rātou; ā, ka meinga rātou he iwi manaakitia hei tōna rā.\n\n7 Nana, e aroha ana ā rātou hoa tāne i ā rātou hoa wāhine, ā, e aroha ana ā rātou hoa wāhine i ā rātou hoa tāne; ā, e aroha ana ā rātou hoa tāne me ā rātou hoa wāhine i ā rātou tamariki; ā, nō ngā hē o ō rātou mātua tō rātou mauāhara ki a koutou; nā reira, he pēhea ake te nui o tō koutou pai i tō rātou, i te tirohanga a tō koutou Kaihanga?\n\n8 E aku teina, e wehi ana ahau, nā, ki te kore koutou e rīpenetā i ō koutou hara ka mā ake ō rātou kiri i ō koutou, ina kumea tahitia koutou me rātou ki te aroaro o te torōna o te Atua.\n\n9 Nā reira, e hoatu nei e ahau tētahi whakahaunga ki a koutou, koia te kupu a te Atua, kia kaua tonu koutou e taunu i a rātou nā te kerekere o ō rātou kiri; kaua rānei koutou e taunu i a rātou nā tō rātou pokenga; engari ka mahara koutou i tō koutou ake pokenga, me te mahara, nā ō rātou mātua tō rātou pokenga i tau ai.\n\n10 Nā reira, ka mahara koutou i ā koutou tamariki, anō tā koutou whakapōuri i ō rātou ngākau nā tā koutou tauira i whakatauirahia ai e koutou i mua i a rātou; hei āpiti, kia mahara, mā koutou pea, nā tō koutou pokenga, ā koutou tamariki e kukume iho ki te whakangaromanga, ā, ka pūrangatia ō rātou hara ki runga i ō koutou māhunga hei te rā whakamutunga.\n\n11 E aku teina, whakarongo ki aku kupu; whakaohokia ngā kaha o ō koutou wairua; whakaoioia koutou e koutou anō kia ara ake koutou i te moe o te mate; ā, wetekina koutou i ngā whakamamaetanga o te ao rēwera kia kaua e meinga hei anahera ki te rēwera, kia makaia ki roto i te roto ahi whānāriki, koia ko te matenga tuarua.\n\n12 Ināianei ā, nāku, nā Hākopa, i kōrero atu anō i ngā mea maha ki te iwi o Nīwhai, e whakatūpatoria ana rātou mō te mahi pūremu me te mahi tūkari, me ngā tūmomo hara katoa, e kōrerohia atu ana ki a rātou te tukunga ihotanga whakarihariha o aua mea.\n\n13 Ā, ko te wāhi whakaterau o ngā whakahaeretanga o tēnei iwi, koia kua anga tokomaha haere ināianei, kāore e taea ana te tuhituhi ki runga i ēnei papa; engari, kua tuhia atu anō ā rātou whakahaeretanga ki runga i ngā papa nui, me ō rātou pakanga, me ā rātou tautohetohenga, me ngā whakahaeretanga a ō rātou kīngi.\n\n14 Kua huaina ēnei papa ko ngā papa a Hākopa, ā, i hangaia e te ringa o Nīwhai. Ā, ka whakamutu ahau i taku kōrero i ēnei kupu.\n\n", "jacob 4": "[center][font_size=26]Upoko 4[/font_size][/center]\n\n[i]I koropikotia te Matua e ngā poropiti katoa i runga i te ingoa o te Karaiti—He tauritenga tā Aperahama tāpaenga i a Ihaka ki tā te Atua me Tāna Kotahi Anake—Me hohou e ngā tāngata ō rātou rongo ki te Atua mā roto i te Whakamārietanga—Ka whakaparahako ngā Hūrai i te kohatu tūāpapa. Takiwā 544–421 M.K.[/i]\n\n1 Nana ināianei, i pahawa ake nāku, nā Hākopa, kua mahi nui ki tōku iwi i runga i te kupu, (ā, kāore e taea ana e au te tuhituhi hāunga he ruarua noa o aku kupu, nā te uaua o te whao i ā mātou kupu ki runga i ngā papa) ā, e mōhio ana mātou me mau tonu ngā mea e tuhituhi nei mātou i runga i ngā papa;\n\n2 Engari ka memeha atu, ā, ka ngaro atu ngā mea e tuhia nei e mātou ki runga i tētahi mea hāunga i runga i ngā papa; engari e taea ana e mātou ngā kupu ruarua te tuhi i runga i ngā papa, e tuku ai ki ā mātou tamariki, me ā mātou teina aroha, he mātauranga iti e pā ana ki a mātou, e pā ana rānei ki ō rātou tūpuna—\n\n3 E hari ana mātou ināianei i tēnei mea; ā, e kaha mahi ana mātou ki te whao i ēnei kupu ki runga i ngā papa, e manako ana ka whiwhi ō mātou teina aroha me ā mātou tamariki i ēnā i runga i te ngākau whakawhetai, me te titiro iho rātou ki ēnā e ako ai rātou i runga i te koa, kaua i te pōuri, kaua rānei i te whakahāwea, e pā ana ki ō rātou mātua tuatahi.\n\n4 Nā te mea, nō tēnei take i tuhituhi ai i ēnei mea, kia mōhio ai rātou i mātau mātou ki a te Karaiti, ā, he nui hoki tō mātou tūmanako mō tōna korōria i ngā rau tau maha i mua i tana haerenga mai; ā, ehara i te mea ko mātou anake i tūmanako ai mō tōna korōria, engari ko ngā poropiti tapu katoa anō hoki i mua i a mātou.\n\n5 Nana, i whakapono rātou i te Karaiti, ā, i koropikohia e rātou te Matua i runga i tōna ingoa, ā, e koropiko ana anō hoki mātou i te Matua i runga i tōna ingoa. Ā, koinei te take e pupuri ana mātou i te ture a Mohi, e tuhi atu ana ia i ō mātou wairua ki a ia; ā, koia te take i whakatapua ai ia hei tika mō mātou, he pērā anō me te whakatau ki a Aperahama i te koraha kia ngohengohe ai ki ngā whakahaunga a te Atua i tana tāpaenga atu i tana tama a Ihaka, koia tētahi tauritenga i tā te Atua me tāna Tama Kotahi Anake.\n\n6 Nā reira, e rapu ana mātou i tā ngā poropiti, ā, he maha ō mātou whakakitenga me te wairua poropititanga; ā, ka whiwhi mātou i tētahi tūmanako i ēnei whakaatuhanga katoa, ā, ka meinga tō mātou whakapono hei mea tē taea te whakangāueue, nā konā e tino taea ana e mātou te whakahau i runga i te ingoa o Ihu Karaiti, ā, ka whakarongo pū anō ngā rākau ki a mātou, ngā maunga rānei, ngā ngaru rānei o te moana.\n\n7 Hei ahakoa, ka whakaatuhia e te Ariki te Atua ō mātou ngoikoretanga ki a mātou kia mōhio ai mātou mā tōna aroha noa, me ana tapatuhanga nui ki ngā tamariki a te tangata, kia whai kaha ai mātou ki te mahi i ēnei mea.\n\n8 Nana, he mea whakamīharo nui ngā mahi a te Ariki. Anō te hōhonutanga o ana mea ngaro tē taea te kimi; ā, tē taea ōna huarahi katoa e te tangata te kite. Ā, kāore he tangata e mōhio ana mō ōna huarahi hāunga ia e whakakitea ai ki a ia; nā reira, e ngā teina, kei whakahāwea koutou i ngā whakakitenga a te Atua.\n\n9 Nana rā, nā te mana o tana kupu i tau ai te tangata ki runga i te mata o te whenua, ko taua whenua i hangaia ai e te mana o tana kupu. Nā reira, mēnā e taea ana e te Atua te kōrero kātahi ka ai te ao, me te kōrero kātahi ka hangaia te tangata, auē ki te pēnā, he aha e kore ai e taea te whakahau i te ao, i ngā mahinga rānei a ōna ringaringa i runga i tōna mata, e ai ki tāna e hiahia ai, e āhuareka ai anō?\n\n10 Nā reira, e ngā teina, kaua e whai ki te whakatakoto whakaaro ki te Ariki, engari ki te whiwhi i te whakatakotoranga whakaaro mai i tōna ringa. Nana rā, e mōhio ana koutou anō kei te whakatakoto whakaaro ia i runga i te mātauranga, ā, i te tika, ā, i te whakaaroha nui, i runga i āna mahinga katoa.\n\n11 Nā reira, e aku teina aroha, houhia te rongo ki a ia mā roto i te whakamārietanga o te Karaiti, tana Tama Kotahi Anake, ā, kia whiwhi ai koutou i tētahi aranga, e ai ki te mana o te aranga kei roto nei i te Karaiti, ā, kia tāpaea ai hei hua-mātāmua nā te Karaiti ki te Atua, e whakapono ana, ā, kua whiwhi i tētahi tūmanako korōria pai i roto i a ia i mua i tāna whakakitenga i a ia anō i roto i te kikokiko.\n\n12 Ināianei ā, e te mea aroha, kaua e mīharo i taku kōrerotanga atu i ēnei mea; nā te mea he aha e kore ai e kōrero mō te whakamārietanga o te Karaiti, me te whiwhinga ki tētahi tino mātauranga mōna, e pērā ana ki te whiwhinga ki tētahi mōhiotanga mō tētahi aranga me tētahi ao ka puta mai?\n\n13 Nana, e aku teina, ko te tangata e poropiti ana, tukuna ia kia poropiti ai i runga i tō te tangata māramatanga; nā te mea e kōrero pono ana te Wairua, ā, kāore āna teka. Nā reira, e kōrero ana ia i te āhuatanga tūturu o ngā mea ināianei, ā, i te āhuatanga tūturu o ngā mea ka puta mai; nā reira, e whakakitea māramahia ana ēnei mea ki a tātou, mō te whakaoranga o ō tātou wairua. Engari nana, ehara i te mea ko tātou anake i te kaiwhakaatu i ēnei mea; nā te mea i kōrero anō te Atua i ēnei ki ngā poropiti onamata.\n\n14 Engari nana, he iwi kakī mārō ngā Hūrai; ā, i whakahāwea rātou i ngā kupu mārama, ā, i whakamatea ngā poropiti, ā, i whai atu i ngā mea kīhai i taea e rātou te mārama. Nā reira, nā tō rātou matapōtanga, ko taua matapōtanga i ahu mai ai i tā rātou titiro atu ki tua o te māka, me tika pū tā rātou takanga; nā te mea kua tangohia atu e te Atua tana māramatanga mai i a rātou, ā, kua tukuna atu ki a rātou ngā mea maha kāore e taea ana e rātou te mārama, nā tō rātou hiahia. Ā, nā te mea i hiahia rātou, kua meatia e te Atua, kia tatutatu ai rātou.\n\n15 Ināianei ā, ko ahau, a Hākopa, e ārahina atu ana e te Wairua tae atu ana ki te poropititanga; nā, e mōhio ana ahau nā runga i ngā mahinga a te Wairua kei roto nei i ahau, nā, mā te tatutatunga a ngā Hūrai ka whakaparahako rātou i te toka mā runga nei e taea ai te hanga me te whai tūāpapa pūmau.\n\n16 Engari nana, e ai ki ngā karaipiture, ka meinga tēnei toka ko te mea nui, me te mea whakamutunga, me te tūāpapa tūturu anake, e taea ai e ngā Hūrai te hanga ki runga.\n\n17 Ināianei ā, e āku e aroha nei, me pēhea e taea ai e ēnei, i muri iho i tā rātou whakaparahakotanga i te tūāpapa tūturu, te hanga noa ki runga i a ia, kia meinga ai ia ko te upoko o tō rātou kokonga?\n\n18 Nana, e aku teina aroha, māku tēnei mea ngaro e māroha atu ki a koutou; ki te kore au e whakangāueuetia noatia atu mai i taku pūmautanga i roto i te Wairua, me te tatutatu iho nā taku tino mānukanuka nui mō koutou.\n\n", "jacob 5": "[center][font_size=26]Upoko 5[/font_size][/center]\n\n[i]Ka whakahua a Hākopa i tā Henohi e hāngai ana ki te pakiwaitara mō ngā rākau ōriwa whakatupu me ngā rākau ōriwa ngahere—He whakatauritenga ki a Iharaira me ngā Tauiwi—He mea matakite te whakamararatanga me te whakahuihuinga o Iharaira—Ka meatia ngā aronga ā-kī ki ngā Nīwhai me ngā Rāmana me te whare katoa o Iharaira—Ka whakahonoa ngā Tauiwi ki roto o Iharaira—Ka tahuna te māra wāina i tōna wā. Takiwā 544–421 M.K.[/i]\n\n1 Nana, e aku teina, kāore ianei koutou e mahara ana ki tā koutou pānuitanga i ngā kupu a te poropiti a Henohi, i kōrerotia nei ki te whare o Iharaira, e mea ana:\n\n2 Whakarongo, E koutou te whare o Iharaira, me te whakarongo ki aku kupu, he poropiti nā te Ariki.\n\n3 Nana rā, ko te kupu tēnei a te Ariki, māku koe e whakataurite, E te whare o Iharaira, kia rite ki tētahi rākau ōriwa whakatupu, i tīkina, ā, i whakatupuria e tētahi tangata i roto i tana māra wāina; ā, i tupu, ā, i pakari haere, ā, i pirau haere.\n\n4 Ā, i pahawa ake, nā, i haere atu te rangatira o te māra wāina, ā, i kite ia i tā te rākau ōriwa pirau haeretanga; ā, ka kī ia: Māku ia e tapatapahi, māku anō ōna taha e keri, māku anō ia e whāngai, me kore pea e pihi ake ngā manga hou me ngā manga ngāwari, ā, kia kore e mate.\n\n5 Ā, i pahawa ake, nā, i tapatapahia e ia, ā, i keria ngā taha, ā, i whāngaia e ia e ai ki tana kupu.\n\n6 Ā, i pahawa ake, nā, i muri iho i ngā rā maha ka āhua paku tupu haere, ngā manga hou me ngā manga ngāwari; engari nana, i tīmata te matenga haeretanga o te kauru.\n\n7 Ā, i pahawa ake, nā, i kitea tēnā e te rangatira o te māra wāina, ā, ka kī atu ia ki tana pononga: He pōuri nōku ka mate tēnei rākau; nā reira, haere me te whawhati i ngā manga nō tētahi rākau ōriwa ngahere, ā, haria mai nei ki ahau; ā, ka whawhati atu i aua manga kua tīmata tō reira memenge haeretanga atu, ā, ka makaia atu ērā e tāua ki roto i te ahi kia tahuna ai ērā.\n\n8 Ā nana, e ai tā te Ariki o te māra wāina, he maha o ēnei manga hou me ēnei manga ngāwari ka tangohia atu e au, ā, māku e whakahono atu ki taku wāhi e pai ai; ā, kāore he raru ki ahau mēnā pū ia e mate ai te pakiaka o tēnei rākau, kia taea ai e ahau te rongoā mōku ngā hua o reira; nā reira, māku ēnei manga hou me ngā manga ngāwari e hari, ā, māku ēnā e whakahono atu ki taku wāhi e pai ai.\n\n9 Haria e koe ngā manga nō te rākau ōriwa ngahere, me te whakahonoa mai ērā ki roto, hei whakakī i ō reira wāhi; ā, ka makaia atu ēnei manga kua whawhatia nei e ahau ki roto i te ahi kia tahuna ai, kia kaua e maumauria ai te whenua o tōku māra wāina.\n\n10 Ā, i pahawa ake, nā, i mahia e te pononga a te Ariki o te māra wāina e ai ki te kupu a te Ariki o te māra wāina, ā, i whakahonoa iho ngā manga nō te rākau ōriwa ngahere.\n\n11 Ā, ka meatia e te Ariki o te māra wāina kia keria ai ngā taha, ā, kia tapatapahia, ā, kia whāngaia, e mea ana ki tana pononga: He pōuri nōku ka mate tēnei rākau; nā reira, i mahi au i tēnei mea kia rongoā pea au i ngā pakiaka o reira kia kaua e mate, kia rongoā pea au i ēnā mōku.\n\n12 Nā reira, haere i runga i tō huarahi; tirohia te rākau, ā, whāngaia, e ai ki aku kupu.\n\n13 Ā, ka waiho ēnei e ahau ki te wāhi i raro rawa iho o tōku māra, ki te wāhi e pai ai ki ahau, kāore he tikanga ki a koe; ā, e meatia ana tēnei e ahau kia tiakina mōku anō ngā manga tupu o te rākau; waihoki, kia pūrangatia ai i reira e ahau he hua mō tērā tau, mōku ake anō; nā te mea he pōuri rawa ki ahau mēnā ka ngaro i ahau tēnei rākau me ō reira hua.\n\n14 Ā, i pahawa ake, nā, i haere te Ariki o te māra i runga i tōna huarahi, ā, i hunaia ngā manga tupu o te rākau ōriwa whakatupu i ngā wāhi i raro rawa iho o te māra wāina, ētahi i tētahi, me ētahi atu i tētahi atu, e ai ki tōna hiahia me tāna i āhuareka ai.\n\n15 Ā, i pahawa ake, nā, i pahure tētahi wā roa, ā, ka kī atu te Ariki o te māra wāina ki tana pononga: Haere mai, ka haere iho tāua ki raro iho o te māra wāina, kia mahi ai tāua i roto i te māra wāina.\n\n16 Ā, i pahawa ake, nā, i heke iho te Ariki o te māra wāina, me tana pononga anō hoki, ki roto i te māra wāina ki te mahi. Ā, i pahawa ake, nā, i kī ake te pononga ki tōna māhita: Nana, titiro mai; tirohia te rākau.\n\n17 Ā, i pahawa ake, nā, i titiro atu te Ariki o te māra wāina, ā, ka tirohia te rākau i whakahonoa iho ngā manga ōriwa ngahere; ā, kua pihi ake ia, ā, kua anga te hua i ngā hua. Ā, i tirohia e ia, nā, he pai ia; ā, i rite ō reira hua ki ngā hua tupu.\n\n18 Ā, i kī atu ia ki te pononga: Nana, kua mau i ngā manga nō te rākau ngahere te wai o te pakiaka i reira, nā konā i nui ai te kaha i puta i te pakiaka i reira; ā, nā te nui o te kaha o te pakiaka i reira kua hua mai ngā manga ngahere i ngā hua whakatupu. Nā, mehemea kīhai tāua i whakahonohono iho i ēnei manga, kua mate te rākau i reira. Ināianei ā, nana, māku ngā hua maha e pūranga, ngā mea kua puta mai nei i te rākau i reira; ā, māku ō reira hua e pūranga ake mō tērā tau, mōku ake anō.\n\n19 Ā, i pahawa ake, nā, i kī atu te Ariki o te māra wāina ki te pononga: Haere mai, ka haere iho tāua ki te wāhi i raro rawa iho o te māra wāina, ā, kia tirohia ai mehemea kāore rānei kua hua mai anō ngā manga tupu o te rākau i ngā hua maha, kia taea ai e ahau te pūranga ake i ō reira hua mō tērā tau, mōku ake anō.\n\n20 Ā i pahawa ake, nā, i haere atu rāua ki te wāhi i hunaia ai e te māhita ngā manga tupu o te rākau, ā, i kī atu ia ki te pononga: Tirohia ēnei; ā, i tirohia e ia te tuatahi kua hua mai i ngā hua maha rawa; i kite anō ia he pai ēnā. Ā, i kī atu ia ki te pononga: Tangohia ētahi o ō reira hua, ā, pūrangatia mō tērā tau, kia tiakina ai mōku ake anō; nana rā, ko tāna i kī ai, mō tēnei wā roa au i whāngaia ai, ā, kua hua mai i ngā hua maha rawa.\n\n21 Ā, i pahawa ake, nā, i kī atu te pononga ki tōna māhita: He aha koe i haere mai ai ki konei ki te whakatō i tēnei rākau, i tēnei manga rānei o te rākau? Nā te mea nana, ko te pito pōhara rawa ia i te whenua katoa o tō māra wāina.\n\n22 Ā, i kī atu te Ariki o te māra wāina ki a ia: Kaua e whakatakoto whakaaro ki ahau; i mōhio au koia tētahi pito whenua pōhara; nā reira, i kī atu au ki a koe, nāku ia i whāngai mō tēnei wā roa, ā, kua kite koe kua hua mai i a ia ngā hua maha rawa.\n\n23 Ā, i pahawa ake, nā, i kī atu te Ariki o te māra wāina ki tana pononga: Titiro mai; nana kua whakatō au i tētahi atu manga anō hoki o te rākau; ā, e mōhio ana koe koinei tētahi pito whenua pōhara rawa ake i te tuatahi. Engari, tirohia te rākau. Nāku ia i whāngai mō tēnei wā roa, ā, kua hua mai i ngā hua maha rawa; nō reira, kohikohia, ā, pūrangatia mō tērā tau, kia whakapātakahia ai e ahau mōku ake anō.\n\n24 Ā, i pahawa ake, nā, i kī atu te Ariki o te māra wāina ki tana pononga: Titiro mai, ā, tirohia he manga atu anō, kua whakatōkia e au; tirohia, nā, kua whāngaia anō hoki e ahau, ā, kua hua mai he hua.\n\n25 Ā, i kī atu ia ki te pononga: Titiro mai, ā, kia tirohia ai te mea whakamutunga. Nana, kua whakatōkia tēnei e au ki tētahi pito whenua pai; ā, nāku i whāngai mō tēnei wā roa, ā, kua hua noa tētahi wāhi o te rākau i ngā hua whakatupu, ā, kua hua mai i tērā atu wāhi o te rākau ngā hua ngahere; nana, nāku tēnei rākau i whāngai pērā i ērā atu.\n\n26 Ā, i pahawa ake, nā, i kī atu te Ariki o te māra wāina ki te pononga: Hutia atu ngā manga kāore i hua mai i ngā hua pai, ā, makaia ērā ki roto i te ahi.\n\n27 Engari nana, i kī atu te pononga ki a ia: Kia tapatapahia e tāua, ā, kia keria ngā tahataha, ā, kia whāngaia tonutia mō tētahi wā poto, me kore pea ia e hua mai i ngā hua pai ki a koe, kia pūrangatia ake mō tērā tau.\n\n28 Ā, i pahawa ake, nā, i whāngaia e te Ariki o te māra wāina rāua ko te pononga a te Ariki o te māra wāina i ngā hua katoa o te māra wāina.\n\n29 Ā, i pahawa ake, nā, i pahure atu tētahi wā roa, ā, i kī atu te Ariki o te māra wāina ki tana pononga: Haere mai, ka haere iho tāua ki raro i te māra wāina, kia mahi anō ai tāua i roto i te māra wāina. Nana rā, e whakatata mai ana te wā, ā, meake puta mai ai te mutunga; nā reira, me pūranga ake e au he hua mō tērā tau, mōku ake anō.\n\n30 Ā, i pahawa ake, nā, i haere iho te Ariki o te māra wāina rāua ko te pononga ki roto i te māra wāina; ā, i tae ki te rākau kua whatia atu nei ōna manga, ā, kua whakahonoa iho ngā manga ngahere ki roto; ā nana, i pēhipēhia te rākau e ngā tūmomo hua katoa.\n\n31 Ā, i pahawa ake, nā, i kai te Ariki o te māra wāina i te hua, o ia tū, o ia tū e rite ana ki tōna tau. Ā, i kī atu te Ariki o te māra wāina: Nana, tēnei wā roa i whāngai ai tāua i tēnei rākau, ā, kua pūrangatia e au mōku ake anō ngā hua maha rawa mō tērā tau.\n\n32 Engari nana, kua hua mai i ngā hua maha rawa i tēnei wā, ā, kāore tētahi mea e pai ana i reira. Ā nana, he nui ngā momo hua kino i reira; kāore he painga ōna ki ahau, ahakoa ā tāua mahi katoa; ināianei ā, e pōuri ana au ka ngaro i ahau tēnei rākau.\n\n33 Ā, ka kī atu te Ariki o te māra wāina ki te pononga: Me aha tāua ki te rākau, kia tiaki anō au i ngā hua pai o reira mōku ake anō?\n\n34 Ā, ka kī atu te pononga ki tōna māhita: Nana, nā te mea i whakahonohono iho koe i ngā manga nō te rākau ōriwa ngahere kua whakakahangia ngā pakiaka, nā, e ora ana ēnā, ā, kāore ēnā i mate; nā reira e kite ana koe, nā, e pai ana ēnā.\n\n35 Ā, i pahawa ake, nā, i kī atu te Ariki o te māra wāina ki tana pononga: Kāore he painga tō te rākau mōku, ā, kāore he painga tō ngā pakiaka o reira mōku ki te hua tonu mai i ngā hua kino.\n\n36 Hei aha koa, e mōhio ana au he pai ngā pakiaka, ā, mō tōku ake tikanga anō nāku ēnā i tiaki; ā, nā tō ēnā kaha nui kua hua mai ā mohoa noa nei, mai i ngā manga ngahere, he hua pai.\n\n37 Engari nana, kua tupu ngā manga ngahere, ā, kua popoki i ngā pakiaka o reira; ā, nā te mea kua popoki ngā manga ngahere i ngā pakiaka o reira kua hua mai i ngā hua kino maha; ā, nā te mea kua hua mai i ngā hua kino maha kei te kite koe kua anga tōna matenga; ā, meake ka pakari, kia makaia atu i te ahi, ki te kore tāua hei tiaki i a ia.\n\n38 Ā, i pahawa ake, nā, i kī atu te Ariki o te māra wāina ki tana pononga: Ka haere iho tāua ki te wāhi i raro rawa iho o tōku māra, kia kite ai mehemea kua hua mai i ngā manga tupu anō he hua kino.\n\n39 Ā, i pahawa ake, nā, i haere iho rāua ki ngā wāhi i raro rawa iho o te māra wāina. Ā, i pahawa ake, nā, i kite rāua kua kino anō ngā hua o ngā manga tupu; āe rā, te tuatahi me te tuarua, ā, tae atu ana ki te mea whakamutunga; ā, kua kino haere katoa.\n\n40 Ā, kua pōkia te wāhi o te rākau i hua ai i ngā hua pai e ngā hua ngahere o te mea whakamutunga, nō konā rawa, ka memenge te manga, ā, ka mate.\n\n41 Ā, i pahawa ake, nā, i tangi te Ariki o te māra wāina, ā, ka kī atu ki te pononga: He aha kē atu anō nāku mō tōku māra wāina?\n\n42 Nana, i mōhio au ko ngā hua katoa o te māra wāina, hāunga ia ēnei, kua kino haere. Ā, ināianei ko ēnei mea kua hua mai i ngā hua pai i mua, kua kino haere anō hoki; ā, ināianei kāore he painga tō ngā rākau katoa o tōku māra wāina hāunga ia ko te tua me te maka ki roto i te ahi.\n\n43 Ā, tirohia tēnei mea whakamutunga, kua memenge atu tōna manga, i whakatōkia e ahau ki te pito pai o te whenua; āe rā, ki te wāhi pai rawa ake i ērā atu wāhi katoa o te whenua o tōku māra wāina.\n\n44 Ā, i kite koe, nā, i tua iho au i te mea i pēhipēhia ai tēnei pito o te whenua, kia whakatō ai au i tēnei rākau i tōna wāhi i reira.\n\n45 Ā, i kite anō koe i hua mai he hua pai i tētahi wāhi o te rākau o reira, ā, i hua mai tētahi wāhi o reira he hua ngahere; ā, nā te mea kīhai au i huhuti atu i ngā manga o reira me te maka atu ki roto i te ahi, nana, kua warea e ēnā te manga pai, nā, kua memenge atu ia.\n\n46 Ināianei ā, nana, ahakoa ā tāua poipoitanga katoa i taku māra wāina, kua kino haere ngā manga o reira, kāore he hua pai e hua ai i a ia; ā, i tūmanako au kia tiakina, kia pūrangatia ake he hua mō tērā tau, mōku ake anō. Engari, nana, kua meinga ēnā kia rite ki te rākau ōriwa ngahere, ā, kāore tō ēnā painga hāunga kia tuakina, ā, kia makaia ki roto i te ahi; ā, he pōuri nōku ka ngaro i ahau ēnā.\n\n47 Engari, he aha kē atu anō nāku mō taku māra wāina? kua tangatanga rānei tōku ringa, kīhai i whāngaia e au? Kāo, kua whāngaia e au, ā, kua keria ngā taha, ā, kua tapatapahia, ā, kua ruiruia ki te wairākau; ā, kua torongia atu tōku ringa mō te roanga katoa o te rā, ā, e tata mai ana te mutunga. Ā, he mea pōuri ki ahau me tua katoa iho ngā rākau katoa o tōku māra wāina, me te maka iho ki roto i te ahi kia tahuna ai. Ko wai ia nāna nei taku māra wāina i whakakino?\n\n48 Ā, i pahawa ake, nā, i kī atu te pononga ki tōna māhita: Ehara ianei i te tiketiketanga o tō māra wāina—kāore ianei ngā manga o reira kia popoki i ngā pakiaka e pai ana? Ā, nā te mea kua popoki ngā manga i ngā pakiaka o reira, nana, i tere ake tōna tupu i tō te kaha o ngā pakiaka, i riro anō te kaha ki konā anō. Nana, ko tāku, ehara koinei rānei te take kua kino haere ngā rākau o tō māra wāina?\n\n49 Ā, i pahawa ake, nā, i kī atu te Ariki o te māra wāina ki te pononga: Ka haere iho tāua kia tua iho ai i ngā rākau o te māra wāina me te maka iho ki roto i te ahi, kia kore ai e pēhipēhi i te whenua o tōku māra wāina, nā te mea nāku ngā mea katoa i mahi. He aha kē atu anō nāku mō tōku māra wāina?\n\n50 Engari, nana, i kī atu te pononga o te Ariki o te māra wāina: Tohungia ia mō tētahi wā poto anō.\n\n51 Ā, i kī ake te Ariki: Āe rā, māku ia e tohu mō tētahi wā poto anō, nā te mea he pōuri nōku ka ngaro i a au ngā rākau o tōku māra wāina.\n\n52 Nā reira, kia tīkina e tāua ētahi manga o ēnei kua whakatōkia e ahau ki ngā wāhi i raro rawa iho o tōku māra wāina, ā, ka whakahonoa iho ēnā e tāua ki te rākau i ahu mai ai ēnā; ā, ka huhuti tāua mai i te rākau ēnā manga ko ōna hua he kawa rawa atu, ā, ka whakahonoa iho ngā manga tupu o te rākau ki te wāhi o reira.\n\n53 Ā, māku tēnei e mahi kia kore ai te rākau e mate, me kore pea, e tiakina ai ngā pakiaka o reira mōku ake anō.\n\n54 Ā, nana, kei te ora tonu nei ngā pakiaka o ngā manga tupu o te rākau kua whakatōkia e au ki ngā wāhi katoa e pai ai ki ahau; nā reira, kia tiakina ai mō toku ake tikanga, māku e tango i ngā manga o tēnei rākau, ā, māku ēnā e whakahono iho ki konā. Āe rā, māku e whakahono iho ki konā ngā manga nō te rākau whaea, kia tiakina anōtia ai ngā pakiaka mōku ake anō, nā, ina pakari rawa ēnā ka hua mai pea i ngā hua pai mōku, ā, ka whai korōria anō au i tōku māra wāina.\n\n55 Ā, i pahawa ake, nā, i tangohia e rāua mai i te rākau tupu kua ngahere haere nei, ā, i whakahono iho ki ngā rākau tupu, kua ngahere haere nei anō hoki.\n\n56 Ā, i tangohia anōtia mai i ngā rākau tupu kua ngahere haere nei, ā, i whakahonoa iho ki tō ēnā rākau whaea.\n\n57 Ā, i kī atu te Ariki o te māra wāina ki te pononga: Kaua e huhuti i ngā manga ngahere i ngā rākau, hāunga ēnā e tino kawa rawa atu ana; ā, ka whakahonoa iho ki reira e ai ki tāku i kī ai.\n\n58 Ā, ka whāngai anō tāua i ngā rākau o te māra wāina, ā, ka tapatapahia ake hoki ngā manga o reira; ā, ka huhuti mai i ngā rākau i ērā manga kua pakari, ngā mea me mate, ā, ka makaia ki roto i te ahi.\n\n59 Ā, ka meatia tēnei e au, me kore pea, ngā pakiaka o reira e whai kaha ai nā tō ēnā painga; ā, nā te whakawhitiwhitinga i ngā manga, kia taea ai te kino e te pai.\n\n60 Ā, nā konā i tiakina ai e au ngā manga tupu me ngā pakiaka tupu o reira, ā, kua whakahonoa iho anō ngā manga tupu ki tō ēnā rākau whaea, ā, kua tiakina ngā pakiaka o tō ēnā rākau whaea, nā, me kore pea, ngā rākau o tōku māra wāina e hua mai anō i ngā hua pai; ā, kia whai koa anō ai au i ngā hua o tōku māra wāina, ā, me kore pea, kia rahi rawa atu tōku koa mōku i tiaki ngā pakiaka me ngā manga o te hua tuatahi—\n\n61 Nā reira, haere atu, me te karanga atu ki ngā pononga, kia kaha rawa tā tātou mahi i te māra wāina, kia whakarite tātou i te huarahi, kia whakaputaina mai ai anō e au te hua tupu, ko te hua tupu nei he pai, ā, he nui noa atu tōna utu i ō ērā atu hua katoa.\n\n62 Nā reira, ka haere tātou me te mahi i runga i tō tātou kaha mō tēnei wā whakamutunga, nā te mea, nana te mutunga e tata mai ana, ā, koinei te wā whakamutunga e tapatapahi au i tōku māra wāina.\n\n63 Whakahonoa iho ngā manga; tīmataria i te mea tōmuri kia tōmua ai, ā, kia tōmuri ai ngā mea tōmua, ā, keria ngā taha o ngā rākau, kōhure mai, māhuri mai, te tōmua me te tōmuri; ā, te tōmuri me te tōmua, kia whāngaia ngātahitia ai anō mō te wā whakamutunga.\n\n64 Nā reira, keria ngā taha o ēnā, tapahia ēnā, me te ruirui anō ki runga i ēnā te wairākau, mō te wā whakamutunga, nā te mea kei te tata mai te wā. Ā, ki te tupu pēnei ngā mea whakahono, me te hua mai i ngā hua tupu, kātahi koe ka whakarite i te huarahi mō ēnā, kia tupu ai ēnā.\n\n65 Ā, i ngā rākau e pihi ake ana mā koutou ngā manga e hua ai i ngā hua kawa e whakawātea atu, e ai ki te kaha o ngā mea pai me te rahi o reira; ā, e kore koutou e whakawātea atu i ngā mea kino o reira i te wā kotahi, kei kaha rawa ngā pakiaka o reira mō te whakahono, ā, ka mate te mea whakahono o reira, ā, ka ngaro i a au ngā rākau o tōku māra wāina.\n\n66 Nā te mea he pōuri nōku ka ngaro i ahau ngā rākau o tōku māra wāina; nā reira mā koutou ngā mea kino e whakawātea atu kia rite ki te āhuatanga o tā ngā mea pai tupu, kia taurite ai te kaha o te kauru me te pakiaka, kia tae atu ki te wā e taea ai te kino e te pai, ā, kia tuakina iho te kino me te makaia iho ki roto i te ahi, kia kore ai e pēhia e ēnā te whenua o tōku māra wāina; ā, ka pēnei taku tahinga atu i te kino i taku māra wāina.\n\n67 Ā, māku anō ngā manga o te rākau tupu e whakahono iho ki te rākau tupu;\n\n68 Ā, māku ngā manga o te rākau tupu e whakahono iho ki ngā manga tupu o te rākau; ā, ka pēnei anō taku whakahuihui i ngā manga, kia hua ai i ngā hua tupu, ka kotahi anō ēnā.\n\n69 Ā, ka makaia atu ngā mea kino, āe rā, ki waho pū anō i te whenua o tōku māra wāina; nana rā, māku tōku māra wāina e tapatapahi mō tēnei wā anake.\n\n70 Ā, i pahawa ake, nā, i tonoa atu e te Ariki o te māra wāina tana pononga; ā, ka haere te pononga me te mahi i tā te Ariki i whakahau ai ki a ia, ā, i haria mai ētahi atu pononga; ā, he mea ruarua noa rātou.\n\n71 Ā, i kī atu te Ariki o te māra wāina ki a rātou: Haere, me te mahi i tōku māra wāina, i runga i tō koutou kaha. Nana rā, koinei te wā whakamutunga māku e whāngai tōku māra wāina; nā te mea kua tata tae mai te mutunga, ā, e wawe mai ana te wā; ā, ki te mahi koutou i runga i tō koutou kaha me au ka whai koa koutou i ngā hua māku e pūranga ake mōku ake anō mō te wā meake ka tae mai.\n\n72 Ā, i pahawa ake, nā, i haere ngā pononga me te mahi i runga i tō rātou kaha; ā, i mahi tahi anō te Ariki o te māra wāina me rātou; ā, i whakarongo katoa rātou ki ngā whakahaunga a te Ariki o te māra wāina i roto i ngā mea katoa.\n\n73 Ā, ka tīmata anō te māra wāina ki te whai hua tupu; ā, i tīmata anō ngā manga tupu ki te tupu me te tino matomato; ā, i tīmata te huhuti i ngā manga ngahere me te makaia atu; ā, i whakataurite rātou i te pakiaka kia rite tonu ki te kauru, e ai ki tō reira kaha.\n\n74 Ā, i pēnei tā rātou mahinga, i runga i te ū katoa, e ai ki ngā whakahaunga katoa a te Ariki o te māra wāina, tae atu ana ki te makanga atu i ngā mea kino ki waho i te māra wāina, ā, i tiakina mōna ake anō, nā, kua meinga anō ngā rākau ko te hua tupu; ā, i meinga ēnā kia rite ki te tīnana kotahi; ā, i whakapātakahia e te Ariki o te māra wāina mōna ake anō te hua tupu, koinei te mea utu nui rawa ki a ia mai i te tīmatanga.\n\n75 Ā, i pahawa ake, nā, i te wā i kite atu te Ariki o te māra wāina kua pai ana hua, ā, kāore tonu tana māra wāina i te kino, i karangatia ake āna pononga, ā, ka kī atu ki a rātou: Nana, mō tēnei wā whakamutunga tātou i whāngai ai tōku māra wāina; ā, kei te kite koe kua mahi au i tāku i pai ai; ā, kua whakapātaka au i ngā hua tupu, he mea pai ia, he pērā pū anō ia ki tō te tīmatanga. Ā, e manaakitia nei koe; nā te mea, nā tō ū ki te mahi tahi me au i roto i tōku māra wāina, ā, kua puritia aku whakahaunga, ā, kua whakahokia mai anō ki ahau te hua tupu, nā konā kāore tonu taku māra wāina i te kino, ā, kua makaia atu ngā mea kino, nana, ka koa tahi tāua nā ngā hua o tōku māra wāina.\n\n76 Nana rā, ka pūrangatia mōku ake anō ngā hua o tōku māra wāina mō tētahi wā roa, koia nei e wawe mai ana; ā, mō te wā whakamutunga nāku tōku māra wāina i whāngai, me te tapatapahi, me te keri i ngā taha, me te ruirui i te wairākau; nā reira māku ngā hua e pūranga mōku ake anō, mō tētahi wā roa, e ai ki tāku kua kōrerotia ake nei e au.\n\n77 Ā, ina tae mai te wā e kuhu mai anō ngā hua kino ki roto i tōku māra wāina, kātahi au ka meatia te whakahuihui i ngā mea pai me ngā mea kino; ā, māku ngā mea pai e tiaki mōku ake anō, ā, ka makaia atu ngā mea kino ki roto i tōna ake wāhi. Ā, kātahi nei ka tae mai te tau me te whakamutunga; ā, ka meinga e au tōku māra wāina kia tahuna ai ki te ahi.\n\n", "jacob 6": "[center][font_size=26]Upoko 6[/font_size][/center]\n\n[i]Ka whakahoki te Ariki i a Iharaira hei ngā rā whakamutunga—Ka tahuna te ao ki te ahi—Me whai ngā tāngata i a Ihu Karaiti kia karo ai i te roto ahi whānāriki. Takiwā 544–421 M.K.[/i]\n\n1 Ināianei ā, nana, e aku teina, he pērā ki tāku i kī ai ki a koutou ka poropiti au, nana, koinei taku poropititanga—nā, ko ngā mea i kōrerotia ai e te poropiti a Henohi, e pā ana ki te whare o Iharaira, i konā ia i whakatauritetia ai rātou ki tētahi rākau ōriwa whakatupu, me pahawa rawa ake.\n\n2 Ā, ko te rā māna anō tana ringa e whakatau iho mō te wā tuarua ki te whakahoki i tana iwi, koia te rā, āe rā, ko te wā whakamutunga pū anō, e haere atu ai ngā pononga a te Ariki i runga i tōna mana, kia whāngai me te tapatapahi i tōna māra wāina; ā, hei muri atu i tēnā meake tae mai te mutunga.\n\n3 Ā, anō te nui o te manaaki i te hunga kua ū ki te mahi i roto i tana māra wāina; ā, anō te nui o te kanga ki runga i te hunga ka makaia atu ki roto i tō rātou ake wāhi! Ā, ka tahuna te ao ki te ahi.\n\n4 Ā, anō te nui o te whakaaroha o tō tātou Atua ki a tātou, nā te mea e mahara nei ia i te whare o Iharaira, pakiaka mai, manga mai; ā, e toro atu ana ia i ōna ringa mō te roanga atu o te rā; ā, he iwi kakī mārō, he iwi upoko mārō hoki; engari ko te hunga kāore nei e whakapakeke i ō rātou ngākau ka whakaorangia i roto i te kīngitanga o te Atua.\n\n5 Nā reira, e aku teina aroha, e inoi atu ana au ki a koutou i runga i te whai whakaaro kia rīpenetā ai koutou, ā, kia haere mai i runga i te ngākau tino ū, me te piri ki te Atua e pērā ana ki tana piritanga ki a koe. Ā, i tōna ringa tohu e torona atu ana ki a koe i te mārama o te rā, kaua e whakapakeke i ō koutou ngākau.\n\n6 Āe rā, i tēnei rā, ki te whakarongo koutou ki tōna reo, kaua e whakapakeke i ō koutou ngākau; nā, he aha koutou e mate ai?\n\n7 Nana rā, hei muri i tāu whāngaitanga e te kupu pai a te Atua mō te roanga o te rā, ka hua mai koutou i ngā hua kino, kia tuakina iho koutou ki raro me te makaia iho ki roto i te ahi?\n\n8 Nana, ka whakaparahako rānei koutou i ēnei kupu? Ka whakaparahako rānei koutou i ngā kupu a ngā poropiti; ā, ka whakaparahako hoki koutou i ngā kupu katoa e pā ana ki te Karaiti, nō muri i ngā mea tokomaha kua kōrerotia e pā ana ki a ia; me te whakaparahako i te kupu pai a te Karaiti, me te mana o te Atua, me te tākohatanga o te Wairua Tapu, me te aukati i te awenga o te Wairua Tapu, me te taunu i te mahere nui o te hokonga, kua whakatakotoria mō koutou?\n\n9 Kāore rānei koutou e mōhio ana mēnā ka mahi koutou i ēnei mea, nā, ko te kaha o te hokonga me te aranga, koia i roto nei i te Karaiti, e kūmea mai ai koutou kia tū ai i runga i te whakamā me te kaniawhea nui i mua i te nohonga whakawā o te Atua?\n\n10 Ā, e ai ki te kaha o te tika, nā, kāore te tika e taea te whakaparahako, me haere atu koutou ki roto i tērā roto ahi whānāriki, ko ōna muramura kāore e taea nei te tinei, ā, ko tōna auahi e kake ake ana mō āke tonu atu, ko taua roto ahi whānāriki nei, ko te whakamamaetanga mutunga kore.\n\n11 Nō konei, e aku teina aroha, e rīpenetā koutou, me te kuhu atu ki roto i te kūaha tōtika, me te haere i te ara e whāiti nei, tae atu ana ki tō koutou whiwhi i te oranga tonutanga.\n\n12 E, kia whai whakaaro; he aha kē atu anō tāku?\n\n13 Hei whakakapinga, e poroporoaki nei au ki a koutou, kia tae ki te wā e tūtaki anō ai au ki a koutou i te nohonga whakawā āhuareka o te Atua, ko taua nohonga e whakapāngia ai te hunga kino ki te mataku nui me te wehi nui. Āmine.\n\n", "jacob 7": "[center][font_size=26]Upoko 7[/font_size][/center]\n\n[i]Ka whakaparahako a Herema i te Karaiti, ka tohetohe ki a Hākopa, ka tonoa tētahi tohu, ā, ka patua e te Atua—Kua kōrero ngā poropiti katoa mō te Karaiti me Tana Whakamārietanga—I pau i ngā Nīwhai ō rātou rā hei mea kaewa, kua whānau mai i roto i te whakapāweratanga, ā, kua mauāharatia e ngā Rāmana. Takiwā 544–421 M.K.[/i]\n\n1 Ināianei ā, i pahawa ake i muri i te pahuretanga atu o ētahi tau, i haere mai tētahi tangata ki waenganui i te iwi o Nīwhai, ko tōna ingoa, ko Herema.\n\n2 Ā, i pahawa ake, nā, i tīmata tana kauhau ki waenganui i te iwi, me te whakapuaki atu ki a rātou karekau tētahi Karaiti e puta mai. Ā, he maha ngā mea whakapatipati i kauhau ai ia ki te iwi; ā, i meatia tēnei e ia kia tūraki ai ia i te akoranga a te Karaiti.\n\n3 Ā, i mahi ia i runga i te ngākau ū me kore pea ia e ārahi atu i ngā ngākau o te iwi, nā konei ia i ārahi atu i ngā ngākau maha; me tana mōhio anō ko au, a Hākopa, he mea whakapono i te Karaiti e haere mai ai, i kaha whai ia kia haere mai ai ia ki au.\n\n4 Ā, he matatau ia, nā, he tino nui rawa atu tōna matatau ki te reo o te iwi; nā reira, i taea e ia te whakapatipati nui, ā, he kaha nui ki te kōrero, e ai ki te mana o te rēwera.\n\n5 Ā, he manako nōna kia whakangāueuetia au i taku whakapono, ahakoa ngā whakakitenga maha me ngā mea maha i kitea ai au e pā ana ki ēnei mea; nā te mea i tino pono taku kitenga atu i ngā anahera, ā, kua minita mai rātou ki ahau. Waihoki, i rongo ahau i tō te Ariki reo e kōrero mai ana i ngā kupu katoa, mai i tētahi wā ki tētahi wā; nā reira, kua kore au e taea te whakangāueue.\n\n6 Ā, i pahawa ake, nā, i haere mai ia ki ahau, ā, i runga i tēnei āhua i kōrero mai ai ia ki ahau, e mea ana: E te tuakana, e Hākopa, kua nui taku whai kia kōrero tahi ki a koe; nā te mea kua rongo au, ā, kua mōhio hoki au he nui tō hāereere, e kauhau ana i tāu e kī nei ko te rongopai, ko te akoranga rānei a te Karaiti.\n\n7 Ā, kua ārahi atu koe i tētahi wāhi nui o te iwi, nā konā, e whakapeau ana rātou i te huarahi tika o te Atua, ā, kāore i te pupuri i te ture a Mohi koia nei te huarahi tika; ā, me te tīni i te ture a Mohi ki te koropikotanga atu i tētahi tangata e kīa ana e koe ka haere mai hei ngā rau tau maha noa atu i tēnei wā. Ā, nana ianei, ahau, a Herema, e whakapuaki atu ana ki a koe he mea teka tēnei; nā te mea kāore he tangata e mōhio ana ki ērā momo mea; nā te mea tē taea e ia te kōrero mō ngā mea ka puta mai. Ā, nō tēnei āhuatanga i tohetohe mai a Herema ki ahau.\n\n8 Engari nana, i maringi iho te Ariki te Atua i tōna Wairua ki roto i tōku wairua, nā konei rā i whakapōauautia ia e ahau i roto i ana kupu katoa.\n\n9 Ā, ka kī atu au ki a ia: E whakaparahako ana rānei koe i te Karaiti koia ka haere mai? Ā, ka kī ia: Mēnā he Karaiti, kua kore au e whakaparahako i a ia; engari kei te mōhio au karekau he Karaiti, kīhai i mua, kāore rānei a muri.\n\n10 Ā, nāku i kī atu ki a ia: E whakapono ana rānei koe i ngā karaipiture? Ā, ka kī ia, Āe rā.\n\n11 Ā, i kī atu au ki a ia: Ki te pērā, kāore koe i te mārama ki ērā; nā te mea e whakaatu pono nei ērā mō te Karaiti. Nana, ko tāku ki a koe kāore tētahi poropiti kia tuhituhi, kia poropiti rānei, hāunga tā rātou kōrero e pā ana ki tēnei Karaiti.\n\n12 Ā, ehara tēnei i te katoa—kua whakakitea mai tēnei ki ahau, nā te mea kua rongo, ā, kua kite au; ā, kua whakakitea mai anō hoki ki ahau e te mana o te Wairua Tapu; nā reira, e mōhio ana ahau ki te kore tētahi whakamārietanga e meatia ai kua ngaro ngā tāngata katoa.\n\n13 Ā, i pahawa ake, nā, i kī mai ia ki ahau: Whakaatuhia mai ki ahau tētahi tohu nā runga i tēnei mana nō te Wairua Tapu, nōna nei koe e matatau rawa nei.\n\n14 Ā, i kī atu ahau ki a ia: He aha kē ahau te whakamātau i te Atua kia whakaatuhia atu ki a koe tētahi tohu mō tētahi mea e mōhio ana koe he pono? Heoi ka whakaparahako koe i tēnā, nā te mea nō te rēwera koe. Hei aha koa, ehara tōku e meatia ai; engari mēnā ka patua koe e te Atua, me waiho tēnā hei tohu ki a koe, nā, he mana tōna, i te rangi me te whenua; waihoki, ka tae mai te Karaiti. Ā, ko tōu hiahia, E te Ariki, e meatia ai, ehara ko tōku.\n\n15 Ā, i pahawa ake, i te wā nāku, nā Hākopa, i kōrero atu ēnei kupu, ka tau iho te mana o te Ariki ki runga i a ia, nā konei ka hinga iho ia ki te whenua. Ā, i pahawa ake, nā, i whāngaia ia mō te takiwā o ngā rā maha.\n\n16 Ā, i pahawa ake, nā, i kī atu ia ki te iwi: Whakaminemine mai āpōpō, nā te mea ka mate ahau; nā reira, kei te hiahia ahau ki te kōrero atu ki te iwi i mua i taku matenga.\n\n17 Ā, i pahawa ake, nā, i te aonga ake o te rā i whakaminemine tahi mai te tini; ā, i kōrero atu ia ki a rātou i runga i te mārama nui, ā, i whakaparahakotia ngā mea i whakaakona rātou e ia, ā, i whākina te Karaiti, me te mana o te Wairua Tapu, me te minitatanga o ngā anahera.\n\n18 Ā, i mārama tana kōrero ki a rātou, nā, kua māmingatia ia e te mana o te rēwera. Ā, i kōrero ia mō te ao rēwera, mō te wā mutunga kore anō hoki, mō te whakawhiunga mutunga kore anō hoki.\n\n19 Ā, i kī ia: E wehi ana au kua hara pea ahau i te hara tē taea te muru, nā te mea kua rūkahu atu au ki te Atua; nā te mea kua whakaparahako au i te Karaiti, ā, i kī au kua whakapono au i ngā karaipiture; ā, e whakaatu pono nei ērā mōna. Ā, mōku i rūkahu pēnei ki te Atua, e wehi nui ana au kua kino rawa taku tukunga ihotanga; engari kei te whāki atu au ki te Atua.\n\n20 Ā, i pahawa ake, nā, i te wā i kōrero ai ia i ēnei kupu kāore he kupu atu anō i taea te kōrero, ā, i tukuna atu tōna wairua.\n\n21 Ā, i te wā i kitea e te tini ēnei mea i kōrerotia ai e ia nōna ka tata tukuna atu tōna wairua, ka tino mīharo nui rātou; nā konei rā te mana o te Atua i tau iho ai ki runga i a rātou, ā, i warea rātou, nā, ka hinga iho rātou ki te whenua.\n\n22 Ināianei, i āhuareka tēnei ki ahau, a Hākopa, nā, i inoia tēnei e ahau ki tōku Matua i te Rangi; nā, i rongo ia i tōku tangi, ā, i whakautua tōku inoi.\n\n23 Ā, i pahawa ake, nā, i whakahokia anōtia te rangimārie me te aroha o te Atua ki waenganui i te iwi; ā, i rangahaua ngā karaipiture, ā, kāore i whakarongo tonu ki ngā kupu a tēnei tangata kino.\n\n24 Ā, i pahawa ake, nā, he maha ngā mea i whakaarotia ai kia whakamau anō me te whakahoki i ngā Rāmana ki te mātauranga o te pono; engari auare ake, nā te mea i āhuareka ngā pakanga me te whakahekenga toto ki a rātou, ā, he mauāhara mutunga kore tō rātou ki a mātou, ā rātou teina. Ā, whai ai rātou i runga i te kaha o ā rātou mea whawhai ki te whakangaro i a mātou.\n\n25 Nā reira, i whakapūioio te iwi o Nīwhai ki a rātou nā runga i ā rātou mea whawhai, me tō rātou kaha katoa, e whakawhirinaki ana i te Atua te toka o tō rātou whakaoranga; nā reira, i meinga nei rātou, ko ngā kairaupatu i runga i ō rātou hoariri.\n\n26 Ā, i pahawa ake nāku, nā Hākopa, ka koroheke haere; ā, ko te tuhinga o tēnei iwi e mau ana i runga i ērā atu papa a Nīwhai, nā reira, e whakakapi ana au i tēnei tuhinga, e whakapuaki ana kua tuhituhi au i runga i te tiketiketanga o tōku mōhioranga, mā te kōrerotanga atu, nā, kua pahure atu te wā me tātou, ā, i pahure atu anō ō tātou oranga anō nei he moemoeā ia, ko tātou tētahi iwi mokemoke, ā, he iwi whakaaro tika, he kaewa, kua panaia atu i Hiruharama, i whānau mai ai ki roto i te whakamamaetanga, i roto i te koraha, ā, kua mauāharatia e ō tātou tuākana, kua whakatupungia ngā pakanga me ngā tautohetohenga; nā reira, i pau katoa ō mātou rā i te tangihanga.\n\n27 Ā, nāku, nā Hākopa, i kite au meake nei ka heke iho ki tōku rua tūpāpaku; nā reira, i kī atu au ki taku tama a Enoha: Tīkina ēnei papa. Ā, i kōrero atu au i ngā mea i whakahaua ahau e tōku tuakana a Nīwhai, ā, i whakaae pono mai ia ka whakarongo ki ngā whakahaunga. Ā, ka whakakapi au i aku tuhinga i runga i ēnei papa, ko ngā tuhinga nei he mea iti; ā, hei konei rā e te kaipānui, e manako ana ka tokomaha aku huānga e pānui ai i aku kupu. E ngā huānga, atiu.\n\n", "enos 1": "[center][font_size=26]Ko te Pukapuka a Enoha[/font_size][/center]\n\n[center][font_size=26]Upoko 1[/font_size][/center]\n\n[i]Ka inoi kaha a Enoha, ā, ka whiwhi ia i tētahi murunga i ana hara—Ka uru te reo o te Ariki ki roto i tōna hinengaro, e whakaaria ana te whakaoranga mō ngā Rāmana hei tētahi rā anamata—I whai ngā Nīwhai ki te taumanu mai anō i ngā Rāmana—Ka koa a Enoha i tōna Kaihoko. Takiwā 420 M.K.[/i]\n\n1 Nana, i pahawa ake, nāku, nā Enoha, e mōhio ana he tangata tika tōku matua—nā te mea i whakaako ia i a au e pā ana ki tōna reo, e pā ana anō hoki ki te poipoitanga me te whakatūpatoranga a te Ariki—ā, kia whakapaingia te ingoa o tōku Ariki—\n\n2 Ā, māku e kōrero atu ki a koutou mō taku nonoke i te aroaro o te Atua, i mua i taku whiwhinga i tētahi murunga hara.\n\n3 Nana, i haere au ki te aruaru kararehe mohoao i ngā ngahere; ā, ka tirehe hohonu iho ki roto i tōku ngākau ngā kupu i rongorongo ai au i kōrerotia ai e tōku matua e pā ana ki te oranga tonutanga, me te hunga tapu.\n\n4 Ā, i hiakai tōku wairua; ā, ka tūturi iho au i te aroaro o tōku Kaihanga, ā, ka karanga ake ahau ki a ia i runga i te inoi kaha me te ngākau whakaiti mō toku ake wairua; ā, ka karanga ake ahau ki a ia mō te roanga katoa o te rā; āe rā, ā, tae rawa mai te pō ka ara tiketike tonu ake tōku reo, tae noa atu ki ngā rangi.\n\n5 Ā, ka tau mai tētahi reo ki ahau, e mea ana: E Enoha, kua murua ō hara, ā, ka manaakitia koe.\n\n6 Ā, i mōhio au, a Enoha, tē taea e te Atua te rūkahu; nā reira, kua tahia atu ōku kaniawhea.\n\n7 Ā, ka kī au: E te Ariki, me pēhea te meatanga?\n\n8 Ā, ka kī mai ia ki ahau: Nā tō whakapono ki a te Karaiti, ko ia kāore nei koe i rongo, i kite rānei i mua. Ā, ka pahure atu ngā tau maha i mua i tana whakakite i a ia anō i te kikokiko; nā reira, haere, kua mā koe i tō whakapono.\n\n9 Ināianei, i pahawa ake, nā, i taku rongonga i ēnei kupu i anga taku hiahia mō te oranga o ōku huānga, ngā Nīwhai; nā reira, i poua iho tōku wairua katoa ki te Atua mō rātou.\n\n10 Ā, i a au e ngangana pēnei ana i roto i te wairua, nana, ka tau mai anō te reo o te Ariki ki roto i tōku hinengaro, e mea ana: Ka toro atu au ki ō huānga e ai ki tō rātou ū ki te pupuri i aku whakahaunga. Nāku tēnei whenua i hoatu ai ki a rātou, ā, he whenua tapu ia; ā, kua kore ia e kangaia e au hāunga anake mō te hara; nā reira, ka toro atu au ki ō huānga e ai ki tāku i kī ai; ā, māku ō rātou hē e kukume iho i runga i te pōuri ki runga i ō rātou ake upoko.\n\n11 Ā, i muri i tāku, tā Enoha, rongonga i ēnei kupu, ka meinga tōku whakapono i te Ariki kia tūoioi kore; ā, i inoi au ki a ia i runga i ngā ngangana roa maha mō ōku tuākana, ngā Rāmana.\n\n12 Ā, i pahawa ake, nā, whai muri iho i taku inoitanga me taku mahinga i runga i te kaha nui, ka kī mai te Ariki ki ahau: Māku e tuku ki a koe e ai ki ōu hiahia, nā tōu whakapono.\n\n13 Ā, nana ināianei, koinei te hiahia i hiahia ai au i a ia—nā, mēnā e tika ana, kia taka iho tōku iwi ngā Nīwhai ki roto i te hē, me whakangaro atu rānei i runga i tētahi āhuatanga, engari kāore ngā Rāmana e whakangaromia ai, nā, ka tiakina e te Ariki te Atua tētahi tuhinga e pā ana ki tōku iwi, ngā Nīwhai; ki te pērā rawa i runga i te kaha o tana ringa tapu, kia puta rawa mai hei tētahi rā anamata ki ngā Rāmana, nā, tērā pea, ka kukume mai rātou ki te whakaoranga—\n\n14 Nā te mea auare ake ā mātou ngangana i tēnei wā ki te whakahoki i a rātou ki te whakapono tika. Ā, i oati ai rātou i runga i te riri, mēnā e taea ana, ka whakangaro rātou i ā mātou tuhinga, i a mātou hoki, me ngā tikanga katoa anō hoki a ō mātou tūpuna.\n\n15 Nā reira, nā taku mōhio e taea ana e te Ariki te Atua te tiaki i ā mātou tuhinga, i karanga tonu au ki a ia, nā te mea i kī mai ia ki ahau: Ahakoa he aha te mea e tonoa ai e koe i runga i te ngākau whakapono, me te whakapono anō ka whiwhi koe i runga i te ingoa o Ihu Karaiti, ka whiwhi koe.\n\n16 Ā, he whakapono tōku, ā, i karanga au ki te Atua māna ā mātou tuhinga e tiaki; ā, i kawenata ia ki ahau māna ērā e whakaputa mai ki ngā Rāmana a tōna ake wā e tika ana.\n\n17 Ā, i mōhio ahau, a Enoha, ka rite ki te kawenata i kawenata ai ia; nā reira i tau tōku wairua.\n\n18 Ā, i kī mai te Ariki ki ahau: I tono anō hoki ō mātua i tēnei mea ki ahau; ā, ka meatia ki a rātou e ai ki tō rātou whakapono; nā, i rite tō rātou whakapono ki tōu.\n\n19 Ināianei ā, i pahawa ake nāku, nā Enoha, i haere atu ki waenganui i te iwi o Nīwhai, e poropiti ana i ngā mea e puta mai ai, me te whakaatu atu i ngā mea i rongo ai, i kite ai ahau.\n\n20 Ā, e whakaatu ana ahau, nā, i ū te iwi o Nīwhai ki te whakahoki i ngā Rāmana ki te whakapono tika i te Atua. Engari auare ake ā mātou mahi; i te ū kaha tō rātou mauāhara, ā, i ārahina rātou e ō rātou hiahia kino nā konā rātou i mohoao ai, i horetītī ai, ā, he iwi hiakai ki te toto, e kikī ana i te karakia whakapakoko, i te poke hoki; e kai ana i ngā kararehe pārurenga; e noho tēneti ana, ā, e ātiutiu ana i te koraha e mau ana tētahi rāpaki kiri poto i ō rātou hope me ō rātou māhunga kua heua; e whai pūkenga ana rātou ki te kōpere, me te hemitā, me te toki. Ā, he tokomaha o rātou i kai anake i te kikokiko mata; ā, he rite tonu tā rātou whai ki te whakangaro i a mātou.\n\n21 Ā, i pahawa ake, nā, i ngaki te iwi o Nīwhai i te whenua, ā, ka whakatupuria ngā momo kākano kai, ngā hua rākau, me ngā kāhui maha, me ngā kāhui kararehe kai pātītī o ia āhua, o ia āhua, ngā koati, me ngā koati mohoao, me ngā hōiho anō hoki.\n\n22 Ā, he tokomaha rawa atu ngā poropiti i waenganui i a mātou. Ā, he tāngata kakī mārō te iwi, he uaua tā rātou mārama atu.\n\n23 Ā, kāore he aha kē atu hāunga te pakeke nui o te kupu, te kauhautanga me te poropititanga mō ngā pakanga, me ngā tautohetohenga, me ngā whakangaromanga, me te whakamahara tonu i a rātou mō te mate, ā, mō te roanga atu o te wā mutunga kore, ā, mō ngā whakawākanga me te mana o te Atua, ā, koinei mea katoa—e whakaohooho tonu ana i a rātou kia mau tonu ai tō rātou wehi ki te Ariki. E kī ana au kāore i kō mai i ēnei mea, me te mārama nui o te kōrero, e aukati ai tā rātou whakangaromanga wawetanga iho. Ā, nō tēnei āhuatanga au e tuhituhi nei e pā ana ki a rātou.\n\n24 Ā, i kite au i ngā pakanga i waenganui i ngā Nīwhai me ngā Rāmana i ōku rā.\n\n25 Ā, i pahawa ake, nā, ka koroheke haere ahau, ā, kua pahure atu ngā tau e whitu tekau mā iwa mai i te wā i wehe atu ai tō tātou matua a Rīhai i Hiruharama.\n\n26 Ā, i kite au meake heke iho au ki tōku rua tūpāpaku, kua mahia ake e te mana o te Atua kia kauhau ahau, kia poropiti ahau ki tēnei iwi, me te whakapuaki i te kupu e ai ki te pono kei roto nei i te Karaiti. Ā, nāku tērā i whakapuaki i ōku rā katoa, ā, kua harikoa i tērā i runga i tō te ao.\n\n27 Ā, meake au haere ai ki te wāhi o tōku okiokinga, kei tōku Kaihoko; nā tēnā e mōhio nei au ka okioki au i roto i a ia. Ā, e hari ana au i te rā e kākahuria ai tōku ira tangata e te mate kore, me te tū i tōna aroaro; hei konā kite au i tōna mata i runga i te āhuareka, ā, ka mea mai ia ki ahau: Haere mai ki ahau, koutou kua manaakitia nei, kua whakaritea he wāhi mōu i roto i ngā whare nunui o tōku Matua. Āmine.\n\n", "jarom 1": "[center][font_size=26]Ko te Pukapuka a Haroma[/font_size][/center]\n\n[center][font_size=26]Upoko 1[/font_size][/center]\n\n[i]Ka ū ngā Nīwhai ki te ture a Mohi, e anga whakamua ana ngā whakaaro ki te haerenga mai a te Karaiti, ka whai oranga i runga i te whenua—Ka whakapau kaha ngā poropiti maha ki te akiaki i te iwi i runga i te huarahi o te tika. Takiwā 399–361 M.K.[/i]\n\n1 Nana ināianei, māku, mā Haroma, e tuhituhi atu nei i ētahi kupu ruarua e ai ki te whakahau a tōku matua, a Enoha, kia puritia ai ō mātou whakapapa.\n\n2 Ā, i te mea he iti ēnei papa, i te mea hoki kua tuhia ēnei mea he whakaaro hei mea pai mō ō mātou tuākana ngā Rāmana, nā reira, me tika pū taku tuhi iti; engari ka kore au e tuhi i ngā mea e pā ana ki aku poropititanga, aku whakakitenga rānei. Nā te mea he aha kē atu ngā mea hei tuhituhi māku i tua atu i ngā mea kua tuhia e ōku tūpuna? Nā te mea kīhai rānei i whakakitea mai e rātou te mahere o te oranga? E mea atu nei au ki a koutou, Āe rā; ā, kāti anō māku tēnei.\n\n3 Nana, e tika ana kia maha ngā mea me mahi i roto i tēnei iwi, nā te pakeke o ō rātou ngākau, me te turi o ō rātou taringa, me te kāpō o ō rātou hinengaro, me te mārō o ō rātou kakī; hei aha koa, he nui te aroha o tō tātou Atua ki a rātou, ā, kāore anō kia tahia atu rātou i te mata o te whenua.\n\n4 Ā, he tokomaha kei waenganui i a mātou he maha ā rātou whakakitenga, nā te mea kāore rātou katoa i te kakī mārō. Ā, ko te hunga kāore i te kakī mārō me te whakapono anō rātou, e piritata ana rātou ki te Wairua Tapu, e whakaatu mai nei ki ngā tamariki a te tangata, e ai ki tō rātou whakapono.\n\n5 Ināianei nā, nana, kua pahemo atu ngā tau e rua rau, ā, kua kaha nei te iwi o Nīwhai i runga i te whenua. I ū rātou ki te pupuri ki te ture a Mohi me te whakatapu i te rā hāpati ki te Ariki. Ā, kīhai rātou i kanga; kīhai hoki rātou i takahi i ngā mea tapu. Ā, i uaua rawa atu ngā ture o te whenua.\n\n6 Ā, kua whakamararatia rātou i runga i te nuinga o te mata o te whenua, me ngā Rāmana anō hoki. I tokomaha rawa ake rātou i ngā Nīwhai; ā, i aroha rātou ki te kōhuru, ā, inu ai rātou i ngā toto kararehe.\n\n7 Ā, i pahawa ake, i maha ā rātou whakaekenga mai ki a mātou, ngā Nīwhai, ki te whawhai. Engari, he tangata mārohirohi ō mātou kīngi me ō mātou kaiwhakahaere i roto i te whakapono o te Ariki; nā reira, i taea e mātou ngā Rāmana, ā, ka whakamōtītia atu rātou i ō mātou whenua, ā, ka whakapaea ō mātou pā, ngā wāhi noho katoa rānei o ō mātou whenua tuku iho.\n\n8 I tokomaha haere mātou hoki, i horapa haere mātou hoki, i whairawa haere mātou hoki i te kōura, te hiriwā hoki, i ngā mea utu nui hoki, i te whakamahinga rākau hoki, i ngā whare, i ngā mihīni hoki, i te rino me te kapa anō hoki, te parāhe me te tīra hoki, te hanganga o ngā tūmomo taputapu katoa hei ngaki i te whenua, ngā rākau whawhai hoki—āe rā, te pere mata koi, pūkoro pere hoki, te mātia hoki, te tao hoki, ngā whakaritenga whawhai katoa hoki.\n\n9 Ā, nā te mea i pēnei tā mātou whakarite ki te tūtaki atu ki ngā Rāmana, kīhai rātou i kake ake ki runga i a mātou. Engari i mana te kupu a te Ariki, nāna i kōrero atu ki ō mātou tūpuna, e mea ana: Ina pupuri koutou i aku whakahaunga ka whaioranga koutou i te whenua.\n\n10 Ā, i pahawa ake, nā, i whakatūpato ngā poropiti a te Ariki i te iwi o Nīwhai, e ai ki te kupu a te Atua, nā, ki te kore rātou e pupuri i ngā whakahaunga, engari ka taka iho ki te kino, ka whakangaromia atu i te mata o te whenua.\n\n11 Nā reira, i tākare ngā poropiti, me ngā pirīhi, me ngā kaiako, ki te whakahauhau i te iwi i runga i te manawanui kia kaha ai te iwi; e whakaako ana i te ture a Mohi, me tōna pūtake i homai ai; e whakapakepake ana i a rātou kia titiro whakamua ki te Mīhaia, me te whakapono ki a ia me te mea nei kua tae kē mai ia. Ā, nō tēnei āhua tā rātou whakaako i a rātou.\n\n12 Ā, i pahawa ake nā tēnei mahi i tiakina e rātou te iwi mai i te whakangaromanga atu i te mata o te whenua; nā te mea i werohia atu ō rātou ngākau ki te kupu, e whakaohooho tonu ana i a rātou ki te rīpenetātanga.\n\n13 Ā, i pahawa ake, nā, i pahure atu ngā tau e rua rau toru tekau mā waru—i runga i ngā ritenga o te whawhai, me ngā tautohetohenga, me ngā tītorehanga, mō te wāhi nui o te taima.\n\n14 Ā kāore au, a Haroma, e tuhi atu anō, nā te mea he iti ngā papa. Engari nana, e aku teina, e āhei ana koutou te aro atu ki ngā papa a Nīwhai; nā te mea nana, kua whaowhaoa i runga rā ngā kōrero mō ā tātou whawhai, e ai ki ngā tuhinga a ō tātou kīngi, ērā rānei i meinga ai e rātou kia tuhia.\n\n15 Ā, ka tukuna atu e au ēnei papa ki roto i ngā ringaringa o taku tama a Ōmoni, kia puritia ai ēnā e ai ki ngā whakahaunga a ōku tūpuna.\n\n", "omni 1": "[center][font_size=26]Ko te Pukapuka a Ōmoni[/font_size][/center]\n\n[center][font_size=26]Upoko 1[/font_size][/center]\n\n[i]Ka mau i a Ōmoni, Amarona, Kemihi, Apinaromo rātou ko Amareki, ia mea i tōna ake wā, ngā tuhinga—Ka kitea e Mōhia te iwi o Harahemara, ko rātou i haere mai ai i Hiruharama i ngā rā o Herekia—Ka whakanohoa a Mōhia hei kīngi mō rātou—I kitea a Koriatuma e ngā uri o Mureke i Harahemara, te morehu whakamutunga o ngā Iarere—Ka tū a Kīngi Peniamine hei kaiwhakakapi mō Mōhia—Me tuku atu te tangata i ō rātou wairua hei tāpaenga ki te Karaiti. Takiwā 323–130 M.K.[/i]\n\n1 Nana, i pahawa ake nāku, nā Ōmoni, kua whakahaua nei e tōku matua, a Haroma, kia tuhituhi noa au i runga i ēnei papa, kia tiakina ō mātou whakapapa—\n\n2 Nā reira, i ōku rā, e hiahia ana ahau kia mōhio mai koutou, nā, i nui taku whawhai ki te hoari ki te tiaki i tōku iwi, ngā Nīwhai, i te takanga atu ki ngā ringaringa o ō rātou hoariri, ngā Rāmana. Engari nana, ko au anō he tangata kino, kīhai hoki au i pupuri i ngā ture me ngā whakahaunga a te Ariki e rite ana ki te mea tika hei mahinga māku.\n\n3 Ā, i pahawa ake te pahuretanga atu i ngā tau e rua rau whitu tekau mā ono, ā, i maha ō mātou tau maungārongo; ā, i maha ō mātou tau pakanga kino me te whakaheke toto. Āe rā, hei whakarāpopoto, kua pahure atu ngā tau e rua rau waru tekau mā rua, ā, nāku ngā papa i tiaki e ai ki ngā whakahaunga a ōku tūpuna; ā, ka tukua iho ērā e ahau ki taku tama a Amarona. Ā, ka mutu i ahau.\n\n4 Ināianei ā, māku, mā Amarona, e tuhituhi āku e tuhi ai, he mea torutoru noa iho, i te pukapuka a tōku matua.\n\n5 Nana, i pahawa ake te pahuretanga atu i ngā tau e toru rau rua tekau, ā, i whakangaromia atu te wāhi kino ake o ngā Nīwhai.\n\n6 Nā te mea kāore te Ariki e tuku, nō muri iho i tana ārahi i a rātou ki waho i te whenua o Hiruharama me te tiaki, me te whakahaumaru i a rātou kei taka i ngā ringaringa o ō rātou hoariri, āe rā, kāore ia e tuku kia kore ai e mana ngā kupu kua kōrerotia nei e ia ki ō mātou tūpuna, e mea ana: Ki te kore koutou e pupuri i aku whakahaunga kua kore koutou e whaioranga i te whenua.\n\n7 Nā reira, i toro atu te Ariki ki a rātou i runga i te whakawākanga nui; hei aha koa, nāna te hunga tika i tohu kia kaua rātou e mate, engari i whakaputaina rātou i ngā ringaringa o ō rātou hoariri.\n\n8 Ā, i pahawa ake, nā, nāku ngā papa i tuku atu ki taku teina a Kemihi.\n\n9 Kei te tuhituhi au ināianei, a Kemihi, i ngā mea ruarua e tuhi nei au, i taua pukapuka anō i tuhia ai e tōku tuakana, nāna i tuhi ki tōna ake ringa; nāna i tuhi i te rā tonu i tukuna mai e ia ēnā mea ki ahau. Ā, i tiakina e māua ngā papa i runga i tēnei ritenga, nā te mea e ai ki ngā whakahaunga a ō mātou tūpuna. Ā, ka mutu i ahau.\n\n10 Nana, ahau, a Apinaromo, te tama a Kemihi. Nana, i pahawa ake taku kitenga atu i ngā whawhai maha me ngā tautohetohenga nui i waenganui i tōku iwi, ngā Nīwhai, me ngā Rāmana; ā nāku, ki taku hoari ake, ngā Rāmana tokomaha i whakamate hei tiaki i ōku huānga.\n\n11 Ā nana, kua whaowhaoa ngā kōrero mō tēnei iwi i runga i ngā papa kei ngā kīngi, e ai ki ngā whakatipuranga; ā, kāore au e mōhio ana ki tētahi whakakitenga, tētahi poropititanga rānei, hāunga ērā mea kua tuhia nei; nā reira, kua tuhia ērā mea e tika ana. Ā, ka mutu i ahau.\n\n12 Nana, ko Amareki ahau, te tama a Apinaromo. Nana, ka paku kōrero au e pā ana ki a Mōhia, kua whakakīngihia i runga i ngā whenua o Harahemera; nana rā, i whakatūpatoria ia e te Ariki kia rere atu i te whenua o Nīwhai, ā, me wehe tahi atu anō te hunga katoa e whakarongo ai ki te reo o te Ariki ki waho i te whenua, ki te koraha—\n\n13 Ā, i pahawa ake, nā, ka rite tāna ki tā te Ariki i whakahau ai ki a ia. Ā, i wehe atu rātou ki waho i te whenua ki roto ki te koraha, ko te hunga katoa e whakarongo ai ki te reo o te Ariki; ā, i ārahina rātou e ngā kauhautanga maha me ngā poropititanga maha. Ā, i whakaakona tonutia rātou e te kupu a te Atua; ā, i ārahina rātou e te kaha o tana ringa, mā roto i te koraha kia tae iho rātou ki roto i te whenua e huaina nei ko te whenua o Harahemera.\n\n14 Ā, i rokohina atu e rātou tētahi iwi i karangatia nei ko te iwi o Harahemera. Nā, he nui te hari i waenganui i te iwi o Harahemera; ā, i tino hari nui anō hoki a Harahemera, nā te mea kua tukuna e te Ariki te iwi o Mōhia me ngā papa parāhe e mau nei ngā kōrero a ngā Hūrai.\n\n15 Nana, i pahawa ake, nā, ka kite a Mōhia i haere mai ai te iwi o Harahemera i Hiruharama i te wā i kahakina hereheretia atu ai a Terekia, kīngi o Hura, ki Papurona.\n\n16 Ā, i haere rātou i roto i te koraha, ā, ka whakawhitihia mai ngā wai nunui e te ringa o te Ariki, ki roto i te whenua i kitea ai rātou e Mōhia; ā, kua noho rātou i reira mai i taua wā ake.\n\n17 Ā, i te wā i kitea rātou e Mōhia, kua tino tini noa atu rātou. Hei aha koa, kua maha ā rātou whawhai me ā rātou tautohetohe nanakia, ā, kua hingahinga hoki rātou i te hoari i tētahi wā, i tētahi wā; ā, kua whakatautauhea haeretia tō rātou reo; ā, kāore i mau mai i a rātou he tuhinga; ā, i whakakāhoretia e rātou te oranga o tō rātou Kaihanga; ā, kīhai a Mōhia, te iwi rānei o Mōhia, i mārama ki a rātou.\n\n18 Engari i pahawa ake, nā, i mea a Mōhia kia whakaakona rātou i roto i tōna reo. Ā, i pahawa ake nō muri iho i tā rātou whakaakoranga i te reo o Mōhia, ka tākina e Harahemera ngā whakapapa o ōna matua, e ai ki ōna mahara; ā, kua tuhia ērā, engari kāore i roto i ēnei papa.\n\n19 Ā, i pahawa ake, nā, ka whakakotahi te iwi o Harahemera me te iwi o Mōhia; ā, ka whakatūria a Mōhia hei kīngi mō rātou.\n\n20 Ā, i pahawa ake i ngā rā o Mōhia, i mauria mai tētahi kōhatu nui ki a ia e mau nei ngā whaowhaonga i runga; ā, nāna ngā whaowhaonga i whakamāori i runga i te homaitanga me te mana o te Atua.\n\n21 Ā, i tākina e rātou tētahi kōrero mō tētahi tangata ko Koriatuma, me te patunga o tōna iwi. Ā, i kitea a Koriatuma e te iwi o Harahemera; ā, ka noho tahi ia me rātou mō te takiwā o ngā marama e iwa.\n\n22 I kōrero anō hoki i ētahi kupu ruarua e pā ana ki ōna tūpuna. Ā, i haere mai ōna mātua tuatahi i te pourewa, i te wā i whakapōauautia e te Ariki te reo o te iwi; ā, ka tau iho te riri a te Atua ki runga i a rātou e rite ana ki āna whakawākanga, koinā he mea tika; ā, e takoto mararatia ana ō rātou kōiwi i te whenua whakateraki.\n\n23 Nana, ko au, ko Amareki, i whānau mai i ngā rā o Mōhia; ā, kua kite au i tōna matenga i ahau e ora ana; ā, ko Peniamine, tana tama, e noho ana hei whakakapi mōna.\n\n24 Nana rā, kua kite au, i ngā rā o Peniamine, tētahi pakanga whakawehi, ā, he nui anō te whakahekenga toto i waenganui i ngā Nīwhai me ngā Rāmana. Engari nana, i whiwhi ngā Nīwhai i tētahi kaha nui ki runga i a rātou; āe rā, nā konā ka aia atu rātou e kīngi Peniamine ki waho i te whenua o Harahemera.\n\n25 Ā, i pahawa ake, nā, ka koroheke haere ahau; ā, kāore kau noa ōku uri, me taku mōhio he tangata tika a kīngi Peniamine i te aroaro o te Atua, nā reira, māku ēnei papa e tuku ake ki a ia, e ākina ana ngā tāngata katoa kia haere mai ai ki te Atua, te Mea Tapu o Iharaira, me te whakapono ki ngā poropititanga, ki ngā whakakitenga hoki, ki te minitatanga a ngā anahera hoki, ki te takohatanga o te kōrero i ngā reo kē hoki, ki te takohatanga o te whakamāori i ngā reo hoki, ki ngā mea katoa e pai ana; nā te mea kua puta mai ngā mea pai katoa i te Ariki: ā, kua puta mai ngā mea kino i te rēwera.\n\n26 Ināianei ā, e aku teina aroha, e hiahia ana ahau kia haere mai ai koutou ki te Karaiti, koia te Mea Tapu o Iharaira, me te whakapā atu ki tōna whakaoranga, me te kaha o tōna hokonga. Āe rā, haere mai ki a ia me te tāpae atu i ō koutou wairua katoa ki a ia, me te ū tonu i te nohopuku me te inoi, me te ū ki te mutunga; ā, e ora ana te Ariki, ka whakaorangia koutou.\n\n27 Ināianei ā, e hiahia ana ahau ki te paku kōrero e pā ana ki tētahi hunga i haere ake ki roto i te koraha kia hoki atu ai ki te whenua o Nīwhai; nā te mea he tokomaha rawa i hiahia ki te whakanoho i tō rātou whenua tuku iho.\n\n28 Nā reira, i haere ake rātou ki roto i te koraha. Ā, ko tō rātou kaiwhakahaere tētahi tangata kaha, ā, he tangata kakī mārō, nā reira ia i whakatupu i tētahi ngangaretanga i waenganui i a rātou; ā, ka whakamatea katoatia rātou, atu i ngā mea rima tekau, i te koraha, ā, ka hoki atu anō rātou ki te whenua o Harahemera.\n\n29 Ā, i pahawa ake, nā, ka kawea atu e rātou ētahi atu hunga tokomaha, ā, ka haere atu anō rātou ki roto i te koraha.\n\n30 Ā, he teina tāku, tā Amareki, i haere tahi anō ia me rātou; ā, kāore au i rongo nō muri mai e pā ana ki a rātou. Ā, whano au ka takoto iho i tōku rua tūpāpaku; ā, kua kī ēnei papa. Ā, ka whakamutu au i aku kōrero.\n\n", "w-of-m 1": "[center][font_size=26]Ko ngā Kupu a Moromona[/font_size][/center]\n\n[center][font_size=26]Upoko 1[/font_size][/center]\n\n[i]Ka whakarāpopoto a Moromona i ngā papa nui a Nīwhai—Ka purua tahitia ngā papa iti me ērā atu papa—Ka whakapūmautia e kīngi Peniamine te maungārongo ki runga i te whenua. Takiwā T.A. 385.[/i]\n\n1 Ināianei ā, ko au, a Moromona, e tata tuku ake ana i te tuhinga kua mahia e ahau ki ngā ringaringa o taku tama a Moronai, nana, kua kite au i te nuinga o te whakangaromanga o tōku iwi, ngā Nīwhai.\n\n2 Ā, he maha nei ngā rautau i muri iho i te haerenga mai a te Karaiti e tuku atu nei au i ēnei tuhinga ki ngā ringaringa o taku tama; ā, e whakapono ana ahau ka kite ia i te whakangaromanga katoatanga o tōku iwi. Engari mā te Atua rā ia e tohu kia ora tonu ai, kia paku tuhituhi ia e pā ana ki a rātou, ā, e paku pā ana anō ki te Karaiti, hei painga pea ēnā ki a rātou hei tōna rā.\n\n3 Ināianei ā, ka paku kōrero au e pā ana ki tāku i tuhi nei; nā, nō muri iho i taku whakarāpopototanga mai i ngā papa a Nīwhai, heke iho ana ki te kīngitanga o tēnei kīngi Peniamine, kua kōrerotia nei e Amareki, i tirohia e au ngā tuhinga kua tukuna mai nei ki ōku ringaringa, ā, ka kite au i ēnei papa, i mau nei tēnei kōrero iti a ngā poropiti, mai i a Hākopa heke iho ki te kīngitanga o tēnei kīngi Peniamine, me ngā kupu maha anō hoki a Nīwhai.\n\n4 Ā, ko ngā mea e āhuareka ana ki ahau i runga i ēnei papa, nā ngā poropititanga mō te haerenga mai a te Karaiti; ā, i te mōhio ōku tūpuna kua tutuki ngā mea maha; āe rā, e mōhio ana anō ahau kua tutuki ngā mea maha kua poropititia e pā ana ki a mātou tae atu ana ki tēnei rā, ā, me pahawa rawa ake ngā mea ka meatia hei tua atu i tēnei rā—\n\n5 Nā reira, nāku ēnei mea i whiriwhiri, kia whakamutua taku tuhinga i runga, ka tīkina atu e au te toenga o aku tuhinga mai i ngā papa a Nīwhai; ā, kāore e taea ana e au te tuhi i te wāhi whakaterau o ngā mea o tōku iwi.\n\n6 Engari nana, māku ēnei papa e kawe, e mau nei ēnei poropititanga me ngā whakakitenga, ā, ka whakanohoia tahitia ērā ki te toenga atu o taku tuhinga, nā te mea he nui tōna utu ki ahau; ā, e mōhio ana au ka nui anō tōna utu ki ōku tuākana.\n\n7 Ā, māku tēnei mō tētahi take whai mōhiotanga; nā te mea e kōhimuhimutia nei ahau, e ai ki ngā mahinga a te Wairua o te Ariki kei roto nei i ahau. Ināianei ā, kāore au i te mōhio ki ngā mea katoa; engari e mōhio ana te Ariki ki ngā mea katoa e tae mai ai; nā reira, e mahi ana ia i roto i ahau kia meatia tāna e pai ai.\n\n8 Ā, e hāngai ana taku inoi ki te Atua ki ōku tuākana, kia hoki mai anō rātou ki te mātauranga ki te Atua, āe rā, te hokonga a te Karaiti; kia rerehua mai anō rātou.\n\n9 Īnāianei ā, māku, mā Moromona, e ū tonu ki te whakamutu i taku tuhinga, e tangohia mai nei e ahau mai i ngā papa a Nīwhai; ā, e tuhituhi ana ahau e ai ki te mātauranga me te māramatanga kua homai nei ki ahau e te Atua.\n\n10 Nā reira, i pahawa ake nō muri iho i tā Amareki tuku ake i ēnei papa ki roto i ngā ringaringa o kīngi Peniamine, ka mauria e ia, ā, ka whakanohoia ērā ki te taha o ērā atu papa, i mau nei ngā tuhinga kua tukuna iho e ngā kīngi, mai i tētahi whakatipuranga ki tētahi whakatipuranga tae noa ki ngā rā o kīngi Peniamine.\n\n11 Ā, i tukuna iho mai i a kīngi Peniamine, mai i tētahi whakatipuranga ki tētahi whakatipuranga tae noa ki te wā i taka iho ki roto i ōku ringaringa. Ā, māku, mā Moromona, e inoi atu nei ki te Atua kia tiakina ēnei mai i tēnei wā haere ake nei. Ā, e mōhio ana ahau ka tiakina ēnā; nā te mea kua tuhia ngā mea nunui ki runga rā, i konā te āhuatanga e whakawākia ai tōku iwi me ō rātou tuākana hei te rā whakamutunga nui, e ai ki te kupu a te Atua kua tuhia mai nei.\n\n12 Ināianei ā, mō tēnei kīngi Peniamine—i reira ētahi tautohetohenga i waenganui i tōna iwi.\n\n13 Ā, i pahawa ake, nā, i heke iho ngā tauā a ngā Rāmana ki waho i te whenua o Nīwhai, ki te whawhai atu ki tōna iwi. Engari nana, ka whakahuihui tahitia e kīngi Peniamine āna tauā, ā, ka tū atu ia ki a rātou; ā, ka whawhai ia i runga i te kaha o tōna ake ringa, ki te hoari o Rāpana.\n\n14 Ā, ka kakari atu rātou ki ō rātou hoariri i runga i te kaha o te Ariki, tae atu ana ki tā rātou patupatu i ngā Rāmana manomano maha. Ā, i pahawa ake, nā, i kakari atu rātou ki ngā Rāmana tae atu ki te wā i peia atu ai rātou i ō rātou whenua tuku iho katoa.\n\n15 Ā, i pahawa ake nō muri iho i te putanga mai o ngā Karaiti teka, ā, ka katia hoki ō rātou māngai, ā, ka whiua rātou kia rite ki ō rātou hē;\n\n16 Ā, whai muri iho i te putanga mai o ngā poropiti teka, me ngā kaikauhau teka me ngā kaiako teka ki waenganui i te iwi, ā, kua whiua katoatia ēnei kia rite ki ō rātou hē; ā, whai muri iho i ngā tautohetohenga nui me ngā tītorehanga maha ki ngā Rāmana, nana, i pahawa ake i a kīngi Peniamine, me te āwhina a ngā poropiti tapu i waenganui nei i tōna iwi—\n\n17 Nana rā, he tangata tapu a kīngi Peniamine, ā, nāna tōna iwi i whakahaere i runga i te tika; ā, he tokomaha ngā tangata tapu i te whenua, ā, i kōrerotia e rātou te kupu a te Atua i runga i te kaha me te mana; ā, i koi rawa tā rātou nā te kakī mārō o te iwi—\n\n18 Nā reira, nā tō ēnei āwhina, a kīngi Peniamine, nā tana whakapau i te kaha katoa o tōna tinana me te mauri katoa o tōna wairua, me ngā poropiti hoki, i whakatau iho anō te maungārongo ki runga i te whenua.\n\n", "mosiah 1": "[center][font_size=26]Ko te Pukapuka a Mōhia[/font_size][/center]\n\n[center][font_size=26]Upoko 1[/font_size][/center]\n\n[i]Ka whakaako a kīngi Peniamine i āna tama te reo me ngā poropititanga o ō rātou tūpuna—Kua tiakina tō rātou whakapono me ō rātou whanaketanga ā-iwi i roto i ngā tuhinga kua tuhia i runga i ngā momo papa—Ka kōwhiria a Mōhia hei kīngi, ā, ka hoatu ki a ia ngā tuhinga me ētahi atu mea hei tiaki. Takiwā 130–124 M.K.[/i]\n\n1 Ā, kāore ianei he tautohetohenga i te whenua katoa o Harahemara, i waenganui i te iwi katoa o kīngi Peniamine, nō konei rā i tau tonu ai te maungārongo i ngā toetoenga rā katoa o kīngi Peniamine.\n\n2 Ā, i pahawa ake, nā, tokotoru āna tama; ā, i karangatia ō rātou ingoa ko Mōhia, ko Herorumu, ko Heramana. Ā, i meatia e ia kia whakaakona rātou i roto katoa i te reo o ōna tūpuna, mā reira rātou e meinga he tāne mārama; ā, kia mōhio anō rātou e pā ana ki ngā poropititanga kua kōrerotia e ngā māngai o ō rātou tūpuna, kua tukuna ki a rātou e te ringa o te Ariki.\n\n3 Ā, i whakaakona anōtia e ia e pā ana ki ngā tuhinga kua whaowhaoa ki runga i ngā papa parāhe, e mea ana: E aku tama, kei te hiahia au kia mahara koutou me i kore ēnei papa, e mau nei ēnei tuhinga me ēnei whakahaunga, kua noho pū tonu tātou i te kūaretanga, ā mohoa noa nei anō, kāore e mōhio ana ki ngā mea ngaro a te Atua.\n\n4 Nā te mea kīhai i taea e tō tātou matua, e Rīhai, te maumahara ki ēnei mea katoa, hei whakaako ki āna tamariki, mehemea kīhai ia i āwhinatia ai e ēnei papa; nā te mea i ākona ia i roto i te reo o ngā Ihipiana, nō reira, i taea e ia te pānui i ēnei whaowhaonga, me te whakaako i ērā ki āna tamariki, mā konā, ka taea e rātou te whakaako ki ā rātou tamariki, e whakatutukihia ana i reira ngā whakahaunga a te Atua, ā mohoa noa nei.\n\n5 Ko tāku ki a koutou, e aku tama, me i kore ēnei mea, kua puritia, ā, kua tiakina e te ringa o te Atua, kia pānuitia ai e tātou, ā, kia māramatia ai e tātou āna mea ngaro, kia tau ai āna whakahaunga ki mua i ō tātou karu i ngā wā katoa, kua memeha pū anō te whakapono o ō tātou tūpuna, ā, kua pērā tātou i ō tātou tuākana, ngā Rāmana, e korekore nei rātou i te mōhio e pā ana ki ēnei mea, e kore pū nei rānei e whakapono ki ēnā i a rātou e whakaakona ana, nā ngā whakarerenga iho a ō rātou tūpuna, kāore nei i te tika.\n\n6 E aku tama, e hiahia ana au kia mahara ai koutou he pono ēnei kōrero, ā, he pono anō hoki ēnei tuhinga. Ā nana, ko ngā papa a Nīwhai anō hoki, e mau nei ngā tuhinga me ngā kōrero a ō tātou tūpuna mai i te wā i wehe atu rātou i Hiruharama tae noa mai ki nāianei, ā, he pono ērā; ā, ka taea e tātou te mōhio he pono aua mea nā te mea kei mua tonu ērā i ō tātou karu.\n\n7 Ināianei ā, e aku tama, e hiahia ana au kia mahara ai koutou kia āta tirohia ēnei mea, kia puta he painga ki a koutou i konā; ā, e hiahia ana au kia puritia e koutou ngā whakahaunga a te Atua, kia whai painga koutou i runga i te whenua e ai ki ngā kupu whakaari i whakaaria mai nei e te Ariki ki ō tātou tūpuna.\n\n8 Ā, he maha atu anō ngā mea i whakaakona ai e kīngi Peniamine ki āna tama, kāore nei i tuhia i roto i tēnei pukapuka.\n\n9 Ā, i pahawa ake, nā, i muri iho i tā kīngi Peniamine whakakōpani i tana whakaako i āna tama, nā ka koroheketia ia, ā, ka kite anō ia meake haere ai ia i te huarahi o te ao katoa; nō reira, i whakaaro ia e tika ana kia tuku iho i te kīngitanga ki runga i tētahi o āna tama.\n\n10 Nō reira, ka meatia e ia kia kūmea mai a Mōhia ki tōna aroaro; ā, koinei ngā kupu i kōrerotia ai e ia ki a ia, e mea ana: E taku tama, e hiahia ana au kia whakapuaki atu koe puta noa i tēnei whenua ki waenganui i tēnei iwi katoa, i te iwi rānei o Harahemara, me te iwi o Mōhia e noho ana i te whenua, mā reira rātou whakahuihuia tahitia ai; nā te mea hei āpōpō au e whakapuaki atu ai ki tōku iwi nei i tōku māngai ake māu hei kīngi, hei rangatira mō runga i tēnei iwi kua homai nei e te Ariki tō tāua Atua ki a tāua.\n\n11 Hei āpiti atu, māku tētahi ingoa e tapa ki tēnei iwi, mā reira rātou e mōhiotia ai i tua atu i ngā iwi katoa kua kūmea mai nei e te Ariki te Atua i te whenua o Hiruharama; ā, e pēnei ana au nā te mea he iwi ū rātou ki te pupuri i ngā whakahaunga a te Ariki.\n\n12 Ā, māku tētahi ingoa e tapa nei ki runga i a rātou kua kore rawa e murua atu, hāunga mā te mahi kino.\n\n13 Āe rā, hei āpiti atu ko tāku e mea atu nei ki a koutou, nā, mēnā ka taka iho tēnei iwi tino makau nō te Ariki ki roto i ngā mahi kino, me te huri hei iwi whakarihariha me tētahi iwi pūremu nui, nā, ka tukua ake rātou e te Ariki, mā reira rātou meinga ai he iwi ngoikore pērā i ō rātou tuākana; ā, kua kore rātou e tiakina tonutia e tōna mana taurite kore, ā, e tōna mana whakamīharo, pērā i tana tiakanga i ō tātou tūpuna i mua ā mohoa noa nei.\n\n14 Nā te mea ko tāku ki a koutou, nā, me i kore i torona atu e ia tōna ringa ki te tiaki i ō tātou tūpuna kua taka iho rātou ki ngā ringaringa o ngā Rāmana, ā, kua meinga hei marurenga nō tō rātou mauāhara.\n\n15 Ā, i pahawa ake, nā, whai muri iho i tā kīngi Peniamine whakakōpani i ēnei kōrero ki tana tama, ka tukuna iho ki a ia te mana i runga i ngā āhuatanga katoa o te kīngitanga.\n\n16 Ā, hei āpiti atu, i tukuna anōtia iho ki a ia te mana i runga i ngā tuhinga kua whaowhaoa ki runga i ngā papa parāhe; me ngā papa a Nīwhai anō hoki; waihoki, ko te hoari o Rāpana, me te pōtakataka, arā, te kaitohu nāna ō tātou tūpuna i ārahi mā roto i te koraha, kua whakaritea e te ringa o te Ariki mā reira rātou ārahina ai, e ai ki tō ia tangata āta aro me tō ia tangata ū i tukuna ki a ia.\n\n17 Nō reira, i a rātou e kore nei e ū ana, kāore rātou i whai pai, kāore hoki rātou i kāneke whakamua i tō rātou haerenga, engari ka āia whakamuritia, ā, i kūmea iho e rātou te whakatakariri o te Atua ki runga i a rātou; ā, nō reira rātou i patua ai ki te hemokai me ngā whakamamaetanga kino, kia whakaohooho ai i a rātou kia mahara ki tō rātou haepapa.\n\n18 Ināianei ā, i pahawa ake, nā, ka haere atu a Mōhia, ā, ka mahia tā tōna matua i whakahaua ai ia, ā, ka whakapuakina ki te iwi e noho ana i te whenua o Harahemara mā reira rātou whakahuihui tahi ai, kia haere ake ki te temepara ki te whakarongo ki ngā kupu e kōrerotia ai e tōna matua ki a rātou.\n\n", "mosiah 2": "[center][font_size=26]Upoko 2[/font_size][/center]\n\n[i]Ka kōrero a kīngi Peniamine ki tana iwi—Ka kōrero ia mō te mana taurite, te matatika, me te wairuatanga o tana kīngitanga—Ka tohutohu ia i a rātou kia mahi whakarato ki tō rātou Kīngi Rangi—Ka auhi nuitia te hunga e tū atu ki te Atua me te mea nei he ahi tē taea te tinei. Takiwā 124 M.K.[/i]\n\n1 Ā, i pahawa ake nō muri iho mai i tā Mōhia mahi i tā tōna matua i whakahau ai ki a ia, me tana whakapuaki puta noa i te whenua katoa, nā, i whakahuihui tahi te iwi i a rātou anō puta noa i te whenua katoa, kia haere ake rātou ki te temepara ki te whakarongo ki ngā kupu e kōrerotia ai e kīngi Peniamine ki a rātou.\n\n2 Ā, he tatauranga nui rawa i reira, kīhai i tatauria nā tō rātou tokomaha; nā te mea kua whakatokomahatia nuitia rātou, ā, kua meinga he mea kaha i te whenua.\n\n3 Ā, i kawea hoki e rātou ngā mea mātāmua o ā rātou kāhui, kia tāpaea he whakahere me ngā tāpaenga tahu e ai ki te ture a Mohi;\n\n4 Ā, kia tuku whakawhetai anō hoki rātou ki te Ariki tō rātou Atua, nāna rātou i kawe mai ki waho i te whenua o Hiruharama, nāna hoki rātou i whakaora i ngā ringaringa o ō rātou hoariri, ā, kua whakatūria ngā tāngata tika hei kaiako mō rātou, me tētahi tangata tika hei kīngi mō rātou, nāna i mau ai te rongo i te whenua o Harahemara, nāna hoki rātou i whakaako ki te pupuri i ngā whakahaunga a te Atua, kia kikī ai rātou i te aroha ki te Atua ki ngā tāngata katoa anō hoki.\n\n5 Ā, i pahawa ake, nā, i te wā i haere ake rātou ki te temepara, i whakatūria e rātou ō rātou tēneti taiāwhio noa, tēnā tāne, tēnā tāne me tōna whānau, koia ko tana hoawahine, me āna tama, me āna tamāhine, me ā rātou tama, me ā rātou tamāhine, mai i te mātāmua heke iho ki te pōtiki, he mea motu tēnā whānau i tēnā whānau.\n\n6 Ā, ka whakatūria e rātou ō rātou tēneti taiāwhio noa i te temepara, tō ia tāne tēneti, tō ia tāne tēneti e aro hāngai atu ana te whatitoka ki te temepara, mā konā e taea ai e rātou te noho tonu i roto i ō rātou tēneti me te whakarongo atu ki ngā kupu e kōrerotia ai e kīngi Peniamine ki a rātou;\n\n7 Nā te tino nui o te whakaminenga kīhai i taea e kīngi Peniamine te whakaako i a rātou i roto i ngā pakitara o te temepara, nō reira, i meatia ai e ia kia whakatūria tētahi pourewa, mā konā tana iwi e rongo ai i ngā kupu e kōrerotia ai e ia ki a rātou.\n\n8 Ā, i pahawa ake, nā, ka tīmata tana kōrero atu ki tana iwi mai i te pourewa; ā, kīhai i taea e rātou te rongo atu i ana kupu nā te tino nui o te whakaminenga; nō reira i meatia ai e ia kia tuhia ngā kupu i kōrero ai ia kātahi ka tukuna atu ki waenganui i te hunga kāore nei i raro i te tangi o tana reo, kia riro ai i a rātou ana kupu.\n\n9 Ā, koinei ngā kupu i kōrerotia ai, i meatia ai e ia kia tuhia, e mea ana: E aku teina, e koutou katoa kua huihui tahi nei i a koutou anō, koutou e taea ana te rongo i aku kupu e kōrerotia ai e au ki a koutou i tēnei rā; nā, kāore au i whakahau atu ki a koutou kia haere mai ki konei ki te tākaro ki ngā kupu e kōrerotia ai e au, engari kia whakarongo mai koutou ki ahau, me te whakatūwhera i ō koutou taringa kia rongo ai koutou, me ō koutou ngākau kia mārama ai koutou, me ō koutou hinengaro kia wherawherahia ngā mea ngaro a te Atua hei tirohanga mā koutou.\n\n10 Kāore au i whakahau atu ki a koutou kia haere mai ki konei kia wehi ai i ahau, kia whakaaro rānei koutou ki ahau ko au ake tētahi mea nui ake i te ira tangata.\n\n11 Engari, he rite au ki a koutou, e noho ana i raro i ngā ngoikoretanga katoa o te tinana me te hinengaro; heoi, kua whiriwhiria au e tēnei iwi, ā, kua whakawāhia e tōku matua, ā, kua tukuna e te ringa o te Atua kia noho au hei rangatira, hei kīngi i runga i tēnei iwi; ā, kua tiakina, ā, kua tohungia e tōna mana kāore nei ōna rite, ki te mahi whakarato ki a koutou i runga i ōku ngoi, ōku whakaaro me ōku kaha katoa kua homai nei e te Ariki ki ahau.\n\n12 Māku e kī atu ki a koutou i te mea kua tukuna au kia whakapaua ōku rā ki te mahi whakarato mō koutou, ā mohoa noa nei, ā, kīhai au i whai atu i te kōura, i te hiriwā rānei, i tētahi tū taonga rānei i a koutou;\n\n13 Kāore rānei au i tuku kia whakahereheretia koutou i roto i ngā poka, kia kaua rānei koutou e whakataurekareka tētahi i tētahi, kia kaua rānei koutou e kōhuru, e pāhua rānei, e whānako rānei, e mahi pūremu rānei; kāore rānei au i tuku i a koutou kia mahia tētahi tūmomo whakarihariha, ā, kua whakaakona koutou kia puritia e koutou ngā whakahaunga a te Ariki, i roto i ngā mea katoa kua whakahaua koutou e ia—\n\n14 Ā, ko au nei anō, kua mahi ki ōku ringaringa ake hei mahi whakarato mō koutou, ā, kia kore ai koutou e whakataumahatia e ngā tāke, kia kore ai anō tētahi pikaunga taumaha e tau ai ki runga i a koutou—ā, koinei mea katoa kua kōrerotia nei e au, he kaiwhakaatu anō koutou i tēnei rā.\n\n15 Heoi, e aku teina, kāore au i mahi i ēnei mea hei whakapehapeha māku, kāore rānei au e kōrero atu i ēnei mea ki a koutou hei whakahē i a koutou; engari, e kōrero ana au i ēnei mea ki a koutou e mōhio ai koutou ki tōku hinengaro e hē kore nei i te aroaro o te Atua i tēnei rā.\n\n16 Nana, ko taku kupu tēnei ki a koutou, nā, i te mea kua kōrero atu au ki a koutou mō taku whakapau i ōku rā i roto i te mahi whakarato ki a koutou, kāore au i te hiahia ki te whakapehapeha, nā te mea i te mahi whakarato noa au ki te Atua.\n\n17 Ā nana, e kōrero atu au i ēnei mea ki a koutou kia ako ai koutou i te mātauranga; kia ako ai koutou ina mahi whakarato koutou ki ō koutou huānga e mahi whakarato noa ana koutou ki tō koutou Atua.\n\n18 Nana, kua kīa au e koutou ko au tō koutou kīngi; ā, mehemea au, e kīa nei e koutou ko tō koutou kīngi, e ū nei ki te mahi whakarato ki a koutou, tēnā, me kore rānei koutou e ū ki te mahi whakarato koutou ki a koutou anō?\n\n19 Ā nana hoki, mehemea au, e kīa nei e koutou ko tō koutou kīngi, kua whakapaua e ia ōna rā i roto i te mahi whakarato ki a koutou, hei ahakoa i te mahi whakarato ia ki te Atua, e tika ana kia whakawhetai atu koutou ki a ia, Anō te tikanga nui kia whakawhetai atu koutou ki tō koutou Kīngi i te rangi!\n\n20 Ko taku kupu tēnei ki a koutou, e aku teina, nā, mehemea ka tukuna katoatia atu e koutou ngā whakawhetai me ngā whakamoemiti e taea nei e ō koutou wairua te pupuri, ki taua Atua nāna nei koutou i hanga, nāna hoki koutou i atawhai, i tiaki, ā, i meatia ai hoki kia hari koutou, ā, nāna hoki i tuku kia noho koutou i runga i te maungārongo tētahi me tētahi—\n\n21 Nā, ko taku kupu tēnei ki a koutou, mehemea ka mahi koutou ki a ia nāna nei koutou i hanga mai i te tīmatanga, ā, e tiaki ana i a koutou i tēnei rā, i tēnei rā, mā te tuku hā ki a koutou, kia ora ai, ā, kia haere ai, ā, kia mahi ai i tōu ake hiahia, me te tautoko pū anō i a koutou mai i tētahi wā ki tētahi atu—ko tāku, mehemea ka mahi koutou ki a ia i runga i ō koutou wairua katoa hei ahakoa rā ka koretake tonu koutou hei pononga.\n\n22 Ā nana, ko tāna noa iho e tono nei ki a koutou ko te pupuri i ana whakahaunga; ā, kua whakaaria mai nei e ia ki a koutou, nā, mehemea ka puritia e koutou ana whakahaunga ka whai oranga koutou i runga i te whenua; ā, kua kore rawa ia e kōtiti atu i ērā kua kōrerohia e ia; nō reira, mehemea ka puritia e koutou ana whakahaunga māna koutou e manaaki, māna koutou e kake.\n\n23 Ināianei ā, i te tuatahi, nāna koutou i hanga, nāna anō ō koutou oranga i tuku iho ki a koutou, nā konā koutou e noho nama ana ki a ia.\n\n24 Ā tuarua, ko tāna e tono nei ki a koutou kia mahi koutou i tāna i whakahau ai ki a koutou; nā konā ki te pērā koutou, ka manaakitia wawetia koutou e ia; nō reira rā kua utua koutou e ia. Ā, e noho nama tonu ana koutou ki a ia, ināianei, ā kō ake nei, mō āke tonu atu; nō reira, mō te aha koutou e whakamanamana ai?\n\n25 Ā, ko taku pātai ināianei, ka taea e koutou te kōrero i te aha mō koutou ake anō? Ko taku whakautu, Kāo. Kāore e taea ana e koutou te kōrero he taurite koutou ki te puehu o te whenua; heoi, kua hangaia koutou i te puehu o te whenua; engari nana, nōna tonu tēnā nāna nei koutou i hanga.\n\n26 Ā, ko au, ko au nei anō, e kīa ana e koutou ko tō koutou kīngi, kāore noa iho ōku painga kē ake i a koutou; nā te mea nō te puehu anō au. Ā, kei te kite koutou kua koroheketia ahau, ā, whano ka riro ake i ahau tēnei tinana māori ki tōna whaea, ki te oneone.\n\n27 Nō reira, he pērā i tāku i kī atu ai ki a koutou, nā, kua mahi au mō koutou, e hīkoi ana i runga i te hinengaro hē kore i te aroaro o te Atua, ahakoa pērā kua mea nei au kia huihui tahi mai koutou, kia kitea harakoretia au, kia kore ai hoki ō koutou toto e tau ai ki runga i ahau, ina tū au kia whakawākia ai e te Atua mō ngā mea kua whakahaua au e ia e pā ana ki a koutou.\n\n28 Ko taku kupu tēnei ki a koutou, nā, kua mea ahau i a koutou kia huihui tahi mai kia whakakorehia ō koutou toto i ōku kākahu, i tēnei wā anō whano au ka heke iho ki tōku rua tūpāpaku, kia heke iho ai au i runga i te rangimārie, ā, kia hono atu tōku wairua ora tonu ki ngā kapa waiata i runga rawa ki te waiata i ngā whakamoemititanga mō tētahi Atua tika.\n\n29 Hei āpiti, ko taku kupu tēnei ki a koutou, nā, kua mea au kia huihui tahi mai koutou i a koutou anō, kia whakapuaki atu ki a koutou kāore e taea tonutia e au hei kaiako mō koutou, hei kīngi rānei mō koutou;\n\n30 Nā te mea hei tēnei wā pū anō, e tino wiriwiri ana tōku tinana katoa i a au e ngana ana ki te kōrero atu ki a koutou; engari kei te tautoko te Ariki te Atua i a au, ā, kua tukuna ahau kia kōrero atu ki a koutou, ā, kua whakahaua ahau kia whakapuakina atu ki a koutou i tēnei rā, nā, ko taku tama a Mōhia hei kīngi, hei rangatira i runga i a koutou.\n\n31 Ināianei ā, e aku teina, e hiahia ana ahau kia pērā tonu tā koutou i tā koutou i mua. E pērā ana tā koutou pupuri i aku whakahaunga, me ngā whakahaunga anō hoki o tōku matua, ā, kua whai oranga, ā, kua tiakina kei taka ki ngā ringaringa o ō koutou hoariri, waihoki ki te pupuri i ngā whakahaunga a tāku tama, i ngā whakahaunga rānei a te Atua ka tukuna mai nei ki a koutou e ia, ka whai oranga koutou i runga i te whenua, ā, ka kore ō koutou hoariri e whai kaha i runga i a koutou.\n\n32 Engari, E tōku iwi, kia tūpato kei tupu ngā tautohetohenga i waenganui i a koutou, kātahi ka pirangi koutou ki te whakarongo ki te wairua kino, kua kōrerotia nei e tōku matua, e Mōhia.\n\n33 Nana rā, kua whakatauhia tētahi whiu ki runga i te tangata e pirangi nei ki te whakarongo ki taua wairua; nā te mea ki te pirangi ia ki te whakarongo ki a ia, me te ū tonu atu tae noa atu ki tana matenga i ana hara, ka inumia e ia te whakapōuriuritanga tonutanga ki tōna ake wairua; nā, ka riro atu i a ia hei utu māna ko te whakawhiunga mutunga kore, kua takahia e ia te ture a te Atua e tauaro ana i tāna i mātau ai.\n\n34 Ko taku kupu tēnei ki a koutou, kāore tētahi kei waenganui i a koutou, hāunga ā koutou tamariki kāore anō kia whakaakona e pā ana ki ēnei mea, kāore hoki e mōhio ana e noho nama ana koutou ki tō koutou Matua i te rangi, kia hoatu māna ō koutou rawa katoa me koutou anō; ā, kua whakaakona anōtia e pā ana ki ngā tuhinga e mau nei ngā poropititanga kua kōrerotia nei e ngā poropiti tapu, tae noa iho mai ki te wā i tō tātou matua, i a Rīhai, i wehe atu ai i Hiruharama;\n\n35 Waihoki anō, ko ngā mea katoa kua kōrerotia e ō tātou tūpuna tae noa mai ki nāianei. Ā nana, i kōrerotia anō hoki e rātou ērā i whakahaua rātou e te Ariki; nō reira, e tika ana, ā, e pono ana aua mea.\n\n36 Ināianei ā, ko taku kupu tēnei ki a koutou, e aku teina, nō muri iho i tā koutou mōhioranga me tā koutou whakaakoranga katoatanga i ēnei mea, mēnā ka hara koutou me te kōtiti kē atu i ērā kua kōrerotia nei, nā, ka tawhiti atu koutou i te Wairua o te Ariki, kia kore ia e whai wāhi atu ki te arataki i a koutou i ngā huarahi whai whakaaro kia manaakitia ai koutou, kia angitū ai, ā, kia tiakina ai—\n\n37 Ko taku kupu tēnei ki a koutou, nā, ko te tangata e pēnei ai, ko ia tonu anō e tutū kau ana ki te Atua; nō reira ia e pirangi nei ki te whakarongo ki te wairua kino, ā, ka meinga he hoariri ki te tika katoa; nō reira, kāore e whai wāhi ana te Ariki mōna, nā te mea kāore ia e noho ana i ngā temepara tapu kore.\n\n38 Nō reira ki te kore taua tangata e rīpenetā, me te noho ū tonu tae atu ki tōna matenga hei hoariri ki te Atua, ka whakaarahia e te manatika o te Atua tōna wairua ora tonu ki tētahi mātauranga tino nui mō tōna kaniawhea, nā konā ia nuku wehi atu i te aroaro o te Ariki, ā, ka whakakīngia tōna ngākau e te kaniawhea, me te mamae, me te pōuri, e rite nei ki tētahi ahi e kore nei e taea te tinei, e kake ake ana ōna mura mō āke tonu atu.\n\n39 Ināianei ā, ko taku kupu tēnei ki a koutou, kāore te aroha noa e whaitake ki taua tangata; nō reira ko tōna utu whakamutunga ko te whakamamaetanga mutunga kore.\n\n40 E, koutou ngā koroua, me koutou ngā taitama anō hoki, me koutou ngā tamariki nonohi e mārama ana i aku kupu, nā te mea kua ngāwari taku kōrero atu ki a koutou kia mārama ai koutou, e inoi ana ahau kia oho ake koutou ki tētahi maharatanga e pā ana ki te hunga kua taka iho nei ki roto i te hē.\n\n41 Hei āpiti atu, e hiahia ana ahau kia whakaarohia e koutou te āhuatanga manaaki me te koa o te hunga e pupuri nei i ngā whakahaunga a te Atua. Nana rā, kua manaakitia rātou i roto i ngā mea katoa, ā-tinana mai, ā-wairua mai; ā, mēnā ka pūmau tonu tae atu ana ki te mutunga ka whakawhiwhia rātou ki roto i te rangi, kia noho tahi ai i reira me te Atua i tētahi āhuatanga koa mutunga kore. E mahara, mahara e pono ana ēnei mea; nā te mea kua kōrerotia e te Ariki te Atua.\n\n", "mosiah 3": "[center][font_size=26]Upoko 3[/font_size][/center]\n\n[i]Ka kōrero tonu atu a Kīngi Peniamine—Ka minita te Ariki Kaha Rawa ki waenganui i te tangata i roto i tētahi tapenākara uku—Ka heke iho te toto i ngā pōnaho katoa o te kiri i a Ia e whakamārie ana i ngā hara o te ao—Mā Tōna ingoa anake te whakaoranga e tau ai—Ka taea e te tangata ngā hiahia o te ira tangata te karo atu me te tahuri hei Hunga Tapu mā roto i te Whakamārietanga—Ka rite te whakamamaetanga o te hunga whakarihariha ki tētahi roto ahi whānāriki. Takiwā 124 M.K.[/i]\n\n1 Waihoki rā e aku teina, me aro mai rā koutou, nā te mea he kōrero anō tāku ki a koutou; nana rā, kei ahau anō ētahi mea hei kōrero atu ki a koutou e pā ana ki ērā e haere mai ana.\n\n2 Ā, kua whakamōhiotia mai ngā mea e kōrero atu nei au ki a koutou e tētahi anahera nō te Atua. Ā, ka mea mai ia ki ahau: E oho; ā, ka oho au, ā nana, i te tū ia i tōku aroaro.\n\n3 Ā, ka mea mai ia ki ahau: E oho, me te whakarongo ki ngā kupu e kōrero atu ai au ki a koe; nana rā, kua haere mai au ki te whakapuaki i te rongo whakahari o te koa nui.\n\n4 Nā, kua rongo te Ariki i ō inoi, ā, kua arotake nei i tōu tika, ā, kua tukuna mai au ki te whakapuaki atu ki a koe kia harikoa ai koe; ā, kia whakapuaki atu koe ki tō iwi, kia kī anō ai rātou i te harikoa.\n\n5 Nana rā, e tata mai ana te wā, ā, kāore hoki i te tawhiti, ka heke iho mai te Ariki Kaha Rawa, koia anō e kīngi ana, koia i mua, ā, koia katoa nō te āke tonu atu ki te āke tonu atu, i runga i taua mana, ki waenganui i ngā tamariki a te tangata, ā, ka noho i tētahi tapenākara uku, ā, ka haere whakamua atu ki waenganui i te tangata, e mahi merekara nui ana, pērā i te whakaora i ngā tūroro, te whakaara i te hunga mate, e mea ana i ngā kopa kia hīkoi, i ngā matapō kia kite, i ngā turi anō hoki kia rongo, ā, e whakaora ana i ngā tū mate katoa.\n\n6 Ā, māna ngā rēwera e pei atu, ngā wairua kino rānei e noho nei i ngā ngākau o ngā tamariki a te tangata.\n\n7 Anana, ka pā ngā whakawainga ki a ia, me ngā mamae o te tinana, te matekai, te mateinu, me te ruha, ka nui ake i tō te tangata e taea ana, hāunga ko te mate; nana rā, ka heke iho te toto i ngā pōnaho katoa o te kiri, nā te nui o tōna auē mō te whakarihariha me ngā mōrikarika o tēnei iwi.\n\n8 Ā, ka karangatia ia ko Ihu Karaiti, te Tama a te Atua, te Matua o te rangi me te whenua, te Kaihanga o ngā mea katoa mai i te timatanga; ā, ka karangatia tōna whaea ko Mere.\n\n9 Anana, ka haere mai ia ki tōna ake anō, kia tau mai ai te whakaoranga ki ngā tamariki a te tangata mā roto pū i te whakapono i runga i tōna ingoa; ā, nō muri katoa i tēnei ka whakaarohia ia e rātou he tangata, me te kī ake he rēwera tōna, ā, ka whakawhiua ia, ā, ka rīpekatia ia.\n\n10 Ā, ka ara ake ia i te mate i runga i te rā tuatoru; ā nana, ka tū ia ki te whakawā i te ao; ā nana, e meatia ana ēnei mea katoa e tau ai tētahi whakawākanga tika ki runga i ngā tamariki a te tangata.\n\n11 Nana rā, e whakamārie ana anō hoki ōna toto i ngā hara o te hunga kua taka iho i te haranga o Arama, kīhai i mōhio he aha te hiahia o te Atua e pā ana ki a rātou, kua hara rānei i runga i te kuare.\n\n12 Engari auē, auē te mate mō te tangata e mōhio ana kei te tutū ia ki te Atua! Nā te mea kāore e tau mai te whakaoranga ki tētahi e pēnei ana hāunga mā te rīpenetātanga me te whakapono ki runga i te Ariki Ihu Karaiti.\n\n13 Ā, kua tonoa e te Ariki te Atua ana poropiti tapu ki waenganui i ngā tamariki katoa a te tangata, ki te whakapuaki i ēnei mea ki ngā hapū katoa, ki ngā iwi, ā, ki ngā reo, mā reira te hunga e whakapono ai ki te haerenga mai a te Karaiti, koia tonu e whiwhi ai tētahi murunga i ō rātou hara, ā, ka hari i runga i te hari nui rawa, me te mea nei kua tae kē mai ia ki waenganui i a rātou.\n\n14 Heoi anō i kitea e te Ariki he iwi kakī mārō tana iwi, ā, ka whakatakotoria e ia tētahi ture mō rātou, arā, ko te ture a Mohi.\n\n15 Ā, he maha ngā tohu, me ngā mea whakamīharo, me ngā ritenga, me ngā ātārangi i whakaatuhia e ia ki a rātou, e pā ana ki tana haerenga mai; ā, i kōrero anō hoki ngā poropiti tapu ki a rātou e pā ana ki tana haerenga mai; hei aha koa rā i whakapakekehia e rātou ō rātou ngākau, ā, kīhai i mārama kāore he take ō te ture a Mohi hāunga mā roto i te whakamārietanga o ōna toto.\n\n16 Ā, mehemea hoki i taea e ngā tamariki nonohi te hara kua kore e taea te whakaora i a rātou; engari e mea atu nei au kia koutou kua manaakitia rātou; nana rā, he pērā i a Arama, i te tikanga o te tangata rānei, e taka ai rātou, waihoki e whakamārie ana ngā toto o te Karaiti i ō rātou hara.\n\n17 Hei āpiti atu, ko taku kupu tēnei ki a koutou, kua kore he ingoa kē atu e homai, he huarahi kē atu rānei, he aha noa rānei e puta mai ai te whakaoranga ki ngā tamariki a te tangata, mā roto anake i te ingoa o te Karaiti, te Ariki Kaha Rawa.\n\n18 Nana rā e whakawā ana ia, ā, he tika tana whakawākanga; ā, ehara i te mea ka ngaro te wairua o te kōhungahunga e mate nei i tōna kōhungahungatanga; engari e inumia ana e te tangata te whakawākanga ki ō rātou ake wairua ki te kore rātou e whakaiti i a rātou anō me te meinga kia rite ki ngā tamariki nonohi, me te whakapono ki te whakaoranga mā roto i ngā toto whakamārie o te Karaiti, te Ariki Kaha Rawa, i mua, ināianei, ā, hei ngā rā e kainamu mai nei.\n\n19 Nā te mea he hoariri te ira tangata ki te Atua, ā, kua pērātia mai i te takanga o Arama, ā, ka pērā anō mō āke tonu atu, ki te kore ia e tuku i a ia anō ki ngā whakawainga a te Wairua Tapu, me te karo atu i te ira tangata kia meinga hei tangata tapu mā roto i te whakamārietanga o te Karaiti te Ariki, ā, kia meinga kia rite ki tētahi tamaiti, e ngohengohe ana, e māhaki ana, e whakaiti ana, e manawanui ana, e kī ana i te aroha, e hiahia ana kia ngohengohe ki ngā mea katoa e tika ana ki te Ariki kia whakapā atu ki runga ki a ia, e pērā ana i tētahi tamaiti e ngohengohe ana ki tana matua.\n\n20 Hei āpiti atu, ko taku kupu tēnei ki a koutou, nā, ka tae mai te wā e puta whānui atu te mātauranga mō tētahi Kaiwhakaora ki waenganui i ngā iwi katoa, i ngā hapū, i ngā reo, me ngā huihuinga tāngata.\n\n21 Ā nana, ina tae mai taua wā, kāore tētahi e kitea harakoretia i te aroaro o te Atua, hāunga ko ngā tamariki nohinohi, mā roto anake i te rīpenetātanga me te whakapono i runga i te ingoa o te Ariki te Atua Kaha Rawa.\n\n22 Ā, hei tēnei wā tonu, ina oti i a koe te whakaako i tō iwi ngā mea kua whakahaua koe e tō Ariki te Atua, hei reira tonu kāore e kitea harakoretia atu anō i te tirohanga a te Atua, e ai ki ngā kupu anake kua kōrerotia atu e au ki a koe.\n\n23 Ināianei ā, kua kōrero atu ahau i ngā kupu kua whakahaua ahau e te Ariki te Atua.\n\n24 Ā, e pēnei ana te kōrero a te Ariki: Ka tū rātou hei whakaaturanga pīataata ki tēnei iwi, hei te rā whakawā; mā konei rātou e whakawākia ai, ia tangata, ia tangata e ai ki āna mahinga, mehemea i pai, mehemea rānei i kino.\n\n25 Ā, mehemea i kino ka whakataua rātou ki tētahi tirohanga weriweri ki ō rātou kaniawhea me ō rātou mōrikarika, nā konā ka nuku wehi atu rātou mai i te aroaro o te Ariki ki tētahi āhuatanga pōuri, ā, ki tētahi whakamamaetanga mutunga kore, e kore nei e taea e rātou te hoki mai i reira; nō reira kua inumia e rātou te whakawākanga ki ō rātou ake wairua.\n\n26 Nō reira, kua inumia e rātou mai i te kapu o te riri a te Atua, kāore tonu e taea ana e te tika te kaiponu atu i a rātou pērā anō i tōna kore i taea te kaiponu atu i te takanga a Arama nā tana kai i te hua i rāhuitia ai; nō reira, kāore te aroha e whaitake tonu ana ki runga i a rātou mō āke tonu atu.\n\n27 Ā, he rite tō rātou whakamamaetanga me he roto ahi whānāriki, tē taea ōna mura te tīnei, me tōna pawa e kake tonu ake ana mō āke tonu atu. Kua whakahau pēnei mai te Ariki ki ahau. Āmine.\n\n", "mosiah 4": "[center][font_size=26]Upoko 4[/font_size][/center]\n\n[i]Ka whakapuaki tonu atu a Kīngi Peniamine—Ka puta te Whakaoranga nā te Whakamārietanga—Whakapono i te Atua kia whakaorangia ai—Pūmau ki tētahi murunga i ō hara mā roto i te ū ki te whakapono—Tohaina ō rawa ki te hunga rawakore—Mahia ngā mea katoa i runga i te mātauranga me te whakaraupapa tika. Takiwā 124 M.K.[/i]\n\n1 Ināianei ā, i pahawa ake, nā, i te wā i whakakōpani a kīngi Peniamine i tana kōrero i ngā kupu kua tukuna ki a ia e tētahi anahera a te Ariki, nā, ka whiua tana titiro huri noa atu ki runga i te whakaminenga, nana, kua hinga iho rātou ki runga i te papa, nā te mea kua tau te wehi o te Ariki ki runga i a rātou.\n\n2 Ā, kua kite rātou i a rātou anō i tō te kikokiko tino āhua, he iti rawa iho i te puehu o te whenua. Ā, kotahi anō tō rātou reo ki te karanga, e mea ana: Auē kia aroha mai, me te whakapā mai i ngā toto whakamārie o te Karaiti kia whiwhi ai mātou i tētahi murunga i ō mātou hara, ā, kia whakamākia ō mātou ngākau; nā te mea e whakapono ana mātou i a Ihu Karaiti, te Tama a te Atua, nāna te rangi me te whenua i hanga, me ngā mea katoa; ko ia anō e heke iho mai ai ki waenganui i ngā tamariki a te tangata.\n\n3 Ā, i pahawa ake i muri iho i tana kōrerotanga i ēnei kupu ka tau iho te Wairua o te Ariki ki runga i a rātou, ā, i kikī rātou i te hari, kua whiwhi rātou i tētahi murunga i ō rātou hara, ā, kua mārie ō rātou hinengaro, nā tō rātou tino whakapono nui i a Ihu Karaiti ko ia ka haere mai, e ai ki ngā kupu kua kōrerotia ki a rātou e kīngi Peniamine.\n\n4 Ā, ka tūwhera anō a kīngi Peniamine i tōna māngai, ā, ka tīmata tana kōrero atu ki a rātou: E aku hoa me aku teina, e aku huānga me taku iwi, kei te hiahia au kia aro mai anō koutou, kia rongo ai, ā, kia mārama ai koutou i te toenga o aku kupu e kōrero atu ai au ki a koutou.\n\n5 Nana rā, mehemea kua whakaohokia koutou i tēnei wā e te mātauranga o te painga o te Atua ki tō koutou korehanga, me tō koutou āhuatanga tikanga kore me tō koutou āhuatanga taka—\n\n6 Ko taku kupu tēnei ki a koutou, mehemea kua tau mai koutou ki tētahi mātauranga o te painga o te Atua, me tōna kaha taurite kore, me tōna mātauranga, me tōna manawanui, me tōna manawaroa ki ngā tamariki a te tangata; waihoki, ko te whakamārietanga kua whakaritea mai i te orokohanganga rā anō o te ao, mā reira tau ai te whakaoranga ki te tangata e whakawhirinaki ai ki te Ariki, me te ū ki te pupuri i āna whakahaunga, me te ū tonu i roto i te whakapono tae atu anō ki te mutunga o tōna oranga, ko tāku e kī nei te oranga o te tinana ira tangata—\n\n7 Ko tāku, ko tēnei te tangata e whiwhi nei i te whakaoranga, mā roto i te whakamārietanga kua whakaritea mai nei mai i te orokohanganga rā anō o te ao mō ngā tāngata katoa, te hunga i ora mai nei nō te takanga o Arama, te hunga rānei e ora ana ināianei, te hunga rānei meake whānau mai ai, tae atu pū anō ki te mutunga o te ao.\n\n8 Ā, mā konei tonu e puta mai ai te whakaoranga. Ā, kāore he whakaoranga kē atu anō hāunga tēnei kua kōrerotia nei; kāore rānei he huarahi kē atu anō e whakaorangia ai te tangata atu i te huarahi anake kua kōrerotia atu e au ki a koutou.\n\n9 Me whakapono ki te Atua; me whakapono he tūturu ia, ā, nāna ngā mea katoa i hanga, i te rangi me te whenua; me whakapono kei a ia te mātauranga katoa, te mana katoa, i te rangi me te whenua; me whakapono kāore e mārama ana te tangata i ngā mea katoa e taea ana e te Ariki te mārama.\n\n10 Hei āpiti anō, me whakapono, nā, me rīpenetā koutou i ō koutou hara me te whakarērea anō hoki ēnā, me te whakaiti i a koutou anō i te aroaro o te Atua; me te inoi i runga i te ngākau pono kia murua koutou e ia; ināianei ā, mehemea e whakapono ana koutou i ēnei mea katoa, tēnā, mahia.\n\n11 Ā, koinei anō tāku kupu ki a koutou pēnā anō i tāku i mua, nā te mea kua tau mai koutou ki tētahi mātauranga o te korōria o te Atua, mehemea rānei kua mōhio koutou i tōna painga, ā, kua rongo rānei i tōna aroha, ā, kua whiwhi anō i tētahi murunga i ō koutou hara, nā konā pupū ai te harikoa tino nui rawa i ō koutou wairua, ahakoa tēnā kei te hiahia au kia mahara koutou, me te mau tonu i ngā wā katoa i te rokiroki o mahara, te tino nui o te Atua, me tō koutou ake korehanga, me tōna painga me tōna manawaroa ki a koutou, ngā tāngata tikanga kore, me te whakaiti i a koutou anō i roto pū anō i ngā hōhonutanga o te whakaiti, e karangatia ana te ingoa o te Ariki ia rā, ia rā, me te pūmau i runga i te whakapono ki taua mea e puta mai ai, kua kōrerotia e te māngai o te anahera.\n\n12 Ā, nana, ko taku kupu tēnei ki a koutou, nā, ki te pēnei koutou ka hari tonu koutou i ngā wā katoa, ā, ka kikī anō koutou i te aroha o te Atua, me te mau tonu tētahi murunga i ō koutou hara; ā, ka tupu koutou i te mātauranga o tana korōria nāna koutou i hanga, i te mātauranga rānei o taua mea e tika ana, ā, e pono ana.\n\n13 Ā, ka kore ō koutou hiahia ki te tūkino tētahi i tētahi, engari kia noho i runga i te rangimārie, me te hoatu ki tēnā tangata, ki tēnā tangata tāna e tika ai.\n\n14 Ā, kāore koutou e tuku kia matekai ā koutou tamariki, kia tahanga rānei; kāore rānei koutou e tuku kia takahia e rātou ngā ture a te Atua, kia kakari me te tautohetohe hoki tētahi ki tētahi, kia mahi mō te rēwera, koia te rangatira o te hara, koia rānei te wairua kino kua kōrerotia e ō tātou tūpuna, koia tētahi hoariri ki te tika katoa.\n\n15 Engari mā koutou rātou e whakaako kia hīkoi ai i ngā huarahi o te pono me te whaiwhakaaro; mā koutou rātou e whakaako kia aroha tētahi i tētahi, me te mahi whakarato tētahi ki tētahi.\n\n16 Hei āpiti atu, mā koutou ake anō e atawhai te hunga e hiahia ana i tā koutou atawhai; mā koutou ā koutou rawa e tuku ki te tangata e hiahia ana; ā, e kore koutou e tuku kia inoi noa ake te tangata pīnono ki a koutou, ā, kia panaia atu ia ki waho kia mate.\n\n17 Tērā pea ka kī ake koutou: Nā te tangata tonu tōna pōuri i tō ai; nō reira māku tōku ringa e kaiponu, ā, kāore au e hoatu ki a ia aku kai, kāore rānei au e wāwāhi atu ki a ia aku rawa kia kore ai ia e mamae, nā te mea he tika ōna whiunga—\n\n18 Engari ko taku kupu tēnei ki a koutou, E te tangata, ko te tangata e pēnei ai he take nui tāna kia rīpenetā ai; ā, ki te kore ia e rīpenetā mō ngā mea kua mahia e ia ka mate ia āke tonu atu, ā, kāore ia e whai wāhi atu ki te kīngitanga o te Atua.\n\n19 Nana rā, ehara rānei tātou katoa i te tangata pīnono? Kāore rānei tātou katoa e whakawhirinaki atu ki runga i te Mea kotahi anō, arā, te Atua, mō ngā rawa kei a tātou, mō te kai me te kākahu, ā, mō te kōura, ā, mō te hiriwā, ā, mō ō tātou taonga o ia āhua, o ia āhua?\n\n20 Ā, nana, hei tēnei wā pū anō, i te karanga ake koutou i tōna ingoa, me te pīnono atu mō tētahi murunga i ō koutou hara. Ā, kua tukuna e ia kia pīnono noa atu koutou? Kāo; kua maringi iho tōna Wairua ki runga i a koutou, ā, kua meatia kia kikī ō koutou ngākau i te koa, ā, kua meatia kia kōpanihia ō koutou māngai kia kore ai koutou e kuihi te waha i te tino nui o tō koutou koa.\n\n21 Ināianei ā, mehemea te Atua, nāna koutou i hanga, koia hoki te mea e whakawhirinaki nei koutou mō ō koutou oranga, ā, mō ngā mea katoa kei a koutou, ā, mō koutou anō hoki, e hoatu ana ki a koutou ngā mea tika katoa e inoi nei koutou i runga i te whakapono, e whakapono ana ka whiwhi koutou, Nā konei anō, me wāwāhi atu i ō koutou rawa tētahi ki tētahi.\n\n22 Ā, mehemea ka whakawākia e koutou te tangata e inoi ake ai ki a koutou mō ō koutou rawa kia kore ai ia e mate, ā, ka whakahē i a ia, tērā noa ake te tika o tā koutou whakahēnga mō koutou i kaiponu ō koutou rawa, ehara noa nei nō koutou engari kē nō te Atua, nōna anō hoki ō koutou oranga; ahakoa rā tērā kāore tonu koutou e tuku inoi ake, e rīpenetā rānei mō te mea kua mahia e koutou.\n\n23 Ko taku kupu tēnei ki a koutou, auē te mate mō taua tangata, nā te mea ka ngaro ngātahi atu rāua ko ana rawa; ināianei ā, ka kōrero atu au i ēnei mea ki te hunga e whairawa ana i ngā mea o te ao nei.\n\n24 Hei āpiti, ko tāku ki te hunga rawakore, koutou kāore nei ō koutou rawa engari kua ranea, kia ora tonu ia rā, ia rā; ko te tikanga o tāku, ko koutou katoa e whakaparahako atu i te tangata pīnono, nā te mea kāore ō koutou rawa; e hiahia ana ahau kia kī ake ai i ō koutou ngākau: Kāore au e hoatu nā te mea kāore aku rawa, engari mehemea he rawa ōku kua hoatu au.\n\n25 Ināianei ā, mehemea ka kī koutou i tēnei i roto i ō koutou ngākau kua hē kore tonu koutou, ki te kore kua whakahēngia koutou; ā, e tika ana tō koutou whakahēnga nā te mea e apo ana koutou ki taua mea kāore anō kia riro atu i a koutou.\n\n26 Ināianei ā, mō te whakaaro ki ēnei mea kua kōrero atu nei au ki a koutou—arā, mō te whakaaro kia mana tonu ai te murunga i ō koutou hara mai i tētahi rā ki tētahi rā, kia hīkoi hē kore koutou i te aroaro o te Atua—e hiahia ana ahau kia wāwāhi atu koutou i ō koutou rawa ki te hunga rawakore, tēnā tangata, tēnā tangata e ai ki ngā rawa kei a ia, pērā i te whāngai i te hunga hiakai, te whakakākahu i te hunga tahanga, te torotoro atu ki te hunga tūroro me te āwhina atu hei mauru i te mamae, ā-wairua mai, ā-tinana mai, e ai ki ō rātou hiahia.\n\n27 Ā, kia tika te whakamahi i ēnei mea katoa i runga i te whai mātauranga me te tika; nā te mea ehara i te mea me tere ake tā te tangata oma i tāna e taea ai. Hei āpiti anō, me tika pū tana pukumahi, kia toa ai ia i reira i te taonga whakaihuwaka; nō reira, me tika te whakamahi i ngā mea katoa.\n\n28 Ā, e hiahia ana ahau kia mahara koutou, ko ngā tangata kei waenganui i a koutou e mino ana i tana kiritata me whakahoki atu i taua mea kua minoa nei e ia, e ai ki tāna i whakaae ai, ki te kore rānei ka hara koutou; ā, tērā pea nā tāu mahi ka hara anō hoki tō kiritata.\n\n29 Ā, kāti ake, kāore e taea ana e au te kōrero atu ki a koutou i ngā mea katoa mā konā koutou hara ai; nā te mea he huhua ngā huarahi me ngā ara, nā, he huhua noa atu nā konā tē taea e au te tatau.\n\n30 Engari e taea noatia ana tēnei e au te kōrero ki a koutou, nā, ki te kore koutou e hopohopo i a koutou anō, me ō koutou whakaaro, me ā koutou kupu, me ā koutou mahinga, me te ū ki ngā whakahaunga a te Atua, me te ū tonu i runga i te whakapono ki aua mea kua rangona e koutou e pā ana ki te haerenga mai a te Ariki, tae atu ana ki te mutunga o ō koutou oranga, me mate koutou. Ināianei ā, E te tangata, mahara, kaua hoki e ngaro.\n\n", "mosiah 5": "[center][font_size=26]Upoko 5[/font_size][/center]\n\n[i]Ka meinga te Hunga Tapu hei tama, hei tamāhine nā te Karaiti mā roto i te whakapono—Kātahi ka karangatia rātou ki te ingoa o te Karaiti—Ka āki a kīngi Peniamine i a rātou kia ū, ā, kia toka tū moana rātou i roto i ngā mahi pai. Takiwā 124 M.K.[/i]\n\n1 Ināianei ā, i pahawa ake, nā, i te otinga o tā kīngi Peniamine kōrero ki tana iwi, ka tonoa e ia ki waenganui i a rātou, i runga i te hiahia kia mōhio ai i tana iwi mehemea i te whakapono rātou ki ngā kupu kua kōrerotia e ia ki a rātou.\n\n2 Ā, kotahi tonu tō rātou reo ki te karanga, e mea ana: Āe rā, e whakapono ana mātou ki ngā kupu katoa kua kōrerotia nei e koe ki a mātou; waihoki, e mōhio ana mātou e tika ana, e pono ana ēnā mea nā te Wairua o te Ariki Kaha Rawa, nāna mātou i whakarerekē i roto i a mātou, i roto rānei i ō mātou ngākau, nā, kāore ō mātou hiahia ki te mahi kino, engari ki te mahi tonu i te pai.\n\n3 Ā, ko mātou ake anō hoki, i runga i te painga mutunga kore o te Atua, me ngā whakakitenga a te Wairua, he tirohanga nui tō mātou ki ngā mea e puta mai ai; ā, mēnā i tika pū, kua taea e mātou te poropiti mō ngā mea katoa.\n\n4 Ā, nā tō mātou whakapono ki ngā mea kua kōrerotia nei ki a mātou e tō mātou kīngi i tau mai ai tēnei mātauranga nui, mā konā mātou e hari nei i tēnei hari nui whakaharahara.\n\n5 Ā, e hiahia ana mātou kia uru ki roto ki tētahi kawenata ki tō tātou Atua kia mahia tāna e pai ai, me te ngohengohe ki āna whakahaunga i ngā mea katoa ka whakahaua mātou e ia, mō te toenga katoa o ō mātou rā, kia kore ai mātou e tō mai ai ki runga i a mātou anō tētahi whakamamaetanga-mutunga kore, kua kōrerotia e te anahera, kia kore ai mātou e inu mai i te kapu o te riri a te Atua.\n\n6 Ināianei ā, koinei ngā kupu i hiahiatia nei e kīngi Peniamine i a rātou; nō reira rā, i kī atu ia ki a rātou: Kua kōrerotia e koutou ngā kupu i hiahia ai au; ā, he kawenata tika te kawenata kua meatia e koutou.\n\n7 Ināianei ā, nā te kawenata kua meatia e koutou ka karangatia koutou ko ngā tamariki a te Karaiti, āna tama, me āna tamāhine; nana rā, kua whakatupu wairua mai ia i a koutou i tēnei rā; nā, e mea ana koutou kua whakarerekēhia ō koutou ngākau mā roto i te whakapono i runga i tōna ingoa; nō reira, kua whānau mai koutou i a ia, ā, kua meinga koutou hei tama, hei tamāhine āna.\n\n8 Ā, kua whakaherekoretia koutou i raro i tēnei māhunga, ā, kāore he māhunga kē atu mā konā koutou e whakaherekoretia ai. Kāore kē atu tētahi ingoa mā konā puta mai ai te whakaoranga; nō reira, e hiahia ana ahau kia tango ki runga i a koutou te ingoa o te Karaiti, ko koutou katoa kua uru atu ki tētahi kawenata ki te Atua kia ngohengohe koutou tae atu ki te mutunga o ō koutou oranga.\n\n9 Ā, ka pahawa ake, nā, ko te tangata e pēnei ai ka kitea i te ringa matau o te Atua, nā te mea ka mōhio ia ki te ingoa e karangatia nei ia; nā te mea ka karangatia ia ki te ingoa o te Karaiti.\n\n10 Ināianei ā, ka pahawa ake, nā, me karanga atu te tangata kāore e tango ki runga ki a ia te ingoa o te Karaiti ki tētahi atu ingoa; nō reira, ka kitea ia e ia anō i te ringa mauī o te Atua.\n\n11 Ā, e hiahia ana ahau kia mahara anō hoki koutou, nā, koinei te ingoa i kī ai au māku e hoatu ki a koutou kua kore rawa e mukua atu, hāunga mā roto i te hē; nō reira, kia tūpato kei hē koutou, kei mukua atu te ingoa i ō koutou ngākau.\n\n12 Ko taku kupu tēnei ki a koutou, e hiahia ana ahau kia mahara koutou kia mau tonu te ingoa e tuhituhi tonutia ana i roto i ō koutou ngākau, kia kore ai koutou e kitea i te ringa mauī o te Atua, engari kia rongo, ā, kia mōhio koutou ki te reo e karangatia ai koutou me te ingoa anō hoki māna koutou e karanga.\n\n13 Nā te mea me pēhea hoki te tangata e mōhio ai ki te rangatira kīhai nei ia i mahi noa ki a ia, ā, koia hoki tētahi tauhou ki a ia, ā, he tawhiti noa atu i ngā whakaaro me ngā hiahia o tōna ngākau?\n\n14 Hei āpiti anō, ka tango atu tētahi tangata i te kaihe o tōna kiritata, ā, ka mau tonu atu? Ko taku kupu tenei ki a koutou, Kāo; e kore rawa e tuku noa kia whāngaia atu i waenganui i ana kāhui, engari ka āia atu, ā, ka makaia atu ki waho. Ko taku kupu tēnei ki a koutou, ka pērātia i roto i a koutou ki te kore koutou e mōhio ki te ingoa e karangatia nei koutou.\n\n15 Nō reira, e hiahia ana ahau kia ū, ā, kia toka tū moana koutou, e kī ana i ngā wā katoa i ngā mahi pai, kia hīria ai koutou e taua Karaiti, te Ariki te Atua Kaha Rawa, hei mea māna, kia kawea ai koutou ki te rangi, kia whiwhi ai koutou i te whakaoranga tonutanga me te oranga tonutanga, mā te mātauranga, me te mana, me te tika, me te aroha o te mea nāna nei ngā mea katoa i hanga, i te rangi me te whenua, koia te Atua i runga i ngā mea katoa. Āmine.\n\n", "mosiah 6": "[center][font_size=26]Upoko 6[/font_size][/center]\n\n[i]Ka tuhia e kīngi Peniamine ngā ingoa o ngā tāngata, ā, ka whakataua he pirihi ki te whakaako i a rātou—Ka whakahaere a Mōhia hei kīngi tika. Takiwā 124–121 M.K.[/i]\n\n1 Ināianei ā, i whakaaro ake a kīngi Peniamine e tika pū ana, nō muri iho i tana kōrerotanga atu ki te iwi, kia tuhituhia ngā ingoa o te hunga katoa i uru ai ki tētahi kawenata ki te Atua kia puritia ai ana whakahaunga.\n\n2 Ā, i pahawa ake, nā, kāore te wairua kotahi, atu i ngā tamariki nonohi, kāore i uru ki roto i te kawenata me te tango ki runga i a rātou te ingoa o te Karaiti.\n\n3 Hei āpiti anō, i pahawa ake, nā, i te wā i whakakapia e kīngi Peniamine ēnei mea katoa me te whakatapu anō i tana tama a Mōhia hei kaiwhakahaere, ā, hei kīngi mō runga i tana iwi, me te tuku atu ki a ia ngā tohutohu katoa e pā ana ki te kīngitanga, ā, kua whakataua he tohunga hei whakaako i te iwi, mā konā rātou e rongo ai i ngā whakahaunga a te Atua, me te whakaohooho i a rātou kia mahara ki te oati kua meatia nei e rātou, nāna te whakaminenga i whakawātea, ā, ka hokihoki atu rātou, tēnā me tēnā, me ō rātou whānau, ki ō rātou ake kāinga.\n\n4 Ā, i tīmata a Mōhia te whakahaere i te tūranga o tana matua. Ā, i tīmata ia hei kīngi i te toru tekau o ngā tau o tana pakeke, e neke atu ana ki te takiwā o ngā tau e whā rau whitu tekau mā ono mai i te wā i wehe atu ai a Rīhai i Hiruharama.\n\n5 Ā, i ora tonu a kīngi Peniamine mō ngā tau e toru kātahi ka mate ia.\n\n6 Ā, i pahawa ake, nā, i hīkoi a kīngi Mōhia i ngā huarahi o te Ariki, ā, i pūmau ki ana whakawākanga me ana ture, ā, i puritia e ia ana whakahaunga i roto i ngā mea katoa ahakoa he aha tāna i whakahaua ai ia.\n\n7 Ā, i meatia e kīngi Mōhia tana iwi kia ngaki ai i te whenua. Ā, ko ia ake anō, i ngaki ai i te whenua, kei taumaha ia ki tana iwi, kia pēnā anō ia e ai ki tā tōna matua i mahi ai i roto i ngā mea katoa. Ā, kāore he tautohetohenga i waenganui i tana iwi mō te takiwā o ngā tau e toru.\n\n", "mosiah 7": "[center][font_size=26]Upoko 7[/font_size][/center]\n\n[i]Ka kitea e Amona te whenua o Rīhai-Nīwhai, i reira a Rimihi e kīngi ana—E noho hereheretia ana tō Rimihi iwi e ngā Rāmana—Ka tākina e Rimihi tōna whakapapa—I whakaatuhia e tētahi poropiti (Āpinati) ko te Karaiti te Atua me te Matua o ngā mea katoa—Ko te hunga e ruirui poke ana ko te āwhiowhio tā rātou kotinga, ā, ka whakaorangia te hunga e whakawhirinaki ai ki te Ariki. Takiwā 121 M.K.[/i]\n\n1 Ināianei ā, i pahawa ake, nā, nō muri iho i ngā tau e toru i mau ai i a kīngi Mōhia te rangimārie tonutanga, i te hiahia ia kia mōhio ai e pā ana ki te iwi i haere ake ai ki te noho i te whenua o Rīhai-Nīwhai, i te pā rānei o Rīhai-Nīwhai; nā te mea kīhai tana iwi i rongo ai i te kupu kotahi i a rātou mai i te wā i wehe atu ai i Harahemara; nō reira, i hōhā ia i ā rātou whakapōreareatanga.\n\n2 Ā, i pahawa ake, nā, ka whakaaehia e kīngi Mōhia kia haere ake ngā tāne kaha tekau mā ono ki te whenua o Rīhai-Nīwhai, kia rapu kōrero ai e pā ana ki ā rātou teina.\n\n3 Ā, i pahawa ake, nā, ao ake te rā ka whakatika atu tā rātou haere ake, i tō rātou taha tētahi ko Amona, he tangata kaha ia, he tangata mārohirohi ia, ā, he uri ia nō Harahemara; ā, koia hoki tō rātou kaiwhakahaere.\n\n4 Ināianei ā, kāore rātou i mōhio he aha te huarahi e haere ai rātou i roto i te koraha kia haere ake ai ki te whenua o Rīhai-Nīwhai; nō reira i ātiutiu rātou i te koraha mō ngā rā maha, arā, e whā tekau ngā rā i ātiutiu ai rātou.\n\n5 Ā, i te wā i oti ngā rā e whā tekau e ātiutiu haere ana rātou ka tae rātou ki tētahi puke, kei te raki o te whenua o Hīroma, ā, i reira rātou whakatū ai i ō rātou tēneti.\n\n6 Ā, ka mauria e Amona ana teina tokotoru, ā, ko ō rātou ingoa ko Āmareki, ko Herema rātou ko Hema, ā, ka heke iho rātou ki roto i te whenua o Nīwhai.\n\n7 Ā, nana, i tutaki rātou ki te kīngi o te iwi e noho ana i te whenua o Nīwhai, i te whenua o Hīroma anō hoki; ā, i karapotia rātou e ngā kaitiaki o te kīngi, ā, ka kahakina atu rātou, ā, ka herea, ā, ka panaia ki te whareherehere.\n\n8 Ā, i pahawa ake i te rā tuarua o tā rātou noho i te whareherehere ka mauria anōtia rātou ki te aroaro o te kīngi, ā, ka wetekina ō rātou here; ā, ka tū rātou i te aroaro o te kīngi, ā, i tukuna, i whakahaua rānei, kia whakautua e rātou ngā pātai e pātaihia atu ai rātou e ia.\n\n9 Ā, ko tana kupu tēnei ki a rātou: Nana, ko Rimihi ahau, te tama a Noa, koia te tama a Hinihi, nāna i haere mai i te whenua o Harahemara kia nōhia ai tēnei whenua, koia te whenua o ō rātou tūpuna, kua whakatūria ia hei kīngi e te reo o te iwi.\n\n10 Ināianei ā, e hiahia ana ahau kia mōhio ai he aha te take i māia ai koutou ki te whakatata atu ki ngā taiapa o te pā, i ahau anō, e haere tahi ana me aku kaitiaki i waho i te tomokanga?\n\n11 Ināianei ā, nā tēnei take i tukua ai e au kia tiakina ai koutou, kia uiui atu au ki a koutou, me i kore pēnei kua meatia e au kia whakamatea koutou e aku kaitiaki. Kua tukuna koutou kia kōrero mai.\n\n12 Ināianei ā, i te kitenga atu a Amona kua tukuna ia kia kōrero ai, ka haere atu ia, ā, ka tuohu iho ia i te aroaro o te kīngi; ā, i tana aranga ake anō ka mea ia: E te kīngi, he tino nui taku whakawhetai i mua i te Atua i tēnei rā kei te ora tonu ahau, ā, kua tukuna hoki ki te kōrero; ā, māku e ngana kia māia ai taku kōrero;\n\n13 Nā te mea e mōhio tūturu ana ahau mehemea i mōhio koe ki ahau kua kore rawa i tukuna e koe kia mau ahau i ēnei herehere. Nā te mea ko Amona ahau, ā, he uri ahau nō Harahemara, ā, kua haere ake nei i waho i te whenua o Harahemara ki te rapu kōrero e pā ana ki ā mātou teina, nā Hinihi i kawe ake nei i waho i taua whenua.\n\n14 Ināianei ā, i pahawa ake, nō muri iho i tā Rimihi rongo atu i ngā kupu a Amona, ka tino hari nui ia, a, ka mea: Ināianei, e mōhio tūturu ana ahau kei te ora tonu aku teina i te whenua o Harahemara. Ināianei ā, ka hari ahau; ā, hei āpōpō ka meatia e ahau kia hari anō taku iwi.\n\n15 Nana rā, e noho herehere ana mātou ki ngā Rāmana, ā, kua whakatākehia ki tētahi tāke taumaha rawa hei pīkau. Ināianei ā, nana, mā ō mātou tuākana mātou e whakaputa atu i te hereheretanga, i waho rānei i ngā ringa o ngā Rāmana, ā, ka noho hei taurekareka ki a rātou; nā te mea he pai ake kia noho hei taurekareka ki ngā Nīwhai i te tuku takoha tatau pounamu ki te kīngi o ngā Rāmana.\n\n16 Ināianei ā, i whakahau a kīngi Rimihi kia kaua e herea tonutia ai e rātou a Amona me ana teina, engari ka meatia kia haere atu rātou ki te puke i te raki o Hīroma, me te kawe mai i ana teina ki roto i te pā, mō konā rātou e kai, me te inu, me te whakatā i a rātou anō mai i ō rātou mamae i pā ai i tō rātou haerenga; nā te mea kua mamae rātou i ngā mea maha; i mamae rātou i te matekai, te matewai, me te ngenge.\n\n17 Ināianei ā, i pahawa ake i te aonga ake o te rā, nā, i tukuna atu e kīngi Rimihi tētahi whakapuakitanga ki waenganui i tana iwi katoa, mā konā whakahuihui tahi ai rātou i a rātou anō ki te temepara, kia rongo ai i ngā kupu e kōrero ai ia ki a rātou.\n\n18 Ā, i pahawa ake, nā, i te wā i whakahuihui tahi ai rātou i a rātou anō ka kōrero pēnei atu ia ki a rātou, e mea ana: E koutou, taku iwi, kia ara ake ō koutou māhunga, ā, kia tau ō koutou ngākau; nana rā, kua tae mai te wā, kāore rānei i te tawhiti, ka mutu tā tātou noho i raro i te mana o ō tātou hoariri, ahakoa ō tātou ngangana maha, kua auare ake nei; heoi, e whakapono ana ahau kei te toe tonu mai tētahi nganganatanga e whakamārie ai tātou.\n\n19 Nō reira, kia ara ake ō koutou māhunga, kia hari hoki, me te whakawhirinaki atu ki te Atua, ki taua Atua koia te Atua o Aperahama, me Ihaka, me Hākopa; hei āpiti anō, ko taua Atua nāna nei ngā tamariki o Iharaira i ārahi mai i te whenua o Ihipā, ā, i meatia kia hīkoi mā roto i te Moana Whero i runga i te whenua maroke, ā, i whāngaia rātou ki te mana kia kore ai rātou e mate i te kōraha; ā, he maha noa atu ngā mea i mahia ai e ia mō rātou.\n\n20 Hei āpiti anō, kua kawea mai e taua Atua anō ō tātou tūpuna i te whenua o Hiruharama, ā, nāna tana iwi i atawhai, i tiaki tae noa mai ki tēnei wā; ā nana, nā ō tātou hara me ō tātou mōrikarika kua kumea mai tātou e ia ki roto i te hereheretanga.\n\n21 Ā, he kaiwhakaatu katoa koutou i tēnei rā, nā, ko Hinihi, te mea i whakatūria hei kīngi mō runga i tēnei iwi, i te ngākau whitawhita ia kia nōhia ai te whenua o ōna tūpuna, nō reira i māmingatia ia e ngā mahi tinihanga me ngā mahi nukarau a kīngi Rāmana, nāna i uru atu ki tētahi tiriti me kīngi Hinihi, ā, i tukuna atu ki roto i ōna ringaringa te mana whenua mō tētahi wahanga o te whenua, arā, ko te pā o Rīhai-Nīwhai, me te pā o Hīroma; me te whenua e karapotia ana—\n\n22 Ā, nāna katoa ēnei i mahi i runga i te whakaaro kotahi kia kumea iho tēnei iwi ki raro i tōna mana, ki roto rānei i te hereheretanga. Ā nana, e tuku taonga tatau pounamu tātou ināianei ki te kīngi o ngā Rāmana, kia neke atu i te haurua o ā tātou kānga, ā tātou pāre, me ā tātou kākano katoa o ia āhua, o ia āhua, me te haurua o ngā hua o ā tātou kāhui katoa; me te haurua pū anō o ngā mea katoa kei a tātou, ā, me ō tātou mea ake, e tonoa mai nei e te kīngi o ngā Rāmana mai i a tātou, ki te kore ko ō tātou oranga.\n\n23 Ināianei ā, he taumaha tēnei hei pīkau? Ā, ehara rānei tēnei, tō tātou whakamamaetanga, i te nui? Ināianei ā, anō te take nui kia tangi ai tātou.\n\n24 Āe rā, ko taku kupu tēnei ki a koutou, he nui ngā take kia tangi ai tātou; nana rā, tokohia ō tātou teina kua whakamatea, ā, kua whakahekea noatia ō rātou toto, ā, kua pēnei katoa nā te hara.\n\n25 Nā te mea mehemea kīhai tēnei iwi i taka iho ki te hē kua kore te Ariki i tuku kia tau iho ai tēnei kino nui ki runga i a rātou. Engari nana, kīhai rātou i whakarongo ki ana kupu; engari i tupu ake he tautohetohenga ki waenganui i a rātou, tae noa atu ki te whakahekenga i te toto i waenganui i a rātou anō.\n\n26 Ā, kua whakamatea e rātou tētahi poropiti nā te Atua; āe rā, he tangata i kōwhiria e te Atua, nāna rātou i whakamōhio atu e pā ana ki ō rātou whakarihariha me ō rātou mōrikarika, ā, i poropititia mō ngā mea maha ka heke mai, āe rā, ko te haerenga mai pū anō o te Karaiti.\n\n27 Ā, nā te mea i kī atu ia ki a rātou ko te Karaiti te Atua, te Matua o ngā mea katoa, ā, ka kī atu anō māna te āhua o te tangata e tango atu ki runga ki a ia, ā, ka rite ki te āhua i hangaia ai te tangata i te tīmatanga; arā, i kī ai ia kua hangaia te tangata kia rite ki tō te Atua āhua, ā, ka heke iho mai te Atua ki waenganui i ngā tamariki a te tangata, me te tango ki runga ki a ia te kikokiko me te toto, ā, ka haere whakamua atu ki runga i te mata o te whenua—\n\n28 Ināianei ā, nā tēnei kōrero āna, i whakamatea ia e rātou; ā, he maha noa atu ngā mea i mahia ai e rātou nā konā tau iho ai te riri a te Atua ki runga i a rātou. Nō reira, ko wai e mīharo ana ki tō rātou hereheretanga, ki tō rātou patunga hoki ki te tino whakamamaetanga?\n\n29 Nana rā, kua mea mai te Ariki: E kore ahau e atawhai i taku iwi i te rā o tō rātou haranga; engari māku ō rātou huarahi e taiapa kia kore ai rātou e whaioranga; ā, ka rite ā rātou mahinga me te mea nei he tūtukitanga waewae ki mua i a rātou.\n\n30 Hei āpiti anō, e mea ana ia: Ki te ruirui taku iwi i te poke ka kokoti rātou i te pāpapa o reira i roto i te āwhiowhio; ā, ko tō reira hua ko te paitini.\n\n31 Hei āpiti anō tāna e mea ai: Ki te ruirui taku iwi i te poke ka kokoti rātou i te marangai, e kawe mai ana i te whakangaromanga wawetanga.\n\n32 Ināianei ā, nana, kua ea te kupu whakaari a te Ariki, ā, kua patua koutou, ā, kua whakamamaetia koutou.\n\n33 Engari, ki te tahuri koutou ki te Ariki i runga i te ngākau ū, me te whakawhirinaki atu ki a ia, me te ngohengohe ki a ia i runga i te whakaaro pūmau katoa, ki te pēnei koutou, māna, e ai ki tōna ake hiahia me tōna ake āhuareka, e whakaputa i a koutou ki waho atu i te hereheretanga.\n\n", "mosiah 8": "[center][font_size=26]Upoko 8[/font_size][/center]\n\n[i]Ka whakaako a Amona i te iwi o Rimihi—Ka ako ia e pā ana ki ngā papa e rua tekau-mā whā o ngā Iarere—Ka taea ngā tuhinga tawhito te whakamāori e ngā matakite—Kāore he takohatanga i tua atu i te matakitetanga. Takiwā 121 M.K.[/i]\n\n1 Ā, i pahawa ake, nā, i muri iho i te whakakapinga kōrero a kīngi Rimihi ki tana iwi, nā te mea he maha ngā mea i kōrerotia ai e ia ki a rātou engari he ruarua noa iho aua mea kua tuhia i tēnei pukapuka, nāna katoa ngā mea e pā ana ki ō rātou teina i te whenua o Harahemara.\n\n2 Ā, i meatia e ia kia tū ai a Amona i mua i te aroaro o te whakaminenga, me te taki i ngā mahi katoa i pā ai ki ā rātou teina mai i te wā i haere ake ai a Hinihi ki waho i te whenua tae atu ana ki te wā i puta anō mai ia i te whenua.\n\n3 Ā, i tākina anō hoki e ia ngā kupu whakamutunga i whakaakona ai rātou e kīngi Peniamine, ā, ka whakamāramatia ērā ki te iwi o kīngi Rimihi, kia mārama ai rātou i ngā kupu katoa i kōrero ai ia.\n\n4 Ā, i pahawa ake, nā, i muri iho i tāna mahi pēnei, ka whakawātea te whakaminenga e kīngi Rimihi, ā, ka meatia kia hokihoki atu rātou tēnā me tēnā ki tōna ake kāinga.\n\n5 Ā, i pahawa ake, nā, ka meatia e ia kia haria atu ai ngā papa e mau nei ngā kōrero o tana iwi mai i te wā i wehe ai i Harahemara ki te aroaro o Amona, kia pānuitia ai e ia.\n\n6 Ināianei, ka mutu kau i a Amona ngā tuhinga te pānui, ka uiuia ia e te kīngi kia mōhio ai ia mēnā e taea ana e ia ngā reo te whakamāori, ā, ka mea atu a Amona tē taea e ia.\n\n7 Ā, ka mea atu te kīngi ki a ia: He pōuri nōku mō te mamae o taku iwi, nā konā au i mea ai kia haere ētahi tāngata whā tekau mā toru ki roto i te kōraha, mō konā rapua ai e rātou te whenua o Harahemara, kia tono atu ai mātou ki ō mātou tuākana kia whakaputaina ai mātou i te hereheretanga.\n\n8 Ā, i ngaro atu rātou i te koraha mō te takiwā o ngā rā maha, heoi i te kaha tonu tā rātou mahi, ā, kīhai i rapu atu i te whenua o Harahemara engari i hoki mai ki tēnei whenua, kua haere rātou i tētahi whenua i waenganui i ngā wai maha, kua kitea e rātou tētahi whenua e kapi ana i ngā kōiwi o ngā tangata, o ngā kararehe, ā, kua kapi anō i ngā whare kua pākarukaru o ia āhua, o ia āhua, kua kitea tētahi whenua i nōhia ai e tētahi iwi e pērā ana tōna rahi ki tō te rahi o ngā mano tini o Iharaira.\n\n9 Ā, i mauria mai e rātou ngā papa e rua tekau-mā whā e kikī ana i ngā whaowhaonga hei whakaaturanga he pono ngā mea kua kōrerotia e rātou, ā, he kōura parakore ēnā.\n\n10 Ā, nana anō, kua mauria mai nei e rātou ngā ārai poho, he mea rahi, ā, he mea parāhe me te kapa, ā, he tino pai tonu ēnā.\n\n11 Ā, hei āpiti anō, kua mauria mai e rātou ngā hoari, kua whakaerohia ngā kakau o reira, ā, kua waikuratia ngā rau o reira; ā, kāore he tangata kotahi i te whenua e taea ana ki te whakamāori i te reo, i ngā whaowhaonga rānei i runga i ngā papa. Nō reira tāku i kī ai ki a koe: Kāore rānei e taea ana e koe te whakamāori?\n\n12 Ā, e mea atu nei au ki a koe: E mōhio ana rānei koe i tētahi e taea ana te whakamāori? Nā te mea e hiahia ana ahau kia whakamāoritia ai ēnei tuhinga ki roto i tō tātou reo; nā te mea, tērā pea, ka puta mai i reira ngā māramatanga e pā ana ki ngā mōrehu o te iwi kua whakangaromia nei, nō konā mai ēnei tuhinga; tērā pea, rānei, ka puta mai i reira he mātauranga ki a tātou e pā ana ki tēnei iwi pū anō kua whakangaromia nei; ā, e hiahia ana ahau kia mōhio ai he aha te take i whakangaromia ai rātou.\n\n13 Nā, ka mea atu a Amona ki a ia: Ka taea mārika te kī atu ki a koe, E te kīngi, mō tētahi tangata e taea ana ngā tuhinga te whakamāori; nā te mea kei a ia tētahi mea hei tirohanga māna me te whakamāori i ngā tuhinga katoa nō ngā wā onamata; ā, he taonga nō te Atua. Ā, e kīa ana ēnā mea he mea whakamāori, ā, kāore e taea ana e tētahi te titiro ki roto ki te kore ia e whakahaua ai, kei titiro atu ia ki taua mea kāore e tika ana māna kātahi ka mate. Ā, ko te tangata e whakahaua ai kia titiro ai ki roto i ēnā mea, e kīa nei taua tangata he matakite.\n\n14 Ā, nana, ko te kīngi o te iwi e noho ana i te whenua o Harahemara te tangata e whakahaua ai ki te mahi i ēnei mea, ā, kei a ia tēnei homaitanga teitei i te Atua.\n\n15 Ā, i kī te kīngi kei runga noa ake te matakite i te poropiti.\n\n16 Ā, ka mea a Amona, nā, he kaiwhakakite, ā, he poropiti anō te matakite; ā, kāore he homaitanga i tua atu i tēnei mō te tangata, hāunga tana pūmau ki te mana o te Atua, koia nei e kore e taea ana e te tangata; ahakoa ka hoatu e te Atua he mana nui ki te tangata.\n\n17 Engari ka mōhio te matakite ki ngā mea o mua, me ngā mea anō hoki e heke mai, ā, mā konā ngā mea katoa e whakakitea mai, ka huraina rānei ngā mea ngaro, ā, ka whakamāramatia mai ngā mea huna, ā, ka whakamōhiotia ngā mea kāore rātou i te mōhio, ā, ka whakamōhiotia ngā mea e rātou kua kore e taea te mōhio mā huarahi kē atu.\n\n18 Kua tukuna pēneitia e te Atua tētahi huarahi e taea ai e te tangata, mā te whakapono, e mahi ai i ngā merekara nunui; nō reira ka meinga ia hei painga nui ki ōna hoa.\n\n19 Ināianei ā, i te otinga i a Amona ēnei kupu te kōrero ka hari nui te kīngi, ā, ka whakawhetai atu ki te Atua, e mea ana: Kāore e kore he kura huna nui kei roto i ēnei papa, ā, kāore e kore i rite ēnei mea whakamāori mō te tikanga o te whakatūwheratanga i ēnei momo kura huna ki ngā tamariki a te tangata.\n\n20 Anō te mīharo o ngā mahinga a te Ariki, ā, ka pēhea te roa e manawanui ai ia ki tōna iwi; āe rā, anō te kāpō, ā, tē taea te ngoto ki ngā māramatanga o ngā tamariki a te tangata; nā te mea kāore rātou e whai i te mātauranga, kāore rānei rātou e hiahia ana ki a ia hei kaiwhakahaere mō runga i a rātou!\n\n21 Āe rā, e rite ana rātou ki tētahi kāhui mohoao e oma atu ana i te hēpara, ā, e marara ana, ā, e āia ana, ā, e horomia ana e ngā kararehe o te ngahere.\n\n", "mosiah 9": "Te Tuhinga a Hinihi—He kōrero mō tana iwi, mai i te wā i wehe atu rātou i te whenua o Harahemara tae noa atu ki te wā i whakaputaina rātou i ngā ringaringa o ngā Rāmana.\n\nKo ngā upoko 9 tae noa ki te 22.\n\n[center][font_size=26]Upoko 9[/font_size][/center]\n\n[i]Ka ārahina e Hinihi tētahi tira mai i Harahemara kia nōhia e rātou te whenua o Rīhai-Nīwhai—Ka tukuna rātou e te kīngi o ngā Rāmana kia nōhia ai te whenua—Ka tū tētahi pakanga ki waenganui i ngā Rāmana me te iwi o Hinihi. Takiwā 200–187 M.K.[/i]\n\n1 Ko au, a Hinihi, kua ākona ki te reo katoa o ngā Nīwhai, ā, i ahau anō tētahi mātauranga mō te whenua o Nīwhai, te whenua tuku iho rānei o ō mātou tūpuna, ā, kua tukuna au hei tūtei ki waenganui i ngā Rāmana kia tirohia ai ō rātou tauā, kia whakaeke atu tō mātou tauā ki runga i a rātou me te whakangaro i a rātou—engari i taku tirohanga atu i ngā mea pai kei waenganui i a rātou i hiahia au kia kore ai rātou e whakangaromia ai.\n\n2 Nō reira, i totohe au ki aku teina i roto i te koraha, nā te mea i te hiahia au kia whakaritea e tō mātou rangatira tētahi tiriti me rātou; engari nā te mea he tangata taikaha, ā, he tangata ia i rata ai ki te whakaheke toto ka whakahaua kia whakamatea ahau; engari i whakaorangia au e te hekenga o ngā toto nui; nā te mea i whawhai te matua ki te matua, tuakana ki te teina, tae atu ana ki te wā kua whakangaromia atu te wāhi nui o tō mātou tauā i roto i te koraha; ā, ka hoki mātou, ko te hunga o mātou i ora ai, ki te whenua o Harahemara, kia kawea atu ērā kōrero ki ā rātou hoawahine me ā rātou tamariki.\n\n3 Heoi, i te ngākau whitawhita au kia nōhia ai te whenua o ō mātou tūpuna, i kohikohia ngā mea e hiahia ana kia haere ake kia nōhia ai te whenua, ā, ka tīmata anō tō mātou haere ki roto i te koraha kia haere ake ki te whenua; engari i patua mātou e te matekai me ngā whakamamaetanga kino; nā te mea i te pūhoi mātou ki te mahara ake ki te Ariki tō mātou Atua.\n\n4 Hei aha koa, nō muri iho i ngā rā maha e ātiutiu ana i te koraha ka whakatūria e mātou ō mātou tēneti i te wāhi i mate ai ō mātou teina, e pātata atu ana ki te whenua o ō mātou tūpuna.\n\n5 Ā, i pahawa ake, nā, i haere au me tētahi tokowhā o ōku tāngata ki roto i te pā, ki roto ki te kīngi, kia mōhio ai au ki ngā whakaaro o te kīngi, ā, kia mōhio ai ahau mehemea ka haere atu mātou ko taku iwi kia nōhia ai te whenua i runga i te rangimārie.\n\n6 Ā, i kuhu atu au ki te kīngi, ā, i kawenata ia ki ahau kia noho au i te whenua o Rīhai-Nīwhai, me te whenua o Hīroma.\n\n7 Ā, i whakahau anō ia kia wehe atu ai tana iwi i te whenua, ā, ka haere atu au me taku iwi ki roto i te whenua kia nōhia ai e mātou.\n\n8 Ā, i tīmata mātou ki te waihanga whare, me te whakatikatika i ngā taiapa o te pā, āe rā, ko ngā taiapa pū anō o te pā o Rīhai-Nīwhai, me te pā o Hīroma.\n\n9 Ā, i tīmata mātou ki te ngaki i te whenua, āe rā, ki ngā tūmomo kākano katoa, ki ngā kākano kānga me te wīti, me te pāre, ā, ki te nī, ā, ki te heuma, ā, ki ngā kākano hua rākau katoa o ia āhua, o ia āhua; ā, i tīmata mātou ki te whakarea me te whai oranga haere i te whenua.\n\n10 Nā te tinihanga, ā, nā te nukarau o te kīngi Rāmana kia kūmea taku iwi ki roto i te hereheretanga, i tukuna ake ai e ia te whenua kia nōhia ai e mātou.\n\n11 Nō reira, i pahawa ake, nō muri iho i te takiwā o ngā tau tekau mā rua i a mātou e noho ana i te whenua, nā, ka anipā haere te kīngi o ngā Rāmana kei tupu kaha taku iwi i te whenua, ā, ka kore e taea e rātou te whakapēhi i a rātou me te kukume i a rātou ki roto i te hereheretanga.\n\n12 Nā, he iwi māngere rātou, ā, he iwi karakia ki ngā whakapakoko; nō reira i te hiahia rātou kia kukume i a mātou ki roto i te hereheretanga, kia kakai ai rātou i ngā mahi a ō mātou ringaringa; āe rā, kia hākari ai rātou i runga i ngā kāhui o ō mātou whīra.\n\n13 Nō reira i pahawa ake, nā, ka tīmata te kīngi o ngā Rāmana ki te whakaohooho i tana iwi kia tautohetohe rātou ki tōku iwi; nō reira tīmata ai ngā whawhai me ngā tautohetohe i te whenua.\n\n14 Nā, i te tekau mā toru o ngā tau o taku whakahaere i te whenua o Nīwhai, i tua atu, i te tonga o te whenua o Hīroma, i taku iwi e whakainu ana, e whāngai ana i ā rātou kāhui, me te ngaki i ō rātou whenua, ka whakaeke tētahi ope tauā nui o ngā Rāmana ki runga i a rātou, ā, ka tīmata ki te patupatu i a rātou, me te tāhae atu i ā rātou kāhui me ngā kānga i roto i ngā whīra.\n\n15 Āe rā, i pahawa ake, nā, ka tahuti atu rātou, ngā mea katoa kīhai i whakamaua, ki roto pū anō i te pā o Nīwhai, ā, ka tonoa au e rātou kia tiakina rātou.\n\n16 Ā, i pahawa ake, nā, ka tukuna atu e au he kōpere, me ngā pere, me ngā hoari, me ngā hēmita, me ngā patu, me ngā kōtaha, me ngā tūmomo taputapu whawhai katoa i taea nei e mātou te hanga, ā, ka haere atu mātou ko taku iwi ki te pakanga atu ki ngā Rāmana.\n\n17 Āe rā, ka haere atu mātou ki te pakanga atu ki ngā Rāmana i runga i te kaha o te Ariki; nā te mea i kaha tā mātou ko taku iwi karanga ki te Ariki kia whakaorangia mātou i ngā ringaringa o ō mātou hoariri, nā te mea i whakaohongia mātou ki tētahi maharatanga ake ki te whakaputanga o ō mātou tūpuna.\n\n18 Ā, i rangona e te Atua ā mātou karanga me ā mātou inoi; ā, i haere atu mātou i runga i tōna kaha; āe rā, i haere atu mātou ki te tatau atu ki ngā Rāmana, ā, i te rā me te pō kotahi i patupatua e mātou ngā mea e toru mano e whā tekau mā toru; i patupatua rātou e mātou tae atu ki te wā kua āia atu rātou ki waho i ō mātou whenua.\n\n19 Ā, nāku ake anō, nā ōku ringaringa ake, i āwhina ki te tāpuke i ō rātou mate. Ā, nana, anō te nui o tō mātou pōuri me tō mātou tangi, e rua rau e whitu tekau mā iwa o ā mātou teina i patua ai.\n\n", "mosiah 10": "[center][font_size=26]Upoko 10[/font_size][/center]\n\n[i]Ka mate a kīngi Rāmana—He iwi matakakā, ā, he iwi horetītī tana iwi, ā, i whakapono i ngā whakarerenga teka—Ka wikitōria a Hinihi ki runga i a rātou. Takiwā 187–160 M.K.[/i]\n\n1 Ā, i pahawa ake, nā, ka tīmata anō mātou ki te whakapūmau i te kīngitanga, ā, ka tīmata anō mātou ki te noho i te whenua i runga i te rangimārie. Ā, ka mea ahau kia hangaia ai ngā taputapu whawhai o ia āhua, o ia āhua katoa, mā konā whai rākau whawhai ahau mō taku iwi e rite ai mō te wā e whakaeke mai anō ai ngā Rāmana ki taku iwi ki te pakanga.\n\n2 Ā, i whakatūria anō hoki e au ngā kaitiaki huri noa i te whenua, kia kore ai ngā Rāmana e whakaeke huna mai anō ki runga i a mātou me te whakangaro i a mātou; ā, i pēnei taku tiakanga i taku iwi me aku kāhui, me te tiaki i a rātou kei taka iho ki ngā ringaringa o ō mātou hoariri.\n\n3 Ā, i pahawa ake, nā, ka nōhia e mātou ngā whenua tuku iho o ō mātou tūpuna mō ngā tau maha, āe rā, mō te takiwā o te rua tekau mā rua o ngā tau.\n\n4 Ā, i meatia e au kia ngakia e ngā tāne te whenua, me te whakatupu i ngā momo kākano katoa me ngā tūmomo huarākau katoa o ia āhua, o ia āhua.\n\n5 Ā, i meatia e au kia tāmirohia e ngā wāhine, me te whakarīrā, me te mahi, me te mahi i ngā tūmomo rīnena papai, āe rā, me ngā kākahu o ia āhua, o ia āhua, kia whakakākahuria ō mātou tahangatanga; ā, i pēnei tō mātou whaioranga i runga i te whenua—i mau pēnei te rangimārie tonutanga i roto i te whenua mō te takiwā o ngā tau e rua tekau mā rua.\n\n6 Ā, i pahawa ake, nā, ka mate a kīngi Rāmana, ā, ka tīmata tana tama ki te whakahaere i tana tūranga. Ā, ka tīmata ia ki te whakaohooho i tana iwi kia tutū mai ki tōku iwi; nō reira rātou tīmata ai ki te whakariterite mō te pakanga me te haere mai ki te whawhai ki tōku iwi.\n\n7 Engari, kua tukuna atu e au aku tūtei huri noa atu i te whenua o Hemerona, kia mōhio ai ahau i ā rātou whakaritenga, hei tiaki māku i a rātou, kia kore ai rātou e whakaeke mai ki runga i taku iwi me te whakangaro i a rātou.\n\n8 Ā, i pahawa ake, nā, i haere mai rātou mā te taha ki te raki o te whenua o Hīroma, me ō rātou ope tauā nui, ko ngā tangata e mau kōpere ana, me ngā pere, me ngā hoari, me ngā hēmita, me ngā kōhatu, me ngā kōtaha; ā, kua heua ō rātou māhunga, nā, kāore ō rātou makawe; ā, i whītikina ō rātou hope e tētahi whītiki hiako.\n\n9 Ā, i pahawa ake, nā, i meatia e au kia hunaia ngā wāhine me ngā tamariki i roto i te koraha; ā, i meatia anō hoki e au ngā koroheke e taea tonutia ana te mau rākau whawhai, me aku tamatāne e taea ana te mau rākau whawhai, kia whakahuihuia tahitia rātou kia haere ake ki te whawhai ki ngā Rāmana; ā, i whakanohoia rātou e au ki roto i ngā rārangi tauā, ia tangata, ia tangata e ai ki tōna pakeke.\n\n10 Ā, i pahawa ake, nā, i haere ake mātou ki te whawhai ki ngā Rāmana; ā ko au pū anō, i taku koroheketanga, i haere atu anō ki te whawhai ki ngā Rāmana. Ā, i pahawa ake, nā, i haere ake mātou i runga i te kaha o te Ariki ki te whawhai.\n\n11 Nā, kāore kau ō ngā Rāmana mōhioranga e pā ana ki te Ariki, ki te kaha rānei o te Ariki, nō reira, i whakawhirinaki rātou ki runga i tō rātou ake kaha. Heoi, he iwi kaha rātou, e pā ana ki te kaha o te tangata.\n\n12 I matakakā rātou, i horetītī hoki, ā, he iwi mateinu-toto, e whakapono ana ki ngā whakarerenga iho a ō rātou tūpuna, koia tēnei—E whakapono ana i āia atu rātou i te whenua o Hiruharama nō ngā hē o ō rātou tūpuna, me te mea anō kua tūkinotia rātou i te koraha e ā rātou teina, ā, i tūkinotia anō hoki rātou i a rātou e whakawhiti ana i te moana;\n\n13 Hei āpiti anō, i tūkinotia rātou i a rātou e noho ana i te whenua tuku iho tuatahi, whai muri iho i tā rātou whakawhitinga mai i te moana, ā, pēnei katoa nā te mea i kaha ake a Nīwhai ki te pupuri i ngā whakahaunga a te Ariki—nō reira, i whakamariuhia ia e te Ariki, nā te mea i rangona āna inoi e te Ariki, ā, ka whakautua ēnā, ā, nāna tō rātou haerenga i ārahi ki roto i te koraha.\n\n14 Ā, i pukuriri ōna tuākana ki a ia nā te mea kīhai rātou i mārama ki ngā mahinga a te Ariki; i pukuriri anō rātou ki a ia i runga i ngā wai nā tā rātou whakapakeketanga i ō rātou ngākau ki te Ariki.\n\n15 Hei āpiti anō, i te pukuriri rātou ki a ia i tō rātou taenga mai ki te whenua o te kupu whakaari, nā te mea i kī ai rātou nāna te mana whakahaeretanga i te iwi i tango atu i ō rātou ringaringa; ā, ka whai rātou ki te whakamate i a ia.\n\n16 Hei āpiti anō, i te pukuriri rātou ki a ia nā te mea i wehe atu ia ki roto i te koraha e ai ki tā te Ariki whakahau ki a ia, ā, i kawea atu ngā tuhinga kua whaowhaoa i runga i ngā papa parāhe, nā te mea i kī ai rātou nāna rātou i pāhua.\n\n17 Ā, i pēnei tā rātou whakaako i ā rātou tamariki kia mauāhara rātou ki a rātou, ā, kia kōhurutia ai rātou, ā, kia pāhuatia, kia murua rātou anō hoki, me te mahi i ngā mea katoa e taea ai e rātou te mahi kia whakangaro i a rātou; nō reira he mauāhara mutunga kore tō rātou ki ngā tamariki a Nīwhai.\n\n18 Nā tēnei take pū anō i nukarauhia ai au e kīngi Rāmana, nā tana tinihanga, me tana māminga, me ana whakaari papai, kua mauria ake e au tēnei taku iwi ki roto i tēnei whenua, kia whakangaromia ai rātou e rātou; āe rā, kua whakamamaetia mātou mō ngā tau maha i te whenua.\n\n19 Ināianei ā, ko ahau, a Hinihi, whai muri iho i taku kōrerotanga atu i ēnei mea katoa ki taku iwi e pā ana ki ngā Rāmana, ka akiaki au i a rātou kia haere atu ki te whawhai i runga i tō rātou kaha, e whakawhirinaki ana ki te Ariki; nō reira, i whawhai atu mātou ki a rātou, kanohi ki te kanohi.\n\n20 Ā, i pahawa ake, nā, i āia atu rātou e mātou ki waho i te whenua; ā, i patua rātou ki tētahi patunga nui, ā, kīhai mātou i tatauria nā tō rātou tino tokomaha.\n\n21 Ā, i pahawa ake, nā, i hoki atu anō mātou ki tō mātou whenua, ā, ka tīmata anō taku iwi ki te tiaki i ā rātou kāhui, me te ngaki i ō rātou whenua.\n\n22 Ināianei ahau, e koroheke ana, i whakatau iho ki tētahi o aku tama te kīngitanga; nō reira, kāore au e kōrero anō. Ā, mā te Ariki taku iwi e manaaki. Āmine.\n\n", "mosiah 11": "[center][font_size=26]Upoko 11[/font_size][/center]\n\n[i]Ka whakahaere a kīngi Noa i runga i te whakarihariha—E āhuareka ana ia ki ngā mahi tutū me āna hoawāhine me ana hoawāhine tūtūā—Ka poropiti a Apinati ka kukume iho te iwi ki roto i te hereheretanga—Ka whāia tōna oranga e Kīngi Noa. Takiwā 160–150 M.K.[/i]\n\n1 Ināianei ā, i pahawa ake, nā, ka whakataua iho te kīngitanga e Hinihi ki runga i a Noa, tētahi o ana tama; nō reira i tīmata a Noa ki te whakahaere i runga i tōna tūranga; ā, kīhai ia i hīkoi i runga i ngā huarahi o tana matua.\n\n2 Nana rā, kīhai ia i pupuri ki ngā whakahaunga a te Atua, engari i hīkoi ia i ngā hiahia o tōna ake ngākau. Ā, he tokomaha āna hoawāhine me āna hoawāhine tūtūā. Ā, i meatia e ia tana iwi kia hara me te mahi i ngā mea mōrikarika i roto i te tirohanga a te Ariki. Āe rā, i mahi pūremu rātou me ngā tūmomo āhuatanga whakarihariha katoa.\n\n3 Ā, ka whakatakotohia e ia te wāhi hau rima o ō rātou rawa katoa hei tāke, he wāhi hau rima o ā rātou kōura me ā rātou hiriwā, me te wāhi hau rima o ā rātou tiwhi, me ā rātou kapa, me ā rātou parāhe me ā rātou rino; me te wāhi hau rima o ā rātou kūao mōmona; me te wāhi hau rima o ā rātou kākano.\n\n4 Ā, koinei katoa i tangohia e ia hei tautoko i a ia anō, me āna hoawāhine me āna hoawāhine tūtūā; me ana pirihi, me ā rātou hoawāhine me ā rātou hoawāhine tūtūā anō hoki; i pēnei rā tana whakarerekē i ngā āhuatanga o te kīngitanga.\n\n5 Nā, i turakina e ia ngā pirihi katoa i whakatapua e tōna matua, kātahi ka whakatapua he mea hou hei whakakapi mō reira, arā, ko ngā mea kua neke ake i runga i te whakapehapeha o ō rātou ngākau.\n\n6 Āe rā, i pēnei te āhua i tautokona ai rātou i runga i tō rātou māngeretanga, ā, i runga i tō rātou karakia whakapakoko, me ā rātou pūremutanga, mā ngā tāke kua whakataua e kīngi Noa ki runga i tana iwi; ā, i pēnei te whakarīrā kaha a te iwi ki te tautoko i te kino.\n\n7 Āe rā, ka meinga anō rātou hei iwi karakia ki ngā whakapakoko, nā te mea i māmingatia rātou e ngā kupu noa, e ngā kupu whakapatipati a tō rātou kīngi me āna pirihi; nā te mea i kōrerotia e rātou ngā mea whakapatipati ki a rātou.\n\n8 Ā, i pahawa ake, nā, ka hangaia e kīngi Noa ngā whare whakanikoniko maha me ngā whare nunui maha; ā, ka whakarākeihia ki ngā mahinga papai o te rākau, me ngā tūmomo mea utu nui katoa, o te kōura, o te hiriwā hoki, o te rino hoki, o te parāhe hoki, o te tiwha hoki, o te kapa hoki;\n\n9 Ā, i hangaia anōtia e ia tētahi wharekīngi nunui, me tētahi torōna kei waenganui o reira, he rākau papai rawa katoa, ā, i whakarākeihia e te kōura me te hiriwā me ngā mea utu nui.\n\n10 Ā, i meatia anō hoki e ia kia mahi ana kaimahi i ngā tūmomo mahinga papai katoa i roto i ngā pakitara o te temepara, he mea mahi ki ngā rākau papai, me te kapa, me te parāhe.\n\n11 Ā, ko ngā nohoanga i whakaritea atu mō ngā pirihi teitei, kua whakateiteihia i runga ake i ērā atu nohoanga katoa, nāna i whakarākei ki te kōura parakore; ā, i meatia e ia kia hangaia ai tētahi parepare ki mua i ērā, kia taea ai e rātou te okioki i ō rātou tinana me ō rātou ringaringa ki runga rā i a rātou e kōrero ana i ngā kupu rūkahu, ā, i ngā kupu noa ki tana iwi.\n\n12 Ā, i pahawa ake, nā, i hangaia e ia tētahi pourewa e tūtata ana ki te temepara; āe rā, he pourewa tino teitei, he pourewa tino tiketike pū anō kua taea e ia te tū i reira me te mātakitaki atu i te whenua o Hīroma, me te whenua o Hemerona anō hoki, kua nōhia e ngā Rāmana; ā, i taea pū anō e ia te titiro atu ki ngā whenua katoa huri noa, huri noa.\n\n13 Ā, i pahawa ake, nā, i meatia e ia kia hangaia ngā whare maha i te whenua o Hīroma; ā, i meatia e ia kia hangaia ai tētahi pourewa nui i runga i te puke kei te taha raki o te whenua Hīroma, koia tētahi punanga mō ngā tamariki a Nīwhai i te wā i tahuti atu rātou ki waho i te whenua; ā, i pēnei tāna i mahi ai ki ngā pūtea i hopukina ai e te tāketanga i tana iwi.\n\n14 Ā, i pahawa ake, nā, i whakatau atu tōna ngākau ki runga i ngā taonga, ā, i whakapaua ōna rā ki te mahi tutū me āna hoawāhine me āna hoawāhine tūtūā; ā, i whakapau pērā anō ana tohunga i ō rātou rā me ngā wāhine pūremu.\n\n15 Ā, i pahawa ake, nā, i whakatō māra waina ia huri noa i te whenua; ā, i hangaia ngā pēhanga waina, ā, i ranea āna mahi waina; ā, nō reira ia i meinga ai hei wara waina, me tana iwi anō hoki.\n\n16 Ā, i pahawa ake, nā, ka tīmata ngā Rāmana ki te whakaeke mai ki runga i tōna iwi, ki runga i ngā tatauranga ruarua, me te patu i a rātou i roto i ā rātou whīra, i a rātou e tiakina ana i ā rātou kāhui.\n\n17 Ā, i tonoa atu e kīngi Noa he kaitiaki huri noa ki te kaupare atu i a rātou; engari kīhai i rahi rawa ngā tatauranga i tonoa atu e ia, ā, ka whakaeke atu ngā Rāmana ki runga i a rātou, ā, ka whakamatea rātou, ā, ka āia atu ā rātou kāhui maha i te whenua; ka tīmata pēnei ngā Rāmana ki te whakangaro i a rātou me te whakamahi i tō rātou mauāhara ki runga i a rātou.\n\n18 Ā, i pahawa ake, nā, ka tonoa e kīngi Noa ana ope tauā kia tatau atu ki a rātou, ā, ka āia rātou ki muri, i āia rānei rātou ki muri e rātou mō tētahi wā; nō reira, ka hoki hari mai rātou i runga i ā rātou taonga parakete.\n\n19 Ināianei ā, nā tēnei wikitōria nui i neke ake ai rātou i runga i te whakapehapeha o ō rātou ngākau; ka whakamanamana rātou i tō rātou ake kaha, e mea ana kua taea e ō rātou rima tekau te tatau atu ki ngā Rāmana manomano; ā, i whakamanamana pēnei rātou, ā, i āhuareka rātou ki te toto, me te whakahekenga i te toto o ā rātou teina, ā, tēnei anō nā te whakarihariha o tō rātou kīngi me ngā pirihi.\n\n20 Ā, i pahawa ake, nā, i konā tētahi tangata i waenganui i a rātou ko Apinati tōna ingoa; ā, i haere atu ia ki waenganui i a rātou, ā, ka tīmata ia ki te poropiti, e mea ana: Nana, ko te kupu tēnei a te Ariki, ko tēnei tāna i whakahau mai ai ki ahau, e mea ana, Haere atu, me te kī atu ki tēnei iwi, ko te kupu tēnei a te Ariki—Auē te mate mō tēnei iwi, nā te mea kua kite au i ō rātou mōrikarika, me ō rātou whakarihariha, me ō rātou pūremu, ā, ki te kore rātou e rīpenetā māku rātou e toro atu i runga i taku riri.\n\n21 Ā, ki te kore rātou e rīpenetā me te tahuri ki te Ariki tō rātou Atua, nana, māku rātou e tuku atu ki ngā ringaringa o ō rātou hoariri; āe rā, ka kukume iho rātou ki roto i te hereheretanga; ā, ka whakamamaetia rātou e te ringa o ō rātou hoariri.\n\n22 Ā, ka pahawa ake, nā, ka mōhio rātou ko au te Ariki tō rātou Atua, ā, he Atua hae, e torotoro ana ki ngā hara o taku iwi.\n\n23 Ā, ka pahawa ake, nā, ki te kore tēnei iwi e rīpenetā me te tahuri ki te Ariki tō rātou Atua, ka kukume iho rātou ki roto i te hereheretanga; ā, kua kore e whakaorangia ai rātou e tētahi, hāunga ko te Ariki te Atua Kaha Rawa.\n\n24 Āe rā, ka pahawa ake anō hoki, nā, ina karanga mai rātou ki ahau ka pūhoi taku whakarongo atu ki ā rātou karanga; āe rā, māku rātou e tuku kia patua rātou e ō rātou hoariri.\n\n25 Ā, ki te kore rātou e rīpenetā i roto i te kahu taratara, i te pungarehu hoki, me te karanga kaha ake ki te Ariki tō rātou Atua, engari au mō te whakarongo atu ki ā rātou inoi, engari rānei au mō te whakaora i a rātou i ō rātou whakamamaetanga; ā, ko te kupu tēnei a te Ariki, ā, ko te whakahau tēnei i whakahau ai ia ki ahau.\n\n26 Nā, i pahawa ake, nā, i te kōrerotanga atu a Apinati i ēnei kupu ki a rātou ka pukuriri rātou ki a ia, ā, ka whāia e rātou te muru atu i tōna oranga; engari i whakaorangia ia e te Ariki i ō rātou ringaringa.\n\n27 Nā, i te rongonga o kīngi Noa i ēnei kupu i kōrerotia ai e Apinati ki te iwi, ka pukuriri anō hoki ia; ā, ka mea ia: Ko wai a Apinati, kia whakawākia au me taku iwi e ia, ko wai rānei te Ariki, e whakataua iho ki runga i taku iwi te whakamamaetanga nui?\n\n28 E whakahau ana ahau ki a koutou kia haria mai a Apinati ki konei, kia patu au i a ia, nā te mea kua kōrerotia e ia ēnei mea kia whakaohokia ai te iwi kia riri tētahi ki tētahi me te whakatupu i ngā ngangaretanga ki waenganui i taku iwi; nō reira, māku ia e patu.\n\n29 Nā, i whakakāpōhia ngā karu o te iwi; nō reira, i whakapakekehia e rātou ō rātou ngākau ki ngā kupu a Apinati, ā, ka whāia e rātou i taua wā tonu ki te hopu i a ia. Ā, i whakapakekehia e kīngi Noa tōna ngākau ki te kupu a te Ariki, ā, kīhai ia i rīpenetā i āna mahinga kino.\n\n", "mosiah 12": "[center][font_size=26]Upoko 12[/font_size][/center]\n\n[i]Ka whakahereheretia a Apinati mōna i poropiti e pā ana ki te whakangaromanga o te iwi me te matenga o kīngi Noa—Ka takina ngā karaipiture e ngā tohunga teka, ā, ka whakataruna rātou me te mea nei kei te pupuri rātou i te ture a Mohi—Ka tīmata a Apinati ki te whakaako ki a rātou ngā Whakahaunga Tekau. Takiwā 148 M.K.[/i]\n\n1 Ā, i pahawa ake, nā, i te otinga ake o ngā tau e rua ka puta āhua kē mai a Apinati ki waenganui i a rātou, kīhai rātou i mōhio ki a ia, ā, ka tīmata ki te poropiti ki waenganui i a rātou, e mea ana: Kua whakahaua pēneitia ahau e te Ariki, e mea ana—E Apinati, haere, poropiti atu ki tēnei taku iwi, nā te mea kua whakapakekehia e rātou ō rātou ngākau ki aku kupu; kīhai rātou i rīpenetā i ō rātou mahinga kino; nō reira, ka toro atu au ki a rātou i runga i taku riri, āe rā, ka toro atu au ki a rātou i roto i ō rātou hara me ō rātou mōrikarika i runga i taku riri nui.\n\n2 Āe rā, auē te mate mō tēnei whakatipuranga! Ā, ka mea mai te Ariki ki ahau: Torona atu tō ringa me te poropiti, e mea ana: Ko te kupu tēnei a te Ariki, ka pahawa ake i tēnei whakatipuranga, nā ō rātou hara, ka kukume iho ki roto i te hereheretanga, ā, ka pākia te pāpāringa; āe rā, ka āia atu e te tangata, ā, ka patua; ā, mā ngā whatura o te rangi, me ngā kurī, āe rā me ngā kararehe mohoao, e kai ō rātou kikokiko.\n\n3 Ā, ka pahawa ake, nā, ka rite te wāriu o te oranga o kīngi Noa ki tētahi kākahu pū anō i roto i te oumu wera; nā te mea ka mōhio ia ko au te Ariki.\n\n4 Ā, ka pahawa ake, nā, māku taku iwi nei e patu ki ngā whakamamaetanga nui, āe rā, ki te matekai me te mate urutā; ā, māku rātou e mea kia auē rātou mō te roanga katoa o te rā.\n\n5 Āe rā, ka meatia e au kia herea ai ngā pikaunga ki runga i ō rātou tuarā; ā, ka āia atu rātou anō nei he kaihe reokore.\n\n6 Ā, ka pahawa ake, nā, ka tukuna atu e au te ua whatu ki waenganui i a rātou, ā, ka patua rātou; ā, ka patua anōtia rātou e te marangai; ā, ka autaia ngā ngārara i ō rātou whenua, me te horo i ā rātou kākano.\n\n7 Ā, ka patua rātou ki tētahi mate urutā nui—ā, māku katoa ēnei nā ō rātou hara me ō rātou mōrikarika.\n\n8 Ā, ka pahawa ake, nā, ki te kore rātou e rīpenetā māku rātou e whakangaro mai i te mata o te whenua; heoi, ka mahue i a rātou tētahi tuhinga i muri i a rātou, ā, māku ēnā e tiaki mō ērā atu iwi e nōhia ai te whenua; āe rā, ka pēnei pū anō au kia hura atu ai au i ngā mōrikarika o tēnei iwi ki ērā atu iwi. Ā, he maha ngā mea i poropititia ai e Apinati e tauaro ana ki tēnei iwi.\n\n9 Ā, i pahawa ake, nā, i te riri rātou ki a ia; ā, ka mau ia i a rātou, ā, ka mauria hereheretia atu ia ki te aroaro o te kīngi, ā, ka kī atu ki te kīngi: Nana, kua mauria mai tētahi tangata ki mua i tō aroaro, nāna i poropiti kino e pā ana ki tō iwi, ā, e mea ana ka whakangaro te Atua i a rātou.\n\n10 Ā, e poropiti kino ana anō hoki ia e pā ana ki tō oranga, ā, e mea ana ka rite tō oranga ki tētahi kākahu i roto i te oumu ahi.\n\n11 Hei āpiti anō, e mea ana ia ka rite koe ki tētahi kakau tupu, ki tētahi kakau maroke pū anō o te whīra, kua omahia nei e ngā kararehe, ā, takatakahia kau ana e te waewae.\n\n12 Hei āpiti anō, e mea ana ia ka rite koe ki ngā puāwai o te tūmatakuru, ina tino pakari, ki te pupuhi te hau, ka āia atu ki runga i te mata o te whenua. Ā, kei te whakataruna ia nā te Ariki i kōrero. Ā, ka mea ia ka tau katoa iho tēnei ki runga i a koe ki te kore koe e rīpenetā, ā, ka pēneitia nā ōu hara.\n\n13 Ināianei ā, E te kīngi, he aha te kino nui kua mea nei koe, he aha rānei ngā hara nui kua meatia e tō iwi, kia whakahēngia ai tātou e te Atua, kia whakawākia ai rānei e tēnei tangata?\n\n14 Ināianei ā, E te kīngi, nana, he harakore mātou, ā, ko koe, E te kīngi, kīhai nei i hara; nō reira, kua rūkahu tēnei tangata e pā ana ki a koe, ā, auare ake ana tāna i poropiti ai.\n\n15 Ā, nana, he kaha tātou, e kore tātou e heke atu ki roto i te hereheretanga, e kahakina hereheretia atu rānei e ō tātou hoariri; āe rā, kua kake koe i tēnei whenua, ā, ka kake tonu koe.\n\n16 Nana, anei te tangata, e tukuna atu ana ia e mātou ki roto i ō ringaringa; māu e mahi tāu e pai ai ki a ia.\n\n17 Ā, i pahawa ake, nā, ka meatia e kīngi Noa kia panaia atu a Apinati ki roto i te whareherehere; ā, ka whakahaua e ia kia huihui tahi ai ngā pirihi i a rātou anō e wānanga tahi ai rātou me aha ki a ia.\n\n18 Ā, i pahawa ake, nā, ka kī atu rātou ki te kīngi: Haria mai ia ki konei kia uiuitia ia e mātou; ā, ka whakahau te kīngi kia haria ia ki mua i a rātou.\n\n19 Ā, ka tīmata rātou ki te uiui i a ia, kia whakatapepatia ia, mā konā whai mea ai rātou hei take whakahē mōna engari i māia tana whakahoki ki a rātou, ā, me te urupare i ā rātou pātai katoa, āe rā, ka mīharo rātou; nā te mea i urupare atu ia i ā rātou pātai katoa, ā, i whakapōauautia ā rātou kupu katoa.\n\n20 Ā, i pahawa ake, nā, ka kī atu tētahi o rātou ki a ia: He aha te tikanga o ngā kupu kua tuhia, kua whakaakona hoki e ō tātou tūpuna, e mea ana:\n\n21 Anō te ātaahua o ngā waewae kei runga i ngā maunga o te tangata e kawe mai nei i te rongopai; e kauhau ana i te maungārongo; e kawea mai ana te rongopai o te pai; e kauhau ana i te whakaoranga; e mea ana ki a Hīona, e whakahaere ana Tō Atua;\n\n22 Ka whakanuia te reo o ō tūtei; kotahi tonu te reo e waiata ai rātou; nā te mea ka kite rātou kanohi ki te kanohi ina whakahoki anō te Ariki i a Hīona;\n\n23 Papahū atu i te hari; waiatahia ngātahitia e koutou ngā wāhi ururua o Hiruharama; nā te mea kua whakaahuru te Ariki i tana iwi, kua hokona a Hiruharama e ia;\n\n24 Kua hura te Ariki i tōna ringa tapu i ngā karu o ngā iwi katoa, ā, ka kite ngā tōpito katoa o te ao i te whakaoranga o tō tātou Atua?\n\n25 Ināianei ā, ka kī atu a Apinati ki a rātou: He tohunga koutou, engari, e whakataruna ana me te mea nei kei te whakaako i tēnei iwi, me te mārama i te wairua o te poropititanga, engari, kei te hiahia kia mōhio ai koutou i ahau he aha te tikanga o ēnei mea?\n\n26 Ko taku kupu tēnei ki a koutou, auē te mate mō koutou i whakapeau i ngā huarahi a te Ariki! Nā te mea mēnā kei te mārama koutou i ēnei mea kāore i whakaakona ēnā e koutou; nō reira, kua whakapeau koutou i ngā huarahi a te Ariki.\n\n27 Kāore koutou i whakahāngai atu i ō koutou ngākau ki te māramatanga; nō reira, kāore koutou i whaiwhakaaro. Nō reira, he aha tā koutou e whakaako nei ki tēnei iwi?\n\n28 Ā, ka kī rātou: E whakaako ana mātou i te ture a Mohi.\n\n29 Ā, ka kī atu anō ia ki a rātou: Mehemea kei te whakaako koutou i te ture a Mohi he aha koutou e kore ai e pupuri? He aha koutou e whakatau atu ai i ō koutou ngākau ki ngā taonga? He aha koutou e mahi pūremu ai me te whakapau i ō koutou kaha ki ngā wāhine pūremu, āe rā, me te mea anō i tēnei iwi kia hara ai, nā, kua whaitake te Ariki kia tonoa au ki te poropiti i te hē mō tēnei iwi, āe rā, i te kino nui pū anō mō tēnei iwi?\n\n30 Kāore rānei koutou e mōhio ana he pono aku kōrero? Āe rā, e mōhio ana koutou he pono aku kōrero; ā, me tāwiriwiri koutou i te aroaro o te Atua.\n\n31 Ā, ka pahawa ake, nā, ka patua koutou mō ō koutou hara, nā te mea kua kī mai koutou kei te whakaako koutou i te ture a Mohi. Ā, he aha tā koutou e mōhio nei e pā ana ki te ture a Mohi? Ka puta te whakaoranga i te ture a Mohi? He aha tā koutou kī?\n\n32 Ā, ka whakautua e rātou, ā, ka kī ake, nā, ka puta te whakaoranga i te ture a Mohi.\n\n33 Engari ka kī atu a Apinati ināianei ki a rātou: E mōhio ana ahau mēnā ka pupuri i ngā whakahaunga a te Atua ka whakaorangia koutou; āe rā, mehemea e pupuri ana koutou i ngā whakahaunga i tukuna ai e te Ariki ki a Mohi i te maunga o Hinai, e mea ana:\n\n34 Ko au te Ariki tō Atua, nāna nei koe i hari mai ki waho i te whenua o Īhipa, ki waho i te whare o te hereheretanga.\n\n35 Kaua tētahi Atua kē atu mōu ki mua i ahau.\n\n36 Kaua koe e hanga mōu tētahi whakapakoko, tētahi ritenga rānei o ngā mea i te rangi kei runga, o ngā mea rānei i te whenua kei raro.\n\n37 Nā, ka kī atu a Apinati ki a rātou, Kua meatia ēnei mea katoa? ko taku kupu tēnei ki a koutou, Kāo, kīhai rawa koutou. Ā, kua whakaakona e koutou tēnei iwi kia mahi ai i ēnei mea katoa? Ko taku kupu tēnei ki a koutou, Kāo, kīhai rawa koutou.\n\n", "mosiah 13": "[center][font_size=26]Upoko 13[/font_size][/center]\n\n[i]E tiakina ana a Apinati e te mana o te Atua—Ka whakaako ia i ngā Whakahaunga Tekau—Kāore te whakaoranga e puta ai i te ture a Mohi anake—Ka meatia e te Atua anō tētahi whakamārietanga me te hoko i Tana iwi. Takiwā 148 M.K.[/i]\n\n1 Ināianei ā, i te rongonga o te kīngi i ēnei kupu, ka kī atu ia ki ana pirihi: Mauria atu te tangata nei, ā, whakamatea ia; nā te mea he aha tana painga mā tātou, nā, he pōrangi ia.\n\n2 Ā, ka whakatika atu rātou me te ngana kia pā atu ai ō rātou ringaringa ki runga i a ia; engari i kaha tana tū atu ki a rātou, ā, ka kī atu ki a rātou:\n\n3 Kei pā mai koutou ki ahau, nā te mea ka patua koutou e te Atua mēnā ka pā mai ō koutou ringaringa ki runga i ahau, nā te mea kāore anō kia tukuna atu e au te karere i tonoa ai au e te Ariki ki te whakapuaki; kāore anō rānei kia kōrerohia atu e au tāu i tono mai ai kia kōrerohia atu nei; nō reira, Kāore te Atua e tuku kia whakangaromia au i tēnei wā.\n\n4 Engari me whakatutuki e au ngā whakahaunga kua whakahau mai nei te Atua ki ahau; ā, nā te mea kua kōrero pono atu au ki a koutou kei te riri koutou ki ahau. Hei āpiti anō, nā taku kōrero atu ki a koutou i te kupu a te Atua kua kīa au e koutou he pōrangi au.\n\n5 Nā, i pahawa ake i muri iho i te kōrero a Apinati i ēnei kupu, nā, kīhai i māia te iwi o kīngi Noa ki te whakapā i ō rātou ringaringa ki runga i a ia, nā te mea kei runga i a ia te Wairua o te Ariki; ā, i tino whēriko te kānapatanga o tōna mata, e rite tonu ana ki tō Mohi i a ia i te maunga o Hinai, e kōrero ana ki te Ariki.\n\n6 Ā, i kōrero ia i runga i te kaha me te mana o te Atua; ā, ka haere tonu ana kōrero, e mea ana:\n\n7 E kite ana koutou kāore ō koutou kaha ki te whakamate i ahau, nō reira māku taku karere e whakaoti. Āe rā, kua kite hoki ahau e werohia ana ō koutou ngākau nā te mea e kōrero pono ana ahau ki a koutou e pā ana ki ō koutou hara.\n\n8 Āe rā, e kikī ana koutou i te māharo, i te mīharo hoki, i te riri anō nā aku kupu.\n\n9 Engari ka whakaoti au i taku karere; ka mutu, kāore he tikanga ki hea au haere ai, ki te mea ka whakaorangia au.\n\n10 Engari ka kōrero tēnei au ki koutou, ko tā koutou e mea ai ki ahau, a muri ake nei, ka ai hei ritenga, ā, hei ātārangi mō ngā mea e puta mai ai.\n\n11 Ā, ka pānui atu au ki a koutou ināianei te toenga atu o ngā whakahaunga a te Atua, nā te mea kei te kite au kāore ērā i tuhia ki roto i ō koutou ngākau; kei te kite au, nā, kua rangahau, kua whakaako hara koutou mō te wāhi nui o ō koutou oranga.\n\n12 Ināianei ā, e mahara ana koutou nāku i kōrero atu ki a koutou: Kaua koe e hanga mōu tētahi whakapakoko, tētahi ritenga rānei o ngā mea i te rangi kei runga, i te whenua rānei kei raro, i te wai rānei i raro i te whenua.\n\n13 Hei āpiti anō: Kaua koe e tuohu iho ki ēnā mea, e mahi rānei ki ēnā mea; nā te mea he Atua hae ahau te Ariki tō Atua, e torona atu ana i ngā hara o ngā tūpuna ki runga i ngā tamariki, ki ngā whakatipuranga tuatoru me te tuawhā o te hunga e mauāhara ana ki ahau;\n\n14 Ā, e whakaatu aroha ana ki ngā mano o te hunga e aroha ana ki ahau me te pupuri i aku whakahaunga.\n\n15 Kaua koe e whakahua noa i te ingoa o te Ariki tō Atua; nā te mea kāore te Ariki e mea ai he harakore te tangata e whakahua noa i tōna ingoa.\n\n16 Me maumahara ki te rā hāpati, kia whakatapua.\n\n17 E ono ngā rā e mahi ai koe, me te mahi i āu mahi katoa;\n\n18 Engari ko te rā tuawhitu, te hāpati o te Ariki tō Atua, kaua e mahia tētahi mahi e koe, e tāu tama rānei, e tāu tamahine rānei, e tō pononga-tāne, e tō pononga-wahine, e ō kararehe rānei, e tō tangata kē rānei kei roto i ō kēti;\n\n19 Nā te mea i hangaia e te Ariki te rangi me te whenua, me te moana i ngā rā e ono, me ngā mea katoa kei roto rā; nā reira i whakapaingia e te Ariki te rā hāpati, ā, whakatapua ana.\n\n20 Whakahōnoretia tō matua me tō whaea, kia roa ai ōu rā i runga i te whenua e homai nei e te Ariki tō Atua ki a koe.\n\n21 Kaua koe e whakamate.\n\n22 Kaua koe e pūremu. Kaua koe e tāhae.\n\n23 Kaua koe e whakapae teka ki tō kiritata.\n\n24 Kaua koe e kaiapo i te whare o tō kiritata, kaua koe e kaiapo i te hoawahine o tō kiritata, i tana pononga-tāne rānei, i tana pononga-wahine rānei, i tana ōkiha rānei, i tana kaihe rānei, i tētahi mea rānei o tō kiritata.\n\n25 Ā, i pahawa ake, nā, whai muri iho i tā Apinati whakaoti i ēnei kōrero ka kī atu ia ki a rātou: Kua whakaako koutou i tēnei iwi kia ū rātou ki te mahi i ēnei mea katoa kia pupuri ai i ēnei whakahaunga?\n\n26 Ko taku kupu tēnei ki a koutou, Kāo; nā te mea mehemea i pērātia, kua kore te Ariki i mea kia haere mai au ki te poropiti i te kino e pā ana ki tēnei iwi.\n\n27 Ā, kua kī mai ianei koutou ka puta te whakaoranga i te ture a Mohi. Ko taku kupu tēnei ki a koutou e tika pū anō kia pupuri koutou i te ture a Mohi mō nāianei; engari ko taku kupu tēnei ki a koutou, ka tae mai te wā kāore e tika tonu ana kia pupuri i te ture a Mohi.\n\n28 Ā, waihoki, ko taku kupu tēnei ki a koutou, kāore te whakaoranga e puta mai i te ture anake; ā, me i kore te whakamārietanga e meatia ai e te Atua ake anō mō ngā hē me ngā hara o tana iwi, nā, kua tino ngaro rawa atu rātou, ahakoa te ture a Mohi.\n\n29 Ināianei ā, ko taku kupu tēnei ki a koutou, na, i tika pū anō kia hoatu ai tētahi ture ki ngā tamariki o Iharaira, āe rā, he ture tino uaua pū anō; nā te mea he iwi kakī mārō rātou, he tere ki te hara, ā, he pūhoi ki te maumahara ki te Ariki tō rātou Atua;\n\n30 Nō reira tētahi ture i hoatu ai ki a rātou, āe rā, he ture mahi, ā, he ture whai tikanga, he ture kia āta whaiwhai kaha atu mai i tētahi rā ki tētahi rā, kia mau ai ēnā kia mahara ai ki te Atua me tō rātou haepapa ki a ia.\n\n31 Engari nana, ko taku kupu tēnei ki a koutou, nā, he ritenga katoa ēnei mō ngā mea e puta mai ai.\n\n32 Ināianei ā, i mārama rātou ki te ture? Ko taku kupu tēnei ki a koutou, Kāo, kāore rātou katoa i mārama ki te ture; ā, i pēnei nā te pakeketanga o ō rātou ngākau; nā te mea kāore rātou i mārama korekau tētahi tangata e whakaorangia ai hāunga mā roto i te hokonga a te Atua.\n\n33 Nana rā, kīhai rānei a Mohi i poropiti atu ki a rātou e pā ana ki te haerenga mai a te Mīhaia, ā, ka hoko anō te Atua i tana iwi? Āe rā, ko ngā poropiti katoa kua poropititia mai i te orokohanganga rā anō o te ao—kāore rānei rātou i kōrero nui, i kōrero iti rānei e pā ana ki ēnei mea?\n\n34 Kāore rānei rātou i kī ai ka heke iho mai te Atua ake anō ki waenganui i ngā tamariki a te tangata, me te mau ki runga i a ia te āhua o te tangata, me te haere whakamua i runga i te mana nui ki runga i te mata o te whenua?\n\n35 Āe rā, kāore rānei rātou i kī ai anō hoki, nā, māna e whakaputa te aranga o te hunga mate, ā, ka tūkinotia, ā, ka whakamamaetia ia anō?\n\n", "mosiah 14": "[center][font_size=26]Upoko 14[/font_size][/center]\n\n[i]Ka kōrero mīhaia a Īhāia—Ka kōrerohia ngā whakaitinga me ngā whakamamaetanga a te Mīhaia—Ka meatia e ia Tōna wairua hei tāpaetanga mō te hara, ā, ka meatia he wawaotanga mō te hunga hara—Whakatauritetia ki a Īhāia 53. Takiwā 148 M.K.[/i]\n\n1 Āe rā, kīhai rānei a Īhāia i kī: Ko wai i whakapono mai ki tā mātou pūrongo, ā, ka whakakitea atu rānei te ringa o te Ariki ki a wai?\n\n2 Nā, ka tupu ake i tōna aroaro anō nei he rākau wana, ā, anō nei he aka i te oneone maroke; kāore ōna ātaahua, ōna āhuareka rānei; ā, ina kite tātou i a ia kāore ōna rerehua e minamina atu ai mātou ki a ia.\n\n3 Ka whakahāweatia ia, ā, ka whakaparahakotia ia e te tangata; he tangata pōuri, ā, e mōhio ana ki te auwhi; ā, i huna mātou me te mea nei ko ō mātou kanohi i a ia; i whakahāweatia ia, ā, kīhai mātou i whakaaro ki a ia.\n\n4 Kāore e kore kua pīkauria e ia ō tātou auwhi, ā, kua waha i ō tātou pōuritanga; heoi, i whakaarotia ia e mātou he mea pākia ia, kua patua e te Atua, ā, kua whakamamaetia.\n\n5 Engari, i taotūhia ia mō ō tātou hē, i marū ia mō ō tātou hara; i tau ki runga i a ia te whiunga mō tō tātou maungārongo; ā, mā ōna nawe e mahu ai tātou.\n\n6 Kua kōtiti kē tātou katoa, anō nei he hipi, kua tahuri atu tātou, tēnā me tēnā ki tōna ake huarahi; ā, kua whakatakoto te Ariki i ō tātou hara katoa ki runga i a ia.\n\n7 I whakapēhia ia, ā, i whakawhiua ia, heoi, kīhai tonu ia i tūwhera i tōna māngai; kua mauria mai ia anō nei he reme ki tōna matenga, ā, e pērā ana me tētahi hipi i te aroaro o tana kaikutikuti e wahangū ana kīhai ia i tūwhera i tōna māngai.\n\n8 I tangohia ia i te whareherehere, i te whakawākanga hoki; ā, mā wai tana whakatipuranga e whakapuaki? Nā te mea kua poroa atu ia ki waho i te whenua o te hunga ora; nā te mea mō ngā hara o tōku iwi i pākia ai ia.\n\n9 Ā, i meatia e ia tana rua tūpāpaku i te taha o te hunga whakarihariha, ā, i te taha o te hunga whai taonga i tana matenga; nā te mea kīhai ia i mea ai i te kino, kāore rānei he tinihanga i tōna māngai.\n\n10 Heoi, i pai anō te Ariki kia marū i a ia; nāna ia i mamae ai; ina mea i tana wairua hei tāpaenga mō te hara ka kite ia i tana uri, māna ōna rā e whakaroa, ā, ka kake ake te āhuareka o te Ariki i tōna ringa.\n\n11 Ka kite ia i te mamaetanga o tōna wairua, ā, ka ngata ia; mā tana mātauranga taku pononga tika e parahau i te tini; nā te mea māna ō rātou hara e waha.\n\n12 Nō reira, māku tētahi wāhi e wāwāhia ai mōna ki te taha o te hunga nunui, ā, māna te parakete e wāwāhi tahi me te hunga kaha; nā te mea i riringitia atu e ia tōna wairua ki te mate; ā, i tatauria ia me te hunga hara; ā, nāna ngā hara o te tini i waha, ā, i meatia e ia tētahi wawaotanga mō te hunga hara.\n\n", "mosiah 15": "[center][font_size=26]Upoko 15[/font_size][/center]\n\n[i]He whakamāramatanga mō te Karaiti me pēhea ia e kīa tahi nei ko te Matua me te Tama ia—Māna tētahi wawaotanga e mea ai me te waha i ngā hara o Tana iwi—He uri katoa rātou ko ngā poropiti tapu Nōna—Māna te aranga e pahawa ake ai—Kei ngā tamariki nonohi te oranga tonutanga. Takiwā 148 M.K.[/i]\n\n1 Ināianei ā, ka kī atu a Apinati ki a rātou: E hiahia ana ahau kia mārama ai koutou, nā, ka heke iho mai te Atua pū anō ki waenganui i ngā tamariki a te tangata, ā, ka hokona tana iwi.\n\n2 Ā, nā te mea e noho ana ia i te kikokiko ka karangatia ia ko te Tama a te Atua, ā, nā tana tuku i te kikokiko ki te hiahia a te Matua, ko ia te Matua me te Tama—\n\n3 Ko te Matua, nā te mea i whakatōngia ia e te mana o te Atua; ā, ko te Tama, nā te kikokiko; e meinga pēnei ana ko te Matua me te Tama—\n\n4 Ā, he Atua kotahi rāua, āe rā, ko te tino Matua Ora Tonu o te rangi me te whenua;\n\n5 Ā, i meinga pēnei te kikokiko ki raro i te mana o te Wairua, te Tama rānei ki te Matua, he Atua kotahi nei, e whakamamaetia ana e ngā whakawai, ā, kāore e tautuku ana ki te whakawai, engari ka tukuna ia e ia anō kia tāwaia, ā, kia whakawhiua, ā, kia makaia atu, ā, kia whakakāhoretia e tōna ake iwi.\n\n6 Ā, nō muri iho i tēnei katoa, nō muri i te mahinga o ngā merekara nunui maha i waenganui i ngā tamariki a te tangata, ka ārahina ia, āe rā, e pērā pū anō i tā Ihāia i kī ai, me he hipi i te aroaro o te kaikutikuti e wahangū ana, kīhai i kuihi tōna māngai.\n\n7 Āe rā, ka ārahina pēneitia ia, ka rīpekatia, ā, ka whakamatea, ka meinga haere te kikokiko ki raro i te mana o te mate, e horomia ana te hiahia o te Tama e te hiahia o te Matua.\n\n8 Ā, ka motuhia pēneitia ngā herehere o te mate e te Atua, kua riro te wikitōria i runga i te mate; e tukuna ana te mana ki te Tama kia meatia tētahi wawaotanga mō ngā tamariki a te tangata—\n\n9 Kua kake nei i te rangi, ko ngā piropiro o te aroha; kua kikī nei i te aroha ki ngā tamariki a te tangata; e tū ana i waenganui i a rātou me te tika; kua motuhia ngā herehere o te mate, kua pīkauria e ia ō rātou hara me ō rātou hē, kua hokona rātou, ā, kua ea nei ngā tono a te tika.\n\n10 Ināianei ā, ko taku kupu tēnei ki a koutou, mā wai tōna whakatipuranga e whakapuaki? Nana, ko taku kupu tēnei ki a koutou, ina meatia tōna wairua hei tāpaenga mō te hara e kitea ai e ia ōna uri. Ā, he aha tā koutou ināianei? Ā, mā wai hei uri mōna?\n\n11 Nana ko taku kupu tēnei ki a koutou, ko te tangata e rongo ai i ngā kupu a ngā poropiti, āe rā, ko ngā poropiti tapu katoa kua poropititia e pā ana ki te haerenga mai o te Ariki—ko taku kupu tēnei ki a koutou, ko te hunga katoa kua whakarongo nei ki ā rātou kupu, me te whakapono anō mā te Ariki tana iwi e hoko, me te aro whakamua atu ki taua rā e murua ai ō rātou hara, ko taku kupu tēnei ki a koutou, koinei ōna uri, ko rātou rānei ngā kaiwhiwhi o te kīngitanga o te Atua.\n\n12 Nā te mea koinei te hunga i waha ai ia i ō rātou hara; koinei te hunga i mate ai ia mō rātou, kia hokona ai rātou i ō rātou hē. Ināianei ā, ehara noa rānei ēnei i ōna uri?\n\n13 Āe rā, ehara rānei ngā poropiti, ia mea kua kuihi tōna māngai ki te poropiti, kāore i taka iho ki roto i te hē, ko te tikanga o tāku ko ngā poropiti tapu katoa mai i te orokotīmatanga o te ao? ko taku kupu tēnei ki a koutou, nā, ko ōna uri rātou.\n\n14 Ā, koinei te hunga nā rātou i kauhau i te maungārongo, kua kawea mai te rongo whakahari o te pai, kua kauhau i te whakaoranga; ā, kua mea atu ki a Hīona: E whakahaere ana tō Atua!\n\n15 Ā, anō te ātaahua o ō rātou waewae i runga i ngā maunga!\n\n16 Hei āpiti anō, anō te ātaahua o ngā waewae i runga i ngā maunga o te hunga e kauhau tonu ana i te maungārongo!\n\n17 Hei āpiti, anō te ātaahua o ngā waewae i runga i ngā maunga o te hunga e kauhau ai i te maungārongo a muri ake nei, āe rā, mai i tēnei wā haere ake mō āke tonu atu!\n\n18 Ā nana, ko tāku tēnei ki a koutou, kāore e mutu i konei. Nā, Anō te ātaahua o ngā waewae i runga i ngā maunga o te tangata e kawe mai nei i te rongo pai, koia te kaiwhakapūmau i te maungārongo, āe rā, ko te Ariki pū anō, nāna tana iwi i hoko; āe rā, ko ia nāna nei te whakaoranga i homai ki tana iwi;\n\n19 Nā te mea me i kore ake te hokonga nāna i mea ai mō tana iwi, i whakaritea rā anō mai i te orokohanganga o te ao, ko taku kupu tēnei ki a koutou, me i kore ake tēnei, kua ngaro ngā tāngata katoa.\n\n20 Nana rā, ka motuhia ngā herehere o te mate, ā, e whakahaere ana te Tama, ā, he mana tōna i runga i te mate; nō reira, e whakaputaina mai ana e ia te aranga o te hunga mate.\n\n21 Ā, ka puta mai tētahi aranga, he aranga tuatahi pū anō; āe rā, he aranga pū anō o te hunga o mua, o nāianei, o muri anō hoki, tae atu pū anō ki te aranga ake o te Karaiti—nā te mea ka karangatia pērātia ia.\n\n22 Ināianei ā, ko te aranga o ngā poropiti katoa, me te hunga katoa i whakapono ai i ā rātou kupu, ko te hunga katoa rānei i pupuri ai i ngā whakahaunga a te Atua, ka ara mai i te aranga tuatahi; nō reira, ko rātou te aranga tuatahi.\n\n23 Ka whakaarahia ake rātou kia noho tahi ai me te Atua nāna nei rātou i hoko; kua whiwhi pēnei rātou i te oranga tonutanga mā roto i te Karaiti, nāna nei ngā herehere o te mate i momotu.\n\n24 Ā, koinei te hunga kua whai wāhi atu i te aranga tuatahi; ā, koinei te hunga kua mate atu i mua i te haerenga mai a te Karaiti, i te kuaretanga, kīhai te whakaoranga i whakapuakina atu ki a rātou. Ā, e kawe pēnei mai ana te Ariki i te whakahokinga o ēnei; ā, e whai wāhi ana rātou i te aranga tuatahi, he oranga tonutanga tō rātou, kua hokona rātou e te Ariki.\n\n25 Ā, he oranga tonutanga tō ngā tamariki nonohi.\n\n26 Engari nana, me wehi, ā, me tūwiri i te aroaro o te Atua, nā te mea e tika ana me tūwiri; nā te mea kāore te Ariki e hoko i tētahi e tutū ana ki a ia, ā, ka mate hoki i ōna hara; āe rā, ko te hunga pū anō kua matemate i ō rātou hara mai te orokotīmatanga o te ao, kua tutū mārire ki te Atua, kua mōhio ki ngā whakahaunga a te Atua, engari kīhai i puritia ēnā; koinei te hunga kāore e whai wāhi atu i te aranga tuatahi.\n\n27 Nō reira me kore rānei koutou e tūwiri? Nā te mea e kore te whakaoranga e puta ki tētahi pērā; nā te mea kīhai te Ariki i hoko i tētahi pērā; āe rā, kāore rānei e taea ana e te Ariki te hoko i ngā mea pērā; nā te mea tē taea e ia te whakakāhore i a ia anō; nā te mea tē taea e ia te whakakāhore i te tika mēnā he kerēme tōna.\n\n28 Ā, ko taku kupu tēnei ki a koutou ināianei ka tae mai te wā e whakapuakina ai te whakaoranga o te Atua ki ia iwi, hapū, reo me ngā huihuinga tāngata.\n\n29 Āe rā, e te Ariki, ka whakanuia te reo o ō tūtei; kotahi tonu te reo e waiata ai rātou; nā te mea ka kite rātou kanohi ki te kanohi, ina whakahoki anō te Ariki i a Hīona.\n\n30 Pāpahu iho mai i te hari, waiatahia ngātahitia, e koutou ngā wāhi ururua o Hiruharama; nā te mea kua whakaāio ia i tana iwi, nāna a Hiruharama i hoko.\n\n31 Kua hura te Ariki i tōna ringa tapu i ngā karu o ngā iwi katoa, ā, ka kite ngā tōpito katoa o te ao i te whakaoranga o tō tātou Atua.\n\n", "mosiah 16": "[center][font_size=26]Upoko 16[/font_size][/center]\n\n[i]Ka hokona e te Atua ngā tangata mai i tō rātou āhuatanga ngaro, āhuatanga taka—Ka noho tonu te hunga nō te kikokiko me te mea nei kāore tētahi hokonga—Ka pahawa ake i te Karaiti tētahi aranga ki tētahi oranga tonutanga, ki tētahi mamaetanga mutunga kore rānei. Takiwā 148 M.K.[/i]\n\n1 Ināianei ā, i pahawa ake, nā, i muri iho i tā Apinati kōrerotanga i ēnei kupu ka torona atu tana ringa kātahi ka mea: Ka tae mai te wā e kite ai te katoa i te whakaoranga o te Ariki; e kite ai ngā iwi, ngā hapū, ngā reo me ngā huihuinga tāngata kanohi ki te kanohi me te whāki atu i te aroaro o te Atua, nā, he tika āna whakawākanga.\n\n2 Kātahi ka makaia atu te hunga whakarihariha, ā, ka whaitake rātou mō te auē, mō te tangi, mō te whakapū, mō te tetē i ō rātou niho; ā, koinei nā tā rātou kore i aro atu ki te reo o te Ariki; nō reira kāore te Ariki e hoko i a rātou.\n\n3 Nā te mea nō te kikokiko rātou, ā, nō te rēwera, e whaikaha ana te rēwera ki runga i a rātou; āe rā, ko taua nākahi onamata pū anō nāna nei ō tātou mātua tuatahi i māminga, koia te take i taka ai rāua; koia te take i meinga ai ngā tāngata katoa hei mea nō te kikokiko, nō te tairongo, nō te rēwera, e mōhio ana te kino i te pai, e tukuna ana rātou i a rātou anō ki raro i te mana o te rēwera.\n\n4 I ngaro pēnei ngā tāngata katoa; ā nana, kua ngaro tonutia atu rātou me i kore te Atua i hoko i tana iwi mai i tō rātou āhuatanga ngaro, ā, tō rātou āhuatanga taka.\n\n5 Engari kia mahara ko te tangata e ū tonu ana i tōna ake āhuatanga nō te kikokiko, me te ū tonu atu i ngā huarahi o te hara me te tutū ki te Atua, ka noho tonu i tōna āhuatanga taka, ā, kua whaikaha katoa te rēwera ki runga i a ia. Nō reira he rite ia me te mea nei kāore tētahi hokonga i meatia ai, koia tētahi hoariri ki te Atua; ā, ko te rēwera anō hoki tētahi hoariri ki te Atua.\n\n6 Ināianei ā, mehemea kīhai te Karaiti i haere mai ai ki te ao, e kōrero ana mō ngā mea ka puta anō nei kua puta kē mai, kua kore noa tētahi hokonga.\n\n7 Ā, mehemea kīhai te Karaiti i ara ake i te mate, i motuhia rānei ngā herehere o te mate kia kore ai te rua tūpāpaku e whai wikitōria, ā, kia kore ai te mate e whai wero, kua kore noa tētahi aranga.\n\n8 Engari, tērā anō tētahi aranga, nō reira kua kore te rua tūpāpaku e whai wikitōria ana, ā, kua horomia ake te wero o te mate e te Karaiti.\n\n9 Koia te mārama me te oranga o te ao; āe rā, he rama mutunga kore, e kore nei e taea te whakapōuri; āe rā, he oranga mutunga kore anō hoki, nā, kāore tonu nei he matenga anō.\n\n10 Ka kākahuria pū anō tēnei ira tangata ki te ira atua, ā, ka kākahuria tēnei whakatautauhea ki te whakatautauhea kore, ā, ka mauria kia tū ai i te aroaro o te pae whakawā o te Atua, kia whakawākia ai e ia e ai ki ā rātou mahinga ahakoa i pai, ahakoa rānei i kino—\n\n11 Mehemea i pai, ki te aranga o te oranga tonutanga me te haringa; ā, mehemea i kino, ki te aranga o te mamaetanga mutunga kore, e tukuna atu ana ki te rēwera, nāna nei rātou i whakaiti, koia ko te mamaetanga mutunga kore—\n\n12 Kua pērā e rite ai ki ō rātou hiahia kikokiko me ō rātou kōingo; kīhai noa i karanga ake ki te Ariki i ngā ringaringa o te aroha e torotoro ana ki a rātou; nā te mea i te torotorona atu ngā ringaringa o te aroha ki a rātou, ā, kīhai rātou i aro; kua whakatūpatoria rātou mō ō rātou hara, heoi, kīhai rātou i māwehe atu i konā; ā, i whakahaua rātou kia rīpenetātia, heoi, kīhai rātou i rīpenetā.\n\n13 Ināianei ā, me kore rānei koutou e tūwiri me te rīpenetā i ō koutou hara, me te maumahara, nā, mā roto anake i te Karaiti koutou e whakaorangia ai?\n\n14 Nō reira, mehemea kei te whakaako koutou i te ture a Mohi, me whakaako anō koutou koia tētahi ātārangi mō ngā mea ka puta mai—\n\n15 Whakaakona rātou ka puta mai te hokonga mā roto i te Karaiti te Ariki, koia pū anō te Matua Ora Tonu. Āmine.\n\n", "mosiah 17": "[center][font_size=26]Upoko 17[/font_size][/center]\n\n[i]Ka whakapono a Arami ki ngā kupu a Apinati—Ka whakamatea a Apinati e te ahi—Ka poropititia e ia ngā mate urutā me te matenga ki te ahi ki runga i ōna kaikōhuru. Takiwā 148 M.K.[/i]\n\n1 Ināianei ā, i pahawa ake, nā, i te whakakapinga a Apinati i ēnei kīanga, nā, ka whakahaua e te kīngi ana tohunga kia haria atu ia, ā, kia whakamatea ia.\n\n2 Engari i reira tētahi i waenganui i a rātou ko Arami tōna ingoa, koia hoki tētahi uri no Nīwhai. Ā, he taitama ia, ā, i whakapono ia ki ngā kupu i kōrerotia ai e Apinati, nā te mea i mōhio ia e pā ana ki ngā hara kua whakaatuhia ki a rātou; nō reira ka tīmata ia ki te inoi atu ki te kīngi kia kaua ia e riri ki a Apinati, engari kia tukuna ia kia wehe atu ai i runga i te rangimārie.\n\n3 Engari i te pukuriri te kīngi, ā, ka meatia kia makaia atu a Arami i waenganui i a rātou, ā, ka tonoa āna pononga kia whai atu i a ia kia patua ai ia.\n\n4 Engari, ka tahuti atu ia mai i tō rātou aroaro, ā, ka hunaia ia e ia anō nā konā kīhai rātou i rapu i a ia. Ā, i a ia e huna ana mō ngā rā maha ka tuhia e ia ngā kupu katoa kua kōrerotia e Apinati.\n\n5 Ā, i pahawa ake, nā, ka mea te kīngi kia karapotia a Apinati e ana kaitiaki, ā, kia kahakina atu ia; ā, ka herea ia, ā, ka makaia ia ki roto i te whareherehere.\n\n6 Ā, nō muri iho i ngā rā e toru, kua rūnanga tahi me āna pirihi, ka mea ia kia haria mai anō ia ki mua i tōna aroaro.\n\n7 Ā, ka kī atu ia ki a ia: E Apinati, kua kite mātou i tētahi whakahē mōu, ā, e tika ana kia whakamatea koe.\n\n8 Nā te mea kua kī ake koe ka heke mai te Atua pū anō ki waenganui i ngā tamariki a te tangata; ināianei ā, mō tēnei take ka whakamatea koe ki te kore koe e whakakāhore i ngā kupu katoa kua kōrerotia kinotia nei e koe e pā ana ki ahau me tōku iwi.\n\n9 Nā, ka kī atu a Apinati ki a ia: Ko taku kupu tēnei ki a koe, e kore au e whakakāhore i ngā kupu kua kōrerotia ki a koe e pā ana ki tēnei iwi, nā te mea he pono ērā; ā, kia mōhio anō koe ki ōna pono kua tukuna au e ahau anō kia taka iho ki ō ringaringa.\n\n10 Āe rā, ka mamae au tae atu pū anō ki te mate, ā, kua kore au e whakakāhore i aku kupu, ā, ka tū tonu ēnā hei whakaaturanga ki ō koutou hē. Ā, mēnā ka whakamate koe i ahau kua whakahekea ngā toto hara kore, ā, ka tū anō tēnei hei whakaaturanga ki ō koutou hē hei te rā whakamutunga.\n\n11 Ināianei ā, whano ka tukuna atu ia e kīngi Noa, nā te mea i wehi ia ki tana kupu; nā te mea i wehi ia kei tau iho ngā whakawākanga a te Atua ki runga i a ia.\n\n12 Engari ka whakanuia e ngā tohunga ō rātou reo ki a ia, ā, ka tīmata ki te whakahē i a ia, e mea ana: Nāna te kīngi i taunu. Nō reira te kīngi i whakaohokia ake kia riri ki a ia, ā, ka tukuna ake ia kia whakamatea ai ia.\n\n13 Ā, i pahawa ake, nā, ka kahakina atu ia, ā, ka herea ia, ā, ka wepua tōna kiri ki ngā paihere rākau ahi, āe rā, tae atu ana ki te mate.\n\n14 Ināianei ā, i te wā i tīmata ngā mura ki te ngau i a ia, ka karanga atu ia ki a rātou, e mea ana:\n\n15 Nana, e pērā ana tā koutou i mea ai ki ahau, ka pahawa pērā ake, nā, ka meatia e ōu uri kia mamae ai te tokomaha i ngā mamaetanga e mamae nei ahau, ko ngā mamae pū anō o te matenga ki te ahi; ā, ka pēnei anō nā tō rātou whakapono ki te whakaoranga o te Ariki tō rātou Atua.\n\n16 Ā, ka pahawa ake, nā, ka whakamamaetia koe ki ngā tūmomo mate katoa nā ōu hara.\n\n17 Āe rā, ka patua koutou i tētahi taha, i tētahi taha, ā, ka āia atu, ā, ka whakamararatia atu ki wīwī ki wāwā anō nei tētahi kāhui mohoao e āia ana e ngā kararehe horetītī mohoao.\n\n18 Ā, i taua rā ka aruarumia koutou, ā, ka kahakina atu e ngā ringaringa o ō koutou hoariri, kātahi koutou ka whakamamaehia, pērā i ahau e mamae ana, ko ngā mamae o te matenga ki te ahi.\n\n19 Ka whakahaere pēnei te Atua kia rapu utu ai ia ki te hunga e whakangaromia ana tana iwi. E te Atua, whakawhiwhia mai tōku wairua.\n\n20 Ināianei ā, i te wā i kōrero ai a Apinati i ēnei kupu, ka hinga ia, kua whakamatea nei ki te ahi; āe rā, kua whakamatea ia nā te mea kīhai ia i whakakāhore i ngā whakahaunga a te Atua, kua hīria āna kupu pono e tōna matenga.\n\n", "mosiah 18": "[center][font_size=26]Upoko 18[/font_size][/center]\n\n[i]Ka kauhau huna a Arami—Ka whakamāramahia e ia te kawenata o te rumakitanga, ā, ka rumaki i ngā wai o Moromona—Ka whakaritea e ia te Hāhi o te Karaiti, ā, ka whakamanahia ngā pirihi—Ka mahi oranga rātou mō rātou anō me te whakaako i te iwi—Ka tahuti atu a Arami rātou ko tōna iwi i a Kīngi Noa ki roto i te koraha. Takiwā 147–145 M.K.[/i]\n\n1 Ināianei ā, i pahawa ake i a Arami, nāna i tahuti atu i ngā pononga a kīngi Noa, i rīpenetātia i ōna hara me ōna hē, ā, ka haere huna atu ia i waenganui i te iwi, ā, ka tīmata ia ki te whakaako atu i ngā kupu a Apinati—\n\n2 Āe rā, e pā ana ki ngā mea ka puta mai, e pā ana anō hoki ki te aranga o te hunga mate, me te hokonga o te iwi, koia ka pahawa ake mā roto i te mana, me ngā whakamamaetanga, me te matenga o te Karaiti, me tōna aranga me tōna kakenga ake i te rangi.\n\n3 Ā, ka whakaakona e ia te hunga katoa e whakarongo ai ki tana kupu. Ā, i whakaako huna ia i a rātou, kia kore ai e tae atu te rongo ki te kīngi. Ā, he tokomaha i whakapono ai ki ana kupu.\n\n4 Ā, i pahawa ake, nā, ka haere atu te hunga katoa i whakapono ai ki a ia ki tētahi wāhi kua karangatia nei ko Moromona, kua whiwhi tōna ingoa i te kīngi, kei ngā rohe o te whenua kua muia, i ētahi wā, i ētahi kaupeka, e ngā kararehe mohoao.\n\n5 Nā, i Moromona tētahi puna wai māori, ā, ka haere a Arami ki reira, e tūtata ana anō ki taua wai tētahi urupuia rākau, i reira huna ai ia i a ia anō i te awatea i ngā kairapu a te kīngi.\n\n6 Ā, ka pahawa ake, nā, ka haere atu te hunga katoa i whakapono ai ki a ia ki reira ki te whakarongo ki āna kupu.\n\n7 Ā, i pahawa ake i muri iho i ngā rā maha kua tokomaha mārika nei te hunga kua huihuia ki te wāhi o Moromona, ki te whakarongo ki ngā kupu a Arami. Āe rā, kua huihuia tahitia te katoa i whakapono ai ki tana kupu, ki te whakarongo ki a ia. Ā, nāna rātou i whakaako, ā, nāna te rīpenetātanga i kauhau ki a rātou, me te hokonga, mō te whakapono i runga i te Ariki.\n\n8 Ā, i pahawa ake, nā, ka kī atu ia ki a rātou: Nana, nei ngā wai o Moromona (nā te mea koinā te ingoa i karangatia ai ēnā) ināianei ā, nā te mea kei te hiahia koutou kia uru ki roto i te kāhui o te Atua, ā, kia karangatia ai ko tōna iwi, me te waha i ngā taumahatanga o tēnā, o tēnā o koutou, kia māmā ai;\n\n9 Āe rā, e hiahia ana anō hoki kia tangi tahi me te hunga e tangi ana; āe rā, me te whakaāio i te hunga e tika ana kia whakaāiotia, me te tū hei kaiwhakaatu o te Atua i ngā wā katoa, ā, i ngā mea katoa, ā, i ngā wāhi katoa e tū ai koutou, tae atu pū anō ki te matenga, kia hokona ai koutou e te Atua, ā, kia tatauria me te hunga nō te aranga tuatahi, kia whiwhi ai koutou i te oranga tonutanga—\n\n10 Ināianei, ko taku kupu tēnei ki a koutou, mehemea koinei te hiahia o ō koutou ngākau, he aha tā koutou e kore ai e rumaki i runga i te ingoa o te Ariki, hei kaiwhakaatu i tōna aroaro kua uru atu koutou i roto i tētahi kawenata ki a ia, kia mahi ai ki a ia me te pupuri i āna whakahaunga, kia ranea ake tana maringi iho i tōna Wairua ki runga i a koutou?\n\n11 Ināianei ā, i te wā i rongo ai te iwi i ēnei kupu, ka pakipaki rātou i ō rātou ringaringa i te koa, ā, ka whakapuakina: Koinei te hiahia o ō mātou ngākau.\n\n12 Ināianei ā, i pahawa ake, nā, ka mau a Arami ki a Herama, koia tētahi o ngā mea tuatahi, ā, ka haere atu ka tū ki roto i te wai, ā, ka karangatia, e mea ana: E te Ariki, maringihia iho tōu Wairua ki runga i tō pononga, kia meatia e ia tēnei mahi tapu i runga i te ngākau tapu.\n\n13 Ā, i tana kōrerotanga i ēnei kupu, kei runga i a ia te Wairua o te Ariki, ā, ka mea: E Herama, māku koe e rumaki, kua whakamanahia e te Atua Kaha Rawa, hei whakaaturanga kua uru koe ki roto i tētahi kaweneta ki te mahi ki a ia tae atu ki te wā e mate ai koe e pērā ana ki tā te tinana ira tangata; ā, kia maringihia iho te Wairua o te Ariki ki runga i a koe; ā, kia tukuna e ia ki a koe te oranga tonutanga, mā roto i te hokonga o te Karaiti, nāna i whakarite mai i te orokohanganga rā anō o te ao.\n\n14 Ā, whai muri iho i tā Arami kōrero i ēnei kupu, ka tanumia tahitia a Arami rāua ko Herama ki roto i te wai; ā, ka ara ake rāua, ā, ka puta hari mai i te wai, kua kikī i te Wairua.\n\n15 Hei āpiti anō, ka mau a Arami ki tētahi atu, ā, ka haere anō mō te wā tuarua ki roto i te wai, ā, ka rumakina ia e ai ki te tuatahi, heoi, kīhai anō ia i tanu i a ia anō ki roto i te wai.\n\n16 Ā, nō tēnei āhuatanga i rumaki ai ia i ia tangata, i ia tangata i haere atu ai ki te wāhi o Moromona; ā, neke atu i te rua rau mā whā te tokomaha; āe rā, i rumakina rātou i ngā wai o Moromona, ā, ka kikī i te aroha o te Atua.\n\n17 Ā, i karangatia rātou ko te hāhi o te Atua, ko te hāhi o te Karaiti rānei, nō taua wā haere ake nei. Ā, i pahawa ake, nā, i tāpirihia atu ngā tāngata katoa i rumakina ai e te kaha me te mana o te Atua ki tana hāhi.\n\n18 Ā, i pahawa ake, nā, ko Arami, kua whakamanaia nei e te Atua, i whakawahia ngā pirihi; kia kotahi te pirihi ki ia rima tekau o tō rātou tokomahatanga nāna nei i whakawahi hei kauhau ki a rātou me te whakaako i a rātou e pā ana ki ngā mea e hāngai ana ki te kīngitanga o te Atua.\n\n19 Ā, nāna rātou i whakahau kia kaua rātou e whakaako i tētahi mea hāunga ko ngā mea anake nāna i whakaako, ā, kua kōrerotia anō hoki e te māngai o ngā poropiti tapu.\n\n20 Āe rā, nāna anō rātou i whakahau kia kaua rātou e whakaako i tētahi mea hāunga ko te rīpenetātanga me te whakapono ki te Ariki anake, nāna nei tana iwi i hoko.\n\n21 Ā, nāna rātou i whakahau kia kaua e tautohetohe tētahi ki tētahi, engari kia titiro whakamua ai rātou i te karu kotahi, kia kotahi te whakapono, ā, kia kotahi te rumakitanga, kua whatua tahitia ō rātou ngākau i roto i te kotahitanga me te aroha tētahi ki tētahi.\n\n22 Ā, i whakahau pēnei ia kia kauhau ai rātou. Ā, ka meinga pēnei rātou hei tamariki nā te Atua.\n\n23 Ā, nāna rātou i whakahau kia whakamānawatia te rā hāpati, ā, kia whakatapua, ā, kia tuku whakawhetai rātou ki te Ariki tō rātou Atua ia rā, ia rā.\n\n24 Ā, nāna hoki rātou i whakahau kia mahi ai ngā pirihi i whakawahia ai e ia i runga i te kaha o ō rātou ake ringaringa mō ō rātou ake oranga.\n\n25 Ā, kua whakatahangia tētahi rā i ia wiki e huihui tahi ai rātou ki te whakaako i te iwi, me te koropiko atu ki te Ariki tō rātou Atua, waihoki, i ngā wā katoa i taea ai e rātou kia huihui tahi ai rātou i a rātou anō.\n\n26 Ā, kīhai ngā pirihi i whakawhirinaki ki te iwi hei oranga mō rātou; engari ka utua ā rātou mahi e te aroha o te Atua, kia pakari haere i roto i te Wairua, kua mau i a rātou te mātauranga o te Atua, kia whakaako rātou i runga i te kaha me te mana nō te Atua.\n\n27 Hei āpiti anō, nā Arami te iwi o te hāhi i whakahau kia wāwāhi atu i ō rātou rawa, tēnā me tēnā e ai ki te nui o tāna; mehemea he ranea tō tētahi me ranea anō tāna e wāwāhi atu ai; ā, mehemea he iti tō tētahi, me iti anō tāna e tonoa ai; ā, ko te tangata korekau noa tāna me tuku atu ki a ia.\n\n28 Ā, me pēnei tā rātou wāwāhi atu i ō rātou rawa i runga i ō rātou ake hiahia me ō rātou kōingo pai ki te Atua, ā, ki ērā pirihi e mate nui ana, āe rā, ki ia mea e mate nui ana, e kākahu kore ana.\n\n29 Ā, koinei tāna i kōrero ai ki a rātou, kua whakahaua nei e te Atua; ā, i tōtika tā rātou hīkoi i te aroaro o te Atua, e wāwāhi atu ana tētahi ki tētahi i ngā mea ā-tinana mai, ā-wairua mai e rite ana ki ō rātou mate me ō rātou hiahia.\n\n30 Ā, i pahawa ianei ake, nā, i meatia katoatia ēnei i Moromona, āe rā, i te taha o ngā wai o Moromona, i te ngahere e tata ana ki ngā wai o Moromona; āe rā, ko te wāhi o Moromona, ko ngā wai o Moromona, ko te ngahere o Moromona, anō te ātaahua o aua wāhi ki ngā karu o te hunga i tau mai ai ki te mātauranga o tō rātou Kaihoko i reira; āe rā, anō te nui o ō rātou manaakitanga, nā te mea ka waiatatia āna whakamoemiti e rātou mō āke tonu atu.\n\n31 Ā, i meatia ēnei mea i roto i ngā kaha o te whenua, kia kore ai e pakū atu te rongo ki ngā taringa o te kīngi.\n\n32 Engari nana, i pahawa ake, nā, kua kitea e te kīngi tētahi mahi tupu i roto i te iwi, ka tonoa āna pononga ki te mātakitaki i a rātou. Nō reira i kitea rātou e te kīngi i te rā tonu i huihui tahi ai rātou ki te whakarongo ki te kupu a te Ariki.\n\n33 Ināianei ā, ka kī ake te kīngi i te whakaohooho ake a Arami i te iwi kia tutū ki a ia; nō reira ka tonoa e ia tana ope tauā ki te whakangaro i a rātou.\n\n34 Ā, i pahawa ake, na, ka whakamōhiotia atu a Arami rātou ko te iwi o te Ariki mō te haerenga mai o te ope tauā o te kīngi; nō reira ka mau ai ki ō rātou tēneti me ō rātou whānau kātahi ka wehe atu ki roto i te koraha.\n\n35 Ā, ko tō rātou tokomahatanga e tata atu ana ki te whā rau e rima tekau ngā wairua.\n\n", "mosiah 19": "[center][font_size=26]Upoko 19[/font_size][/center]\n\n[i]Ka whai a Kiriona ki te whakamate i a Kīngi Noa—Ka whakaekea te whenua e ngā Rāmana—Ka mate a Kīngi Noa i te ahi—Ka whakahaere a Rimihi hei ariki tuku takoha. Takiwā 145–121 M.K.[/i]\n\n1 Ā, i pahawa ake, nā, ka hoki atu te ope tauā o te kīngi, kua auare ake tā rātou kimi i te iwi o te Ariki.\n\n2 Ā, nana ināianei, he iti ngā ope tauā o te kīngi, kua whakaitia, ā, ka tīmata tētahi wehenga i waenganui i te toenga o ngā tāngata.\n\n3 Ā, ka tīmata te wāhi iti ki te kōrero whakawetiweti ki te kīngi, ā, ka tīmata tētahi tautohetohenga nui i waenganui i a rātou.\n\n4 Ināianei ā, i reira tētahi tangata i waenganui i a rātou ko Kiriona tōna ingoa, ā, koia tētahi tangata kaha, ā, he hoariri anō ia ki te kīngi, nō reira ka unuhia e ia tana hoari, ā, ka oati ia i runga i tōna riri māna te kīngi e whakamate.\n\n5 Ā, i pahawa ake, nā, ka whawhai ia ki te kīngi; ā, ka kite te kīngi whano ka taea ia e ia, ka tahuti atu ia, ā, ka oma atu ki runga i te pourewa e tūtata ana ki te temepara.\n\n6 Ā, ka arumia ia e Kiriona, ā, whano ka piki ake ia ki runga i te pourewa ki te whakamate i te kīngi, ka whiua reretia atu te titiro a te kīngi whakatewhenua o Hemerona, ā nana, kua tomokia ngā rohe o te whenua e ngā Rāmana.\n\n7 Ināianei ā, ka karanga ake te kīngi i te auē o tōna wairua, e mea ana: E Kiriona, tohungia au, nā te mea kua whakaekea mai tātou e ngā Rāmana, ā, ka whakangaromia tātou e rātou; āe rā, mā rātou taku iwi e whakangaro.\n\n8 Ināianei ā, kāore i nui ake te whakaaro a te kīngi ki tana iwi i te nui o tana whakaaro mō tōna ake oranga; hei aha koa, ka tohungia tōna oranga e Kiriona.\n\n9 Ā, ka whakahaua te iwi e te kīngi kia tahuti atu rātou i te aroaro o ngā Rāmana, ā, ka haere tuatahi atu anō ia i mua i a rātou, ā, ka tahuti atu rātou ki roto i te koraha, me ā rātou hoawāhine me ā rātou tamariki.\n\n10 Ā, i pahawa ake, nā, ka whāia rātou e ngā Rāmana, ā, ka whakamaua rātou, ā, ka tīmata tā rātou patupatu i a rātou.\n\n11 Nā, i pahawa ake, nā, ka whakahau te kīngi i ngā tāne katoa kia mahue i a rātou ā rātou hoawāhine me ā rātou tamariki, ā, kia tahuti atu ai i te aroaro o ngā Rāmana.\n\n12 Nā, he tokomaha anō ngā mea kīhai i whakaae kia mahue rātou, engari i pai kē atu te noho kia mate tahi me rātou. Ā, ka mahue i ērā atu ā rātou hoawāhine me ā rātou tamariki, ā, ka tahuti atu.\n\n13 Ā, i pahawa ake, nā, i mea te hunga i noho tahi ai me ā rātou hoawāhine me ā rātou tamariki kia tū atu ā rātou tamāhine ātaahua ki te inoi ki ngā Rāmana kia kaua e patu ai i a rātou.\n\n14 Ā, i pahawa ake, nā, ka aroha ngā Rāmana ki a rātou, nā te mea i ātahungia rātou e te ātaahua o ā rātou wāhine.\n\n15 Nō reira, ka tohu ngā Rāmana i ō rātou oranga, ā, ka mauhereheretia rātou, ā, ka whakahokia atu rātou ki te whenua o Nīwhai, ā, ka tuku anō i a rātou kia nōhia ai te whenua, i raro i te whakaritenga, arā, mā rātou a kīngi Noa e tuku atu ki roto i ngā ringaringa o ngā Rāmana, me te tuku i ō rātou rawa, kia kotahi haurua pū anō o ā rātou rawa katoa, kia kotahi haurua o ā rātou kōura, me ā rātou hiriwā, me ā rātou mea utu nui katoa, ā, kia tuku takoha tatau pounamu pēnei rātou ki te kīngi o ngā Rāmana i ia te tau, ia te tau.\n\n16 Ināianei ā, i reira tētahi o ngā tama a te kīngi i waenganui i te hunga i mauherehia atu ai, ko Rimihi tōna ingoa.\n\n17 Ināianei ā, i te hiahia a Rimihi kia kaua e whakangaromia ai tōna matua; hei aha koa, ehara a Rimihi i te kūare ki ngā hara o tana matua, koia pū anō he tangata tika ia.\n\n18 Ā, i pahawa ake, nā, ka tonoa hunaia atu e Kiriona ngā tangata ki roto i te koraha, kia kimihia ai te kīngi me ngā tāngata i haere tahi ai me ia. Ā, i pahawa ake, nā, i tūtaki rātou ki ngā tāngata i te koraha, ko rātou katoa hāunga te kīngi me āna pirihi.\n\n19 Nā, kua oati rātou i ō rātou ngākau kia hoki atu rātou ki te whenua o Nīwhai, ā, mehemea kua whakamatea ā rātou hoawāhine me ā rātou tamariki me te hunga katoa i noho tahi ai me rātou, nā, ka rapu utu rātou, ā, ka mate ngātahi anō hoki me rātou.\n\n20 Ā, ka whakahau te kīngi i a rātou kia kaua rātou e hoki atu; ā, ka riri rātou ki te kīngi, ā, ka meatia kia mamae ia, tae atu ana ki te matenga i te ahi.\n\n21 Ā, whano ka mau i a rātou ngā pirihi me te whakamate i a rātou, ā, ka tahuti atu rātou i tō rātou aroaro.\n\n22 Ā, i pahawa ake, nā, whano ka hoki rātou ki te whenua o Nīwhai, ā, ka tūtaki rātou ki ngā tāngata o Kiriona. Ā, ka kōrero atu ngā tāngata o Kiriona i ngā mea katoa i pā ai ki ā rātou hoawāhine me ā rātou tamariki; i tukuna rātou e ngā Rāmana kia nōhia e rātou te whenua mā te tuku takoha tatau pounamu ki ngā Rāmana o te kotahi haurua o ā rātou rawa katoa.\n\n23 Ā, ka kī atu te iwi ki ngā tāngata o Kiriona, nā, kua whakamatea e rātou te kīngi, ā, kua tahuti atu ana pirihi i a rātou ki roto i te koraha.\n\n24 Ā, i pahawa ake, nā, whai muri iho i te whakamutunga o nga kawa, ka hoki atu rātou ki te whenua o Nīwhai, e hari ana, nā te mea kīhai i whakamatea ā rātou hoawāhine me ā rātou tamariki; ā, ka kōrero atu rātou ki a Kiriona he aha tā rātou ki te kīngi.\n\n25 Ā, i pahawa ake, nā, ka oati te kīngi o ngā Rāmana ki a rātou, kia kaua tana iwi e whakamate i a rātou.\n\n26 Ā, me Rimihi anō hoki, ko ia te tama a te kīngi, kua whakatauhia te kīngitanga ki runga ki a ia e te iwi, ka oati ki te kīngi o ngā Rāmana kia tuku takoha tatau pounamu tana iwi ki a ia, kia kotahi haurua o ā rātou rawa katoa.\n\n27 Ā, i pahawa ake, nā, i tīmata a Rimihi ki te whakapūmau i te kīngitanga me te whakapūmau i te maungārongo ki waenganui i tana iwi.\n\n28 Ā, ka whakatūria e te kīngi o ngā Rāmana ngā kaitiaki huri noa i te whenua, kia mau tonu ai te iwi o Rimihi ki roto i te whenua, kia kore ai rātou e māwehe atu ki roto i te koraha; ā, nāna āna kaitiaki i utu i te takoha tatau pounamu i whiwhi ai i ngā Nīwhai.\n\n29 Ināianei ā, ka mau te maungārongo tonutanga i a kīngi Rimihi mō te takiwā o ngā tau e rua, nā, kīhai ngā Rāmana i rāweke i a rātou, kīhai rānei i whai ki te whakangaro i a rātou.\n\n", "mosiah 20": "[center][font_size=26]Upoko 20[/font_size][/center]\n\n[i]Ka kahakina ētahi o ngā tamāhine Rāmana e ngā pirihi a Noa—Ka pakanga atu ngā Rāmana ki te iwi o Rimihi—Ka taiaritia atu, ā, ka whakararatatia ngā Rāmana manomano. Takiwā 145–123 M.K.[/i]\n\n1 Nā, i reira tētahi wāhi i Hemerona he rite tonu te huihui tahi a ngā tamāhine a ngā Rāmana ki te waiata me te kanikani, me te whakakoa i a rātou anō.\n\n2 Ā, i pahawa ake, nā, kua huihui tahi ētahi torutoru nei o rātou ki te waiata me te kanikani.\n\n3 Ināianei ā, he whakamā nō ngā pirihi a kīngi Noa ki te hoki atu ki te pā o Nīwhai, āe rā, he mataku anō kei patua rātou e te iwi, nō reira kīhai i māia rātou ki te hoki atu ki ō rātou hoawāhine me ā rātou tamariki.\n\n4 Ā, i te mea kua noho rātou i te koraha, ā, kua kite anō i ngā tamāhine a ngā Rāmana, ka tīraha iho rātou, ā, ka mātakitaki i a rātou;\n\n5 Ā, i te wā he ruarua noa iho o rātou e hui tahi ana ki te kanikani, ka puta atu rātou i ō rātou wāhi huna, ā, ka mau ki a rātou kātahi ka kahakina atu rātou ki roto i te koraha; āe rā, neke atu i te rua tekau mā whā o ngā tamāhine a ngā Rāmana i kahakina atu ai ki roto i te koraha.\n\n6 Ā, i pahawa ake, nā, i te wā i kite ai ngā Rāmana kua ngarongaro ā rātou tamāhine, ka riri rātou ki te iwi o Rimihi, nā te mea i pōhēhē rātou nā te iwi o Rimihi.\n\n7 Nō reira rātou i tuku atu ai i ō rātou ope tauā; āe rā, i haere pū anō te kīngi ake i mua i tōna iwi; ā, ka haere ake rātou ki te whenua o Nīwhai kia whakangaromia ai te iwi o Rimihi.\n\n8 Ināianei ā, i kitea atu rātou e Rimihi mai i te pourewa, i kitea pū anō e ia ā rātou whakaritenga katoa mō te pakanga; nō reira, ka huihuia ngātahitia tōna iwi e ia, ā, ka tatari ki a rātou i roto i ngā whīra, i roto anō i ngā ngahere.\n\n9 Ā, i pahawa ake, nā, i te wā i haere mai ngā Rāmana, nā, ka tīmata te iwi o Rimihi kia taka iho ki runga i a rātou mai i ō rātou wāhi i tatari ai rātou, ā, ka tīmata ki te patupatu i a rātou.\n\n10 Ā, i pahawa ake, nā, i tino nanakia rawa atu te pakanga, nā te mea i whawhai rātou me te mea nei ko ngā raiona e whawhai ana mō te pārurenga.\n\n11 Ā, i pahawa ake, nā, ka tīmata te iwi o Rimihi ki te peipei atu i ngā Rāmana i ō rātou aroaro; heoi, kīhai i eke tō rātou tokomaha i te haurua noa iho o tō ngā Rāmana. Engari i whawhai rātou mō ō rātou oranga, me ā rātou hoawāhine, me ā rātou tamariki; nō reira rātou i whakatīeke ai, ā, i whawhai rātou anō nei he tarakona.\n\n12 Ā, i pahawa ake, nā, ka kitea e rātou te kīngi o ngā Rāmana i waenganui i ō rātou mate; heoi, kāore anō ia kia mate, kua taotūngia ia, ā, kua mahue iho i runga i te papa, nā te tere hoki o te whatinga o tana iwi.\n\n13 Ā, ka mau rātou ki a ia, ā, ka tākaia ake ōna taotūnga, ā, ka mauria ki te aroaro o te kīngi, ā, ka mea: Nana, anei te kīngi o ngā Rāmana; kua taotūngia ia, ā, kua hinga iho ia ki waenganui i ō rātou mate, ā, kua mahue ia i a rātou; ā nana, kua mauria mai ia ki mua i tō aroaro; ināianei ā, me whakamate tātou i a ia.\n\n14 Engari, ka kī atu a Rimihi ki a rātou: E kore koutou e whakamate i a ia, engari mauria mai ia ki konei e kite ai au i a ia. Ā, ka mauria atu ia. Ā, ka kī atu a Rimihi ki a ia: He aha te take i haere mai ai koutou ki te pakanga ki tōku iwi? Nana, kāore taku iwi i takahi i te oati i oati ai au ki a koe; nō reira, me aha koe e takahi ai i te oati i oati ai koe ki tōku iwi?\n\n15 Ināianei ā, ka kī atu te kīngi: Kua takahi au i te oati nā te mea i kahakina atu ngā tamāhine o tōku iwi e tō iwi; nō reira, i haere mai tōku iwi ki te pakanga ki tō iwi i runga i tōku riri.\n\n16 Ināianei ā, kīhai a Rimihi i rongo i tētahi aha noa e pā ana ki tēnei take; nō reira ka kī atu ia: māku e kimi i roto i tōku iwi, ā, ka mate te tangata nāna nei tēnei mea i mahi. Nō reira, ka meatia e ia tētahi kimihanga i roto i tōna iwi.\n\n17 Nā, i te rongonga a Kiriona i ēnei mea, ko ia hoki te kāpene o te kīngi, ka haere atu ia, ā, ka kī atu ia ki te kīngi: E inoi nei au ki a koe kia taihoa, ā, kia kaua e kimi i roto i tēnei iwi, ā, kia kaua e whakatakotohia tēnei mea hei whakahē i a rātou.\n\n18 Nā te mea kāore koe i te mahara ki ngā pirihi a tō matua, kua whāia e tēnei iwi ki te whakangaro? Ā, kāore rānei rātou e noho ana i te koraha? Ā, kāore rānei rātou ngā mea nāna nei ngā tamāhine a ngā Rāmana i whānako?\n\n19 Ināianei ā, nana, me kōrero atu i ēnei mea ki te kīngi, kia kōrero atu ia ki tōna iwi kia whakararatatia ai rātou ki a tātou; nana rā, e whakarite kē ana rātou ki te whakaeke mai ki a tātou; ā, tirohia anō hoki he tokoiti noa iho tātou.\n\n20 Ā, nana, kei te haere mai rātou me ō rātou ope manomano; ā, ki te kore e whakararatatia rātou e te kīngi ki a tātou ka mate tātou.\n\n21 Nā, kāore anō rānei kia tutuki ngā kupu a Apinati, i poropititia ai e ia ki a tātou—ā, koinei mea katoa nā te mea kīhai tātou i whakarongo ki ngā kupu a te Ariki me te tahuri atu i ō tātou hara?\n\n22 Ināianei ā, me whakararata tātou i te kīngi, kātahi ka tutuki te oati i oati ai tātou ki a ia; nā te mea he pai ake kia noho herehere ai tātou i te ngaronga o ō tātou oranga; nō reira, me whakamutu e tātou te whakahekenga o ngā toto nui.\n\n23 Ināianei ā, ka kōrero atu a Rimihi i ngā mea katoa ki te kīngi e pā ana ki tōna matua, me ngā pirihi kua tahuti atu ki roto i te koraha, ā, ka whakairia atu te kāhakinga o ā rātou tamāhine ki a rātou.\n\n24 Ā, i pahawa ake, nā, i whakararatatia te kīngi ki tōna iwi; ā, ka kī atu ia ki a rātou: Me haere atu tātou ki te tūtaki i tōku iwi, rākau whawhai kore; ā, ko taku oati e oati nei au ki a koe e kore rawa taku iwi e patupatu i tō iwi.\n\n25 Ā, i pahawa ake, nā, ka whai atu rātou i te kīngi, ā, ka haere rākau whawhai kore atu ki te tūtaki ki ngā Rāmana. Ā, i pahawa ake, nā, i tūtaki rātou ki ngā Rāmana; ā, ka tuohu iho te kīngi o ngā Rāmana ki mua i a rātou, ā, ka inoi atu ia hei māngai mō te iwi o Rimihi.\n\n26 Ā, ka kite ana ngā Rāmana i te iwi o Rimihi, nā, kāore ō rātou rākau whawhai, ka aroha rātou ki a rātou, ā, kua whakararatatia ki a rātou, ā, ka hoki tahi atu rātou ko tō rātou kīngi ki tō rātou ake whenua i runga i te rangimārie.\n\n", "mosiah 21": "[center][font_size=26]Upoko 21[/font_size][/center]\n\n[i]Ka whiua, ā, ka patua te iwi o Rimihi e ngā Rāmana—Ka tūtaki te iwi o Rimihi ki a Amona, ā, ka uru mai i te whakapono—Ka kōrero atu rātou ki a Amona mō ngā papa rua tekau mā-whā o ngā Iarere. Takiwā 122–121 M.K.[/i]\n\n1 Ā, i pahawa ake, nā, ka hoki atu a Rimihi rātou ko tōna iwi ki te pā o Nīwhai, ā, ka tīmata anō tā rātou noho i reira i runga i te rangimārie.\n\n2 Ā, i pahawa ake, nā, whai muri iho i ngā rā maha ka whakaohokia ake anō ngā Rāmana e te riri ki ngā Nīwhai, ā, ka tīmata tā rātou kuhukuhu mai ki roto i ngā rohe o te whenua e āwhio noa ana.\n\n3 Nā, kāore i māia rātou ki te whakamate i a rātou, nā te oati i oati ai tō rātou kīngi ki a Rimihi; engari ka pākia e rātou ō rātou pāpāringa me te whakahaere tikanga ki runga i a rātou; ā, ka tīmata ki te whakamau i ngā pīkaunga taumaha ki runga i ō rātou tuarā, ā, ka āia rātou me te mea nei he kaihe reokore.\n\n4 Āe rā, i meatia katoatia tēnei kia tutuki ai i te kupu a te Ariki.\n\n5 Ināianei ā, he nui ngā whakamamaetanga a ngā Nīwhai, ā, kāore kau he huarahi e puta ai rātou i a rātou anō ki waho i ō rātou ringaringa, nā te mea kua karapotia rātou e ngā Rāmana ki tētahi taha, ki tētahi taha.\n\n6 Ā, i pahawa ake, nā, ka tīmata te iwi ki te amuamu ki te kīngi nā ō rātou whakamamaetanga; ā, ka tīmata tō rātou hiahia kia haere ake rātou ki te pakanga atu ki a rātou. Ā, i whakamamae nui rātou i te kīngi nā ā ratou amuamu; nō reira, ka tukuna rātou e ia kia mahi rātou e ai ki ō rātou hiahia.\n\n7 Ā, ka whakahuihui ngātahi anō rātou i a rātou anō, ā, ka whakamau ō rātou kākahu whawhai, ā, ka haere atu rātou ki ngā Rāmana kia āia atu rātou ki waho i tō rātou whenua.\n\n8 Ā, i pahawa ake, nā, ka toa ngā Rāmana i runga i a rātou, ā, ka āia atu rātou ki muri, ā, he tokomaha o rātou i patua ai.\n\n9 Ināianei ā, i nui te tangihanga me te auē i roto i te iwi o Rimihi, ko te pouaru e tangi ana ki tana hoatāne, ko te tama rāua ko te tamahine e tangi ana ki tō rāua matua, ā, ko ngā teina ki ō rātou tuākana.\n\n10 Nā, he tokomaha rawa atu ngā pouaru i te whenua, ā, ka tangi hotuhotu rātou mai i tētahi rā ki tētahi rā, nā te mea kua tau iho ki runga i a rātou tētahi wehi nui ki ngā Rāmana.\n\n11 Ā, i pahawa ake, nā, ka whakaohoohokia ngā mōrehu o te iwi o Rimihi e ā rātou tangi e hono tonu nei kia riri ai ki ngā Rāmana; ā, ka haere anō rātou ki te pakanga, engari ka āia tuaruatia atu rātou ki muri, he nui rawa te hinganga.\n\n12 Āe rā, ka haere anō rātou mō te wā tuatoru pū anō, ā, ka pērā anō te hinganga; ā, ka hoki atu te hunga kīhai i patua ki te pā o Nīwhai.\n\n13 Ā, ka whakaitia iho rātou e rātou anō ki te puehu, e tuohu ana rātou i a rātou anō ki te mana o te ioka hereheretanga, e tukua ana e rātou anō kia pākia ai, ā, kia āia ki wīwī ki wāwā, ā, kia whakataumahatia, e ai ki ngā hiahia o ō rātou hoariri.\n\n14 Ā, ka whakaitia rātou e rātou anō i roto i ngā hōhonutanga o te whakaiti; ā, ka karanga kaha rawa rātou ki te Atua; āe rā, i karanga rātou mō te roanga anō o te rā ki tō rātou Atua kia whakaorangia ai rātou e ia i ō rātou whakamamaetanga.\n\n15 Ināianei ā, i pūhoi te Ariki ki te whakarongo atu ki tā rātou karanga nā ō rātou hara; hei aha koa i rongo atu te Ariki i ā rātou karanga, ā, ka tīmata tana whakangāwari i ngā ngākau o ngā Rāmana, nā, ka tīmata tā rātou whakangāwari i ā rātou taumahatanga; heoi, kīhai i pai ki te Ariki kia whakaputaina atu rātou i te hereheretanga.\n\n16 Ā, i pahawa ake, nā, ka iti nei tā rātou kake haere i te whenua, ā, ka ranea ake tā rātou whakatupu kākano, me ngā kāhui o ia tū, o ia tū, nā, kīhai rātou i mamae i runga i te matekai.\n\n17 Nā, he tokomaha rawa atu ngā wāhine i reira, he nui ake i ngā tāne; nō reira ka whakahau a kīngi Rimihi i ngā tāne katoa kia wāwāhia atu e ia tāne, e ia tāne ana rawa ki te tautoko i te hunga pouaru me ā rātou tamariki, kia kore ai rātou e matekai; ā, ka pēnei tā rātou nā te tokomaha o te hunga kua patua.\n\n18 Nā, i whakapiripiri tahi te iwi o Rimihi i tētahi ope kotahi i ngā wā katoa i taea ai, ā, i tiakina ā rātou kākano me ā rātou kāhui;\n\n19 Ā, kāore i tau te ngākau o te kīngi kia puta atu ia ki waho i ngā taiapa o te pā, ki te kore e haere tahi me āna kaitiaki, e wehi ana kei taka noa ia ki ngā ringaringa o ngā Rāmana.\n\n20 Ā, ka meatia e ia kia tirotiro ai tana iwi i te whenua huri noa, huri noa, kia puta mai tētahi huarahi e mau ai rātou ki ngā pirihi kua tahuti atu ki roto i te koraha, nā rātou ngā tamāhine a ngā Rāmana i whānako, ā, nā rātou anō tēnei whakangaromanga nunui i tau ai ki runga i a rātou.\n\n21 Nā te mea i te hiahia rātou kia mauria atu rātou kia whiua ai rātou; nā te mea kua haere pō mai rātou ki roto i te whenua o Nīwhai, ā, i kawea atu ā rātou kākano me ā rātou mea utu nui maha; nō reira rātou i tatari tīraha ai ki a rātou.\n\n22 Ā, i pahawa ake, nā, kāore kau tētahi raruraru anō i waenganui i ngā Rāmana me te iwi o Rimihi, tae atu pū anō ki te wā i haere mai ai a Amona rātou ko ana teina ki roto i te whenua.\n\n23 Ā, i te mea i waho te kīngi rātou ko ana kaitiaki i ngā kūaha o te pā, ka kitea e rātou a Amona rātou ko ana teina; ā, nā tana pōhēhē ko rātou ngā pirihi a Noa ka meatia rātou kia mauria atu ai, ā, kia herea ai, ā, kia makaia ai ki roto i te whareherehere. Ā, mehemea ko rātou ngā pirihi a Noa kua meatia e ia kia whakamatea rātou.\n\n24 Engari i tana kitenga atu ehara rātou i te pērā, engari ko ōna tuākana rātou, ā, kua haere mai i te whenua o Harahemara, kua kī rawa ia i te hari tino nui rawa atu.\n\n25 Nā, i tonoa atu e kīngi Rimihi, i mua i te taenga mai o Amona, tētahi ope tāne tokoiti kia tirohia ai te whenua o Harahemara; engari kāore i kitea e rātou, ā, i te ngaro rātou i te koraha.\n\n26 Hei aha koa, i kitea e rātou tētahi whenua kua nōhia e te tangata; āe rā, tētahi whenua kua kapi i ngā kōiwi maroke; āe rā, tētahi whenua kua nōhia e te tangata, ā, kua whakangaromia; kātahi rātou, nā te pōhēhē ko te whenua o Harahemara tēnā, ka hoki ki te whenua o Nīwhai, kua tae mai ki roto i ngā rohe o te whenua i ngā rā torutoru i mua i te taenga mai o Amona.\n\n27 Ā, i mauria mai e rātou tētahi tuhinga, tētahi tuhinga pū anō mō te iwi nō rātou ngā kōiwi i rapua ai e rātou; ā, i whaowhaoa tēnā i runga i ngā papa oa.\n\n28 Ināianei ā, i kī anō a Rimihi i te hari i tana rongonga i te māngai o Amona i a kīngi Mōhia tētahi takoha mai i te Atua, mā konā ia e taea ai te whakamāori i ērā momo whaowhaonga; āe rā, i hari anō a Amona.\n\n29 Heoi, i kī anō a Amona rātou ko ana teina i te pōuri nā te tokomaha o ō rātou teina kua patua;\n\n30 Ā, i te meatanga anō hoki a kīngi Noa rātou ko āna pirihi i te iwi kia mahi i ngā hara me ngā kino maha ki te Atua; ā, i tangi anō rātou i te matenga o Apinati; ā, i te wehetanga atu anō a Arami me te iwi i haere tahi ai me ia, nāna nei tētahi hāhi o te Atua i hanga mā roto i te kaha me te mana o te Atua, me te whakapono ki ngā kupu kua kōrerotia e Apinati.\n\n31 Āe rā, i tangi rātou mō tō rātou wehenga atu, nā te mea kāore rātou i te mōhio kua tahuti atu rātou ki hea. Nā, kua ki a rātou pai mehemea i hono atu rātou ki a rātou, nā te mea kua uru atu rātou anō ki roto i tētahi kawenata ki te Atua kia mahi ai ki a ia me te pupuri i ana whakahaunga.\n\n32 Ināianei ā, mai i te taenga mai o Amona, kua uru atu anō a kīngi Rimihi i tētahi kawenata ki te Atua, me te tokomaha anō o tana iwi, kia mahi ai ki a ia me te pupuri i ana whakahaunga.\n\n33 Ā, i pahawa ake, nā, i te hiahia a kīngi Rimihi me te tokomaha hoki o tana iwi kia rumakina ai; engari korekau tētahi i te whenua e mau nei te mana o te Atua. Ā, kīhai a Amona i whakaae māna tēnei mea e mahi, i te whakaaro ia ehara ia i te pononga tōtika.\n\n34 Nō reira, kīhai rātou i whakarite i a rātou anō hei hāhi i taua wā, e tatari ana ki te Wairua o te Ariki. Nā, i te hiahia rātou kia rite pū anō ki a Arami rātou ko ana teina, ko rātou kua tahuti atu ki roto i te koraha.\n\n35 I te hiahia rātou kia rumakina hei kaiwhakaatu, ā, hei whakaaturanga, nā, i te whakaae rātou kia mahi ki te Atua i runga i ō rātou ngākau katoa; hei aha koa i whakaroa ai rātou i te wā; ā, ka tukuna tētahi kōrero mō ō rātou rumakanga hei ā kō ake nei.\n\n36 Ināianei ā, i te hāngai ngā wānanga katoa a Amona rātou ko tana iwi, me kīngi Rimihi rātou ko tana iwi, ki te whakaputanga atu i a rātou anō ki waho i ngā ringaringa o ngā Rāmana me te hereheretanga.\n\n", "mosiah 22": "[center][font_size=26]Upoko 22[/font_size][/center]\n\n[i]Ka waihanga i ētahi whakaritenga kia pūrere atu ai te iwi i te hereheretanga Rāmana—Ka haurangitia ngā Rāmana—Ka pūrere atu te iwi, ka hoki ki Harahemara, ā, ka heke atu ki raro i te mana o kīngi Mōhia. Takiwā 121–120 M.K.[/i]\n\n1 Ināianei ā, i pahawa ake, nā, ka uiui a Amona rāua ko kīngi Rimihi i te iwi me pēhea rātou e puta atu ai i a rātou anō i te hereheretanga; ā, ka meatia anō hoki e rāua kia huihui ngātahi ai te iwi katoa i a rātou anō; ā, i pēnei rāua kia rongo ai rāua i te reo o te iwi e pā ana ki tēnei take.\n\n2 Ā, i pahawa ake, nā, kāore i kitea e rātou tētahi huarahi kē atu e whakaputa ai rātou i a rātou anō ki waho i te hereheretanga, hāunga tā rātou mauranga atu i ā rātou wāhine me ā rātou tamariki, me ā rātou kāhui o ia tū, o ia tū, me te māwehe atu ki roto i te koraha; nā te tokomaha o ngā Rāmana, tē taea noa e te iwi o Rimihi ki te whawhai ki a rātou, i te whakaarotanga ake kia whakaputa i a rātou anō i te hereheretanga mā te hoari.\n\n3 Nā, i pahawa ake, nā, ka haere atu a Kiriona kia tū ai ia i te aroaro o te kīngi, kātahi ka kī atu ki a ia: Tēnā E te kīngi, kua whakarongo mai koe i mua ki aku kupu i ngā wā maha i a tātou e whawhai ana ki ō tātou tuākana, arā, ki ngā Rāmana.\n\n4 Ināianei ā, E te kīngi, mehemea kāore i kitea au e koe hei pononga koretake, mehemea rānei kua paku rongo koe i mua i aku kupu, ā, kāore i puta mai he painga ki a koe, ahakoa tērā e hiahia ana ahau kia whakarongo mai ki aku kupu i tēnei wā, ā, māku hei pononga māu, ā, māku tēnei iwi e whakaputa atu i te hereheretanga.\n\n5 Ā, ka tukuna ia e te kīngi kia kōrero ai ia. Ā, ka kī atu a Kiriona ki a ia:\n\n6 Tirohia te putanga atu i muri, mā te taiapa o muri, i te taha o muri o te pā. Ka haurangi ngā Rāmana, ngā kaitiaki rānei o ngā Rāmana i ngā pō; nō reira, tukuna atu e tātou tētahi pānui ki waenganui i tēnei iwi katoa kia huihui tahi ai rātou i ā rātou kāhui o ia tū, o ia tū, kia āia pōtia atu e rātou ki roto i te koraha.\n\n7 Ā, māku e haere i runga i tō whakahau me te hoatu i te takohatanga whakamutunga o te waina ki ngā Rāmana, ā, ka haurangi rātou; ā, ka tōhipa atu tātou mā roto i te putanga huna i te taha mauī o tō rātou hōpuni i a rātou e haurangi ana, ā, i a rātou e moe ana.\n\n8 Koia ka wehe atu tātou me ā tātou wāhine me ā tātou tamariki, ā tātou kāhui o ia tū, o ia tū ki roto i te koraha; ā, ka haere āwhio atu tātou i te whenua o Herehoma.\n\n9 Ā, i pahawa ake, nā, ka whakarongo te kīngi ki ngā kupu a Kiriona.\n\n10 Ā, ka meatia e kīngi Rimihi kia huihui tahi ai tana iwi i ā rātou kāhui; ā, ka tukuna e ia te takoha waina ki ngā Rāmana; ā, ka tukuna atu e ia he waina anō, hei koha ki a rātou; ā, i kaha tā rātou inu i te waina i tukuna ai e kīngi Rimihi ki a rātou.\n\n11 Ā, i pahawa ake, nā, ka wehe pō atu te iwi o Rimihi ki roto i te koraha me ā rātou kāhui o ia tū, o ia tū, ā, ka haere āwhio noa atu rātou i te whenua o Herehoma i te koraha, ā, ka piko tā rātou ara whakatewhenua o Harahemara, e ārahina ana e Amona rātou ko ana teina.\n\n12 Ā, kua mauria atu e rātou ā rātou kōura, me ā rātou hiriwā, me ā rātou mea utu nui, e taea ai te mau me ā rātou ō anō hoki, ki roto i te koraha; ā, ka haere rātou i runga i tā rātou haerenga.\n\n13 Ā, whai muri iho i ngā rā maha i te koraha i tae atu rātou ki te whenua o Harahemara, ā, ka hono atu ki te iwi o Mōhia, ā, ka meinga hei tāngata māna.\n\n14 Ā, i pahawa ake, nā, ka whakawhiwhia rātou e ia i runga i te koa; ā, i whakawhiwhia anōtia ā rātou tuhinga me ngā tuhinga anō hoki kua rapua e te iwi o Rimihi.\n\n15 Ināianei ā, i pahawa ake, i te kitenga atu o ngā Rāmana kua wehe pō atu te iwi o Rimihi ki waho i te whenua, nā, i tonoa atu tētahi ope tauā ki roto i te koraha kia whāia ai rātou;\n\n16 Ā, whai muri iho i tā rātou whāinga i a rātou mō ngā rā e rua, kīhai i taea tonutia e rātou ō rātou tapuwae te whai; nō reira kua ngaro rātou i te koraha.\n\n", "mosiah 23": "He tuhinga mō Arami me te iwi o te Ariki, i āia atu ki roto i te koraha e te iwi o Kīngi Noa.\n\nKo ngā upoko 23 me te upoko 24.\n\n[center][font_size=26]Upoko 23[/font_size][/center]\n\n[i]Kāore a Arami e whakaae kia tū ia hei kīngi—Ka tū ia hei pirihi teitei—Ka pāpaki te Ariki i Tana iwi, ā, ka raupatu ngā Rāmana i te whenua o Hērama—Ka whakahaere a Amurona, te rangatira o ngā pirihi whakarihariha a Kīngi Noa, i raro i te arikitanga o ngā Rāmana. Takiwā 145–121 M.K.[/i]\n\n1 Nā, kua whakatūpatoria a Arami e te Ariki ka haere mai ngā ope tauā o kīngi Noa ki runga i a rātou, ā, i te mea kua whakamōhiotia ki tana iwi, nō reira rātou i whakahuihui tahi ai i ā rātou kāhui, ka tīkina ētahi o ā rātou kākano, ā, ka wehe atu ki roto i te koraha i mua i ngā ope tauā o kīngi Noa.\n\n2 Ā, ka whakapakari te Ariki i a rātou, kīhai i taea e te iwi o kīngi Noa te whakamau i a rātou kia whakangaromia ai rātou.\n\n3 Ā, e waru ngā rā i tahuti atu ai rātou ki roto i te koraha.\n\n4 Ā, ka tae atu rātou ki tētahi whenua, āe rā, he whenua tino ātaahua, ā, he whenua āhuareka, he whenua e parukore ana ōna wai.\n\n5 Ā, ka whakatū rātou i ō rātou tēneti, ā, ka tīmata ki te ngaki i te whenua, ā, ka tīmata ki te waihanga whare, āe rā, he pukumahi rātou, ā, i tino kaha tā rātou mahi.\n\n6 Ā, i te hiahia te iwi kia tū ai a Arami hei kīngi mō rātou, nā te mea i arohaina ia e tōna iwi.\n\n7 Engari ka kī atu ia ki a rātou: Nana, kāore e tika ana kia whai kīngi koutou; nā te mea e pēnei ana te kupu a te Ariki: Kaua koe e whakatiketikehia tētahi kikokiko i tētahi atu, kaua rānei tētahi tangata e whakatiketikehia ia anō i tētahi atu; nō reira ko taku kupu tēnei ki a koutou kāore e tika ana kia whai kīngi koutou.\n\n8 Hei aha koa, mehemea e taea ana e koutou ngā tāngata tika te rapu hei kīngi mō koutou i ngā wā katoa kua pai kia whai kīngi koutou.\n\n9 Engari kia mahara ki te hē o kīngi Noa me ana pirihi; ā, ko au anō i mau ai i tētahi māhanga, ā, i mahia ngā mea maha e mōrikarika ana i te tirohanga a te Ariki, nā konā au i rīpenetā nui ai;\n\n10 Hei aha koa, i muri i ngā pāweratanga nui, ka rongo te Ariki i aku tangi, ā, ka whakautua aku inoi, ā, kua meatia au hei taputapu i ōna ringaringa i te mauranga mai i te tokomaha o koutou ki tētahi mātauranga o tōna pono.\n\n11 Hei aha koa, kāore au e whakamanamana i tēnei, nā te mea ehara au i te mea tika kia whakamanamana i ahau anō.\n\n12 Ināianei ā, ko taku kupu tēnei ki a koutou, kua whakapēhia koutou e kīngi Noa, ā, kua noho hereheretia ki a ia me āna pirihi, ā, kua mauria koutou e rātou ki roto i te hē; nō reira i herea koutou ki ngā herehere o te hē.\n\n13 Ināianei ā, i te mea kua whakaputaina koutou e te mana o te Atua i ēnei herehere; āe rā, i waho pū anō i ngā ringaringa o kīngi Noa me tana iwi, ā, i ngā hereherenga o te hē, waihoki e hiahia ana ahau kia tū kaha i tēnei herekoretanga mā konā kua herekoretia koutou, ā, kia kaua koutou e tuku ai i tētahi tangata kia tū ai hei kīngi i runga i a koutou.\n\n14 Ā, kaua hoki e tuku i tētahi kia tū ai hei kaiako, hei kaiminita rānei mō koutou, hāunga he tangata nō te Atua ia, e hīkoi ana i ōna huarahi, ā, e pupuri ana i āna whakahaunga.\n\n15 I whakaako pēnei a Arami i tana iwi, kia arohaina e ia tangata, e ia tangata tōna kiritata anō nei ko ia anō, kia kore ai tētahi tautohetohenga i waenganui i a rātou.\n\n16 Ināianei ā, ko Arami tō rātou pirihi teitei, ko ia hoki te kaiwhakapūmau o tō rātou hāhi.\n\n17 Ā, i pahawa ake, kāore tētahi i whiwhi i te mana ki te kauhau, ki te whakaako rānei ki te kore i homai e te Atua mā roto i a ia. Nō reira ka whakatapua e ia ō rātou pirihi katoa me ō rātou kaiako katoa; ā, kāore tētahi i whakatapua ki te kore rātou i te tangata tika.\n\n18 Nō reira i mataara rātou i runga i tō rātou iwi, ā, i whāngaia rātou ki ngā mea e pā ana ki te tika.\n\n19 Ā, i pahawa ake, nā, ka tīmata tā rātou kakenga nuitanga i te whenua; ā, ka karangatia e rātou te whenua ko Herama.\n\n20 Ā, i pahawa ake, nā, ka tini haere rātou, ā, ka kake nui rātou i te whenua o Herama; ā, i hangaia e rātou tētahi pā, i karangatia ko te pā o Herama.\n\n21 Hei aha koa e tika ana ki tā te Ariki titiro kia pāpaki i tana iwi; āe rā, ka whakamātautauria tō rātou manawanui me tō rātou whakapono.\n\n22 Hei aha koa—ko te tangata e whakawhirinaki nei ki a ia ko ia anō e whakateiteingia ake hei te rā whakamutunga. Āe rā, i pēnei anō te āhua o tēnei iwi.\n\n23 Nana rā, māku e whakaatu atu ki a koutou, nā, i kūmea iho rātou ki roto i te hereheretanga, ā, kīhai i taea e tētahi te whakaputa i a rātou hāunga ko te Ariki tō rātou Atua anake, āe rā, ko te Atua pū anō o Aperahama, o Ihaka me Hākopa.\n\n24 Ā, i pahawa ake, nā, nāna rātou i whakaputa, ā, nāna i whakaatu atu ki a rātou tōna kaha nui, ā, i nui ā rātou haringa.\n\n25 Nana rā, i pahawa ake, nā, i a rātou i te whenua o Herama, āe rā, i te pā o Herama, i a rātou e ngaki ana i te whenua e pātata ana, nana, kua kuhuna mai tētahi ope tauā a ngā Rāmana ki roto i ngā rohe o te whenua.\n\n26 Nā, i pahawa ake, nā, i tahuti atu ngā teina o Arami i ngā pārae, ā, ka whakahuihui ngātahi i a rātou anō i te pā o Herama; ā, i tino mataku rawa rātou nā te āhua o ngā Rāmana.\n\n27 Engari i haere whakamua atu a Arami, ā, ka tū ki waenganui i a rātou, ā, i ākina rātou kia kaua rātou e mataku, engari kia mahara rātou ki te Ariki tō rātou Atua, ā, māna rātou e whakaora.\n\n28 Nō reira ō rātou wehi i mauru iho ai, ā, ka tīmata ki te karanga ake ki te Ariki kia whakangāwaritia e ia ngā ngākau o ngā Rāmana, kia tohungia rātou, me ā rātou hoawāhine, me ā rātou tamariki.\n\n29 Ā, i pahawa ake, nā, i whakangāwaritia ngā ngākau o ngā Rāmana e te Ariki. Ā, ka haere whakamua atu a Arami rātou ko ana teina, ka tukuna rātou e rātou anō ki roto i ō rātou ringaringa; ā, ka riro i ngā Rāmana te whenua o Herama.\n\n30 Nā, ko ngā ope tauā a ngā Rāmana, ko rātou i whaiwhai nei i te iwi o kīngi Rimihi, he maha ō rātou rā i ngaro ai i te koraha.\n\n31 Ā nana, i kitea e rātou aua pirihi a Noa, i taua wāhi i karangatia ko Amurona; ā, kua tīmata rātou kia nōhia ai te whenua o Amurona, ā, kua tīmata te ngaki i te whenua.\n\n32 Nā, ko te ingoa o te rangatira o aua pirihi ko Amurona.\n\n33 Ā, i pahawa ake, nā, i inoi ake a Amurona ki ngā Rāmana; ā, i tukuna anōtia e ia ā rātou hoawāhine, ko rātou nei ngā tamāhine a ngā Rāmana, ki te inoi ki ō rātou tungāne, kia kaua rātou e whakangaro i ā rātou hoatāne.\n\n34 Ā, ka aroha ngā Rāmana ki a Amurona rātou ko ana teina, ā, kīhai i whakangaro i a rātou, nā ā rātou hoawāhine.\n\n35 Ā, ka whakauru atu a Amurona rātou ko ana teina ki roto i ngā Rāmana, ā, i te haere rātou i roto i te koraha e rapu ana i te whenua o Nīwhai i te wā i kite ai rātou i te whenua o Herama, kua nōhia e Arami rātou ko ana teina.\n\n36 Ā, i pahawa ake, nā, i whakaari ngā Ramana ki a Arami rātou ko ana teina, nā, mēnā ka whakaaturia e rātou te huarahi ki a rātou e ārahina atu ai ki te whenua o Nīwhai ka tohungia e rātou ō rātou oranga me tō rātou herekoretanga.\n\n37 Engari i muri iho i tā Arami whakaatu atu ki a rātou i te huarahi e ārahina ana ki te whenua o Nīwhai kāore i pūmau ki tā rātou i whakaari ai; engari ka whakatūria ngā kaitiaki taiāwhio noa i te whenua o Herama, i runga i a Arami rātou ko ana teina.\n\n38 Ā, ka haere atu te toenga atu o rātou ki te whenua o Nīwhai; ā, ka hoki anō tētahi wāhi o rātou ki te whenua o Herama, ā, ka mauria anō hoki e rātou ngā hoawāhine me ngā tamariki a ngā kaitiaki kua mahue atu i te whenua.\n\n39 Ā, ka tukuna e te kīngi o ngā Rāmana a Amurona kia tū ai hei kīngi, ā, hei kaiwhakahaere i runga i tana iwi, ko rātou nei e noho ana i te whenua o Herama; hei aha koa kāore ōna mana ki te mahi i tētahi mea kē atu i te hiahia a te kīngi o ngā Rāmana.\n\n", "mosiah 24": "[center][font_size=26]Upoko 24[/font_size][/center]\n\n[i]Ka hawene a Amurona i a Arami me tana iwi—Ka whakamatea rātou mehemea ka inoi rātou—Ka whakamāmāhia ō rātou pīkaunga e te Ariki—Ka whakaputaina rātou i te hereheretanga e ia, ā, ka hoki rātou ki Harahemara. Takiwā 145–120 M.K.[/i]\n\n1 Ā, i pahawa ake, nā, ka whai pai a Amurona i roto i ngā karu o te kīngi o ngā Rāmana; nō reira, ka tukuna rātou ko ana teina e te kīngi o ngā Rāmana kia whakatauhia rātou hei kaiako i runga i tana iwi, āe rā, i runga anō i te iwi e noho ana i te whenua o Hemerona, ā, i roto i te whenua o Hīroma, ā, i te whenua o Amurona.\n\n2 Nā te mea i raupatuhia ēnei whenua katoa e ngā Rāmana; nō reira, kua whakatauhia e te kīngi o ngā Rāmana ngā kīngi i runga i ēnei whenua katoa.\n\n3 Ināianei ā, ko Rāmana te ingoa o te kīngi o ngā Rāmana, kua whakaingoatia ia ki te ingoa o tōna matua; nō reira ia i karangatia ai ko kīngi Rāmana. Ā, he kīngi ia i runga i tētahi iwi nunui.\n\n4 Ā, i whakatauhia e ia ngā kaiako nō ngā teina a Amurona ki roto i ia whenua, ia whenua kua nōhia e tōna iwi; ā, i pēnei te whakaakoranga a te reo o Nīwhai ki waenganui i te iwi o ngā Rāmana.\n\n5 Ā, he iwi atawhai rātou tētahi ki tētahi; hei aha koa kāore rātou i mōhio ki te Atua; kāore rānei ngā teina a Amurona i whakaako i tētahi mea ki a rātou e pā ana ki te Ariki tō rātou Atua, ki te ture rānei a Mohi; kāore rānei rātou i whakaako i ngā kupu a Apinati ki a rātou;\n\n6 Engari i whakaako rātou ki a rātou kia tuhia tā rātou tuhituhinga, ā, kia tuhituhi anō rātou tētahi ki tētahi.\n\n7 Ā, i tīmata pēnei te nui haeretanga o ā ngā Rāmana taonga, ā, ka tīmata ki te hokohoko tētahi ki tētahi me te tupu kia nui, ā, ka tīmata hei iwi tinihanga, ā, hei iwi mōhio, e pā ana ki ngā mōhioranga o te ao, āe rā, he iwi tino tinihanga, e āhuareka ana ki ngā tūmomo mahinga whakarihariha katoa me ngā mahinga pāhua, hāunga ia te pāhua i waenganui i ā rātou ake teina.\n\n8 Ināianei ā, i pahawa ake, nā, ka tīmata a Amurona ki te whakahaere i tōna mana ki runga i a Arami me ana teina, ā, ka tīmata ki te tūkino i a rātou me te mea anō i ana tamariki kia tūkino i ā rātou tamariki.\n\n9 Nā te mea i mōhio a Amurona ki a Arami, koia anō tētahi o ngā pirihi a te kīngi, ā, koia hoki i whakapono ai ki ngā kupu a Apinati, ā, ka āia atu i te aroaro o te kīngi, ā, nā konā i pukuriri ia ki a ia; nā te mea i raro ia i a kīngi Rāmana, heoi, i whakahaeretia tōna mana ki runga i a rātou, ā, ka whakamau pikaunga ki runga i a rātou, ā, ka whakarite kai-akiaki ki runga i a rātou.\n\n10 Ā, i pahawa ake, nā, i tīmata rātou ki te kaha karanga ki te Atua nā te nui o ō rātou whakamamaetanga.\n\n11 Ā, ka whakahau a Amurona i a rātou kia mutu ā rātou karanga; ā, ka whakatūria e ia he kaitiaki i runga i a rātou ki te mātakitaki i a rātou, nā, mehemea ka kitea tētahi e karanga tonu ana ki te Atua ka whakamatea ia.\n\n12 Ā, kīhai a Arami me tana iwi i whakaara ake i ō rātou reo ki te Ariki tō rātou Atua, engari ka ringihia iho ō rātou ngākau ki a ia; ā, i mōhio ia ki ngā whakaaro o ō rātou ngākau.\n\n13 Ā, i pahawa ake, nā, ka tau iho te reo o te Ariki ki a rātou i roto i ō rātou whakamamaetanga, e mea ana: E ara ake i ō koutou māhunga, ā, kia hari, nā te mea e mōhio ana ahau i te kawenata kua meatia e koutou ki ahau; ā, māku e kawenata ki taku iwi me te whakaputa i a rātou i te hereheretanga.\n\n14 Ā, māku e whakamāmā ngā pīkaunga ka whakamaua ki runga i ō koutou pokohiwi, kia kore ai koutou e rongo i aua mea i runga i ō koutou tuarā, i a koutou e noho ana i te hereheretanga; ā, ka pēnei ahau kia tū ai koutou hei kaiwhakaatu mōku a muri ake nei, ā, kia mōhio pū ai koutou māku, mā te Ariki te Atua, e toro atu ki taku iwi i roto i ō rātou whakamamaetanga.\n\n15 Ināianei ā, i pahawa ake, nā, i whakamāmāhia ngā pīkaunga kua whakamaua ki runga i a Arami me ana teina; āe rā, ka whakakaha te Ariki i a rātou kia tino taea ai e rātou ō rātou pikaunga te waha ake, ā, ka ngohengohe rātou i runga i te hari me te manawanui ki tā te Ariki i pai ai.\n\n16 Ā, i pahawa ake, nā, ka tau iho anō te reo o te Ariki ki a rātou nā te nui o tō rātou whakapono me tō rātou manawanui, e mea ana: Kia hari, nā te mea hei āpōpō māku koutou e whakaputa atu i te hereheretanga.\n\n17 Ā, i kī atu ia ki a Arami: Māu e haere ki mua i tēnei iwi, ā, ka haere tahi au me koe, ā, ka whakaputaina tēnei iwi i te hereheretanga.\n\n18 I pahawa ianei ake, nā, ka whakahuihui tahi tana iwi i ā rātou kāhui me ā rātou kākano i roto i te pō; āe rā, i te whakahuihui tahi rātou i ā rātou kāhui mō te roanga ake o te pō.\n\n19 Ā, i te ata ka meatia e te Ariki kia au ai te moe a ngā Rāmana, āe rā, i te tino au te moe a ō rātou kai-akiaki katoa.\n\n20 Ā, ka wehe atu a Arami me tana iwi ki roto i te koraha; ā, i te paunga ake o te rā i a rātou e haere ana ka whakatūria ō rātou tēneti i te raorao, ā, ka huaina te raorao ko Arami, nā te mea i ārahi ia i a rātou i runga i tō rātou huarahi i te koraha.\n\n21 Āe rā, i ringihia iho e rātou ā rātou whakawhetai ki te Atua i te raorao o Arami nā te mea i whakaaroha ia ki a rātou, ā, i whakamāmāhia ō rātou pikaunga, ā, i whakaputaina atu rātou i te hereheretanga; nā te mea i te hereheretanga rātou, ā, kāore i taea e tētahi ki te whakaputa i a rātou hāunga ko te Ariki tō rātou Atua.\n\n22 Ā, ka tuku whakawhetai rātou ki te Atua, āe rā, ka ara ake te reo o ā rātou tāne katoa me ā rātou wāhine katoa me ā rātou tamariki katoa i taea te kōrero i runga i te whakawhetai ki tō rātou Atua.\n\n23 Ināianei ā, ka kī atu te Ariki ki a Arami: Kia hohoro koe, ā, me puta atu koutou ko tēnei iwi i tēnei whenua, nā te mea kua oho ngā Rāmana ki te aruaru i a koe; nō reira, me puta atu koe i tēnei whenua, ā, māku ngā Rāmana e aukati i tēnei raorao kia kore ai rātou e aruaru tonu i tēnei iwi.\n\n24 Ā, i pahawa ake, nā, ka wehe atu rātou i te raorao, ā, ka whakatika atu tā rātou haere ki roto i te koraha.\n\n25 Ā, i muri iho i ngā rā tekau mā rua i te koraha ka tae rātou ki te whenua o Harahemara; ā, ka whakawhiwhia rātou e kīngi Mōhia i runga i te koa.\n\n", "mosiah 25": "[center][font_size=26]Upoko 25[/font_size][/center]\n\n[i]Ka meinga ngā uri o Mūreke i Harahemara hei Nīwhai—Ka ako rātou e pā ana ki te iwi o Arami me tō Hinihi—Ka rumaki a Arami i a Rimihi me tana iwi—Ka whakamanahia a Arami e Mōhia kia whakapūmautia te Hāhi o te Atua. Takiwā 120 M.K.[/i]\n\n1 Ināianei ā, ka meatia e kīngi Mōhia kia whakahuihui tahitia te iwi katoa.\n\n2 Nā, kāore i rite te tokomaha o ngā tamariki a Nīwhai, te tokomaha rānei o ngā uri o Nīwhai, ki tō te iwi o Harahemara, ko ia tētahi uri nō Mūreke me te hunga i haere me ia ki roto i te koraha.\n\n3 Ā, kāore i rite te tokomaha o te iwi o Nīwhai rātou ko te iwi o Harahemara ki tō ngā Rāmana; āe rā, kāore i rite ki te haurua o tō rātou nui.\n\n4 Ināianei ā, kua whakahuihui tahitia te iwi katoa o Nīwhai me te iwi katoa anō o Harahemara, ā, i whakahuihui tahitia i ngā rōpū e rua.\n\n5 Ā, i pahawa ake, nā, i pānui a Mōhia, ā, ka meatia kia pānuitia, ngā tuhinga a Hinihi ki tana iwi; āe rā, i pānui ia i ngā tuhinga o te iwi o Hinihi, mai i te wā i wehe atu rātou i te whenua o Harahemara tae atu ki tā rātou hokinga atu anō.\n\n6 Ā, i pānui anō ia i te tuhinga a Arami me ana teina, me ō rātou whakamamaetanga, mai i te wā i wehe rātou i te whenua o Harahemara tae atu ki te wā i hoki anō ai rātou.\n\n7 Ināianei ā, i te whakakapinga a Mōhia i tana pānui i ngā tuhinga, ka pākia tana iwi i noho ai i te whenua e te māharo me te mīharo.\n\n8 Nā te mea kīhai rātou i mōhio me pēhea ō rātou whakaaro; nā te mea i tā rātou tirohanga atu i te hunga kua whakaputaina i te hereheretanga ka kikī rātou i te hari nui whakaharahara.\n\n9 Hei āpiti anō, i tā rātou whakaarotanga ki ā rātou teina i patua ai e ngā Rāmana ka kikī rātou i te pōuri, ā, ka heke ngā roimata maha i te pōuri.\n\n10 Hei āpiti anō, i te wā i whakaaro ai rātou ki te pai mutunga o te Atua, me tana kaha ki te whakaputa i a Arami me ana teina i ngā ringaringa o ngā Rāmana me te hereheretanga, ka ara ake ō rātou reo, ā, ka tuku whakawhetai ki te Atua.\n\n11 Hei āpiti anō, i te wā i whakaaro rātou ki ngā Rāmana, ko rātou nei ō rātou tuākana, me tō rātou āhuatanga hara me tō rātou āhuatanga poke, ka kikī rātou i te mamae me te pōuri mō te oranga o ō rātou wairua.\n\n12 Ā, i pahawa ake, nā, ko ngā tamariki a Amurona rātou ko ana teina, ko te hunga i moe ai i ngā tamāhine a ngā Rāmana, i te manawa kawa rātou ki ngā mahi a ō rātou matua, ā, kua kore e karangatia tonutia rātou e ngā ingoa o ō rātou matua, nō reira ka tango ki runga i a rātou anō te ingoa o Nīwhai, kia karangatia ai rātou ko ngā tamariki a Nīwhai, ā, kia tatauria i roto i te hunga e karangatia ana ko ngā Nīwhai.\n\n13 Ināianei ā, ka tatauria ngātahitia te iwi katoa o Harahemara me ngā Nīwhai, ā, i pēnei anō nā te mea kua whakataua iho te kīngitanga ki runga i te hunga ko rātou ngā uri o Nīwhai.\n\n14 Ināianei ā, i pahawa ake, nā, i te whakakapinga a Mōhia i tana kōrero me tana pānui ki te iwi, ka hiahia anō ia kia tū a Arami ki te kōrero ki te iwi.\n\n15 Ā, ka kōrero a Arami ki a rātou, i a rātou e noho tōpū ana i ngā huihuinga nunui, ā, ka haere ia ki tētahi huihuinga, ki tētahi atu huihuinga, e kauhau ana ki te iwi mō te rīpenetātanga me te whakapono ki runga i te Ariki.\n\n16 Ā, i akiaki ia i te iwi o Rimihi me ana teina, ko te hunga katoa kua whakaputaina mai nei i te hereheretanga kia maumahara ai rātou nā te Ariki rātou i whakaputa.\n\n17 Ā, i pahawa ake, nā, i muri iho i tā Arami whakaako i ngā mea maha ki te iwi, ā, kua whakakapia tana kōrero ki a rātou, nā, ka hiahia a kīngi Rimihi kia rumakina ai ia; ā, i te hiahia tana iwi katoa kia rumakina anō ai rātou.\n\n18 Nō reira, ka haere whakamua atu a Arami ki roto i te wai, ā, ka rumaki ia i a rātou; āe rā, i rumaki ia i a rātou i runga i te ritenga i mahi ai ia ki ana teina i ngā wai o Moromona; āe rā, nō te hāhi o te Atua te hunga i rumakina ai e ia; ā, i pēnei ai nā tō rātou whakapono ki runga i ngā kupu a Arami.\n\n19 Ā, i pahawa ake, nā, ka tukuna a Arami e kīngi Mōhia kia whakapūmauhia e ia ngā hāhi puta noa i te whenua o Harahemara; ā, ka tuku mana ki a ia ki te whakamana i ngā pirihi me ngā kaiako i runga i ia hāhi.\n\n20 Nā, i meatia tēnei nā te tokomaha o ngā tāngata tē taea rātou katoa te whakahaere e te kaiako kotahi; tē taea rānei e rātou katoa te rongo i te kupu a te Atua i te huinga kotahi;\n\n21 Nō reira, ka huihui rātou i a rātou anō i ngā huinga maha, e karangatia ana ko ngā hāhi; kei ia hāhi ōna ake pirihi me ōna ake kaiako, ā, e kauhau ana ia pirihi i te kupu e ai ki tāna i rongo ai i te māngai o Arami.\n\n22 Nō reira, ahakoa he maha ngā hāhi kotahi tonu te hāhi, āe rā, ko te hāhi pū anō o te Atua; nā te mea kāore tētahi mea i kauhautia i roto i ngā hāhi katoa hāunga ia ko te rīpenetātanga me te whakapono i te Atua.\n\n23 Ināianei ā, e whitu ngā hāhi i te whenua o Harahemara. Ā, i pahawa ake, nā, ko te tangata e hiahia ana kia tango ki runga ki a ia te ingoa o te Karaiti, o te Atua rānei, ka uru rātou ki ngā hāhi o te Atua;\n\n24 Ā, ka karangatia rātou ko te iwi o te Atua. Ā, ka maringi iho te Ariki i tōna wairua ki runga i a rātou, ā, ka manaakitia rātou, ā, ka kake rātou i te whenua.\n\n", "mosiah 26": "[center][font_size=26]Upoko 26[/font_size][/center]\n\n[i]E ārahina ana ngā mema tokomaha o te Hāhi e te hunga whakaponokore ki roto i te hara—Ka whakaaria a Arami te oranga tonutanga—Ka murua ngā hara o te hunga e rīpenetā ana, ā, e rumakina ana—Ka murua ngā hara o ngā mema o te Hāhi e noho ana i te hara mēnā ka rīpenetā me te whāki hara ki a Arami me te Ariki; ki te kore, kāore rātou e tatauria ngātahitia i waenganui i te iwi o te Hāhi. Takiwā 120–110 M.K.[/i]\n\n1 Nā, i pahawa ake, nā, he tokomaha o te whakatipuranga e tupu ana kīhai i mārama ki ngā kupu a kīngi Peniamine, he tamariki nonohi rātou i te wā i kōrero ai ia ki tana iwi; ā, kāore rātou i whakapono ki ngā whakarerenga iho a ō rātou tūpuna.\n\n2 Kāore rātou i whakapono ki ngā kōrero e pā ana ki te aranga o te hunga mate, kāore rānei i whakapono ki ngā mea e pā ana ki te haerenga mai o te Karaiti.\n\n3 Ināianei ā, nā tō rātou whakaponokore kāore i taea e rātou te mārama ki te kupu a te Atua; ā, i whakapakekehia ō rātou ngākau.\n\n4 Ā, kāore rātou i whakaae kia rumakina; kāore rānei rātou i whakaae kia uru ki te hāhi. Ā, he iwi kē atu rātou mō te taha ki te whakapono, ā, ka noho pērā āke, ake ake, i roto pū anō i tō te āhuatanga o te kikokiko me te hara; nā te mea kāore rātou i whakaae ki te karanga ake ki te Ariki tō rātou Atua.\n\n5 Ināianei ā, i te wā o te whakahaeretanga o Mōhia kāore tō rātou tokomaha i tata noa atu ki te tokomaha o te iwi o te Atua; engari nā ngā tītorehanga i waenganui i ngā teina ka tokomaha ake rātou.\n\n6 Nā, i pahawa ake, nā, he tokomaha ngā tāngata i tinihangatia e ā rātou kōrero whakapatipati, ko ngā tāngata nō roto i te hāhi, ā, ka meatia kia mahi ai rātou i ngā hara maha; nō reira i tika ai kia kohetehia e te hāhi te hunga nō te hāhi e mahi hē ana.\n\n7 Ā, i pahawa ake, nā, ka mauria mai rātou ki te aroaro o ngā pirihi, ā, ka tukuna ake ki ngā pirihi e ngā kaiako; ā, ka mauria mai rātou e ngā pirihi ki mua i a Arami, ko ia te pirihi teitei.\n\n8 Nā, kua hoatu e kīngi Mōhia te mana ki a Arami mō runga i te hāhi.\n\n9 Ā, i pahawa ake, nā, kāore a Arami i mōhio e pā ana ki a rātou; engari he tokomaha ngā kaiwhakaatu e whakahē ana i a rātou; āe rā, ka tū te iwi, ā, ka whakaatuhia nuitia mō tō rātou hē.\n\n10 Nā, kāore kau tētahi āhuatanga pēnei i te hāhi i mua; nō reira i te raruraru a Arami i roto i tōna wairua, ā, ka meatia e ia kia mauria mai ai rātou ki te aroaro o te kīngi.\n\n11 Ā, ka kī atu ia ki te kīngi: Nana, anei te tokomaha kua mauria mai e mātou ki tō aroaro, kua whakahēngia e ō rātou teina; āe rā, kua mau rātou i ētahi o ō rātou hē. Ā, kāore rātou e rīpenetā ana i ō rātou hara; nō reira rātou i mauria mai ai e mātou ki mua i tō aroaro, kia whakawā ai koe i a rātou e ai ki ō rātou hē.\n\n12 Engari ka kī atu a kīngi Mōhia ki a Arami: Nana, kāore au e whakawā i a rātou; nō reira māku rātou e tuku ki ōu ringaringa kia whakawākia ai.\n\n13 Ināianei ā, ka raruraru anō te wairua o Arami; ā, ka haere ia ki te ui atu ki te Ariki me aha ia e pā ana ki tēnei take, nā te mea i wehi ia kei hē ia i te tirohanga a te Atua.\n\n14 Ā, i pahawa ake, nā, nō muri iho i tana riringitanga iho i tōna wairua katoa ki te Atua, ka tau mai te reo o te Ariki ki a ia, e mea ana:\n\n15 Kua manaakitia koe, e Arami, ā, kua manaakitia te hunga kua rumakina i ngā wai o Moromona. Kua manaakitia koe nā tō kaha whakapono ki ngā kupu anake a taku pononga a Apinati.\n\n16 Ā, kua manaakitia rātou nā tō rātou kaha whakapono i ngā kupu anake kua kōrerotia e koe ki a rātou.\n\n17 Ā, kua manaakitia koe nā te mea kua whakapūmautia tētahi hāhi i waenganui i tēnei iwi; ā, ka whakapūmautia rātou, ā, ka meinga rātou hei iwi mōku.\n\n18 Āe rā, kua manaakitia tēnei iwi e whakaae ana kia pīkauria tōku ingoa; nā te mea i tōku ingoa rātou e karangatia ai; ā, nōku anō rātou.\n\n19 Ā, nā te mea kua uia au e koe e pā ana ki te kaihara, kua manaakitia koe.\n\n20 Ko koe taku pononga; ā, e kawenata ana ahau ki a koe mōu te oranga tonutanga; ā, māu e mahi mōku, ā, ka haere whakamua atu koe i runga i tōku ingoa, ā, ka whakahuihui tahi i āku hipi.\n\n21 Ā, he hipi nāku te tangata e rongo ai i tōku reo; ā, ko ia tā koutou e whakawhiwhi ai ki roto i te hāhi, ā, ko ia anō tāku e whakawhiwhi ai.\n\n22 Nana rā, ko taku hāhi tēnei; ā, ko te tangata e rumakina ai ka rumakina ki te rīpenetātanga. Ā, ko te tangata e whakawhiwhia ai e koutou e whakapono ai i tōku ingoa; ā, māku ana hara e muru noa.\n\n23 Nā te mea ko au anō e waha nei i ngā hara o te ao; nā te mea nāku rātou i hanga; ā, ko au anō e tuku ai ki te tangata e whakapono nei tae noa atu ki te mutunga tētahi wāhi i tōku ringa katau.\n\n24 Nana rā, kua karangatia rātou i tōku ingoa; ā, mehemea e mōhio ana rātou ki ahau ka haere mai rātou, ā, ka whai wāhi anō i tōku ringa katau mō āke tonu atu.\n\n25 Ā, ka pahawa ake, nā, ina tangi te pūkāea tuarua hei reira haere mai ai te hunga kīhai rawa i mōhio mai ki ahau, ā, ka tū ki tōku aroaro.\n\n26 Kātahi rātou ka mōhio ko au te Ariki tō rātou Atua, ko au tō rātou Kaihoko; engari kāore rātou e hokona.\n\n27 Kātahi au ka whāki atu ki a rātou, nā, kīhai rawa au i mōhio ki a rātou; ā, ka wehe atu rātou ki roto i te ahi kā tonu kua whakaritea mō te rēwera me ana anahera.\n\n28 Nō reira ko taku kupu tēnei ki a koutou, nā, ko te tangata e kore nei e rongo i tōku reo, ko ia anō e kore nei e whakawhiwhia ai e koutou ki roto i taku hāhi, nā te mea kāore au e whakawhiwhi i a ia hei te rā whakamutunga.\n\n29 Nō reira ko taku kupu tēnei ki a koutou, Haere; ā, ko te tangata e hara nei ki ahau, ko ia tā koutou e whakawā ai e rite nei ki ana hara kua meatia e ia; ā, mēnā ka whāki atu ia i ana hara ki mua i a koutou me ahau, me te rīpenetā i runga i te tapatahi o tōna ngākau, māu ana hara e muru, ā, māku anō ana hara e muru.\n\n30 Āe rā, i ngā wā katoa e rīpenetā ai taku iwi, māku e muru ō rātou hē e hē ai rātou ki ahau.\n\n31 Ā, mā koutou anō e muru i ō koutou hē tētahi ki tētahi; nā te mea he pono tāku e mea atu nei ki a koutou, ko te tangata e kore nei e muru i ngā hē o tana kiritata i te wā e kī ai ia kei te rīpenetā ia, ko ia anō kua tōia mai ki runga i a ia te whakahētanga.\n\n32 Nā, ko taku kupu tēnei ki a koutou, Haere; ā, ko te tangata e kore nei e rīpenetā i ōna hara ko ia anō e kore nei e tatauria i waenganui i taku iwi; ā, ka whāia tēnei nō nāianei, ā, haere ake nei.\n\n33 Ā, i pahawa ake i te wā i rongo ai a Arami i ēnei kupu ka tuhia iho ēnā e ia kia mau tonu ai ēnā i a ia, ā, kia whakawākia e ia ngā tāngata o taua hāhi e ai ki ngā whakahaunga a te Atua.\n\n34 Ā, i pahawa ake, nā, ka haere a Arami, ā, ka whakawākia te hunga kua mau i roto i te hara, e ai ki te kupu a te Ariki.\n\n35 Ā, ko ngā tāngata i rīpenetā ai i ō rātou hara me te whāki atu i ēnā, ko rātou i tatauria e ia i waenganui i te iwi o te hāhi;\n\n36 Ā, ko te hunga kīhai i whāki atu i ō rātou hara me te rīpenetā i ō rātou hē, ko rātou anō kīhai i tatauria i waenganui i te iwi o te hāhi, ā, kua mukua ō rātou ingoa.\n\n37 Ā, i pahawa ake, nā, ka whakatikatika a Arami i ngā take katoa o te hāhi; ā, ka tīmata anō te rangimārie me te kake nui i ngā take o te hāhi, e āta hīkoi ana i te aroaro o te Atua, e whakawhiwhi ana i te tokomaha, ā, e rumakina ana te tokomaha.\n\n38 Ināianei ā, koinei mea katoa i mea ai a Arami me āna hoa mahi i runga nei i te hāhi, e hīkoi ana i te ngākau ū katoa, e whakaako ana i te kupu a te Atua i roto i ngā mea katoa, e pāngia ana e ngā tūmomo mamaetanga katoa, e whakahāweangia ana e te hunga katoa ehara nō te hāhi o te Atua.\n\n39 Ā, ka whakatūpato rātou i ō rātou teina; ā, i whakatūpatoria anō hoki rātou, tēnā me tēnā e te kupu a te Atua, e pērā ana ki ōna hara, ki ngā hara rānei kua meatia e ia, kua whakahaua e te Atua kia inoi tonu me te tuku whakawhetai i roto i ngā mea katoa.\n\n", "mosiah 27": "[center][font_size=26]Upoko 27[/font_size][/center]\n\n[i]Ka whakahau a Mōhia kia kaua e taunu, ka whakahau anō kia taurite te mana tangata—Ka whai a Arami tamaiti rātou ko ngā tama tokowhā a Mōhia ki te whakangaro i te Hāhi—Ka puta mai tētahi anahera, ā, ka whakahaua rātou kia mutu tā rātou whanonga kino—Ka pākia a Arami kia wahangū ai—Me whānau mai anō ngā tāngata katoa kia hopu ai i te whakaoranga—Ka whakapuaki a Arami rātou ko ngā tama a Mōhia i te rongo whakahari. Takiwā 100–92 M.K.[/i]\n\n1 Ināianei ā, i pahawa ake, nā, ka nui rawa ngā taunutanga i taunuhia ai te hāhi e te hunga whakapono kore nā konā tīmata ai te hāhi ki te komekome me te amuamu ki ō rātou kaiārahi e pā ana ki tēnei take; ā, i amuamu rātou ki a Arami. Ā, ka whakatakotoria e Arami te take i te aroaro o tō rātou kīngi, a Mōhia. Ā, ka kōrerorero tahi a Mōhia ki ana pirihi.\n\n2 Ā, i pahawa ake, nā, ka tukuna e kīngi Mōhia tētahi whakapuakitanga puta noa i te whenua taiāwhio noa kia kaua tētahi o te hunga whakapono kore e taunu ai i te hunga nō te hāhi o te Atua.\n\n3 Ā, kua puta tētahi whakahau mārō puta noa i te whenua ki ngā hāhi katoa kia kaua tētahi taunutanga i waenganui i a rātou, kia tau ai tētahi mana ōritetanga i waenganui i a rātou;\n\n4 Kia kaua rātou e tuku i tētahi whakapehapeha, i tētahi wairua whakakake rānei ki te whakararu i tō rātou rangimārie; kia whaiwhakaaro nui ia tangata, ia tangata ki tōna kiritata anō nei ko ia anō, e mahi ana ki ō rātou ringaringa ake mō ō rātou oranga.\n\n5 Āe rā, me mahi ō rātou pirihi me ō rātou kaiako katoa ki ō rātou ake ringaringa mō ō rātou oranga, i ngā āhuatanga katoa hāunga te wā e māuiui ana rātou, i te pōharatanga rānei; ā, i runga i te mahinga i ēnei mea, ka toko tonu ake te aroha noa o te Atua i a rātou.\n\n6 Ā, ka tīmata te rangimārie nui i te whenua; ā, ka tokomaha haere te iwi, ā, ka tīmata te marara haere i runga i te mata o te whenua, āe rā, i te raki me te tonga, ā, i te rāwhiti me te uru, e hanga ana i ngā pā nunui me ngā papakāinga i ngā wāhi katoa o te whenua.\n\n7 Ā, i torona atu rātou, ā, i manaakitia rātou e te Atua, ā, ka meinga rātou hei iwi nunui, ā, hei iwi whairawa.\n\n8 Nā, i tatauria iho ngā tama a Mōhia i waenganui i te hunga whakapono kore; ā, i tatauria anōtia tētahi a ngā tama a Arami i waenganui i a rātou, kua huaina nei ko Arami, mō tōna matua; hei aha koa, i meinga ia hei tangata whakarihariha, ā, hei tangata karakia ki ngā whakapakoko. Ā, he tangata kaha ia ki te kōrero, ā, i nui tana kōrero whakapatipati ki te iwi; nō reira, i ārahina e ia ngā tāngata tokomaha ki te whaiwhai i ōna tūmomo hara.\n\n9 Ā, ka meinga ia hei mea whakararuraru nui ki te tupuranga o te hāhi o te Atua; e whānako ana i ngā ngākau o te iwi; nāna nei ngā tītorehanga nui i roto i te iwi; e tukua ana tētahi huarahi mō te hoariri o te Atua kia whakamahia tōna mana ki runga i a rātou.\n\n10 Ināianei ā, i pahawa ake, nā, i a ia e haere ana ki te whakangaro i te hāhi o te Atua, nā te mea i haere huna atu ia me ngā tama a Mōhia e whaiwhai ana ki te whakangaro i te hāhi, me te ārahi kōtiti kē atu i te iwi o te Ariki, kia rerekē ai i ngā whakahaunga a te Atua, a te kīngi pū anō rānei—\n\n11 Ā, e pērā ana i tāku i kī atu ai ki a koutou, i a rātou e haere ana, e tutū ana ki te Atua, nana, ka puta te anahera a te Ariki ki a rātou; ā, ka heke iho ia me te mea nei i roto i tētahi kapua; ā, ka kōrero ia anō nei he reo whatitiri, ka whakangāueuetia te whenua i tū ai rātou;\n\n12 Ā, anō te nui o tō rātou mīharo, nā, ka hinga rātou ki te whenua, ā, kīhai i mārama ki ngā kupu i kōrerotia ai e ia ki a rātou.\n\n13 Hei aha koa ka karanga anō ia, e mea ana: E Arami, e ara, e tū ki runga, he aha koe e taunu ai i te hāhi o te Atua? Nā te mea kua kī mai te Ariki: Nāku tēnei hāhi, ā, māku ia e whakapūmau; ā, kāore tētahi mea e turaki i a ia, hāunga ko te hē o tōku iwi.\n\n14 Hei āpiti anō, ka kī te anahera: Nana, kua rongo te Ariki i ngā inoi o tōna iwi me ngā inoi hoki o tana pononga, a Arami, ko ia nei tō matua; nā te mea kua inoi nui ia i runga i te whakapono nui e pā ana ki a koe kia kūmea mai ai koe ki te mātauranga o te pono; nō reira, mō tēnei take au i haere mai ai ki te whakapakepake i a koe mō te kaha me te mana o te Atua, kia whakautua ngā inoi o ana pononga e ai ki tō rātou whakapono.\n\n15 Ināianei ā nana, ka taea e koe te whakakāhore i te mana o te Atua? Nana rā, kāore ianei rānei te whenua e ngāueue nei i tōku reo? Ā, kāore rānei e taea ana e koe te kite mai i ahau i mua i a koe? Ā, kua tonoa au e te Atua.\n\n16 Nā, ko taku kupu tēnei ki a koe: Haere, maharatia te hereheretanga o ō tūpuna i te whenua o Herama, i te whenua o Nīwhai hoki; ā maharatia ngā mea nunui kua mahia e ia mō rātou; nā te mea i te hereheretanga rātou, ā, kua whakaputaina mai rātou e ia. Ināianei ā, ko taku kupu tēnei ki a koe, e Arami, e haere i tō huarahi, ā, kauaka koe e whai tonu ki te whakangaro i te hāhi, kia whakautua ā rātou inoi, ā, kia pēneitia ahakoa e pai ana ki a koe kia ākiritia atu koe.\n\n17 Ināianei ā, i pahawa ake, nā, koinei ngā kupu whakamutunga i kōrerotia ai e te anahera ki a Arami, ā, ka wehe atu ia.\n\n18 Ināianei ā, ka hinga anō a Arami rātou ko te hunga i reira ki te whenua, nā te mea he nui tō rātou mīharo; nā te mea kua kitea e ō rātou ake karu tētahi anahera o te Ariki; ā, ko tōna reo anō nei ko te whatitiri, i whakangāueuetia nei te whenua; ā, i te mōhio rātou kāore tētahi mea hāunga ko te kaha o te Atua e taea ana te whakangāueue i te whenua me te tūoioi anō nei ka wāwāhi rua.\n\n19 Ināianei ā, ka reokore a Arami i te nui o tōna mīharo, nā, kīhai i taea e ia tōna māngai te tūwhera; āe rā, ka ngoikore ia, tē taea e ia ōna ringaringa te korikori; nō reira ka kawea atu ia e te hunga i reira, ā, i kawea kahakoretia atu, tae atu ki tana whakatakotoranga i te aroaro o tōna matua.\n\n20 Ā, ka takina e rātou ngā mea katoa i pā ai ki a rātou ki tōna matua; ā, ka hari tōna matua, nā te mea i mōhio ia ko te kaha tērā o te Atua.\n\n21 Ā, ka meatia e ia kia huihui ngātahitia tētahi whakaminenga e kite ai rātou he aha tā te Ariki mō tana tama, mō te hunga i reira anō hoki.\n\n22 Ā, ka meatia e ia kia huihui ngātahi anō hoki ngā pirihi i a rātou anō; ā, ka tīmata tā rātou nohopuku, me tā rātou inoi ki te Ariki tō rātou Atua kia whakatūwheratia ai te māngai o Arami, kia kōrero ai ia, ā, kia whiwhi kaha anō ōna pepeke—kia whakatūwheratia ai ngā karu o te iwi e kite ai, ā, e mōhio ai i te painga me te korōria o te Atua.\n\n23 Ā, i pahawa ake i muri iho i tā rātou nohopukutanga me tā rātou inoitanga mō te takiwā o ngā rā e rua me ngā pō e rua, ka whiwhi kaha ngā pepeke o Arami, ā, ka tū ake ia, ā, ka tīmata ia ki te kōrero atu ki a rātou, e tonoa ana rātou kia tau ai te mauri:\n\n24 Nā, ka kī ia, kua rīpenetā au i ōku hara, ā, kua hokona e te Ariki; nana kua whānau mai au i te Wairua.\n\n25 Ā, ka kī mai te Ariki ki ahau: Kaua e mīharo ki tēnei mea, āe rā, me whānau mai anō ngā tāngata katoa, arā, ko ngā tāne me ngā wāhine, ngā iwi, ngā hapū, ngā reo me ngā tāngata; āe rā, kia whānau mai i te Atua, kua tīnia i tō rātou āhuatanga kikokiko, i tō rātou āhuatanga taka, ki tētahi āhuatanga o te tika, kua hokona e te Atua, e meinga ana hei tama, hei tamāhine māna;\n\n26 Ā, ka meinga pēnei hei mea hou; ā, ki te kore rātou e pēnei, kua kore rawa rātou e āhei te whiwhi ki te kīngitanga o te Atua.\n\n27 Ko taku kupu tēnei ki a koe, ki te kore e pēneitia, me ākiri atu rātou; ā, e mōhio ana ahau i tēnei, nā te mea whano ka ākiritia atu ahau.\n\n28 Hei aha koa, i muri iho i te kautūtanga i roto i ngā pāweratanga maha, e rīpenetā tata pū ana ki te mate, ka pai te Ariki ki te tākiri i ahau i runga i te aroha i tētahi weranga mutunga kore, ā, kua whānau mai au i te Atua.\n\n29 Kua hokona tōku wairua mai i te au o te kawa me ngā herenga o te hara. I te poka pōuriuri rawa atu au; engari ināianei kei te kite au i te māramatanga mīharo o te Atua. I whakamamaetia tōku wairua ki te whakamamaetanga tonutanga; engari kua tākiritia au, ā, kāore tōku wairua i te mamae.\n\n30 Nāku tōku Kaihoko i whakaparahako, ā, i whakaparahakotia ērā kua kōrerotia e ō tātou tūpuna; engari ināianei e taea ana e rātou te matakite, nā, ka haere mai ia, ā, e mahara ana ia i ngā mea katoa nāna nei i hanga, ka whakakite ia i a ia anō ki te katoa.\n\n31 Āe rā, ka piko ngā turi katoa, ā, ka whāki ngā arero katoa i mua i tōna aroaro. Āe rā, hei te rā whakamutunga pū anō, ina tū ngā tāngata katoa kia whakawākia ai e ia, kātahi rātou ka whāki atu ko ia te Atua; kātahi rātou ka whāki atu, e noho Atua kore ana i te ao, nā, kua tau iho tētahi whakawhiunga mutunga kore tika ki runga i a rātou; ā, ka tūoioi rātou, ā, ka tūwiriwiri, ā, ka memenge iho i te rarapa o tōna karu hāhau-katoa.\n\n32 Ināianei ā, i pahawa ake, nā, ka tīmata a Arami i tēnei wā haere ake ki te whakaako i te iwi, me te hunga i reira i te taha i a Arami i te wā i puta mai ai te anahera ki a rātou, e haere huri noa ana i te whenua, e whakapuakina ana ki ngā tāngata katoa ngā mea i rongo ai rātou me ngā mea i kite ai rātou, me te kauhau i te kupu a te Atua i roto i ngā whakapāweratanga maha, i te taunutia nuitia e te hunga whakapono kore, e pākia ana e te tokomaha o rātou.\n\n33 Engari ahakoa tēnei katoa, ka whakamārietia nuitia te hāhi e rātou, e whakaū ana i tō rātou whakapono, ā, e akiaki ana i a rātou i runga i te manawa-roa me te mamae nui ki te pupuri i ngā whakahaunga a te Atua.\n\n34 Ā, he tama nā Mōhia ngā mea tokowhā o rātou; ā, ko ō rātou ingoa ko Amona, me Arona, me Omona, me Himini; koinei ngā ingoa o ngā tama a Mōhia.\n\n35 Ā, ka haere huri noa atu rātou i te whenua katoa o Harahemara, ā, i waenganui i te iwi katoa e noho ana i raro i te whakahaeretanga a kīngi Mōhia, e kaha ngana ana ki te whakatikatika i ngā tūnga i mahia e rātou ki te hāhi, e whāki ana i ō rātou hara katoa, ā, e whakapuaki ana i ngā mea katoa i kite ai rātou, ā, e whakamāramahia ana ngā poropititanga me ngā karaipiture ki ngā mea katoa i hiahia ai ki te whakarongo ki a rātou.\n\n36 Ā, i riro pēnei rātou hei taputapu i ngā ringaringa o te Atua i te mauranga mai i te tini ki tētahi mātauranga mō te pono, āe rā, ki te mātauranga mō tō rātou Kaihoko.\n\n37 Ā, anō tō rātou manaakitanga nui! Nā te mea i whakapuaki rātou i te rangimārie; i whakapuakina e rātou te rongo whakahari o te pai; ā, i whakapuakina e rātou ki te iwi, nā, e whakahaere ana te Ariki.\n\n", "mosiah 28": "[center][font_size=26]Upoko 28[/font_size][/center]\n\n[i]Ka haere ngā tama a Mōhia ki te kauhau ki ngā Rāmana—Mā te whakamahi i ngā kōhatu matakite, ka whakamāori a Mōhia i ngā papa Iarere. Takiwā 92 M.K.[/i]\n\n1 Nā, i pahawa ake, nā, i muri iho i tā ngā tama a Mōhia mahi i ēnei mea katoa, ka haere tahi me tētahi ope tokoiti, ā, ka hoki atu ki tō rātou matua, te kīngi, ā, i te hiahia rātou kia tukuna rātou ko taua ope tokoiti kua kōwhiria e rātou, kia haere ake ki te whenua o Nīwhai e kauhau ai rātou i ngā mea i rongo ai, ā, e wāwāhi atu anō ai i te kupu a te Atua ki ō rātou tuākana, ngā Rāmana—\n\n2 Nā, me kore pea rātou e kukume ai i a rātou ki te mātauranga o te Ariki tō rātou Atua, me te whakapakepake i a rātou mō ngā hara o ō rātou tūpuna; ā, kia rongoātia ai rātou mai i tō rātou mauāhara ki ngā Nīwhai, kia kukume ai i a rātou kia hari ai i roto i te Ariki tō rātou Atua, kia whakahoahoa tētahi i tētahi, ā, kia kore tonu he tautohetohenga i runga i te whenua katoa kua homai nei e te Ariki tō rātou Atua ki a rātou.\n\n3 Nā, i te hiahia rātou kia whakapuakina ai te whakaoranga ki ngā mea katoa, nā te mea kāore ō rātou ngoi kia tukuna kia ngaro noa tētahi wairua tangata; āe rā, ka oioi, ā, ka ngāueue rātou i te whakaaro kau ki te whakamamaetanga mutunga kore o tētahi wairua.\n\n4 Ā, i pēnei te mahi a te Wairua o te Ariki ki runga i a rātou, nā te mea he kaihara kikino rawa atu rātou. Ā, i pai te Ariki i runga i tōna whakaaroha mutunga kore kia tohungia ai rātou; hei aha koa he nui tō rātou mamae ā-wairua nā ō rātou hara, e mamae ana, ā, e wehi ana kei ākiritia atu rātou mō āke tonu atu.\n\n5 Ā, i pahawa ake, nā, i inoi ake rātou ki tō rātou matua mō ngā rā maha kia haere ake rātou ki te whenua o Nīwhai.\n\n6 Ā, ka haere a kīngi Mōhia, ā, ka uia atu te Ariki mēnā rānei me tuku atu e ia āna tama kia haere ake ki waenganui i ngā Rāmana ki te kauhau i te kupu.\n\n7 Ā, ka kī te Ariki ki a Mōhia: Tukuna rātou kia haere ake, nā te mea ka whakapono ngā mea tokomaha ki ā rātou kupu, ā, ka whiwhi rātou i te oranga tonutanga; ā, māku āu tama e whakaputa i ngā ringaringa o ngā Rāmana.\n\n8 Ā, i pahawa ake, nā, ka whakaae a Mōhia kia haere atu rātou, ā, kia mahia ai e ai ki tā rātou tono.\n\n9 Ā, ka whakatika atu tā rātou haere ki roto i te koraha kia haere ake ai ki te kauhau i te kupu ki waenganui i ngā Rāmana; ā, māku tētahi kōrero e tuku mō ā rātou whakahaeretanga ā muri ake nei.\n\n10 Nā, kāore i reira tētahi tangata mō kīngi Mōhia hei whakatau iho i te kīngitanga, nā te mea kāore kau āna tama i whakaae ai māna te kīngitanga.\n\n11 Nō reira ka mau ia ki ngā tuhinga kua whaowhaoa i runga i ngā papa parāhe, me ngā papa a Nīwhai, me ngā mea katoa kua puritia, ā, kua tiakina e ia e ai ki ngā whakahaunga a te Atua, nō muri mai i tana whakamāori me tana meatanga kia tuhia ai ngā kōrero i runga i ngā papa kōura kua rapua e te iwi o Rimihi, kua tukuna ki a ia e te ringa o Rimihi;\n\n12 Ā, i pēnei ia i te nui o te mānukanuka o tana iwi; nā te mea i te mutunga kē mai o te nui o tō rātou hiahia kia mōhio ai e pā ana ki ērā tāngata kua whakangaromia.\n\n13 Ināianei ā, nāna ērā i whakamāori mā aua kōhatu kua herea i roto i ngā porohita o te kōpere.\n\n14 Nā, i whakaritea ēnei mea mai i te tīmatanga, ā, i tukuna iho mai i tētahi whakatipuranga ki tētahi whakatipuranga, hei whakamāori i ngā reo;\n\n15 Ā, kua puritia, ā, kua tiakina e te ringa o te Ariki, kia whakakite ia ki ngā mea katoa e nōhia ai te whenua i ngā hara me ngā mōrikarika o tōna iwi;\n\n16 Ā, ka karangatia te tangata kei a ia ēnei mea he matakite, i runga i ngā ritenga o ngā wā onamata.\n\n17 Nā, nō muri iho i tā Mōhia whakaoti i tana whakamāori i ēnei tuhinga, nana, i whakaaturia mai i reira tētahi kōrero mō te iwi i whakangaromia ai, mai i te wā i whakangaromia ai rātou tae ake ki te hanganga o te pourewa nunui, i te wā i whakapōauautia e te Ariki te reo o te iwi, ā, ka whakamararatia rātou i runga i te mata katoa o te whenua, āe rā, mai i tērā wā pū anō tae ake ki te hanganga o Arama.\n\n18 Nā, ka tangi rawa te iwi o Mōhia nā tēnei tuhinga, āe rā, i kikī rātou i te pōuri; hei aha koa nā ēnā mea i whiwhi ai rātou i tētahi mātauranga nui, nā konā i hari ai rātou.\n\n19 Ā, ka tuhia tēnei tuhinga ā kō ake nei; nana rā, he tika pū anō kia mōhio ai ngā tāngata katoa ki ngā mea kua tuhia i tēnei tuhinga.\n\n20 Ināianei ā, he pērā me tāku i kī atu ai ki a koutou, nā, nō muri iho i tā kīngi Mōhia mahi i ēnei mea, ka mau ia ki ngā papa parāhe, me ngā mea katoa nāna nei i tiaki, ā, ka whakataua iho ki runga i a Arami, koia te tama a Arami; āe rā, ko ngā tuhinga katoa, me ngā taputapu whakamāori anō hoki, ā, ka whakataua iho ki runga i a ia me te whakahau i a ia kia puritia, ā, kia tiakina ēnā me te tuhi anō i tētahi tuhinga mō te iwi, e tukuna iho ana mai i tētahi whakatipuranga ki tētahi atu whakatipuranga, pērā i te tukunga ihotanga mai i te wā i wehe atu a Rīhai i Hiruharama.\n\n", "mosiah 29": "[center][font_size=26]Upoko 29[/font_size][/center]\n\n[i]Ka whakatakotoria e Mōhia te tikanga kia kōwhiria ngā kaiwhakawā hei whakakapi mō te kīngi—Ka ārahina te iwi e ngā kīngi whakarihariha ki roto i te hara—Ka kōwhiria a Arami te tama hei kaiwhakawā matua e te reo o te iwi—Koia hoki te pirihi teitei mō runga i te Hāhi—Ka mate a Arami te matua rāua ko Mōhia. Takiwā 92–91 M.K.[/i]\n\n1 Nā, i te wā i mahi pēnei a Mōhia ka tukuna atu puta noa i te whenua, ki waenganui i te iwi katoa, e hiahia ana kia mōhio he aha tā rātou e pai ai hei kīngi mō rātou.\n\n2 Ā, i pahawa ake, nā, ka puta mai te reo o te iwi, e mea ana: E hiahia ana mātou kia tū ai tāu tama a Arona hei kīngi, ā, hei kaiwhakahaere mō mātou.\n\n3 Nā, kua haere ake a Arona ki te whenua o Nīwhai, nō reira kīhai i taea e te kīngi te whakatau iho i te kīngitanga ki runga i a ia; kīhai rānei a Arona i whakaae kia tangohia ake te kīngitanga ki runga i a ia; kīhai rānei tētahi o ngā tama a Mōhia i whakaae kia tangohia ake ki runga i a rātou te kīngitanga.\n\n4 Nō reira ka tuku kupu atu anō a kīngi Mōhia ki waenganui i te iwi; āe rā, he kupu kua tuhia pū anō ki waenganui i te iwi. Ā, koinei ngā kupu i tuhia ai, e mea ana:\n\n5 Nana, E koutou tōku iwi, ōku teina rānei, nā te mea e whakaarohia pērāhia ana koutou e ahau, e hiahia ana ahau kia whakaarohia te take kua karangatia koutou hei whakaaro—nā te mea e hiahia ana koutou ki tētahi kīngi.\n\n6 Nā, e whakapuaki ana ahau ki a koutou, nā, kua whakakorengia e te tangata tika mōna te kīngitanga, ā, kāore ia e tangohia ake ki runga i a ia te kīngitanga.\n\n7 Ināianei ā, mehemea ka whakatauhia tētahi atu hei whakakapi mōna, nana e mataku ana ahau kei rewa ake ngā ngangaretanga i waenganui i a koutou. Ā, ko wai ka mōhio tērā pea taku tama, mōna nei te kīngitanga, ka tahuri ki te riri me te kukume atu i tētahi wāhi o te iwi ki a ia, mā konā tū ai ngā pakanga me ngā tautohetohenga i waenganui i a koutou, mā reira whakahekea ai ngā toto nunui me te whakapeau i te huarahi a te Ariki, āe rā, ka whakangaromia ngā wairua o ngā tāngata tokomaha.\n\n8 Nā, ko taku kupu tēnei ki a koutou, kia whai whakaaro tātou, ā, kia whakaarohia ēnei mea, nā te mea ehara i te tika mō tātou kia whakangaromia taku tama, ehara rānei i te tika mō tātou kia whakangaromia tētahi mēnā kua whakataua ia hei whakakapi mōna.\n\n9 Ā, mēnā ka tahuri atu anō taku tama ki tōna whakapehapeha me ngā mea tekateka ka whakakore ia i ngā mea kua kōrerotia e ia kātahi ka totohe i tōna take tika ki te kīngitanga, mā reira hoki ia me ana tāngata e mahi ai i ngā hara nunui.\n\n10 Ināianei ā, kia whai whakaaro tātou me te titiro whakamua ki ēnei mea, ā, kia meatia taua mea e rangimārie ai tēnei iwi.\n\n11 Nō reira māku hei kīngi mō koutou mō te toenga o ōku rā; hei aha koa, kia whakatūria e tātou ngā kaiwhakawā, kia whakawākia ai tēnei iwi e ai ki tō tātou ture; ā, ka whakaritea houtia ngā take o tēnei iwi, nā te mea ka whakatūria e tātou ngā tāngata whai whakaaro hei kaiwhakawā e whakawā ai i tēnei iwi e ai ki ngā whakahaunga a te Atua.\n\n12 Nā, he pai ake tā te Atua whakawā i te tangata i tā te tangata, nā te mea he tika ngā whakawākanga a te Atua, engari kāore i te tika ngā whakawākanga a te tangata i ngā wā katoa.\n\n13 Nō reira, mehemea e taea ana e koutou he tangata tika hei kīngi mō koutou, e whakapūmau ai ia i ngā ture a te Atua, me te whakawā i tēnei iwi e ai ki ana whakahaunga, āe rā, mehemea e taea ana e koutou he tangata hei kīngi mō koutou e mahi pērā ai i tā tōku matua a Peniamine mō tēnei iwi—ko taku kupu tēnei ki a koutou, mehemea e taea ana tēnei i ngā wā katoa kua tika pū anō kia whai kīngi koutou i ngā wā katoa hei whakahaere i runga i a koutou.\n\n14 Ā, ko ahau nei anō kua whakapaua e ahau ngā kaha katoa o tōku hinengaro kei roto nei i ahau, ki te whakaako i a koutou i ngā whakahaunga a te Atua, me te whakapūmau i te rangimārie puta noa i te whenua, kia kore ai tētahi pakanga, tētahi tautohetohenga, tētahi tāhaetanga, pāhuatanga rānei, kōhurutanga rānei, ētahi tūmomo āhuatanga rānei o te hara;\n\n15 Ā, ko te tangata kua mahi nei i te hē, koia tāku i whakawhiu ai e ai ki te hara kua mahia e ia, e ai ki te ture kua homai nei ki a tātou e ō tātou tūpuna.\n\n16 Nā, ko taku kupu tēnei ki a koutou, nā, ehara i te tika pū anō kia whai kīngi koutou hei whakahaere i runga i a koutou, nā te mea ehara ngā tāngata katoa i te tika.\n\n17 Nana rā, anō te nui o te hē e meatia ai e te kīngi whakarihariha kotahi, āe rā, anō te whakangaromanga nunui anō hoki!\n\n18 Āe rā, kia mahara ki a kīngi Noa, ana whakarihariha me ana mōrikarika, ā, ko ngā whakarihariha me ngā mōrikarika o tōna iwi. Nana anō te whakangaromanga nunui i tau ai ki runga i a rātou; nā ō rātou hara anō hoki rātou i kukume iho ki roto i te hereheretanga.\n\n19 Ā, me i kore te wawaotanga o tō rātou Kaihanga mōhio-rawa, ā, i pēnei nā tō rātou rīpenetātanga pono, me waiho tonu anō rātou i roto i te hereheretanga tae noa mai ki tēnei wā.\n\n20 Engari nana, nāna rātou i whakaputa nā te mea i whakaiti rātou i a rātou anō i mua i tōna aroaro; ā, nāna rātou i whakaputa i te hereheretanga nā te mea i kaha tō rātou karanga ki a ia; ā, ka pēnei tā te Ariki mahi i runga i tōna mana i roto i ngā āhuatanga katoa i waenganui i ngā tamariki a te tangata, e whātoro atu ana i te ringa whakaaroha ki te hunga e whakawhirinaki ai ki a ia.\n\n21 Ā nana, ko taku kupu tēnei ki a koutou ināianei, kāore e taea e koutou te turaki i tētahi kīngi whakarihariha hāunga mā te tautohetohetohe nunui, me te whakahekenga toto nunui.\n\n22 Nana rā, kei a ia ōna hoa i te kino, ā, ka piritata anō ōna kaitiaki ki ōna taha; ā, ka tīhaehaetia ake e ia ngā ture o te hunga i whakahaerehia tōtikahia i mua i a ia; ā, ka takahia e ōna waewae ngā whakahaunga a te Atua;\n\n23 Ā, ka hanga ture ia, ā, ka tukuna atu ēnā ki waenganui i tōna iwi, āe rā, ko ngā ture nō te āhuatanga o tōna ake whakarihariha; ā, ko te tangata e kore nei e ngohengohe ki ana ture ka meatia e ia kia whakangaromia ai; ā, ko te tangata e tutū ana ki a ia, māna ana ope tauā e tuku atu ki te pakanga ki a rātou, ā, mēnā e taea ana e ia, ka whakangaro ia i a rātou; ā, ka pēnei tā tētahi kīngi kino whakapeau i ngā huarahi katoa o te tika.\n\n24 Ināianei ā nana, ko taku kupu tēnei ki a koutou, kāore i te tika pū anō kia tau iho ai ētahi mōrikarika pēnā ki runga i a koutou.\n\n25 Nō reira, kōwhiria e koutou e te reo o tēnei iwi, he kaiwhakawā, kia whakawākia ai koutou e ai ki ngā ture kua homai kia koutou e ō tātou tūpuna, he mea tika ērā, ā, kua homai ki a rātou e te ringa o te Ariki.\n\n26 Nā, ehara i te mea he nui ngā wā ka hiahia te reo o te iwi i tētahi mea kē e tauaro ana ki te tika; engari he nui ngā wā ka hiahia te wāhi iti iho o te iwi i tērā kāore nei i te tika; nō reira ka ū koutou ki tēnei, ā, ka whakaturengia hei ture mō koutou—kia mahia ai ā koutou mahi i runga i te reo o te iwi.\n\n27 Ā, mehemea ka tae mai te wā e whiriwhiri ai te reo o te iwi i te hē, ko reira te wā ka tau iho ngā whakawākanga o te Atua ki runga i a koutou; āe rā, ko reira te wā ka toro iho ia ki a koutou i runga i te whakangaromanga nunui pērā i tāna toro mai ki tēnei whenua i mua.\n\n28 Ināianei ā, mehemea he kaiwhakawā ō koutou, ā, ka kore rātou e whakawā e ai ki te ture kua homai nei, ka meatia rātou e koutou kia whakawākia ai e tētahi kaiwhakawā teitei ake.\n\n29 Ki te kore ō koutou kaiwhakawā teitei e whakawā ai i ngā whakawākanga tika, ka meatia e koutou kia whakahuihuia tētahi huinga tokoiti o ō koutou kaiwhakawā i raro iho, ā, mā rātou ō koutou kaiwhakawā teitei e whakawā, e ai ki te reo o te iwi.\n\n30 Ā, e whakaae ana ahau ki a koutou kia mahia ai ēnei mea i runga i te wehi ki te Ariki; ā, e whakahau ana ahau ki a koutou kia mahia ai ēnei mea, ā, kia kaua koutou e whai kīngi; nā, mehemea ka hara, ā, ka hē ēnei tāngata ka utua ki runga i ō rātou ake māhunga.\n\n31 Nana rā ko taku kupu tēnei ki a koutou, kua meatia ngā hara o ngā tāngata tokomaha e ngā hara o ō rātou kīngi; nō reira ka utua ō rātou hara ki runga i ngā māhunga o ō rātou kīngi.\n\n32 Ināianei ā, e hiahia ana ahau kia kore tonu tēnei rerekētanga i runga i te whenua, i waenganui rawa i tōku iwi; engari e hiahia ana ahau kia meinga ai tēnei whenua hei whenua herekore, ā, kia taurite te rongo a ngā tāngata katoa i ōna tika me ōna ritenga, mō te wā katoa e pai te Ariki kia noho tonu tātou, ā, kia nōhia e tātou, āe rā, mō te roanga o te wā e noho ana tētahi o ō tātou uri i runga i te mata o te whenua.\n\n33 Ā, he maha atu anō ngā mea i tuhia ai e kīngi Mōhia ki a rātou, e whakaatu atu ana ki a rātou i ngā uauatanga me ngā raruraru katoa a te kīngi tika, āe rā, i ngā uaua katoa o tō rātou iwi, me ngā amuamu anō hoki o te iwi ki tō rātou kīngi; ā, nāna katoa i whakamārama atu ki a rātou.\n\n34 Ā, i kī atu ia ki a rātou, nā, e tika ana kia kauaka ai ēnei mea; engari kia tau iho ai te pīkaunga ki runga i te iwi katoa, kia waha ia tangata, ia tangata i tōna wāhi.\n\n35 Ā, i whakaatuhia atu anō e ia ki a rātou ngā taumahatanga i runga i a rātou i a rātou e mahi ana, nā tō rātou kīngi kino i whakahaere ai i runga i a rātou;\n\n36 Āe rā, ko ōna hē me ōna mōrikarika katoa, me ngā pakanga katoa, me ngā tautohetohenga, me te whakahekenga toto, me te whānakotanga, me ngā pāhuatanga, me te mahi i ngā mahi pūremu, me ngā tūmomo hara katoa tē taea te whakahua—e kī atu ana ki a rātou e tika ana kia kauaka ēnei mea, nā, he tino wetiweti ki ngā whakahaunga a te Atua.\n\n37 Ināianei ā, i pahawa ake, nō muri iho i tā kīngi Mōhia tukunga whakamuatanga atu i ēnei mea ki waenganui i te iwi, i whakapakepakehia rātou i te pono o ana kupu.\n\n38 Nō reira, ka tukua ki raro ā rātou hiahia mō tētahi kīngi, ā, ka hiahia nui rātou kia rite ai te tikanga mō ia tangata, mō ia tangata puta noa i te whenua katoa; āe rā, i kōrerotia ake ia tangata, ia tangata i tōna hiahia kia utua ia mō ōna ake hara.\n\n39 Nō reira, i pahawa ake, nā, i huihui rātou I a rātou anō i ngā huihuinga puta noa i te whenua, kia whiua ō rātou reo e pā ana ki ngā tangata e tū ai hei kaiwhakawā mō rātou, kia whakawākia ai rātou e ai ki te ture kua homai nei ki a rātou; ā, i te tino harikoa rawa atu rātou nā te herekoretanga kua tukuna ki a rātou.\n\n40 Ā, ka hira noa ake tō rātou aroha ki a Mōhia; āe rā, kāore he tangata kē atu i whakaarohia paitia ake e rātou; nā te mea kāore rātou i titiro atu ki a ia me te mea nei he rangatira nanakia e whaiwhai taonga ana, āe rā, mō taua taonga kino e whakakino nei i te wairua; nā te mea kīhai ia i tono taonga i a rātou, kīhai rānei ia i āhuareka ki te whakahekenga toto; engari nāna te rangimārie i whakapūmau ai i runga i te whenua, ā, nāna i tuku ki tana iwi kia whakaputaina ai rātou i ngā tūmomo hereheretanga katoa; nō reira i whakaaro nuitia ia e rātou, āe rā, i tino nui rawa atu, kāore e taea te mehua.\n\n41 Ā, i pahawa ake, nā, i whakarite rātou i ngā kaiwhakawā hei whakahaere i runga i a rātou, hei whakawā rānei i a rātou e ai ki te ture; ā, i pēnei tā rātou i mahi ai puta noa i te whenua.\n\n42 Ā, i pahawa ake, nā, ko Arami te mea tuatahi i whakaritea hei kaiwhakawā nui, koia hoki te pirihi teitei, kua whakataua iho te karangatanga e tana matua ki runga i a ia, ā, kua hoatu ki a ia te mana e pā ana ki ngā āhuatanga katoa o te hāhi.\n\n43 Ināianei ā, i pahawa ake, nā, ka hīkoi a Arami i ngā huarahi o te Ariki, ā, i pupuri ia i āna whakahaunga, ā, nāna ngā whakawākanga tika i whakawā ai; ā, i mau tonu te rangimārie i te whenua.\n\n44 Ā, ko te tīmatatanga tēnei o te whakahaeretanga a ngā kaiwhakawā puta noa i te whenua a Harahemara, i waenganui i te iwi katoa kua karangatia ko ngā Nīwhai; ā, ko Arami te tuatahi o ngā kaiwhakawā nui.\n\n45 Ināianei ā, i pahawa ake, nā, ka mate tōna matua, kua waru tekau mā rua tau te pakeke, kua ū tana whakatutuki i ngā whakahaunga a te Atua i a ia e ora ana.\n\n46 Ā, i pahawa ake, nā, ka mate anō hoki a Mōhia, i te toru tekau mā toru tau o tana whakahaere, kua ono tekau mā toru tau te pakeke; ko te takiwā katoa ia, ko te rima rau mā iwa o ngā tau mai i te wā i wehe atu ai a Rīhai i Hiruharama.\n\n47 Ā, i pēnei te mutunga o te whakahaeretanga o ngā kīngi i runga i te iwi o Nīwhai; ā, i pēnei te mutunga o ngā rā o Arami, koia te kaiwhakapūmau o tō rātou hāhi.\n\n", "alma 1": "[center][font_size=26]Ko te Pukapuka a Arami te Tama a Arami[/font_size][/center]\n\nKo te tuhinga a Arami, ko ia te tama a Arami, te kaiwhakawā matua tuatahi i runga i te iwi o Nīwhai, ā, ko te pirihi teitei anō ia i runga i te Hāhi. He tuhinga mō te whakahaeretanga a ngā kaiwhakawā, ā, ko ngā pakanga me ngā tautohetohenga i waenganui i te iwi. He tuhinga anō mō tētahi pakanga i waenganui i ngā Nīwhai me ngā Rāmana, e ai ki te tuhinga a Arami, te kaiwhakawā matua tuatahi.\n\n[center][font_size=26]Upoko 1[/font_size][/center]\n\n[i]Ka whakaako a Neho i ngā whakaakoranga teka, ka whakapūmautia e ia tētahi hāhi, ka whakaurua mai te mahi tohunga teka, ā, ka patua a Kiriona—Ka whakamatea a Neho mō ana hara—Ka hōrapa haere ngā mahi tohunga teka me ngā whakahāweatanga ki waenganui i te iwi—Ka mahi ngā pirihi mō ō rātou ake oranga, ka atawhaitia te hunga pōhara e te iwi, ā, ka whai oranga te Hāhi. Takiwā 91–88 M.K.[/i]\n\n1 Nā, i pahawa ake, nā, i te tau tuatahi o te whakahaeretanga a ngā kaiwhakawā i runga i te iwi o Nīwhai, nō tēnei wā haere ake nei, i te mea kua haere a kīngi Mōhia i te huarahi o te ao katoa, kua pakangatia te pakanga pai, e hīkoi tōtika ana i te aroaro o te Atua, kāore he tangata i waiho e ia hei whakahaere i muri i a ia; hei aha koa nāna ngā ture i whakapūmau ai, ā, i whakaaetia ērā e te iwi; nō reira rātou i meinga ai kia ngohengohe ai ki ngā ture i whakatakotoria e ia.\n\n2 Ā, i pahawa ake, nā, i te tau tuatahi o te whakahaeretanga a Arami i te nohoanga-whakawā, i reira tētahi tangata i kawea ki mua i tōna aroaro kia whakawākia ai, he tangata kaitā ia, ā, kua rongonui mō tōna kaha nui.\n\n3 Ā, kua hāereere ia i waenganui i te iwi, e kauhau ana ki a rātou i taua mea i kī ai ia ko te kupu a te Atua, e whakahē ana i te hāhi; e whakapuaki ana ki te iwi me rorotu haere ia pirihi me ia kaiako; ā, me kaua hoki rātou e mahi ki ō rātou ake ringaringa, engari mā te iwi kē e mahi hei oranga mō rātou.\n\n4 Ā, nāna anō i whakaatu ki te iwi, nā, ka whakaorangia ngā tāngata katoa hei te rā whakamutunga, ā, kāore ō rātou take kia wehi, kia tūwiri rānei, engari kia ara ake rātou i ō rātou māhunga kia hari; nā te mea kua hangaia ngā tāngata katoa e te Ariki, ā, kua hokona anōtia ngā tāngata katoa; hei te mutunga, ka riro i ngā tāngata katoa te oranga tonutanga.\n\n5 Ā, i pahawa ake, nā tana kaha kauhau i ēnei mea ka whakapono te tokomaha i ana kupu, nā te tino tokomaha ka tīmata rātou ki te tautoko i a ia me te hoatu pūtea ki a ia.\n\n6 Ā, ka tīmata ia ki te neke ake i runga i te whakapehapeha o tōna ngākau, me te whakakākahu i ngā kākahu utu nui, āe rā, ka tīmata anō ki te whakapūmau i tētahi hāhi i runga i te ritenga o tana kauhautanga.\n\n7 Ā, i pahawa ake i a ia e haere ana, ki te kauhau ki te hunga i whakapono ai i tana kupu, ka tūtaki ia ki tētahi tangata nō te hāhi o te Atua, āe rā, ko tētahi o ōna kaiako pū anō; ā, ka tīmata ia ki te kaha tohetohe ki a ia, kia whakakōtititia atu e ia te iwi o te hāhi; engari ka māia te tū o te tangata, e whakatūpatoria ana ia ki ngā kupu a te Atua.\n\n8 Nā, ko Kiriona te ingoa o te tangata; ā, koia anō hei taputapu i ngā ringaringa o te Atua i te whakaputanga atu i te iwi o Rimihi i te hereheretanga.\n\n9 Nā tā Kiriona tū atu ki a ia i runga i te māia me ngā kupu a te Atua ka pukuriri ia ki a Kiriona, ā, ka unuhia e ia tana hoari, ā, ka tīmata ki te patu i a ia. Nā, kua koroheketia rawatia a Kiriona, nō reira kīhai i taea e ia te ārai atu i ana patunga, nō reira i whakamatea ia e te hoari.\n\n10 Ā, ka haria te tangata nāna ia i patu e te iwi o te hāhi, ā, ka mauria atu ki te aroaro o Arami, kia whakawākia ai kia rite ai ki ana hara kua meatia e ia.\n\n11 Ā, i pahawa ake, nā, i tū ia i te aroaro o Arami, ā, ka totohe atu mōna anō i runga i te māia nui.\n\n12 Engari ka kī atu a Arami ki a ia: Nana, koinei te wā tuatahi i whakaurua ai te mahi tohunga teka ki waenganui i tēnei iwi. Ā nana, ehara tōu hē i te mahi tohunga teka anake, engari kua ngana nei kia whakauruhitia tēnā ki te hoari; ā, mēnā ka whakaurua mai te mahi tohunga teka ki waenganui i tēnei iwi koia kē tō rātou whakangaromanga katoatanga.\n\n13 Ā, nāu i whakaheke te toto o tētahi tangata tika, āe rā, he tangata nāna nei ngā mea pai nunui i mahi ai i waenganui i tēnei iwi; ā, mēnā rānei ka tohua koe e mātou ka tau mai ōna toto ki runga i a mātou hei rapu utu.\n\n14 Nō reira, kua whakatauhia koe kia mate, e ai ki te ture kua homai nei ki a tātou e Mōhia, tō tātou kīngi whakamutunga; ā, kua whakaaengia ēnā e tēnei iwi; nō reira me ngohengohe tēnei iwi ki te ture.\n\n15 Ā, i pahawa ake, nā, ka mauria ia e rātou; ā, ko Neho tōna ingoa; ā, ka kawea atu ia e rātou ki runga i te puke o Manati, ā, i reira ia meinga ai, i whakaae ai rānei, i waenganui i ngā rangi me te whenua, nā, ko ngā mea i whakaakona ai e ia ki te iwi he mea tauaro i tā te kupu a te Atua; ā, i reira ka whakamatea ia ki tētahi matenga taurekareka.\n\n16 Hei aha koa, kīhai i mutu i tēnei te horapa haeretanga o te mahi tohunga teka puta noa i te whenua; nā te mea he tokomaha te hunga i aroha ki ngā mea tekateka o te ao, ā, ka haere whakamua atu rātou e kauhau ana i ngā whakaakoranga teka; ā, i pēnei rātou he whakaaro ki ngā taonga me te hōnore.\n\n17 Hei aha koa, kīhai rātou i māia ki te rūkahu, mehemea e mōhiotia ana, nā te mataku ki te ture, nā te mea ka whakawhiua te hunga rūkahu; nō reira i whakataruna rātou anō nei kei te kauhau atu e ai ki tō rātou whakapono; ināianei ā, kāore he kaha tō te ture i runga i te tangata kotahi mō tōna whakapono.\n\n18 Ā, kāore rātou i māia ki te tāhae, nā te mataku ki te ture, nā te mea ka whakawhiua te hunga pērā; kāore rānei rātou i māia ki te pāhua, ki te kōhuru rānei, nā te mea ki te kōhuru tētahi ka whakawhiua kia mate.\n\n19 Engari, i pahawa ake, nā, ka tīmata ngā tāngata ehara nō te hāhi o te Atua ki te whakatoi i te hunga nō te hāhi o te Atua, ā, ko ngā mea kua tangohia ki runga i a rātou te ingoa o te Karaiti.\n\n20 Āe rā, i whakatoi rātou i a rātou, ā, i karawhiua rātou ki ngā tūmomo kupu katoa, ā, i pēnei nā tō rātou whakaiti; nā te mea kāore rātou i te whakahīhī i ō rātou ake karu, ā, nā tā rātou wāwāhi atu i te kupu a te Atua, tētahi ki tētahi, kāore he moni, ā, kāore he utu.\n\n21 Nā, i reira tētahi ture uaua i waenganui i te iwi o te hāhi, kia kore ai te tangata kotahi, nō te hāhi, e ara ake me te whakatoi i te hunga ehara nō te hāhi, ā, kia kore ai he whakatoinga i waenganui i a rātou anō.\n\n22 Hei aha koa, he tokomaha i waenganui i a rātou i tīmata ai ki te whakahīhī, ā, ka tīmata rātou ki te totohe riri atu ki ō rātou hoariri, tae noa atu ki te patu; āe rā, ka mekemeke rātou tētahi ki tētahi.\n\n23 Nā, koinei i te tau tuarua o te whakahaeretanga a Arami, ā, he nui te mamae i roto i te hāhi nā ēnei mea; āe rā, koia te pūtake o ngā whakamātautauranga nunui i te hāhi.\n\n24 Nā te mea i whakapakekehia ngā ngākau o te hunga tokomaha, ā, ka mukua atu ō rātou ingoa, nā, kāore i maumaharatia tonutia rātou i waenganui i te iwi o te Atua. Ā, he tokomaha anō i tango atu i a rātou anō i waenganui i a rātou.\n\n25 Nā, he whakamātautau nui tēnei ki te hunga i tū kaha i roto i te whakapono; hei aha koa, i toka tū moana rātou i tā rātou pupuri i ngā whakahaunga a te Atua, ā, i manawanui tā rātou waha i ngā whakatoinga i pūrangatia ai ki runga i a rātou.\n\n26 Ā, i te wā i wehe atu ai ngā pirihi kia wāwāhi atu ai i te kupu a te Atua ki te iwi, ka wehe anō te iwi i ā rātou mahi ki te whakarongo atu ki te kupu a te Atua. Ā, i te wā i wāwāhia atu ai e te pirihi te kupu a te Atua ki a rātou ka hokihoki ngākaunui atu rātou katoa ki ā rātou mahi; ā, ko te pirihi, kīhai i whakateitei ia i a ia anō i runga ake i te hunga whakarongo, nā te mea kāore nei i pai ake te kaikauhau i te kaiwhakarongo, kāore rānei i pai ake te kaiako i te ākonga; ā, i taurite pēnei rātou, ā, i mahi katoa rātou, tēnā tangata, tēnā tangata e pērā ana ki tōna kaha.\n\n27 Ā, i wāwāhi atu rātou i ā rātou rawa, ia tangata, ia tangata e ai ki tāna, ki te hunga rawakore, me te hunga hapa, me te hunga tūroro, me te hunga e whakamamaetia ana; ā, kīhai rātou i whakakākahu i ngā kākahu utu nui, heoi, he tōrire, ā, he ātaahua tonu rātou.\n\n28 Ā, i pēnei tā rātou whakapūmau i ngā āhuatanga o te hāhi; ā, ka tīmata pēnei tā rātou mau i te rangimārie tonutanga anō, ahakoa ā rātou whakatoinga katoa.\n\n29 Ināianei ā, nā te toka tū moana a te hāhi ka tino whairawa haere rātou, e ranea ana ngā mea katoa e hiahiatia ana e rātou—he ranea ngā kāhui o ia tū, o ia tū, me ngā kūao mōmona o ia tū, o ia tū, he ranea hoki ngā kākano, me ngā kōura, me ngā hiriwa, me ngā mea utu nui, he ranea anō hoki ngā hiraka me ngā rīnena miro pai, me ngā kākahu kōkau papai o ia āhua, o ia āhua.\n\n30 Ā, i pēnei, i runga i tō rātou āhua whai pai, kīhai rātou i whakakāhore i tētahi e kākahu-kore ana, e hiakai ana rānei, e hiainu ana rānei, e māuiui ana rānei, i tētahi rānei kīhai ia i atawhaitia; ā, kīhai i tau ō rātou ngākau ki runga i ngā taonga; nō reira i ngākau tūwhera ki ngā tāngata katoa, pakeke mai, rangatahi mai, herehere mai, herekore mai, tāne mai, wahine mai, ahakoa kei waho i te hāhi ahakoa rānei kei roto i te hāhi, kāore ō rātou tikanga kōwhiri tangata e pā ana ki te hunga hapa.\n\n31 Ā, i pēnei tā rātou kakenga, ā, ka tino whairawa ake rātou i te hunga ehara nei i tō rātou hāhi.\n\n32 Nā te mea ka tuku te hunga ehara i te hāhi i a rātou anō ki te mahi makutu, ā, me te karakia whakapakoko, me te hakirara rānei, me te ngaungau, i te pūhaehae me te totohe; e whakakākahu ana i ngā kākahu utu nui; kua neke ake i runga i te whakapehapeha o ō rātou karu; e whakatoi ana, e rūkahu ana, e whānako ana, e pāhua ana, e mahi pūremu ana, e kōhuru ana hoki, me ngā tūmomo whakarihariha katoa o ia āhua, o ia āhua; hei aha koa, kua whakahaeretia te ture ki runga i ngā kaitakahi ture katoa, ina taea te pērā.\n\n33 Ā, i pahawa ake, nā te whakahaeretanga a te ture ki runga i a rātou, e whakawhiua ana ia tangata, ia tangata e ai ki tāna i mahi ai, ka nui ake tō rātou āta noho, ā, kīhai rawa rātou i māia ki te mahi i tētahi mahi whakarihariha mehemea ka mātauria; nō reira, he nui te rangimārie i waenganui i te iwi o Nīwhai tae atu ki te tau tuarima o te whakahaeretanga a ngā kaiwhakawā.\n\n", "alma 2": "[center][font_size=26]Upoko 2[/font_size][/center]\n\n[i]Ka whai a Amariki hei kīngi, ā, ka whakaparahakotia e te reo o te iwi—Ka whakatūria ia hei kīngi e ana kaiaru—Ka pakanga atu ngā Amariki ki ngā Nīwhai, ā, ka hinga rātou—Ka whakakotahi ngā Rāmana me ngā Amariki i ō rātou tauā, ā, ka hinga rātou—Ka patu a Arami i a Amariki. Takiwā 87 M.K.[/i]\n\n1 Ā, i pahawa ake i te tīmatanga o te tau tuarima o te whakahaeretanga o tā rātou whakahaeretanga ka tīmata tētahi tautohetohenga i waenganui i te iwi; ko tētahi tangata, e karangatia ana ko Amariki, he tangata tinihanga rawa ia, āe rā, he tangata matatau e pā ana ki te mātauranga o te ao, he tangata nō te ritenga o te tangata nāna a Kiriona i patu ki te hoari, i whakamatea ai ia e ai ki te ture—\n\n2 Nā, ko tēnei Amariki, i runga i tana tinihanga, ka kukume atu i ngā tāngata tokomaha kia whai atu i a ia; nā te tino tokomaha rawa atu ka tino whai kaha haere rātou; ā, ka tīmata tā rātou whai kia whakatūria a Amariki hei kīngi i runga i te iwi.\n\n3 Nā, he mea ohorere ki te iwi o te hāhi, ā, ki te hunga katoa kīhai i kūmea atu e ngā whakapakepaketanga a Amariki; nā te mea i mōhio rātou, nā, e ai ki tō rātou ture me whakapūmau ērā momo mea e te reo o te iwi.\n\n4 Nō reira, mehemea i taea kia hopu ai a Amariki i te reo o te iwi, i te mea ko ia tētahi tangata kino, ka whakakāhoretia rātou i ō rātou tikanga me ō rātou kōwhiringa o te hāhi; nā te mea i te hiahia ia kia whakangaro i te hāhi o te Atua.\n\n5 Ā, i pahawa ake, nā, ka whakahuihui te iwi i a rātou katoa puta noa i te whenua, ia tangata, ia tangata e rite ana ki tōna hinengaro, mēnā rānei e tautoko ana, e whakahē ana rānei i a Amariki, i ngā rōpū rerekē, he nui ā ratou totohe me ā rātou ngangare whakamīharo tētahi ki tētahi.\n\n6 Ā, i whakahuihui pēnei rātou i a rātou anō kia whiua atu ō rātou reo e pā ana ki te take; ā, ka whakatakotoria ki mua i te aroaro o ngā kaiwhakawā.\n\n7 Ā, i pahawa ake, nā, ka whakahē atu te reo o te iwi i a Amariki, nā konā kīhai ia i whakatūria hei kīngi i runga i te iwi.\n\n8 Nā konei i puta ake ai te hari nui i ngā ngākau o te hunga whakahē i a ia; engari ka whakaohoohokia ake e Amariki te hunga tautoko i a ia kia riri ai ki te hunga kāore i te tautoko i a ia.\n\n9 Ā, i pahawa ake, nā, ka whakahuihuia tahitia rātou e rātou anō, ā, ka whakatapua a Amariki hei kīngi mō rātou.\n\n10 Nā, i te wā i whakatūria ai a Amariki hei kīngi i runga i a rātou ka whakahaua rātou kia hāpai patu ki ā rātou teina; ā, i pēneitia e ia kia whakatauhia ai tōna mana ki runga i a rātou.\n\n11 Nā, i waitohungia te iwi o Amariki e te ingoa o Amariki, arā, i karangatia ko ngā Amariki; ā, ko te toenga atu i karangatia ai ko ngā Nīwhai, ko te iwi o te Atua rānei.\n\n12 Nō reira, i mōhio te iwi o ngā Nīwhai ki te whakaaro a ngā Amariki, koia rātou i whakarite ai ki te tūtaki ki a rātou; āe rā, ka whakamaua rātou e rātou anō ki te hoari, me ngā hemita, me ngā kōpere, me ngā pere, me ngā kōhatu, me ngā kōtaha, ā, ki ngā tūmomo rākau whawhai katoa, o ia āhua, o ia āhua.\n\n13 Nā konā kua rite rātou ki te tūtaki ki ngā Amariki i te wā o tā rātou haerenga mai. Ā, ka whakatūria he kāpene, me ngā kāpene i runga ake, me ngā kāpene rangatira, e pērā ana ki ō rātou tatauranga.\n\n14 Ā, i pahawa ake, nā, ka whakamaua e Amariki ana tangata ki ngā tūmomo rākau whawhai katoa o ia āhua, o ia āhua; ā, i whakatūria anōtia e ia he kaiwhakahaere, ā, he kaiārahi i runga i tana iwi, kia ārahina atu rātou ki te pakanga ki ā rātou teina.\n\n15 Ā, i pahawa ake, nā, ka haere ake ngā Amariki ki runga i te puke ki Amanihu, i te taha rāwhiti o te awa Hairona, e rere ana i te whenua o Harahemara, ā, i reira rātou tīmata ai ki te whawhai ki ngā Nīwhai.\n\n16 Nā, ko Arami te kaiwhakawā nui me te kāwana i runga i te iwi o Nīwhai, nō reira, ka haere ake ia me tana iwi, āe rā, me ana kāpene, me ana kāpene rangatira, āe rā, i mua i ana tauā, ki te whawhai ki ngā Amariki.\n\n17 Ā, ka tīmata rātou ki te patupatu i ngā Amariki i runga i te puke ki te taha o Hairona. Ā, ka whawhai atu ngā Amariki ki ngā Nīwhai i runga i te kaha nui, nō konei ka hingahinga iho ngā Nīwhai tokomaha i mua i ngā Amariki.\n\n18 Hei aha koa ka whakakahangia e te Ariki te ringa o ngā Nīwhai, nā, ka patua e rātou ngā Amariki ki tētahi parekura nui, nā, ka tīmata tā rātou tahuti atu i mua i a rātou.\n\n19 Ā, i pahawa ake, nā, ka whai atu ngā Nīwhai i ngā Amariki mō te roanga o te rā, ā, ka parekuratia nuitia rātou, nā konā neke atu i te tekau mā rua mano, e rima rau, e toru tekau mā rua ngā wairua o ngā Amariki i patua ai; ā, neke atu i te ono mano, e rima rau, e ono tekau mā rua ngā wairua o ngā Nīwhai i patua ai.\n\n20 Ā, i pahawa ake, nā, i te wā kāore i taea tonutia e Arami ngā Amariki te whai ka meatia e ia tana iwi kia whakatūria ō rātou tēneti i te raorao o Kiriona, kua karangatia te raorao mō taua Kiriona i patua ai e te ringa o Neho ki te hoari; ā, ka whakatūria e ngā Nīwhai ō rātou tēneti i tēnei raorao mō te pō.\n\n21 Ā, ka tonoa e Arami ngā tūtei ki te aru i ngā mōrehu o ngā Amariki, kia mōhio ai ia e pā ana ki ā rātou mahere me ā rātou whakaritenga, mā konā taea e ia te tiaki i a ia anō i a rātou, kia tiakina ai tōna iwi i te whakangaromanga.\n\n22 Nā, ko ngā ingoa o te hunga i tonoa atu e ia hei tūtei i te puni o ngā Amariki, arā, ko Herama, ko Amanore, ko Manati rātou ko Rimihera; koinei te hunga i haere atu ai me ō rātou tāngata hei tūtei i te puni o ngā Amariki.\n\n23 Ā, i pahawa ake, nā, i te aonga ake ka hohoro rawa atu tā rātou hokinga ki te puni o ngā Nīwhai, e whakamīharo nuitia ana, ā, kua pākia e te wehi nui, e mea ana:\n\n24 Nana, i aru atu mātou i te puni o ngā Amariki, ā, ko te mea whakamīharo rawa atu ki a mātou, i te whenua o Minono, i runga ake i te whenua o Harahemara, i runga i te huarahi ki te whenua o Nīwhai, i kite mātou i tētahi ope tini o ngā Rāmana; ā nana, kua hono atu ngā Amariki ki a rātou;\n\n25 Ā, kei runga rātou i ō tātou teina i te whenua rā; ā, e tahuti atu ana rātou me ā rātou kāhui, me ā rātou hoawāhine, me ā rātou tamariki, e ahu ana ki tō tātou pā; ā, ki te kore tātou e hohoro ka riro i a rātou tō tātou pā, ā, ka patua ō tātou matua, me ā tātou hoawāhine, me ā tātou tamariki.\n\n26 Ā, i pahawa ake, nā, ka haria atu e te iwi o Nīwhai ō rātou tēneti, ā, ka wehe atu ki waho i te raorao o Kiriona e ahu atu ana ki tō rātou pā, koia ko te pā o Harahemara.\n\n27 Ā nana, i a rātou e whakawhiti ana i te awa o Hairona, ka huaki mai ngā Rāmana me ngā Amariki, kua tata rite tō rātou tokomahatanga, anō nei, ko ngā oneone o te moana, ki te whakangaro i a rātou.\n\n28 Hei aha koa, i whakakahangia ngā Nīwhai e te ringa o te Ariki, kua inoi kaha ake rātou ki a ia kia whakaputaina ai rātou i ngā ringaringa o ō rātou hoariri, nō reira whakarongo ai te Ariki i ā rātou karanga, ā, i whakakahangia rātou, ā, ka hingahinga iho ngā Rāmana me ngā Amariki i mua i a rātou.\n\n29 Ā, i pahawa ake, nā, ka whawhai tahi a Arami ki a Amariki ki te hoari, kanohi ki te kanohi; ā, i nui tā rāua kakaritanga, tētahi ki tētahi.\n\n30 Ā, i pahawa ake i a Arami, nā te mea he tangata nō te Atua, kua whakangungua ki te whakapono nui, ka karangahia, e mea ana: E te Ariki, kia aroha mai, ā, kia tohungia tōku oranga, kia meinga au hei taputapu i roto i ō ringaringa ki te whakaora me te tiaki i tēnei iwi.\n\n31 Nā, i te wā i kōrero ai a Arami i ēnei kupu ka kakari anō rāua ko Amariki; ā, i whakakahangia ia, nā konā i whakamate ia i a Amariki ki te hoari.\n\n32 Ā, i kakari anō rāua ko te kīngi o ngā Rāmana; engari tahuti ana te kīngi o ngā Rāmana i te aroaro o Arami, ā, ka tonoa ana kaitiaki kia kakari ai ki a Arami.\n\n33 Engari ka kakari a Arami, me ana kaitiaki ki ngā kaitiaki o te kīngi o ngā Rāmana tae atu ki te wā ka whakamatea, ā, ka āia atu rātou e ia.\n\n34 Ā, i whakawāteahia pēneitia e ia te whenua, te tahatika kē rānei, i te taha uru o te awa o Hairona, e makaia ana ngā tūpāpaku o ngā Rāmana kua patua iho ki roto i ngā wai o Hairona, kia whaiwāhi ai i konā tana iwi ki te whakawhiti atu me te kakari atu ki ngā Rāmana me ngā Amariki i te taha uru o te awa o Hairona.\n\n35 Ā, i pahawa ake, nā, whakawhiti katoa ana rātou i te awa o Hairona ka tīmata ngā Rāmana me ngā Amariki ki te tahuti atu i mua i a rātou, ahakoa he tokomaha whāioio rātou tē taea te tatau i a rātou.\n\n36 Ā, i tahuti atu rātou i te aroaro o ngā Nīwhai whakatekoraha i te uru me te raki, kei tua atu i ngā rohe o te whenua; ā, ka arumia rātou e ngā Nīwhai i runga i tō rātou kaha, ā, ka patupatua iho rātou.\n\n37 Āe rā, i tūtaki rātou i tēnei taha, i tēnei taha, ā, ka patua, ā, ka āia atu, tae atu ki tā rātou whakamararatanga atu ki te uru, ā, ki te raki, kia tae rā anō rātou ki te koraha, kua karangatia nei ko Heamauta; ā, ko taua koraha anō kua muia e ngā kararehe mohoao me ngā kararehe horomiti.\n\n38 Ā, i pahawa ake, nā, he tokomaha i mate ai i te koraha i ō rātou tūnga, ā, i kainga e aua kararehe me ngā whatura o te rangi; ā, kua kitea ō rātou kōiwi, ā, kua pūrangahia i runga i te whenua.\n\n", "alma 3": "[center][font_size=26]Upoko 3[/font_size][/center]\n\n[i]Kua whaitohungia ngā Amariki e rātou anō e ai ki te kupu poropiti—Kua kangaia ngā Rāmana mō tā rātou haututū—Ka kūmea iho e te tangata ō rātou ake kanga ki runga i a rātou anō—Ka hinga anō tētahi atu tauā Rāmana i ngā Nīwhai. Takiwā 87–86 M.K.[/i]\n\n1 Ā, i pahawa ake, nā, ko ngā Nīwhai kīhai i patua e ngā rākau whawhai, nō muri iho i tā rātou tanumi i te hunga i patua ai—nā, kīhai i tatauria te hunga mate, nā te nui o tō rātou tatauranga—nō muri iho i tā rātou tanumitanga i ō rātou mate katoa ka hoki atu rātou ki ō rātou whenua, ā, ki ō rātou kāinga, me ā rātou hoawahine, me ā rātou tamariki.\n\n2 Nā, he tokomaha ngā wāhine me ngā tamariki i patua ai ki te hoari, ā, he maha anō ā rātou kāhui o ia tū, o ia tū; ā, he maha anō ā rātou māra kākano i whakangaromia ai, nā te mea kua takatakahia e ngā ope tangata.\n\n3 Ināianei ā, ka makaia ngā Rāmana me ngā Amariki i patupatua ai i runga i te tahatika o te awa o Hairona ki roto i ngā wai o Hairona; ā nana, kei ngā hōhonutanga o te moana ō rātou kōiwi, ā, he maha rawa ērā.\n\n4 Ā, i rerekē ngā Amariki i ngā Nīwhai, nā te mea i whaitohungia ō rātou rae e rātou anō ki te whero i runga i te ritenga o ngā Rāmana; hei aha koa kīhai i heua e rātou ō rātou māhunga kia rite ki ngā Rāmana.\n\n5 Nā, kua heua ngā māhunga o ngā Rāmana; ā, kua tahanga rātou, hāunga ko te hiako kua whītikiria i ō rātou hope, me ō rātou kākahu whawhai, kua whītikiria i a rātou, me ā rātou kōpere, me ā rātou pere, me ā rātou kōhatu, me ā rātou kōtaha, me ētahi atu mea.\n\n6 Ā, he pōuriuri te kiri o ngā Rāmana, e pērā ana ki te tohu i whakataua ai ki runga i ō rātou tūpuna, koia tētahi kanga i whakataua ai ki runga i a rātou nā ō rātou hara me ā rātou haututū ki ā rātou teina, arā, ko Nīwhai, ko Hākopa, ko Hōhepa rātou ko Hāmi, he tangata tika, ā, he tangata tapu rātou.\n\n7 Ā, i whai ō rātou tuākana ki te whakangaro i a rātou, nō reira i kangaia rātou; ā, ka whakataua tētahi tohu ki runga i a rātou e te Atua, āe rā, ki runga i a Rāmana rāua ko Remuere, me ngā tama a Ihimaera anō hoki, me ngā wāhine Ihimaera.\n\n8 Ā, i pēnei kia rerekē ai ō rātou uri i ngā uri o ā rātou teina, mā konā tiakina ai e te Ariki te Atua tōna iwi, kia kaua rātou e hanumi atu me te whakapono i ngā whakarerenga hē, ā, ko tōna mutunga he whakangaromanga.\n\n9 Ā, i pahawa ake, nā, i kukume iho te tangata i hanumi atu ai ki ngā uri o ngā Rāmana i taua kanga anō ki runga i ōna uri.\n\n10 Nō reira, ka karangatia te tangata i tuku i a ia anō kia whakakōtiti kētia e ngā Rāmana i raro i te maru o tērā upoko, ā, ka whakataua tētahi tohu ki runga i a ia.\n\n11 Ā, i pahawa ake, nā, ko te tangata kīhai nei i whakapono ki ngā whakarerenga iho a ngā Rāmana, engari i whakapono kē i aua tuhinga kua haria mai ki waho i te whenua o Hiruharama, i ngā whakarerenga iho anō a ō rātou tūpuna, koia nei he tika, i whakapono anō i ngā whakahaunga a te Atua, ā, i puritia ēnā, i karangatia ko ngā Nīwhai, ko te iwi o Nīwhai rānei, mai i tērā wā haere ake nei—\n\n12 Ā, ko rātou anō ngā mea kua tuhia ngā tuhinga e pono ana mō tō rātou iwi, mō te iwi anō hoki o ngā Rāmana.\n\n13 Nā, ka huri anō tātou ki ngā Amariki, nā te mea kua whakataua anōtia tētahi tohu ki runga i a rātou; āe rā, nā rātou anō rātou i whaitohu ai, āe rā, ko tētahi tohu whero ki runga i ō rātou rae.\n\n14 Pēnei kua mana te kupu a te Atua, nā, koinei ngā kupu i kōrero ai ki a Nīwhai: Nana, ko ngā Rāmana nāku i kanga, ā, ka whakatau au i tētahi tohu ki runga i a rātou kia whakawehea rātou me ō rātou uri i a koe me ō uri, mai i tēnei wā haere ake nei mō āke tonu atu, hāunga ka rīpenetā rātou i ō rātou whakarihariha me te tahuri mai ki ahau kia whakaaroha atu au ki a rātou.\n\n15 Hei āpiti anō: Māku tētahi tohu e whakatau ki runga i te tangata e hanumi ai i ōna uri ki ōu tuākana, kia kangaia rātou anō hoki.\n\n16 Hei āpiti anō: Māku tētahi tohu e whakatau ki runga i te tangata e whawhai ai ki a koe me ō uri.\n\n17 Hei āpiti anō, ko tāku, e kore rawa te tangata e wehe atu ai i a koe e karangatia tonutia he uri nōu; ā, māku koe e manaaki, me te hunga katoa e karangatia ai he uri nōu, haere ake nei mō āke tonu atu; ā, koinei ngā whakaari a te Ariki ki a Nīwhai me ana uri.\n\n18 Nā, kīhai ngā Amariki i mōhio i te whakatutuki rātou i ngā kupu a te Atua i te wā i tīmata ai rātou ki te whaitohu i a rātou anō ki ō rātou rae; hei aha koa kua puta mārire mai tā rātou tutū ki te Atua; nō reira i tika pū kia taka iho ai te kanga ki runga i a rātou.\n\n19 Nā, e hiahia ana ahau kia kite ai koutou nā rātou anō te kanga i kukume ai ki runga i a rātou; ā, he pērā anō tā ia tangata kua kangaia nei kukume iho ki runga i a ia anō tōna ake whakahēnga.\n\n20 Nā, i pahawa ake, nā, kāore i maha ngā rā whai muri iho i te whawhai i whawhaitia ai i te whenua o Harahemara, e ngā Rāmana me ngā Amariki, nā, i reira anō tētahi atu tauā a ngā Rāmana i whakaeke mai ai ki runga i te iwi o Nīwhai, i taua wāhi anō i tūtaki ai te tauā tuatahi ki ngā Amariki.\n\n21 Ā, i pahawa ake, nā, kua tonoa tētahi tauā kia āia atu ai rātou i ō rātou whenua.\n\n22 Nā, nā te mea i te mamae a Arami i tētahi tūnga kīhai ia i haere ake ki te whawhai i tēnei wā ki ngā Rāmana;\n\n23 Engari i tonoa e ia tētahi tauā nui ki a rātou; ā, ka haere ake rātou, ā, ka patua ngā tāngata tokomaha o ngā Rāmana, ā, ka āia atu te toenga o rātou ki waho i ngā rohe o tō rātou whenua.\n\n24 Kātahi ka hoki anō rātou, ā, ka tīmata ki te whakapūmau i te rangimārie i runga i te whenua, kāore rātou i raru anō i ō rātou hoariri mō tētahi wā.\n\n25 Nā, i meatia katoatia ēnei mea, āe rā, i tīmataria, ā, i whakamutua ēnei whawhai me ēnei tautohetohenga katoa i te tau tuarima o te whakahaeretanga a ngā kaiwhakawā.\n\n26 Ā, i te tau kotahi i tonoa atu ai ngā wairua manomano, ā, he mano tekau o ngā mano ki te ao mutunga kore, kia kokoti ai rātou i ō rātou utu e rite ana ki ā rātou mahinga, ahakoa i pai, ahakoa rānei i kino, kia kokoti ai i te hari mutunga kore, i te pōuri mutunga kore rānei, e ai ki te wairua i whāia atu ai rātou, mehemea he wairua pai, he wairua kino rānei.\n\n27 Nā te mea ka whiwhi utu ia tangata, ia tangata mai i te mea e whāia atu ai e ia, ā, ka pēneitia e ai ki ngā kupu a te wairua poropititanga; nō reira tukua kia rite ki te pono. Ā, i pēnei te whakamutunga o te tau tuarima o te whakahaeretanga a ngā kaiwhakawā.\n\n", "alma 4": "[center][font_size=26]Upoko 4[/font_size][/center]\n\n[i]Ka rumakina e Arami ngā tāngata manomano i uru ai ki te hāhi—Ka uru mai te hara ki roto i te hāhi, ā, ka raru te kāneke whakamuatanga o te hāhi—Ka whakataua a Nīwhaihā hei kaiwhakawā matua—Ka aro atu a Arami, koia te pirihi teitei, ki te minitatanga. Takiwā 86–83 M.K.[/i]\n\n1 Nā, i pahawa ake i te tau tuaono o te whakahaeretanga a ngā kaiwhakawā i runga i te iwi o Nīwhai, kāore he tautohetohenga, he pakanga rānei i te whenua o Harahemara;\n\n2 Engari i te mamae te iwi, āe rā, i te mamae nui i te ngaronga o ō rātou huānga, i te ngaronga anō hoki o ā rātou kāhui o ia tū, o ia tū, i te ngaronga o ō rātou māra kākano, kua takatakahia e te waewae, ā, i whakangaromia e ngā Rāmana.\n\n3 Ā, i whaitake ngā tāngata katoa ki te tangi nā te nui o ō rātou mamae; ā, i whakapono rātou ko ngā whakawākanga ia a te Atua kua tonoa iho ki runga i a rātou nā ō rātou whakarihariha me ō rātou mōrikarika; nō reira kua whakaohokia rātou ki tētahi maharatanga mō tō rātou haepapa.\n\n4 Ā, ka tīmata rātou ki te whakapūmau katoa i te hāhi; āe rā, he tokomaha ngā mea i rumakina ai i ngā wai o Hairona, ā, ka whakahonoa ki te hāhi o te Atua; āe rā, i rumakina e te ringa o Arami, kua whakatapua hei pirihi teitei i runga i te iwi o te hāhi, e te ringa o tōna matua a Arami.\n\n5 Ā, i pahawa ake i te tau tuawhitu o te whakahaeretanga a ngā kaiwhakawā kua tata neke atu i te toru mano, rima rau ngā wairua kua whakahonoa e rātou anō ki te hāhi o te Atua, ā, ka rumakina. Ā, i pēnei te whakamutunga o te tau tuawhitu o te whakahaeretanga a ngā kaiwhakawā i runga i te iwi o Nīwhai; ā, hua tonu te rangimārie i taua wā katoa.\n\n6 Ā, i pahawa ake i te tau tuawaru o te whakahaeretanga a ngā kaiwhakawā, nā, ka whakapehapeha haere te iwi o te hāhi, nā ō rātou taonga nui whakaharahara, me ā rātou hiraka papai, me ā rātou rīnena miro-pai, ā, nā ā rātou kāhui maha o ia tū, o ia tū, me ā rātou kōura, me ā rātou hiriwā, me ngā tūmomo mea utu nui katoa, kua whiwhi nei rātou i runga i tō rātou kaha ki te mahi; ā, nā ēnei mea katoa i nuku ake rātou i te whakapehapeha o ō rātou karu, nā te mea i tīmata tā rātou whakakākahu i ngā kākahu tino utu nui.\n\n7 Nā, koinei te take i mamae nui ai a Arami, āe rā, ki te tokomaha anō hoki o te hunga i whakatapua e Arami hei kaiako, hei pirihi, hei erata i runga i te hāhi; āe rā, he tokomaha rātou i mamae nui i te pōuri mō te whakarihariha i kite ai rātou kua tīmata ki te uru mai ki waenganui i tō rātou iwi.\n\n8 Nā te mea i kite ai rātou i runga i te pōuri nui, nā, kua tīmata te iwi o te hāhi kia neke ake i runga i te whakapehapeha o ō rātou karu, me te whakatau i ō rātou ngākau ki runga i ngā taonga me ngā mea tekateka o te ao, nā konā ka whakahāwea haere rātou, tētahi ki tētahi, ā, ka tīmata rātou ki te whakatoi i te hunga kīhai i hāngai ō rātou whakapono ki tō rātou hiahia, ā, ki ngā mea e āhuareka ana ki a rātou.\n\n9 Ā pēnei, i tēnei te tau tuawaru o te whakahaeretanga a ngā kaiwhakawā, ka hua ake ngā tautohetohenga nui i waenganui i te iwi o te hāhi; āe rā, he pūhaehae, he totohe, he mauāhara, he whakatoinga, he whakapehapeha, he nui ake i te whakapehapeha o te hunga ehara nei nō te hāhi o te Atua.\n\n10 Ā pēnei te whakamutunga o te tau tuawaru o te whakahaeretanga a ngā kaiwhakawā; he tūtukitanga-waewae nui te whakarihariha o te hāhi ki te hunga ehara nei nō te hāhi; ā pēnei tā te hāhi hē haere i tana kāneke whakamuatanga.\n\n11 Ā, i pahawa ake i te tīmatanga o te tau tuaiwa, i kite a Arami i te whakarihariha o te hāhi, ā, i kite anō ia, nā, i te ārahina te hunga whakapono kore e ngā mahi a te hāhi mai i tētahi mahi kino ki tētahi atu, e kukume pēnei mai ana i te whakangaromanga o te iwi.\n\n12 Āe rā, i kite anō ia he nui te rerekētanga i waenganui i te iwi, e neke ake ana ētahi i a rātou anō i runga i tō rātou whakapehapeha, e whakahāwea ana i ētahi atu, e huri tuarā ana ki te hunga hapa, ki te hunga kākahu kore me te hunga e hiakai ana, me te hunga e hiainu ana, me te hunga e tūroro ana, ā, e whakamamaetia ana.\n\n13 Nā, he take auē nui tēnei i waenganui i te iwi, i ētahi atu e whakaiti ana i a rātou anō, e āwhina ana i te hunga e hiahia ana ki tā rātou āwhina, e pērā ana i tā rātou wāwāhi atu i ā rātou rawa ki te hunga rawakore me te hunga hapa, e whāngai ana i te hunga hiakai, ā, e manawanui ana ki ngā tūmomo whakamamaetanga katoa, mō te Karaiti te take, koia e haere mai ai e ai ki te wairua poropititanga;\n\n14 E titiro atu ana ki taua rangi, e whakawhiwhi pēnei ana i tētahi murunga i ō rātou hara; e kikī ana i te hari nui nā te aranga o te hunga mate, e ai ki te hiahia me te mana me te whakaputanga o Ihu Karaiti mai i ngā here o te mate.\n\n15 Ināianei ā, i pahawa ake a Arami, kua kitea ngā whakamamaetanga o ngā kaiaruaru māhaki a te Atua, me ngā whakatoinga kua pūrangatia ki runga i a rātou e te toenga atu o tana iwi, e kitea ana anō hoki ō rātou rerekētanga, ka tino pōuri haere ia; hei aha koa kīhai i mutu i te Wairua o te Ariki te āwhina i a ia.\n\n16 Ā, ka whiriwhiri ia i tētahi ruānuku i waenganui i ngā erata o te hāhi, ā, ka hoatu mana ki a ia e rite ai ki te reo o te iwi, kia whaimana ai ia ki te hanga ture e hāngai ana ki ngā ture kua tukuna kētia, ā, kia whakahaerehia ērā e ai ki te whakariharihatanga me ngā hara o te iwi.\n\n17 Nā, ko Nīwhaihā te ingoa o tēnei tangata, ā, ka whakataua ia hei kaiwhakawā matua; ā, ka noho ia i te nohoanga-whakawā ki te whakawā me te whakahaere i te iwi.\n\n18 Nā, kīhai a Arami i tuku iho ki a ia te tūranga o te pirihi teitei i runga i te hāhi, engari i puritia tonutia e ia anō te tūranga o te pirihi teitei; engari nāna te nohoanga-whakawā i tuku ki a Nīwhaihā.\n\n19 Ā, ka pēneitia e ia kia haere whakamua atu ia ki waenganui i tana iwi, ki waenganui i te iwi o Nīwhai, kia kauhau atu ia i te kupu a te Atua ki a rātou, kia whakaohokia ake rātou ki te maharatanga o tō rātou haepapa, ā, kia turakina iho, e te kupu a te Atua, te whakapehapeha katoa me te tinihanga me ngā tautohetohenga katoa i waenganui i tana iwi, kāore i kitea atu he huarahi kē hei whakahokia mai rātou hāunga mā te whakapēhi iho i runga i te whakaaturanga tika ki a rātou.\n\n20 Ā pēnei, i te tīmatanga o te tau tuaiwa o te whakahaeretanga a ngā kaiwhakawā i runga i te iwi o Nīwhai, ka tukuna atu e Arami te nohoanga-whakawā ki a Nīwhaihā, ā, ka aro pūmau katoa ia ki te tohungatanga teitei o te ritenga tapu o te Atua, ki te whakaaturanga o te kupu, e ai ki te wairua o te whakakitenga me te poropititanga.\n\n", "alma 5": "Ko ngā kupu i whakapuakina ai e Arami, te Pirihi Teitei e ai ki te ritenga tapu o te Atua, ki te iwi i roto i ō rātou pā me ō rātou papakāinga puta noa i te whenua.\n\nE tīmata ana i te upoko 5.\n\n[center][font_size=26]Upoko 5[/font_size][/center]\n\n[i]Me rīpenetā, ā, me pupuri i ngā whakahaunga kia whakaorangia ai te tangata, me whānau mai anō, me whakamā ō rātou kākahu mā roto i te toto o te Karaiti, kia māhaki, ā, kia tīhore iho i a rātou anō te whakapehapeha me te pūhaehae, me te mahi i ngā mahinga tika—Ka karangatia e te Hepara Pai Tana iwi—He tamariki nā te rēwera te hunga e mahi ana i ngā mahinga kino—Ka whakaatu a Arami i te pono o tana whakaakoranga me te whakahau i te tangata kia rīpenetā—Ka tuhia ngā ingoa o te hunga tika i roto i te pukapuka o te oranga. Takiwā 83 M.K.[/i]\n\n1 Nā, i pahawa ake, nā, ka tīmata a Arami ki te whakapuaki i te kupu a te Atua ki te iwi, i te whenua o Harahemara i te tuatahi, ā, mai i reira puta noa i te whenua katoa.\n\n2 Ā, koinei ngā kupu i kōrerotia ai e ia ki te iwi i te hāhi i whakapūmautia ai i te pā o Harahemara, e ai ki tāna ake tuhinga, e mea ana:\n\n3 Ko au, a Arami, kua whakatapua e tōku matua, e Arami, hei pirihi teitei i runga i te hāhi o te Atua, i a ia hoki te kaha me te mana nō te Atua kia mahia ēnei mea, nana, ko taku kupu tēnei ki a koutou, nā, i tīmata ia ki te whakapūmau i tētahi hāhi i te whenua kei roto i ngā rohe o Nīwhai; āe rā, ko te whenua i karangatia ai ko te whenua o Moromona; āe rā, nāna ana teina i rumaki i roto i nga wai o Moromona.\n\n4 Ā, nana, ko taku kupu tēnei ki a koutou, i whakaputaina atu rātou i ngā ringaringa o kīngi Noa, e te aroha me te mana o te Atua.\n\n5 Ā, nana, whai muri iho i tēnā, i kūmea iho rātou ki roto i te hereheretanga e ngā ringaringa o ngā Rāmana i te koraha; āe rā, ko taku kupu tēnei ki a koutou, i te hereherenga rātou, hei āpiti anō nā te Ariki rātou i whakaputa atu i te hereheretanga nā runga i te kaha o tana kupu; ā, i mauria mai tātou ki tēnei whenua, i konei tātou tīmata ai ki te whakapūmau i te hāhi a te Atua puta noa i tēnei whenua anō hoki.\n\n6 Ināianei ā nana, ko taku kupu tēnei ki a koutou, e aku teina, e koutou nō tēnei hāhi, kua tika tā koutou maumahara ki te hereherenga o ō koutou tūpuna? Āe rā, kua tika tā koutou maumahara ki tōna aroha me tōna manawanui ki a rātou? Ā, waihoki, kua tika tā koutou maumahara, nāna ō rātou wairua i whakaputa mai i te ao rēwera?\n\n7 Nana, nāna ō rātou ngākau i tīni; āe rā, nāna rātou i whakaoho i tētahi moe au, ā, ka oho ake rātou ki te Atua. Nana, i waenganui rātou i te pōuritanga; hei aha koa, i whakapūhanatia ō rātou wairua e te māramatanga o te kupu mau tonu; āe rā, i taiāwhiotia rātou e ngā here o te mate, me ngā mekameka o te ao rēwera, ā, tāria ana rātou e te whakangaromanga mutunga kore.\n\n8 Ināianei ā, ka ui atu ahau ki a koutou, e aku teina, i whakangaromia rātou? Nana, ko taku kupu tēnei ki a koutou, Kāo, kīhai rawa rātou.\n\n9 Ā, ka ui anō au, i motumotuhia ngā here o te mate, me ngā mekameka o te ao rēwera nāna nei i taiāwhio i a ratou, i wetekina ēnā? Ko taku kupu tēnei ki a koutou, Āe rā, i wetekina ēnā, ā, ka mākoha ō rātou wairua, ā, i waiata rātou i te aroha whakaora. Ā, ko taku kupu tēnei ki a koutou, nā, kua whakaorangia rātou.\n\n10 Ināianei ā, ka ui atu au ki a koutou nā te aha i ora ai rātou? Āe rā, he aha te take i manako ai rātou ki te whakaoranga? He aha te take i wetekina ai rātou i ngā here o te mate, āe rā, me ngā mekameka hoki o te ao rēwera?\n\n11 Nana, e āhei ana i a au te kī atu ki a koutou—kīhai rānei tōku matua a Arami i whakapono ki nga kupu i whakapuakina ai e te māngai o Apinati? Ā, ehara rānei ia i tētahi poropiti tapu? Kīhai rānei ia i kōrero i ngā kupu a te Atua, ā, whakapono ana rānei tōku matua i ērā?\n\n12 Ā, i tino nui te whakarerekētanga o tana ngākau e rite ana ki tōna whakapono. Nana ko taku kupu tēnei ki a koutou, nā, he pono tēnei katoa.\n\n13 Ā, nana, nāna te kupu i kauhau atu ki ō koutou tūpuna, ā, he tino nui anō te whakarerekētanga i roto i ō rātou ngākau, ā, i whakaiti rātou i a rātou anō, ā, ka whakawhirinaki anō rātou i te Atua pono e ora ana. Ā, nana, i ū rātou tae atu ki te mutunga; nō reira i whakaorangia ai rātou.\n\n14 Ināianei ā nana, ka ui au ki a koutou, e aku teina o te hāhi, kua whānau wairua rānei mai koutou i te Atua? Kua whiwhi rānei koutou i tōna āhua i roto i ō koutou kanohi? Kua rongo rānei koutou i tēnei whakarerekētanga i roto i ō koutou ngākau?\n\n15 Kei te whakamahi koutou i te whakapono i te hokonga o tērā nāna koutou i hanga? Kei te titiro whakamua koutou ki te karu o te whakapono, me te kite atu i tēnei tīnana ira tangata kua whakaarahia i te oranga mutunga kore, me tēnei hanga pirau e whakaarahia ana hei pirau kore, kia tū ai i te aroaro o te Atua e whakawākia ai kia rite ki ngā mahi kua mahia i roto i te tīnana ira tangata?\n\n16 Ko taku kupu tēnei ki a koutou, e āhei ana i a koutou te whakaaro iho ki a koutou anō, nā, e rongo ana koutou i te reo o te Ariki, e mea ana ki a koutou, i taua rā: Haere mai ki ahau e te hunga kua manaakitia, nana rā, he mahinga tika ā koutou mahinga i runga i te mata o te whenua?\n\n17 E whakaaro iho ana rānei koutou e āhei ana i a koutou te kōrero teka ki te Ariki i taua rangi, me te kī atu—e te Ariki, he mahi tika ā mātou mahinga i runga i te mata o te whenua—kātahi ia ka whakaora i a koutou?\n\n18 Me aha hoki rānei, e āhei ana i a koutou te whakaaro iho ki a koutou anō e kawea ana ki mua i te taraipiunara o te Atua me ō koutou wairua e kikī ana i te kaneawhea me te pōuri, e maumahara ana ki ō kaneawhea katoa, āe rā, he maharatanga pūataata mō ō koutou whakarihariha, āe rā, he maharatanga kua kaha whakatumatumahia e koutou ki ngā whakahaunga a te Atua?\n\n19 Ko taku kupu tēnei ki a koutou, e āhei ana i a koutou te titiro ake ki te Atua hei taua rangi i runga i te mā o te ngākau, ā, i te mā o ngā ringaringa? Ko taku kupu tēnei ki a koutou, e āhei ana i a koutou te titiro ake, e mau ana te āhua o te Atua kua whakairohia i runga i ō koutou kanohi?\n\n20 Ko taku kupu tēnei ki a koutou, e āhei ana i a koutou te whakaaro iho ki te whakaoranga mehemea kua tukua koutou e koutou anō hei pononga nā te rēwera?\n\n21 Ko taku kupu tēnei ki a koutou, ka mōhio koutou hei taua rā kāore e taea koutou te whakaora; nā te mea kāore he tangata kotahi e taea ana te whakaora hāunga kua horoia ōna kākahu kia mā; āe rā, me whakamā i ōna kākahu kia horoia ai i ngā poke katoa, mā roto i te toto o te mea kua kōrerotia nei e ō tātou tūpuna ka haere mai ki te hoko i tōna iwi i ō rātou hara.\n\n22 Ināianei ā, ko taku ui tēnei ki a koutou, e aku teina, ka pēhea ō koutou kare ā-roto, mehemea ka tū koutou ki mua i te pae whakawā o te Atua, e pokea ana ō koutou kākahu e te toto me ngā tūmomo pokenga katoa? Nana, he aha ngā mea e whakaatuhia ai e ēnei mea ki a koutou?\n\n23 Nana, kāore rānei aua mea e whakaatu atu he kaikōhuru koutou, āe rā, he kaihara koutou i ngā tūmomo whakarihariha katoa?\n\n24 Nana, e aku teina, e whakaaro ana koutou e whai wāhi ana tētahi mea pērā ki te noho iho i te kīngitanga o te Atua, me Aperahama, me Īhaka, me Hākopa, me ngā poropiti tapu katoa, kua whakamākia ō rātou kākahu, ā, he koha kore, e poke kore ana, ā, e mā ana?\n\n25 Ko taku kupu tēnei ki a koutou, Kāo; ki te mea atu koutou i tō tātou Kaihanga hei kairūkahu mai i te tīmatanga, e whakaaro ana rānei ia he kairūkahu ia mai i te tīmatanga, kāore e taea ana e koutou te whakaaro ake ka whai wāhi atu tētahi mea pērā i te kīngitanga o te rangi; engari, ka makaia atu rātou nā te mea ko rātou nei ngā tamariki a te kīngitanga o te rēwera.\n\n26 Ināianei ā nana, ko taku kupu tēnei ki a koutou, e aku teina, mēnā kua rongo koutou i tētahi whakarerekētanga i ō koutou ngākau, ā, mēnā kua hiahia koutou ki te waiata i te waiata o te aroha hokonga, ko taku ui tēnei, e taea ana e koutou ināianei te rongo pērā?\n\n27 Kua hīkoi koutou, me te tiaki i a koutou anō kia hē kore ai i te aroaro o te Atua? I taea e koutou te kī, mēnā ka karangatia koutou i tēnei wā kia mate, i roto i a koutou anō, nā, kua pono tō koutou whakaitinga? Nā konā kua horoia ō koutou kākahu kia mā ai mā roto i te toto o te Karaiti, koia e haere mai ai ki te hoko i tōna iwi i ō rātou hara?\n\n28 Nana, kua tīhorea te whakapehapeha i a koutou? Ko taku kupu tēnei ki a koutou, mehemea kīhai koutou, nā, kāore anō koutou kia rite ki te tūtaki ki te Atua. Nana me whakarite wawe koutou; nā te mea kua tata mai te kīngitanga o te rangi, ā, kāore he oranga tonutanga mō taua tū tangata.\n\n29 Nana, ko taku kupu tēnei, kei konei tētahi i waenganui i a koutou kāore anō ōna pūhaehae kia tīhoretia atu? Ko taku kupu tēnei ki a koutou kāore anō kia rite taua tū tangata; ā, kei te hiahia au kia whakarite wawe ia, nā te mea kua tata mai te haora, ā, kāore ia e mōhio ana hei āhea te wā e tae mai ai; nā te mea kāore e kitea hara koretia taua tū tangata.\n\n30 Ā, ko taku kupu anō tēnei ki a koutou, kei konei tētahi i waenganui i a koutou e tāwai ana i tana teina, e pūrangatia ana rānei ngā whakatoinga ki runga i a ia?\n\n31 Auē te mate mō taua tū tangata, nā te mea kāore ia i te rite, ā, kua tata te wā kia rīpenetā ai ia, ki te kore, kāore ia e taea ana te whakaora!\n\n32 Āe rā, auē te mate mō koutou ngā kaimahi hara katoa; e rīpenetā, e rīpenetā, nā te mea kua kōrerotia e te Ariki te Atua!\n\n33 Nana, ka tuku ia i tētahi pōhiri ki ngā tāngata katoa, nā, e torona atu ana ngā ringa aroha ki a rātou, ā, i mea ai ia: E rīpenetā, ā, māku koutou e whakawhiwhi.\n\n34 Āe rā, ka mea ia: Haere mai ki ahau, ā, ka kai koutou i te hua o te rākau o te ora; āe rā, ka kai nui koutou, ā, ka inu nui koutou i te paraoa me ngā wai o te ora;\n\n35 Āe rā, haere mai ki ahau me te kawe mai i ngā mahinga o te tika, ā, kua kore koutou e tuakina, e makaia ki roto i te ahi—\n\n36 Nana rā, kua tata te wā, nā, ko te tangata kāore nei e whakaputa mai i te hua pai, ko te tangata rānei kāore nei e mahi i ngā mahi o te tika, koia anō te mea e whaitake ai ki te tangi me te auē.\n\n37 E koutou ngā kaimahi hara; e koutou kua neke ake i ngā mea tekateka o te ao, e koutou kua kauhautia me te mea nei i mōhio koutou ki ngā huarahi o te tika hei aha koa kua kōtiti kē, anō nei he hipi hēpara kore, ahakoa kua karangatia koutou e tētahi hēpara, ā, kei te karangatia tonutia koutou, engari nōhea koutou e whakarongo ki tōna reo!\n\n38 Nana, ko taku kupu tēnei ki a koutou, nā, e karanga ana te hēpara pai ki a koutou; āe rā, i runga i tōna ake ingoa e karangatia nei koutou, koia te ingoa o te Karaiti; ā, ki te kore koutou e whakarongo ki te reo o te hēpara pai, ki te ingoa e karangatia ai koutou, nana, ehara koutou i te hipi o te hēpara pai.\n\n39 Ināianei ā, mehemea ehara koutou i te hipi a te hēpara pai, nō tēhea kāhui koutou? Nana, ko taku kupu tēnei ki a koutou, ko te rēwera tō koutou hēpara, ā, nō tōna kāhui koutou; ināianei ā, ko wai e taea ana tēnei te whakahē? Nana, ko taku kupu tēnei ki a koutou, he kairūkahu te tangata e whakahē ana i tēnei, ā, he tamaiti nā te rēwera.\n\n40 Nā, ko taku kupu tēnei ki a koutou, nā, e ahu mai ana ngā mea pai i te Atua, ā, e ahu mai ana ngā mea kino i te rēwera.\n\n41 Nō reira, ki te whakaputa mai tētahi tangata i ngā mahi pai kei te whakarongo atu ia ki te reo o te hēpara pai, ā, kei te aru ia i a ia; engari ko te tangata e whakaputa ana i ngā mahi kino, koia anō e meinga hei tamaiti nā te rēwera, nā te mea e whakarongo ana ia ki tōna reo, ā, e aru ana ia i a ia.\n\n42 Ā, ko te tangata e pērā ana me whiwhi utu ia i a ia; nō reira, ko te mate tana utu e riro i a ia, e hāngai ana ki ngā mea o te tika, kua mate ki ngā mahi pai katoa.\n\n43 Ināianei ā, e aku teina, kei te hiahia au kia whakarongo mai koutou ki ahau, nā te mea e kōrero ana au i runga i te mauri o tōku wairua; nana rā, kua kōrero mārama ahau ki a koutou kia kore ai koutou e pōhēhē, kua kōrero rānei kia rite ki ngā whakahaunga a te Atua.\n\n44 Nā te mea kua karangatia au i runga i tēnei ritenga, e ai ki te ritenga tapu o te Atua, kei roto nei i a te Karaiti Ihu; āe rā, kua whakahaua ahau kia tū ai me te whakaatu atu ki tēnei iwi ngā mea kua kōrerotia e ō tātou tūpuna e pā ana ki ngā mea e puta mai ai.\n\n45 Ā, ehara tēnei i te katoa. Kāore rānei koutou e whakaaro ana kei te mōhio au ake ki ēnei mea? Nana, kei te whakaatu atu au ki a koutou, nā, kei te mōhio au he pono ēnei mea kua kōrerotia e au ki a koutou. Ā, me pēhea au ki ō koutou whakaaro e mōhio nei he pono ērā mea?\n\n46 Nana, ko taku kupu tēnei ki a koutou kua whakamōhiotia ērā mea ki ahau e te Wairua Tapu o te Atua. Nana, kua nohopuku au, ā, kua inoi au mō ngā rā maha kia mōhio ai au ki ēnei mea mōku ake anō. Ināianei ā, e mōhio ana ahau ake he pono ērā mea; nā te mea kua whakakitea mai e te Ariki te Atua ki ahau e te Wairua Tapu; ā, koinei te wairua o te whakakitenga kei roto nei i ahau.\n\n47 Hei āpiti atu, ko taku kupu tēnei ki a koutou kua whakakitea pēneitia mai ki ahau, nā, he pono ngā kupu kua kōrerotia nei e ō tātou tūpuna, e ai ki te wairua anō o te poropititanga kei roto nei i ahau, koia anō he mea homai e te whakakitenga o te Wairua o te Atua.\n\n48 Ko taku kupu tēnei ki a koutou, nā, e mōhio ana ahau ake he pono ahakoa he aha rawa tāku e kī atu ai ki a koutou, e pā ana ki ērā e puta mai ai; ā, ko taku kupu tēnei ki a koutou, nā, kei te mōhio au ka haere mai a Ihu Karaiti, āe rā, te Tama, te Tama Kotahi Anake a te Matua, e kikī ana i te aroha noa, te whakaaroha, me te pono. Ā, nana, ko ia tēnā e haere mai ai ki te tango atu i ngā hara o te ao, āe rā, ngā hara o ia tangata, o ia tangata e whakapono kaha nei i runga i tōna ingoa.\n\n49 Ināianei ā ko taku kupu tēnei ki a koutou, nā, koinei te ritenga o taku karangatanga, āe rā, ki te kauhau atu ki aku teina aroha, āe rā, ki ngā tāngata katoa anō e noho ana i te whenua; āe rā, ki te kauhau atu ki te katoa, kaumātua mai, rangatahi mai, herehere mai, herekore mai; āe rā, ko taku kupu tēnei ki a koutou e te hunga kaumātua, me koutou e te hunga pakeke, me te whakatipuranga e tupu ake ana; āe rā, kia karanga atu ki a rātou, nā, me rīpenetā, ā, me whānau mai anō.\n\n50 Āe rā, e pēnei ana tā te Wairua kī: E rīpenetā, e koutou ngā tōpito katoa o te ao, nā te mea kua tata mai te kīngitanga o te rangi; āe rā, e haere mai ana te Tama a te Atua i runga i tōna korōria, i runga i tōna kaha, i tōna hōnore, i tōna mana, me tōna kīngitanga. Āe rā, e aku teina aroha, ko taku kupu tēnei ki a koutou, nā, e mea ana te Wairua: Nāna te korōria o te Kīngi o te ao katoa; ā, meake kānapa atu ai anō hoki te Kīngi o te rangi ki waenganui i ngā tamariki a te tangata.\n\n51 Hei āpiti, e kī ana te Wairua ki ahau, āe rā, karangatia mai ki ahau i runga i te reo kaha, e mea ana: Haere whakamua atu me te kī atu ki tēnei iwi—E rīpenetā, nā te mea ki te kore koutou e rīpenetā e korekore rawa koutou e āhei te noho i te kīngitanga o te rangi.\n\n52 Hei āpiti anō taku kupu tēnei ki a koutou, e mea ana te Wairua: Nana, kua whakatakotohia te toki ki te pakiaka o te rākau; nō reira ka tuakina iho ngā rākau katoa e kore nei e whakaputa mai ai i ngā hua pai, ā, ka makaia atu ki roto i te ahi, āe rā, he ahi e kore nei e weto, ā, he ahi tē taea te tinei. Nana, me mahara, kua kōrerotia e te Mea Tapu.\n\n53 Ināianei ā e aku teina aroha, ko taku kupu tēnei ki a koutou, ka taea e koutou te whakakāhore i ēnei kīanga; āe rā, ka taea e koutou ēnei mea te whakataha atu, me te takahi i te Mea Tapu i raro i ngā waewae; āe rā, e taea ana e koutou te neke ake i runga i te whakapehapeha o ō koutou ngākau; āe rā, ka ū tonu atu koutou ki te whakakākahu i ngā kākahu utu nui me te whakatau iho i ō koutou ngākau ki runga i ngā mea tekateka o te ao, i runga i ō koutou taonga?\n\n54 Āe rā, ka ū tonu koutou ki te whakaaro ake kua pai ake koutou tētahi i tētahi; āe rā, ka ū tonu koutou ki te whakatoi i ā koutou teina, te hunga e whakaiti ana i a rātou anō me te hīkoi i runga i te ritenga tapu o te Atua, i konā kūmea ai rātou ki roto i tēnei hāhi, kua whakatapua e te Wairua Tapu, ā, e whakaputa mai ana i ngā mahi e pai ana hei rīpenetātanga—\n\n55 Āe rā, ka ū tonu koutou ki te huri tuarā ki te hunga rawakore, me te hunga hapa, i roto anō i te kaiponu i ā koutou rawa i a rātou?\n\n56 Ā, hei whakakapinga, e koutou katoa e ū tonu ai i roto i ō koutou whakarihariha, ko taku kupu tēnei ki a koutou koinei te hunga e tuakina iho ai, ā, e makaia atu ai ki roto i te ahi ki te kore rātou e rīpenetā wawe.\n\n57 Ināianei ā, ko taku kupu tēnei ki a koutou, e koutou katoa e hiahia ana ki te aruaru i te reo o te hēpara pai, puta mai koutou i te hunga whakarihariha, ā, kia motuhia mai koutou, ā, kei pā i ō rātou mea poke; ā nana, ka mukua ō rātou ingoa, nā, kāore ngā ingoa o te hunga whakairhariha e tatauria ai i waenganui i ngā ingoa o te hunga tika, kia whakatutukihia te kupu a te Atua, e mea ana: E kore ngā ingoa o te hunga whakarihariha e hanumi tahi ki ngā ingoa o tōku iwi;\n\n58 Nā te mea ka tuhia iho ngā ingoa o te hunga tika ki roto i te pukapuka o te ora, ā, ka tukua e ahau he kāinga noho mō rātou i tōku ringa matau. Ināianei ā, e aku teina, he aha tā koutou kī hei whakahē i tēnei? Ko taku kupu tēnei ki a koutou, ki te kōrero whakahē koutou ki tēnei, kāore ōna tikanga, nā te mea me whakatutuki te kupu a te Atua.\n\n59 Nā, ko tēhea hēpara i waenganui i a koutou he maha āna hipi engari kāore ia e mataara ana i aua hipi, kei tapoko mai ngā wuruhi me te horomi i tana kāhui? Ā nana, ki te tapoko mai tētahi wuruhi ki roto i tana kāhui, ka kore rānei e āia atu taua wuruhi e ia ki waho? Āe rā, hei te mutunga, mēnā ka taea e ia, ka whakangaro ia i taua wuruhi.\n\n60 Ināianei ā, ko taku kupu tēnei ki a koutou, nā, kei te karanga te hēpara pai ki a koutou; ā, ki te whakarongo koutou ki tana reo māna koutou e kukume ki roto i tana kāhui, ā, ko koutou āna hipi; ā, e whakahaua ana koutou e ia kia kaua e tuku i tētahi wuruhi horomiti kia tapoko mai ki waenganui i a koutou, kia kore ai koutou e whakangaromia.\n\n61 Ināianei ahau, a Arami, e whakahaua ana koutou i te reo o te mea nāna ahau i whakahau, kia ū tā koutou mahi i ngā kupu kua kōrerotia e au ki a koutou.\n\n62 E kōrero ana ahau i runga i te whakahau ki a koutou nō te hāhi; ā, e kōrero ana ahau ki a koutou ehara nō te hāhi i runga i te reo pōhiri, e mea ana: Haere mai kia rumakina ki te rīpenetātanga, kia kai anō koutou i te hua o te rākau o te ora.\n\n", "alma 6": "[center][font_size=26]Upoko 6[/font_size][/center]\n\n[i]Ka whakamākia te hāhi i Harahemara, ā, ka whakatikahia—Ka haere a Arami ki Kiriona ki te kauhau. Takiwā 83 M.K.[/i]\n\n1 Ināianei ā, i pahawa ake, nā, i muri iho i tā Arami whakakapi i āna kōrero ki te iwi o te hāhi, kua whakapūmautia i te pā o Harahemara, i whakamanahia ngā pirihi me ngā ērata, mā te whakapākanga o ngā ringaringa e ai ki te ritenga o te Atua, hei tumuaki, ā, hei kaitirotiro i runga i te hāhi.\n\n2 Ā, i pahawa ake, nā, ko ngā tāngata ehara nō te hāhi, ā, ko te hunga i rīpenetātia i ō rātou hara, ā, ka rumakina ki te rīpenetātanga, ā, ka whakawhiwhia ki roto i te hāhi.\n\n3 Ā, i pahawa ake, nā, ko ngā tāngata nō te hāhi kīhai i rīpenetātia i ō rātou whakarihariha me te whakaiti i a rātou anō i mua i te aroaro o te Atua—ko tāku e kōrero nei ko te hunga i neke ake i te whakapehapeha o ō rātou ngākau—koia te hunga i whakaparahakotia, ā, kua mukua ō rātou ingoa, kia kore ai ō rātou ingoa e tatauria ai i waenganui i te hunga tika.\n\n4 Ā, i tīmata pēnei rātou ki te whakapūmau i ngā tikanga o te hāhi i roto i te pā o Harahemara.\n\n5 Nā, kei te hiahia ahau kia mārama ai koutou i tukuna noatia atu ai te kupu a te Atua ki te katoa, nā, kīhai i kaiponuhia ki tētahi te tikanga mō te huihui tahi i a rātou anō ki te whakarongo ki te kupu a te Atua.\n\n6 Hei aha koa i whakahaua ngā tamariki a te Atua kia putuputu tā rātou huihui tahi i a rātou anō, me te hono tahi i roto i te nohopuku me te inoi kaha mō te oranga o ngā wairua o te hunga kīhai i mōhio ki te Atua.\n\n7 Ināianei ā, i pahawa ake, nā, i te wā i mea ai a Arami i ēnei whakaritenga ka wehe atu i a rātou, āe rā, mai i te hāhi i roto i te pā o Harahemara, kātahi ka haere atu ki te taha rāwhiti o te awa Hairona, ki roto i te raorao o Kiriona, i hangaia i reira tētahi pā, i karangatia taua pā ko te pā o Kiriona, i tū ai taua pā i te raorao kua karangatia nei ko Kiriona, kua karangatia mō te tangata i whakamatea e te ringa o Neho ki te hoari.\n\n8 Ā, ka haere a Arami, ā, ka tīmata ki te whakapuaki i te kupu a te Atua ki te hāhi i whakapūmauhia ai i te raorao o Kiriona, e ai ki te whakakitenga o te pono o te kupu kua kōrerotia e ōna tūpuna, e ai anō hoki ki te wairua o te poropititanga i roto i a ia, e ai ki te whakaaturanga o Ihu Karaiti, te tama a te Atua, ko ia e haere mai ai ki te hoko i tōna iwi i ō rātou hara, me te ritenga tapu i karangatia ai ia. Ā, kua tuhia pēneitia. Āmine.\n\n", "alma 7": "Ko ngā kupu a Arami nāna nei i whakapuaki ki te iwi o Kiriona, e ai ki tāna ake tuhinga.\n\nKo te upoko 7.\n\n[center][font_size=26]Upoko 7[/font_size][/center]\n\n[i]Ka whānau mai te Karaiti i a Mere—Māna ngā hereherenga o te mate e wewete me te waha i ngā hara o Tōna iwi—Ka whiwhi te hunga e rīpenetā ai, e rumakina ai, ā, e pupuri ai i ngā whakahaunga i te oranga tonutanga—Tē taea e te pokenga te whiwhi i te kīngitanga o te Atua—Ko te whakaiti, te whakapono, te tūmanako, me te aroha noa ngā mea me whai hei uru atu. Takiwā 83 M.K.[/i]\n\n1 Nana e aku teina aroha, e kitea ana kua tukuna au kia haere mai ki a koutou, nō reira ka ngana au ki te kōrero atu ki a koutou i roto i tōku reo; āe rā, mā tōku māngai ake, e kitea ana koinei te wā tuatahi kua kōrero atu au ki a koutou mā ngā kupu o tōku māngai, nā te mea i puritia katoatia au ki te nohoanga-whakawā, nā te nui o aku mahi kīhai i taea e au te haere mai ki a koutou.\n\n2 Ā, kua kore i taea e au te haere mai ināianei i tēnei wā me i kore i hoatu te nohoanga-whakawā ki tētahi atu, hei whakahaere mōku; ā, kua tukuna au e te Ariki i runga i te whakaaroha nui kia haere mai ai au ki a koutou.\n\n3 Ā nana, kua haere mai au i runga i te tūmanako nui me te hiahia nui kia kite ai au kua whakaiti koutou i a koutou anō i mua i te aroaro o te Atua, me te mau tonu ā koutou inoi ki tōna aroha, kia kite au i a koutou e hē kore ana i tōna aroaro, kia kite ai au, nā, kāore i pā atu tētahi āhuatanga weriweri pērā i ā tātou teina i Harahemara.\n\n4 Engari kia whakapaingia te ingoa o te Atua, mōna i homai ki ahau kia mōhio ai, āe rā, mōna i homai ki ahau te hari nui whakaharahara o te mōhioranga kia whakapūmauhia anōtia rātou i te huarahi o tōna tika.\n\n5 Ā, e tūmanako ana ahau, e ai ki te Wairua o te Atua kei roto i ahau, kia hari anō hoki au mō koutou; hei aha koa kāore au i te hiahia kia tau mai tōku hari mō koutou i runga i ngā whakamamaetanga me ngā pōuritanga nui kua pā mai ki ahau mō ngā teina i Harahemara, nana rā, kua tau mai tōku hari mō rātou nō muri iho i tōku kaunga i roto i ngā whakamamaetanga me ngā pōuritanga nui.\n\n6 Engari nana, e tūmanako ana ahau, nā, kāore koutou i tētahi āhuatanga o te tino whakapono kore pērā i ā koutou teina; e tūmanako ana ahau, nā, kāore koutou i neke ake ō koutou ngākau i runga i te whakapehapeha o ō koutou ngākau; āe rā, e tūmanako ana ahau, nā, kāore koutou e whakatau iho ana i ō koutou ngākau ki runga i ngā taonga me ngā mea tekateka o tēnei ao; āe rā, e tūmanako ana ahau, nā, kāore koutou e koropiko ana ki ngā whakapakoko, engari e koropiko ana ki te Atua pono e ora ana, me te titiro whakamua koutou ki te murunga i ō koutou hara, i runga i te whakapono mutunga kore, koia e puta mai ai.\n\n7 Nana rā, ko taku kupu tēnei ki a koutou he maha ngā mea e puta mai ai; ā nana, kei konā tētahi mea e nui kē atu tōna whakahirahiratanga i ērā mea katoa—nana rā, kāore i tawhiti te wā e ora nei te Kaihoko, ā, e haere mai nei ki waenganui i tōna iwi.\n\n8 Nana, kāore au e kī ana ka haere mai ia ki waenganui i a tātou a te wā e noho ana ia i tōna tapenākara matemate; nana rā, kāore te Wairua i kī mai ai ki ahau ka pēnei te āhua. Nā, kāore au i te mōhio e pā ana ki tēnei mea; engari e mōhio ana au ki tēnei, nā, he mana tō te Ariki te Atua ki te mahi i ngā mea katoa e rite nei ki tana kupu.\n\n9 Engari nana, kua kōrero mai te Wairua i tēnei ki ahau, e mea ana: Karangahia atu tēnei iwi, e mea ana—E rīpenetā koutou, me te whakarite i te huarahi o te Ariki, me te hīkoi i ōna ara, koia he mea torotika; nana rā, kua tata mai nei te kīngitanga o te rangi, ā, ka haere mai te Tama a te Atua ki runga i te mata o te whenua.\n\n10 Ā nana, ka whānau mai ia i a Mere, ki Hiruharama ko te whenua ia o ō tātou tūpuna, koia tētahi puhi, he oko tongarerewa, ā, he oko kōwhiria, ka taumarutia ia, ā, ka whakahapūtia e te mana o te Wairua Tapu, me te whānau mai i tētahi tama, āe rā, ko te Tama a te Atua pū anō.\n\n11 Ā, ka haere whakamua atu ia, e mamae ana i ngā whakamamaetanga me ngā whakawainga o ia āhua, o ia āhua; ā, ka pēnei kia tutuki ai te kupu e mea ana māna ngā mamae me ngā māuiuitanga o tana iwi e tango.\n\n12 Ā, māna e waha te mate, kia wewete ai ia i ngā hereherenga o te mate e herea nei tōna iwi; ā, māna e waha ō rātou ngoikoretanga, kia kī ai tōna ate i te whakaaroha, i runga i tō te kikokiko, kia mōhio ai ia e ai ki tō te kikokiko me pēhea e āwhina ai i tōna iwi e rite ana ki ō rātou ngoikoretanga.\n\n13 Nā, e mōhio ana te Wairua ki ngā mea katoa; hei aha koa ka mamae te Tama a te Atua ki tō te kikokiko ritenga kia waha ai ia i ngā hara o tōna iwi, kia mukua e ia ō rātou hara e rite ana ki te kaha o tana whakaputanga; ināianei ā nana, koinei te whakaaturanga kei roto nei i ahau.\n\n14 Nā, ko taku kupu tēnei ki a koutou me rīpenetā koutou, ā, me whānau mai anō; nā te mea e mea ana te Wairua ki te kore koutou e whānau mai anō tē taea e koutou te whiwhi i te kīngitanga o te rangi; nō reira haere mai kia rumakina ai ki te rīpenetātanga, kia horoia ai koutou i ō koutou hara, kia whai whakapono koutou i runga i te Reme a te Atua, ko ia e tango atu ana i ngā hara o te ao, ko ia e kaha ana ki te whakaora me te whakamā i ngā hē katoa.\n\n15 Āe rā, ko taku kupu tēnei ki a koutou, haere mai, kei wehi hoki, ā, me whakataha atu i ia hara whakaeke tata katoa, e herea iho nei koutou ki te whakangaromanga, āe rā, haere mai, haere atu, me te whakaatu atu ki tō koutou Atua e hiahia ana koutou ki te rīpenetā i ō koutou hara me te uru atu ki roto i tētahi kawenata ki a ia ki te pupuri i āna whakahaunga, me te whakaatu atu ki a ia i tēnei rā mā te tapokotanga iho i ngā wai o te rumakitanga.\n\n16 Ā, ko te mea e mahi pēnei ai, me te pupuri i ngā whakahaunga a te Atua mai i tēnei wā haere ake nei, ko taua mea anō e mahara ai ki taku kupu tēnei ki a ia, āe rā, ka mahara ia kua kī atu au ki a ia, ka whiwhi ia i te oranga tonutanga, e ai ki te whakaaturanga o te Wairua Tapu, e whakaatuhia mai nei i roto i ahau.\n\n17 Ināianei ā, e aku teina aroha, e whakapono ana koutou ki ēnei mea? Nana, ko taku kupu tēnei ki a koutou, āe rā, e mōhio ana ahau kei te whakapono koutou ki ēnei mea; ā, nā te whakakitenga a te Wairua kei roto nei i ahau te huarahi e mōhio ai au kei te whakapono koutou ki ēnei mea. Ināianei ā, nā te mea he kaha tō koutou whakapono e pā ana ki tērā, āe rā, e pā ana ki ngā mea kua kōrerotia e au, he nui tōku hari.\n\n18 Nā te mea he rite ki tāku i kī atu ai ki a koutou mai i te tīmatanga, nā, he nui tōku manako kāore koutou i te āhuatanga weriweri pērā i ā koutou teina, waihoki, kua kite au kua ea ōku hiahia.\n\n19 Nā te mea e kite ana ahau kei ngā ara o te tika koutou; e kite ana ahau kei te ara koutou e ārahina atu ana ki te kīngitanga o te Atua; āe rā, e kite ana ahau kei te whakatōtika koutou i ōna ara.\n\n20 E kite ana ahau kua whakamōhiotia atu ki a koutou, mā te whakaaturanga o te kupu, nā, tē taea e ia te hīkoi i ngā ara kōpikopiko; kāore rānei ia e kōtiti atu i tāna i kī ai; kāore rānei ōna ātārangi o te tahuri mai i te matau ki te mauī, mai i ngā mea tika rānei ki ngā mea hē; nō reira, he porowhita kotahi tōna huarahi.\n\n21 Ā, kāore ia e noho ana i ngā temepara tapu kore; kāore rānei e taea ana e te pokenga, e ngā mea mā kore rānei te whakawhiwhia ki roto i te kīngitanga o te Atua; nō reira ko taku kupu tēnei ki a koutou ka tae mai te wā, āe rā, hei te rā whakamutunga, nā, ka noho tonu taua tangata e poke ana i roto i tōna pokenga.\n\n22 Ināianei ā e aku teina aroha, kua kōrero atu au i ēnei mea ki a koutou kia whakaoho au i a koutou ki tētahi whakaarotanga ki tō koutou haepapa ki te Atua, kia hīkoi hē kore koutou i mua i tōna aroaro, kia hīkoi koutou i runga i te ritenga tapu o te Atua, ki te mea kua whakaaengia nei koutou.\n\n23 Ināianei ā, e hiahia ana ahau kia māhaki koutou, ā, kia ngohengohe, ā, kia ngāwari; kia ngāwari ki tā te kaitonotono; e kī ana i te manawanui me te manawaroa; e pūhoi ana ki te riri i roto i ngā mea katoa; e ū ana ki te pupuri i ngā whakahaunga a te Atua i ngā wā katoa; e inoi atu ana mō ngā mea katoa e hapa ana koutou, ā-wairua mai, ā-tīnana mai; e whakahokia ana ngā whakawhetai ki te Atua mō ngā mea katoa e whiwhi nei koutou.\n\n24 Me whakaaro iho anō kia whai whakapono koutou, kia whai tūmanako, ā, kia whai aroha kātahi koutou ka hua tonu i ngā mahinga pai.\n\n25 Ā, mā te Ariki koutou e manaaki, me te pupuri i ō koutou kākahu kia koha kore, kia kūmea iho koutou i te mutunga kia noho iho me Aperahama, me Īhaka, me Hākopa anō hoki, me ngā poropiti tapu anō hoki i ora ai mai i te orokotīmatanga rā anō o te ao, e koha kore ana ō koutou kākahu pērā i ō rātou kākahu e koha kore ana, i roto i te kīngitanga o te rangi e kore anō e puta ki waho.\n\n26 Ināianei ā e aku teina aroha, kua kōrero atu au i ēnei kupu ki a koutou e rite ana ki te Wairua e whakaatuhia ana i roto i ahau; ā, e hari nui ana tōku wairua, nā tō koutou tino ū me tō koutou whakarongo ki taku kupu.\n\n27 Ināianei ā, kia tau te rangimārie o te Atua ki runga i a koutou, ā, ki runga anō i ō koutou whare me ō koutou whenua, ā, ki runga anō i ā koutou kāhui o ia tū, o ia tū, ā, ki runga i ngā mea katoa kei a koutou, ā koutou wahine me ā koutou tamariki, e rite ana ki tō koutou whakapono me ā koutou mahinga pai, mai i tēnei wā haere ake nei mō āke tonu atu.\n\n", "alma 8": "[center][font_size=26]Upoko 8[/font_size][/center]\n\n[i]Ka kauhau a Arami ā, ka rumaki i Mereki—Ka whakaparahakotia ia i Amonaiha, ā, ka wehe atu—Ka whakahaua ia e tētahi anahera kia hoki atu me te karanga atu i te rīpenetātanga ki te iwi—Ka whakawhiwhia ia e Amureke, kātahi ka kauhau tahi atu rāua i Amonaiha. Takiwā 82 M.K.[/i]\n\n1 Ināianei ā, i pahawa ake, nā, ka hoki atu a Arami i te whenua o Kiriona, nō muri iho i tana whakaako i te iwi o Kiriona i ngā mea maha tē taea te tuhi, kua whakapūmautia ngā tikanga o te hāhi, e rite ana ki tāna i mahi ai i mua i te whenua o Harahemara, āe rā, ka hoki atu ia ki tōna ake whare kia whakatā ai ia i āna mahi i mahia ai e ia.\n\n2 Ā, ka whakamutua pēneitia te tau tuaiwa o te whakahaeretanga a ngā kaiwhakawā i runga i te iwi o Nīwhai.\n\n3 Ā, i pahawa ake i te tīmatanga o te tau tuangahuru o te whakahaeretanga a ngā kaiwhakawā i runga i te iwi o Nīwhai, nā, ka wehe atu a Arami i reira kātahi ka hikipapa atu ki roto i te whenua o Mereki, i te taha uru o te awa o Hairona, i te taha uru anō e tata ana ki ngā rohe o te koraha.\n\n4 Ā, ka tīmata ia ki te whakaako i te iwi i te whenua o Mereki e ai ki te ritenga tapu o te Atua, i karangatia ai ia; ā, ka tīmata ia ki te whakaako i te iwi puta noa i te whenua katoa o Mereki.\n\n5 Ā, i pahawa ake, nā, ka haere mai ngā tāngata katoa ki a ia puta noa i ngā rohe katoa o te whenua kei te taha e tata ana ki te koraha. Ā, ka rumakina rātou puta noa i te whenua katoa;\n\n6 Nā konā wehe atu ai ia i te otinga o ana mahi i Mereki, kātahi ka haere ai mō ngā rā e toru ki te taha raki o te whenua o Mereki; ā, ka tae atu ia ki tētahi pā i karangatia ai ko Amonaiha.\n\n7 Nā, he tikanga anō nō te iwi o Nīwhai kia karangatia ō rātou whenua, me ō rātou pā, me ō rātou papakāinga, āe rā, ko ō rātou pā iti katoa anō hoki, ki te ingoa o te tangata tuatahi i nōhia ai ērā mea; ā, pēnei anō i te whenua o Amonaiha.\n\n8 Ā, i pahawa ake, nā, i te taenga atu a Arami ki te pā o Amonaiha ka tīmata ia ki te kauhau atu i te kupu a te Atua ki a rātou.\n\n9 Nā, kua kaha mau i a Hātana ngā ngākau o te iwi o te pā o Amonaiha; nō reira kīhai rātou i aro ki ngā kupu a Arami.\n\n10 Hei aha koa i kaha mahi a Arami i roto i te wairua, e nonoke ana ki te Atua i runga i te inoi kaha, kia maringi iho tōna Wairua ki runga i te iwi i roto i te pā; kia tukuna e ia kia rumakina rātou e ia ki te rīpenetātanga.\n\n11 Hei aha koa, i whakapakekehia e rātou ō rātou ngākau, e mea atu ana ki a ia: Nana, e mōhio ana mātou ko Arami koe; ā, e mōhio ana anō mātou ko koe te pirihi teitei i runga i te hāhi kua whakapūmautia e koe i ngā wāhi maha o te whenua, e ai ki ō tikanga; ā, ehara mātou nō tō hāhi, ā, kāore mātou i te whakapono i ngā tikanga e pērā rawa ana te heahea.\n\n12 Ināianei ā, e mōhio ana mātou nā te mea ehara mātou nō tō hāhi kāore ō mana i runga i a mātou; ā, nāu anō te nohoanga-whakawā i tuku atu ki a Nīwhaihā; nō reira ehara koe i te kaiwhakawā matua i runga i a mātou.\n\n13 Nā, i te wā i kōrero ai te iwi i tēnei, me te taringa turi ki āna kupu katoa, me te tāwai i a ia, me te tuwha ki runga i a ia, me te mea anō kia panaia atu ia ki waho i tō rātou pā, ka māwehe atu ia i reira kātahi ka hikipapa atu whakatepā kua karangatia ko Ārona.\n\n14 Ā, i pahawa ake, nā, i a ia e haere ana ki reira, i te pēhia iho ia e te pōuri, e taumaha ana i ngā whakapātaritari nui me te auē nui o te wairua, nā te whakarihariha o te iwi kei roto nei i te pā o Amonaiha, i pahawa ake i a Arami e whakapēhia pēneitia ana e te pōuri, nana ka puta mai tētahi anahera o te Ariki ki a ia, e mea ana:\n\n15 Kua manaakitia koe, e Arami; nō reira, e ara ake i tō māhunga kia hari, nā te mea e whaitake nui ana koe kia hari; nā te mea kua ū koe ki te pupuri i ngā whakahaunga a te Atua mai i te wā i whiwhi ai koe i tō karere tuatahi i a ia. Nana, ko au ia nāna i tuku ki a koe.\n\n16 Ā nana, kua tonoa au kia whakahaua koe kia hoki atu ai ki te pā o Amonaiha, me te kauhau atu anō ki te iwi o te pā; āe rā, kauhautia atu ki a rātou. Āe rā, me kī atu ki a rātou, ki te kore rātou e rīpenetā ka whakangaro te Atua i a rātou.\n\n17 Nana rā, kei te rangahau rātou i tēnei wā kia taea ai e rātou te herekoretanga o te iwi te whakangaro, (nā e ai tā te Ariki) koia nei e rerekē ana ki ngā ture, me ngā whakawākanga, me ngā whakahaunga kua homai e ia ki tana iwi.\n\n18 Nā, i pahawa ake, nā, i muri iho i tā Arami whiwhi i tana karere mai i te anahera a te Ariki ka hoki wawe atu ia ki te whenua o Amonaiha. Ā, ka tomo atu ia i te pā mā tētahi atu huarahi, āe rā, mā te huarahi ki te tonga o te pā o Amonaiha.\n\n19 Ā, i a ia e tomo atu ana i te pā ka hiakai ia, ā, ka kī atu ia ki tētahi tangata: Māu e homai he kai ki tētahi pononga wairua iti a te Atua?\n\n20 Ā, ka kī atu te tangata ki a ia: He Nīwhai ahau, ā, e mōhio ana ahau he poropiti koe nā te Atua, nā te mea ko koe te tangata i kōrerohia ai e tētahi anahera i tētahi whakakitenga: Māu hei whakawhiwhi. Nō reira, me haere tāua ki roto i tōku whare, ā, māku koe e whāngai; ā, e mōhio ana ahau he manaakitanga koe ki ahau me tōku whare.\n\n21 Ā, i pahawa ake, nā, i whakawhiwhia ia e te tangata ki roto i tōna whare; ā, ko Amureke te ingoa o te tangata; ā, nāna ngā paraoa me ngā mīti i hora ai i mua i a Arami.\n\n22 Ā, i pahawa ake, nā, i kai a Arami i te paraoa, ā, ka mākona; ā, ka manaakitia e ia a Amureke rātou ko tōna whare, ā, ka tuku whakawhetai ia ki te Atua.\n\n23 Ā, i muri i tana kai, ā, mākona ana ia ka kī atu ia ki a Amureke: Ko Arami ahau, ko au te pirihi teitei i runga i te hāhi o te Atua puta noa i te whenua.\n\n24 Ā nana, kua karangatia au kia kauhautia atu te kupu a te Atua ki waenganui i tēnei iwi katoa, e ai ki te wairua o te whakakitenga me te wairua o te poropititanga; ā, i konei au i tēnei whenua engari kīhai rātou i aro mai ki ahau, engari i panaia atu au ki waho, ā, whano au ka huri i tōku tuarā ki tēnei whenua mō āke tonu atu.\n\n25 Engari nana, kua whakahaua ahau kia huri mai anō me te poropiti ki tēnei iwi, āe rā, me te whakaatu atu ki a rātou e pā ana ki ō rātou hara.\n\n26 Ināianei ā, e Amureke, nā te mea kua whāngai mai koe i ahau, ā, kua tukuna au kia kuhuna atu tō whare, kua manaakitia koe; nā te mea i te hiakai au, nā te mea i nohopuku au mō ngā rā maha.\n\n27 Ā, he maha ngā rā i noho ai a Arami i a Amureke i mua i tana tīmata ki te kauhau atu ki te iwi.\n\n28 Ā, i pahawa ake, nā, ka tupu haere te kino o te iwi.\n\n29 Ā, ka tau te kupu ki a Arami, e mea ana: Haere; me kī atu anō ki taku pononga a Amureke, haere atu me te poropiti ki tēnei iwi, e mea ana—E rīpenetā koutou, nā ko te kupu tēnei a te Ariki, ki te kore koutou e rīpenetā ka toro atu au ki tēnei iwi i runga i tōku riri; āe rā, e kore au e huri atu i tōku riri nanakia.\n\n30 Ā, ka haere whakamua atu a Arami, i haere anō hoki a Amureke, ki waenganui i te iwi, ki te whakapuaki atu i te kupu a te Atua ki a rātou; ā, i kikī rātou i te Wairua Tapu.\n\n31 Ā, i tukuna atu he mana ki a rāua, nā konā kīhai i taea rāua e ngā poka herehere; kāore rānei i taea rāua te whakamate e te tangata; hei aha koa kīhai rāua i whakamahi i tō rāua mana tae atu ki te wā i herea ai rāua e ngā herehere kātahi ka makaia ki roto i te whareherehere. Nā, i pēneitia kia whakaatu atu te Ariki i tōna mana ki a rātou.\n\n32 Ā, i pahawa ake, nā, i haere whakamua atu rāua, ā, ka tīmata ki te kauhau atu me te poropiti atu ki te iwi, e ai ki te wairua me te mana i homai ai e te Ariki ki a rāua.\n\n", "alma 9": "Ko ngā kupu a Arami, me ngā kupu anō a Amureke, i whakapuakina ai ki te iwi i te whenua o Amonaiha. Hei āpiti anō kua makaia atu rāua ki roto i te whareherehere, ā, kua whakaputaina e te mana whakamīharo o te Atua i roto i a rāua, e ai ki te tuhinga a Arami.\n\nKo ngā upoko 9 tae noa ki te 14.\n\n[center][font_size=26]Upoko 9[/font_size][/center]\n\n[i]Ka whakahau a Arami i te iwi o Amonaiha kia rīpenetā—Ka aroha te Ariki ki ngā Rāmana i ngā rā whakamutunga—Ki te whakarērea te māramatanga e ngā Nīwhai, ka whakangaromia rātou e ngā Rāmana—Ka haere mai te Tama a te Atua ākuanei—Māna e hoko te hunga e rīpenetā, e rumaki, ā, e whakapono anō i Tōna ingoa. Takiwā 82 M.K.[/i]\n\n1 Hei āpiti anō, ko au, a Arami, kua whakahaua e te Atua kia haria a Amureke me te haere atu ki te kauhau anō ki tēnei iwi, ki te iwi rānei i roto i te pā o Amonaiha, i pahawa ake i ahau e tīmata ana ki te kauhau ki a rātou, ka tīmata rātou ki te totohe ki ahau, e mea ana:\n\n2 Ko wai koe? E whakaaro ana rānei koe ka whakapono mātou ki te whakaaturanga o te tangata kotahi, ahakoa ka kauhau ia ki a mātou i te pahemotanga atu o te ao?\n\n3 Nā, kīhai rātou i mārama ki ngā kupu i kōrerotia e rātou; nā te mea kīhai rātou I mōhio ka pahemo atu te ao.\n\n4 Ā, i kī anō rātou: E kore mātou e whakapono ki āu kupu mēnā ka poropiti koe mō tēnei pā nui me tōna whakangaromanga i te rā kotahi.\n\n5 Nā, kīhai rātou i mōhio e taea ana e te Atua te mahi i ngā mahinga whakamīharo, nā te mea he iwi ngākau pakeke, ā, he iwi kakī mārō rātou.\n\n6 Ā, i kī ake rātou: Ko wai te Atua, ko tāna noa he tono i te tangata kotahi noa iho ki waenganui i te iwi, ki te whakapuaki atu ki a rātou mō te pono o ēnei mea whakamīharo nunui?\n\n7 Ā, ka tū mai rātou ki te whakapā mai i ō rātou ringaringa ki runga i ahau; engari nana, kīhai rawa rātou. Ā, i tū māia atu ahau ki te whakapuaki māia atu ki a rātou, āe rā, nāku i whakaatu māia atu ki a rātou, e mea ana:\n\n8 Nana, E koutou te whakatipuranga kino, ā, te whakatipuranga parori kē, kua pēhea koutou i wareware nei ki ngā whakarerenga iho a ō koutou tūpuna; āe rā, anō tā koutou hohoro ki te wareware ki ngā whakahaunga a te Atua.\n\n9 Kāore rānei koutou e mahara ana ki tō tātou matua, ki a Rīhai, i kawea atu i Hiruharama e te ringa o te Atua? Kāore rānei koutou e mahara ana i ārahina atu rātou katoa e ia mā roto i te koraha?\n\n10 Ā, kua tere wareware koutou ināianei e hia ngā wā nāna ō tātou tūpuna i whakaputa i ngā ringaringa o ō rātou hoariri, ā, i tiakina rātou mai i te whakangaromanga, e ngā ringaringa pū anō o ō rātou ake tuakana?\n\n11 Āe rā, me i kore tōna kaha kāore nei ōna rite, me tōna aroha, me tōna manawaroa ki a tātou, kāore e kore kua hatepea atu tātou i te mata o te whenua i mua noa atu i tēnei wā, ā, kua whakataua pea ki tētahi āhuatanga mutunga kore o te pōuri me te auē.\n\n12 Nana, ko taku kupu tēnei ki a koutou ināianei, nā, e whakahaua ana koutou e ia kia rīpenetā; ā, ki te kore koutou e rīpenetā, kua kore rawa e taea e koutou te whiwhi i te kīngitanga a te Atua. Engari nana, ehara tēnei i te katoa—nāna koutou i whakahau kia rīpenetā, ki te kore māna rawa koutou e whakangaro atu i te mata o te whenua; āe rā, ka toro iho ki a koutou i runga i tōna riri, ā, i runga i tōna riri nanakia e kore ia e tahuri atu.\n\n13 Nana, kāore rānei koutou e mahara ana ki ngā kupu i kōrerotia ai e ia ki a Rīhai, e mea ana: Ki te pupuri koutou i aku whakahaunga, ka whaioranga koutou i runga i te whenua? Hei āpiti anō e kīa ana: Ki te kore koutou e pupuri i aku whakahaunga ka hatepea atu koutou i te aroaro o te Ariki.\n\n14 Nā, e hiahia ana ahau kia mahara koutou, nā, i te mea kīhai ngā Rāmana i pupuri i ngā whakahaunga a te Atua, kua hatepea atu rātou i te aroaro o te Ariki. Nā, e kite ana tātou kua whakamanaia te kupu a te Ariki i roto i tēnei mea, ā, kua hatepea atu ngā Rāmana i tōna aroaro, mai i te tīmatanga o ō rātou hē i tēnei whenua.\n\n15 Hei aha koa ko taku kupu tēnei ki a koutou, nā, ka ngāwari ake tō rātou i te rā whakawā i tō koutou, mehemea ka noho tonu koutou i ō koutou hara, āe rā, ka ngāwari ake anō tō rātou i tēnei oranga i tō koutou, ki te kore koutou e rīpenetā.\n\n16 Nā te mea he maha ngā kupu whakaari kua torona atu nei ki ngā Rāmana; nā te mea nā ngā whakarerenga iho a ō rātou tūpuna i meinga ai rātou kia noho tonu i te tō rātou āhuatanga kuare; nō reira ka whakaaroha te Ariki ki a rātou, ā, māna tō rātou noho i te whenua e whakaroa.\n\n17 Ā, hei tōna ake anō wā ka meinga rātou kia whakapono ki tana kupu, ā, kia mōhio ai rātou ki te hē o ngā whakarerenga iho a ō rātou tūpuna; ā, ka whakaorangia ngā mea tokomaha o rātou, nā te mea ka aroha te Ariki ki te hunga katoa e karanga ake ai i tōna ingoa.\n\n18 Engari nana, ko taku kupu tēnei ki a koutou, nā, ki te ū tonu atu koutou i ō koutou whakarihariha e kore ō koutou rā e whakaroahia i runga i te whenua, nā te mea ka tukuna ngā Rāmana ki runga i a koutou; ā, ki te kore koutou e rīpenetā ka haere mai rātou hei tētahi wā kāore e mōhiotia ana e koutou, ā, ka torona iho koutou i runga i te whakangaromanga katoatanga; ā, ka rite ki te riri nanakia o te Ariki.\n\n19 Nā te mea e kore ia e tuku i a koutou kia ora ai koutou i roto i ō koutou hara, kia whakangaromia ai tōna iwi. Ko taku kupu tēnei ki a koutou, Kāo; he nui atu tōna pai ki te tuku i ngā Rāmana kia whakangaromia katoatia ai tōna iwi e karangatia ana ko te iwi o Nīwhai, mehemea e taea ana tō rātou takanga ki roto i te hara me te hē, nō muri iho i te hoatutanga nuitanga o te māramatanga me te mātauranga ki a rātou e te Ariki te Atua;\n\n20 Āe rā, nō muri iho i te mea kua whakamakautia rawatia tēnei iwi e te Ariki; āe rā, nō muri i te whakamakautanga i runga ake i ērā atu iwi, hapū, reo, huihuinga tāngata rānei; nō muri iho i te whakamōhiotanga atu i ngā mea katoa ki a rātou, e rite ana ki ō rātou hiahia, me tō rātou whakapono, me ngā inoi mō ngā mea o mua, o nāianei, me ngā mea anō ka puta mai;\n\n21 I te mea kua torona e te Wairua o te Atua; kua kōrerorero tahi ki ngā anahera, ā, kua kōrerotia e te reo o te Ariki; ā, i a rātou te wairua o te poropititanga, me te wairua o te whakakitenga, me ngā takoha maha anō hoki, ko te takoha o te kōrero i ngā reo, ko te takoha o te kauhautanga, me te takoha o te Wairua Tapu, me te takoha o te whakamāoritanga;\n\n22 Āe rā, nō muri hoki i tā te Atua whakaputanga i a rātou i te whenua o Hiruharama, e te ringa o te Ariki; kua whakaorangia i te matekai, i te māuiui, me ngā tūmomo mate urutā katoa o ia āhua, o ia āhua; ā, kua whakapakari rātou i te taha ki te whawhai, kia kore ai rātou e whakangaromia; kua whakaputaina atu rātou i te hereheretanga i tēnei wā, i tēnei wā, ā, kua puritia, kua tiakina anō hoki tae noa mai ki tēnei wā; ā, kua whakakakea rātou tae atu ana ki te wā e whairawa ana rātou i roto i ngā mea katoa—\n\n23 Ināianei ā nana ko taku kupu tēnei ki a koutou, mehemea tēnei iwi, kua whakawhiwhia nei ki ngā manaakitanga maha mai i te ringa o te Ariki, ka hara tauaro ki te māramatanga me te mātauranga kei a rātou, ko taku kupu tēnei ki a koutou, nā, mehemea koinei te āhua, nā, mehemea ka taka iho rātou ki roto i te hē, ka ngāwari rawa ake tō ngā Rāmana i tō rātou.\n\n24 Nana rā, kua whātorongia atu ngā kupu whakaari a te Ariki ki ngā Rāmana, engari kāore ki a koutou mehemea ka hē koutou; nā te mea kāore rānei te Ariki i tino whakaari, ā, i tino whakapuaki, nā, mehemea ka haututū koutou ki a ia, māna katoa koutou e whakangaro atu i te mata o te whenua?\n\n25 Ināianei ā, mō tēnei take, kia kore ai koutou e whakangaromia, kua tonoa e te Ariki tana anahera kia torotoro iho ki ana iwi tokomaha, e whakapuaki ana ki a rātou kia haere atu rātou me te karanga kaha atu ki tōna iwi, e mea ana: E rīpenetā koutou, nā te mea kua tata mai te kīngitanga o te rangi;\n\n26 Ā, kāore e maha ngā rā ka haere mai te Tama a te Atua i runga i tōna korōria; ā, ko tana korōria te korōria o te Kotahi Anake a te Matua, e kikī ana i te aroha, te mana taurite, me te pono, e kikī ana i te manawanui, i te aroha, i te manawaroa, e hohoro ana ki te whakarongo atu ki ngā karanga o tana iwi me te whakautu i ā rātou inoi.\n\n27 Ā, nana, e haere mai ana ia ki te hoko i te hunga e rumakina ai ki te rīpenetātanga, mā roto i te whakapono i runga i tōna ingoa.\n\n28 Nō reira, whakaritea e koutou te huarahi a te Ariki, nā te mea kua tata te wā e kokoti ai ngā tāngata katoa i te utu mō ā rātou mahi, e rite ana ki tā rātou i mahi ai—mehemea i tika ka kokoti rātou i te whakaoranga o ō rātou wairua, e ai ki te mana me te whakaputanga a Ihu Karaiti; ā, mehemea kua kino ka kokoti rātou i te whakapōuritanga o ō rātou wairua, e ai ki te mana me te hereherenga a te rēwera.\n\n29 Nana ināianei, koinei te reo o te anahera, e karanga ana ki te iwi.\n\n30 Ināianei ā, e aku teina aroha, nā te mea ko koutou aku teina, ā, e tika ana kia arohaina koutou, ā, e tika ana kia whakaputa koutou i ngā mahinga e rite ana mō te rīpenetātanga, e kitea ana kua tino whakapakekehia ō koutou ngākau ki te kupu a te Atua, ā, e kitea ana he iwi ngaro, he iwi taka koutou.\n\n31 Nā, i pahawa ake i tāku, i tā Arami, kōrerotanga atu i ēnei kupu, nana, ka pukuriri te iwi ki ahau nā taku kōrero atu ki a rātou he iwi ngākau-pakeke, ā, he iwi kakī mārō rātou.\n\n32 Nā taku kī atu anō ki a rātou he iwi ngaro, ā, he iwi taka rātou i pukuriri ai rātou ki ahau, ā, ka whai rātou ki te whakapā i ō rātou ringaringa ki runga i ahau, kia makaia atu au ki roto i te whareherehere.\n\n33 Engari i pahawa ake, nā, kāore te Ariki i tuku i a rātou kia mauria atu au i tērā wā kia makaia atu ai au ki roto i te whareherehere.\n\n34 Ā, i pahawa ake, nā, ka haere atu a Amureke, ā, ka tū atu ia, ā, ka tīmata ia ki te kauhau atu ki a rātou anō hoki. Ināianei ā, kāore i tuhia ngā kupu katoa i kōrerotia ai e Amureke, hei aha koa kua tuhia tētahi wāhi o ana kōrero i roto i tēnei pukapuka.\n\n", "alma 10": "[center][font_size=26]Upoko 10[/font_size][/center]\n\n[i]He uri whakaheke a Rīhai i a Mānahe—Ka takina e Amureke i tā te anahera whakahau kia tiakina a Arami e ia—Ka tohua ngā tāngata e ngā inoi a te hunga tika—Ka whakatakotohia te tūāpapa o te whakangaromanga e ngā rōia me ngā kaiwhakawā kino. Takiwā 82 M.K.[/i]\n\n1 Nā, koinei ngā kupu i kauhautia e Amureke ki te iwi i te whenua o Amonaiha, e mea ana:\n\n2 Ko Amureke ahau; ko au te tama a Kirona, koia te tama a Ihimaera, koia tētahi uri o Aminari; ā, koia taua Aminari nāna ngā tuhinga i runga i te pakitara o te temepara i whakamāori, he mea tuhituhi e te ringa o te Atua.\n\n3 Ā, he uri anō a Aminari nō Nīwhai, koia te tama a Rīhai, i puta mai ai i te whenua o Hiruharama, koia tētahi uri o Mānahe, koia te tama a Hōhepa i hokona atu ai ki Ihipa e ngā ringaringa o ōna tuākana.\n\n4 Ā, nana, ehara i te mea he tangata rongo iti ahau i waenganui i te hunga katoa e mōhio ana ki ahau; āe rā, ā, nana, he nui ōku huānga me ōku hoa, ā, kua riro mai anō i ahau ngā taonga maha i runga i te mahi a ōku ringaringa.\n\n5 Hei aha koa, nō muri iho i ēnei katoa, kīhai rawa au i mōhio noa ki ngā huarahi o te Ariki, me āna mea ngaro me tōna mana kāore nei ōna rite. Ko tāku i kī ai kīhai rawa au i mōhio noa ki ēnei mea; engari nana, e pōhēhē ana au, nā te mea kua nui taku kite atu i ana mea ngaro me tōna mana kāore nei ōna rite; āe rā, i roto hoki i te tiakanga i te oranga o tana iwi.\n\n6 Hei ahakoa, nāku taku ngākau i whakapakeke, nā te mea he maha ngā wā i karangatia ai au engari kīhai au i whakarongo atu; nō reira i mōhio au e pā ana ki ēnei mea, engari kīhai au i pirangi kia mōhio; nō reira i haututū tonu atu au ki te Atua, i runga i te whakarihariha o tōku ngākau, tae atu pū anō ki te rangi tuawhā o te marama tuawhitu, koia i te tau tuangahuru o te whakahaeretanga a ngā kaiwhakawā.\n\n7 I ahau e haere ana kia kite i tētahi whanaunga tata, nana i puta mai tētahi anahera a te Ariki ki ahau kātahi ka kī ake: E Amureke, e hoki ki tōu ake whare, nā te mea māu tētahi poropiti a te Atua e whāngai; āe rā, he tangata tapu, he tangata kua kōwhiria e te Atua; nā te mea kua nohopuku ia mō ngā rā maha nā ngā hara o tēnei iwi, ā, e matekai ana ia, ā, māu ia e whakawhiwhi ki roto i tōu whare kātahi ka whāngaia ia, ā, māna koe me tōu whare e manaaki; ā, ka tau iho te manaakitanga a te Ariki ki runga i a koe me tōu whare.\n\n8 Ā, i pahawa ake, nā, i whakarongo au ki te reo o te anahera, ā, ka hoki atu ki tōku whare. Ā, i ahau e haere atu ana ki reira ka kite au i tētahi tangata nā te anahera i kī ai ki ahau: Māu e whakawhiwhi ki roto i tōu whare—ā, nana, ko taua tangata anō tēnei e kōrero ana ki a koutou e pā ana ki ngā mea o te Atua.\n\n9 Ā, ka kī mai te anahera ki ahau, he tangata tapu ia; nā reira e mōhio ana ahau he tangata tapu ia nā te mea nā tētahi anahera a te Atua i kī mai.\n\n10 Hei āpiti anō, e mōhio ana ahau he pono ngā mea kua whakaatuhia nei e ia; nana rā ko taku kupu tēnei ki a koutou, nā, e ora ana te Ariki, waihoki rā nāna tana anahera i tono mai kia whakamōhiotia ēnei mea ki ahau; ā, kua pēneitia e ia i tēnei Arami e noho ana i tōku whare.\n\n11 Nana rā, nāna tōku whare i manaaki, nāna ahau i manaaki, me aku wāhine, me āku tamariki, me tōku matua me ōku huānga; āe rā, kua manaakitia katoatia ōku huānga katoa, ā, kua tau iho te manaakitanga a te Ariki ki runga i a mātou e rite ana ki tāna i kōrero ai.\n\n12 Ināianei ā, i te kōrerotanga a Amureke i ēnei kupu ka ohorere haere te iwi, e kitea ana he nui ake i te kaiwhakaatu kotahi kua whakaatuhia mō ngā mea kua whakahēngia nei rātou, mō ngā mea anō hoki e puta mai ai, e ai ki te wairua o te poropititanga i roto nei i a rāua.\n\n13 Hei aha koa, he tokomaha anō i waenganui i a rātou i whakaaro ai kia uia rāua, kia mau ai rāua i roto i ā rāua kupu mā ā rātou rautaki tinihanga, kia kitea he mea hei whakahē i a rāua, kia tukuna atu rāua ki ō rātou kaiwhakawā e whakawākia ai rāua e rite ana ki te ture, ā, kia whakamatea rāua, kia makaia atu rānei rāua ki roto i te whareherehere, e rite ana ki te hara e whakakitea ai e rātou, e whakahēngia ai rānei e rātou ki a rāua.\n\n14 Nā, ko aua tāngata anō i whai ki te whakangaro i a rāua, he rōia, he tangata kua utua, kua whakataua rānei e te iwi kia whakahaere ai i te ture i ngā wā o ā rātou whakawākanga, hei ngā whakawākanga i ngā hara o te iwi i te aroaro o ngā kaiwhakawā.\n\n15 Nā, he matatau ēnei rōia i roto i ngā mahi tinihanga katoa o te iwi; ā, i pēnei kia whai pūkenga ai rātou i roto i tā rātou tū mahi.\n\n16 Ā, i pahawa ake, nā, i tīmata rātou ki te uiui i a Amureke, kia raru ai ana kupu i a rātou, kia taupatupatu rānei āna kupu e kōrerotia ai e ia.\n\n17 Nā, kāore rātou i mōhio e āhei ana i a Amureke te mōhio ki ā rātou rautaki. Engari i pahawa ake i a rātou e tīmata ana ki te uiui i a ia, i whēkite ia i ō rātou whakaaro, kātahi ka kī atu ia ki a rātou: E koutou te whakatipuranga parori kē kino, e koutou ngā rōia me ngā tangata arero rua, nā, kei te whakatakotohia e koutou ngā tūāpapa o te rēwera; nā, kei te whakatakotohia e koutou ngā rore me ngā māhanga hei hopu i ngā mea tapu a te Atua.\n\n18 Kei te whakatakotohia e koutou ngā rautaki hei parori ngā huarahi o te hunga tika, ā, kia tōia iho mai te riri a te Atua ki runga i ō koutou māhunga, tae atu pū anō ki te whakangaromanga katoatanga o tēnei iwi.\n\n19 Āe rā, he tika rawa tā Mōhia kōrero, ko ia tō tātou kīngi whakamutunga, i te wā whano ka tuku ake i te kīngitanga, nā te korenga ōna he tangata hei whakatauhia atu, e meatia ana tēnei iwi kia whakakāwanatia e ō rātou ake reo—āe rā, he tika rawa tana kōrero, nā, mēnā ka tae mai te wā e kōwhiri ai tēnei iwi i te hē, arā, mēnā ka tae mai te wā e taka iho ai tēnei iwi ki roto i te hara, ko reira anō rātou pakari ai mō te whakangaromanga.\n\n20 Ināianei ā, ko taku kupu tēnei ki a koutou, nā, he tika rawa tā te Ariki whakawā i ō koutou hara; he tika rawa tāna karanga ki tēnei iwi, mā te reo o āna anahera: E rīpenetā koutou, e rīpenetā, nā te mea kua tata mai te kīngitanga o te rangi.\n\n21 Āe rā, he tika rawa tana karanga, mā te reo o āna anahera: Ka heke iho au ki waenganui i taku iwi e mau ana te mana taurite me te tika i ōku ringaringa.\n\n22 Āe rā, ko taku kupu tēnei ki a koutou, nā, me i kore ngā inoi a te hunga tika, e noho ana i te whenua ināianei, kua torona pū anō koutou ināianei ki te whakangaromanga katoatanga; heoi, ehara mā te waipuke, pērā i ngā tāngata i ngā rā o Noa, engari mā te matekai, mā te urutā hoki, mā te hoari hoki.\n\n23 Engari nā ngā inoi a te hunga tika koutou i tohua ai; nō reira, mēnā ka peia atu e koutou te hunga tika i waenganui i a koutou kātahi ka kore rānei te Ariki e pupuri i tōna ringa; engari ka haere mai ia ki a koutou i runga i tōna riri nanakia; kātahi ka patua koutou e te matekai, e te urutā hoki, e te hoari hoki; ā, kua tata mai te wā ki te kore koutou e rīpenetā.\n\n24 Ināianei ā, i pahawa ake, nā, i nui ake te riri o te iwi ki a Amureke, ā, ka karanga atu rātou, e mea ana: E takahi ana tēnei tangata i ō tātou ture tika, ā, i ō mātou rōia matatau kua kōwhiria nei e mātou.\n\n25 Engari ka whātoro atu a Amureke i tōna ringa, kātahi ka kaha ake tana karanga ki a rātou, e mea ana: E koutou te whakatipuranga parori kē kino, he aha i mau pū ai ō koutou ngākau i a Hātana? He aha koutou e tuku ai i a koutou anō ki a ia kia whai kaha ia ki runga i a koutou, kia whakakāpōhia ō koutou karu, kia kore ai koutou e mārama ki ngā kupu kua korerotia nei, e ai ki tō ērā pono?\n\n26 Nana rā, kua whakapuaki atu ahau i tētahi whakahē ki tō koutou ture? Kāore koutou i te mārama; e kī ana koutou kua whakahē au i tō koutou ture; engari kīhai rawa au, engari kua tautoko aku kōrero i tō koutou ture, hei whakahētanga mō koutou.\n\n27 Ināianei ā nana, ko taku kupu tēnei ki a koutou, nā, kua tīmata te whakatakotoranga iho i te tūāpapa o te whakangaromanga o tēnei iwi e te kino o ō koutou rōia me ō koutou kaiwhakawā.\n\n28 Ināianei ā, i pahawa ake, nā, i te kōrerotanga atu a Amureke i ēnei kupu ka karanga ake te iwi hei whakahē i a ia, e mea ana: Nā, e mōhio ana tātou he tangata tēnei nā te rēwera, nā te mea kua rūkahu ia ki a tātou; nā te mea kua whakahē ia i tō tātou ture. Ināianei ā, e mea ana ia kāore ia i whakahē atu.\n\n29 Hei āpiti anō, kua takahi ia i ō tātou rōia me ō tātou kaiwhakawā.\n\n30 Ā, i pahawa ake, nā, ka puru ngā rōia i ēnei mea ki roto i ō rātou ngākau kia mahara ai i ēnei mea hei whakahē i a ia.\n\n31 Ā, i reira tētahi i waenganui i a rātou ko Tēroma tōna ingoa. Nā, koia tonu te tino kaiwhakahē i a Amureke rāua ko Arami, koia tonu tētahi o ngā tino mea mōhio i waenganui i a rātou, he nui āna mahi hei mahi i roto i te iwi.\n\n32 Nā, ko te taonga tā ēnei rōia tino whai; ā, ka whiwhi taonga rātou e rite ana ki tā rātou mahi.\n\n", "alma 11": "[center][font_size=26]Upoko 11[/font_size][/center]\n\n[i]Ka whakaritea te pūnaha pūtea Nīwhai—Ka tautohe a Amureke ki a Tēroma—Kāore te Karaiti e whakaora i te tangata i roto i ō rātou hara—Ka whakaorangia anake te hunga e whiwhi i te kīngitanga o te rangi—Ka ara ake ngā tāngata katoa i roto i te oranga mutunga kore—Kāore he matenga a muri i te Aranga. Takiwā 82 M.K.[/i]\n\n1 Nā, kei roto i te ture a Mōhia te tikanga mō ia tangata i tū ai hei kaiwhakawā i te ture, mō te hunga rānei kua whakataua hei kaiwhakawā, kia utua rātou ki te ritenga o te wā i mahia ai e rātou ki te whakawā i te hunga kua mauria ki mua i a rātou kia whakawākia ai.\n\n2 Nā, mehemea he nama tā tētahi ki tētahi atu, kātahi ka kore ia e hiahia ki te utu i tana nama, ka hāmenetia ia ki te kaiwhakawā; ā, ka whakahaere mana te kaiwhakawā, kātahi ka tonoa atu ngā kātipa kia mauria atu ai te tangata ki tōna aroaro; ā, whakawākia ana e ia te tangata e ai ki te ture me ngā taunakitanga kua kawea atu hei whakahē mōna, ā, pēnei ka meinga taua tangata kia utua ai tana nama, kia murua katoatia rānei, kia peia atu rānei i waenganui i te iwi hei kaiwhānako, hei kaipāhua.\n\n3 Ā, ka utua te kaiwhakawā ki te ritenga o ōna wā—he henine kōura mō te rā kotahi, he himumu hiriwā rānei, he mea taurite ki te henine kōura; ā, e rite ana tēnei ki te ture kua homai nei.\n\n4 Nā, koinei ngā ingoa o ngā momo motunga o ā rātou kōura me ā rātou hiriwā, e rite ana ki ō ēnā wāriu. Ā, kua tukuna ngā ingoa e ngā Nīwhai, nā te mea, kāore i rite tā rātou mehua ki tā ngā Hūrae; engari i tīni tā rātou arotake me tā rātou mehua kia rite ai ki ngā whakaaro me ngā āhuatanga o te iwi, i ia whakatipuranga tae noa atu ki te whakahaeretanga a ngā kaiwhakawā i whakaritea nei e kīngi Mōhia.\n\n5 Nā, ko te arotakenga tēnei—he henine kōura, he teona kōura, he huma kōura me te rimini kōura.\n\n6 He henumu hiriwā, he amonoro hiriwā, he eteroma hiriwā me te oniti hiriwā.\n\n7 He ōrite te hemumu hiriwā ki te henine kōura, ā, tētahi anō o ēnā mō te mehua pare, me te mehua anō hoki o ngā tū kākano katoa.\n\n8 Nā, ko te whakaritenga utu mō te teona kōura, kia rua ngā henine.\n\n9 Ā, ko te huma kōura he rite ki te wāriu o ngā teona e rua.\n\n10 Ā, ko te wāriu o te rimini kōura he ōrite ki te katoa.\n\n11 Ā, he ōrite te nui o te amonoro hiriwā ki ngā henumu e rua.\n\n12 Ā, he ōrite te nui o te eteroma hiriwā ki ngā hemumu e whā.\n\n13 Ā, he ōrite te nui o te oniti ki te katoa.\n\n14 Nā, koinei te wāriu o ngā arotakenga tatau iti—\n\n15 He haurua henumu te hipirona; nō reira, he hipirona mō tētahi mehua pare.\n\n16 Ā, he haurua te hipirona o tētahi hipiroma.\n\n17 Ā, he haurua te rea o tētahi hipiroma.\n\n18 Nā, koinei tō ēnā tatauranga, e ai ki tō ēnā arotakenga.\n\n19 Nā, he ōrite te ationo ki ngā hipirona e toru.\n\n20 Nā, kotahi tonu tā rātou whai, arā, ko te mahi pūtea, nā te mea i utua rātou ki te ritenga o ā rātou mahi, nō reira, i whakaohooho rātou i te iwi kia mahi ai i ngā ngangaretanga me ngā tūmomo tautohetohenga me ngā whakarihariha katoa, kia nui kē atu ā rātou mahi, kia whiwhi moni rātou e rite ai ki ngā take i mauria mai ai ki mua i a rātou; nō reira rātou i whakaoho ake ai i te iwi ki a Arami rāua ko Amureke.\n\n21 Ā, ka tīmata tēnei Tēroma ki te uiui i a Amureke, e mea ana: E pai ana rānei koe ki te whakautu i ētahi pātai ruarua e pātai ai au ki a koe? Nā, he tautōhito a Tēroma ki ngā mahi tinihanga a te rēwera, kia whakangaro ia i ngā mea e pai ana; nō reira, i kī atu ia ki a Amureke: E pai ana koe ki te whakautu i ngā pātai e pātai ai au ki a koe?\n\n22 Ā, ka kī atu a Amureke ki a ia: Āe rā, mehemea e rite ana ki tā te Wairua o te Ariki, kei roto nei i ahau; nā te mea e kore au e kōrero i tētahi mea e tauaro ana ki te Wairua o te Ariki. Ā, ka kī atu a Tēroma ki a ia: Nana, e ono ngā oniti hiriwā, ā, māku katoa ēnei e hoatu ki a koe mēnā ka whakakore koe i te oranga o tētahi Mea Kaha Rawa.\n\n23 Nā, ka kī ake a Amureke: E koe te tamaiti o te ao rēwera, he aha koe e whakawai ai i ahau? E mōhio ana rānei koe e kore te hunga tika e aro ki ērā momo whakawainga?\n\n24 E whakapono ana rānei koe kāore he Atua? Ko taku kupu tēnei ki a koe, Kāo, e mōhio ana koe he Atua, engari he nui ake tō aroha ki ngā taonga i tō aroha mōna.\n\n25 Ināianei ā, kua rūkahu koe ki ahau i te aroaro o te Atua. kua kī mai koe ki ahau—Tirohia ēnei onoti e ono, he mea utu nui, māku e tuku ki a koe—engari i roto i tō ngākau te whakaaro kia kaiponuhia aua mea i ahau; ā, ko tō hiahia anake kia whakakore au i te Atua pono e ora ana, kia whaitake koe ki te whakangaro i ahau. Ināianei ā nana, ka utua koe ki te taonga mō tēnei kino nui.\n\n26 Ā, ka kī atu a Tēroma ki a ia: E kī ana koe he Atua e ora ana?\n\n27 Ā, ka kī ake a Amureke: Āe rā, he Atua pono e ora ana.\n\n28 Nā, ka kī a Tēroma: He nui ake i te Atua kotahi?\n\n29 Ā, ka whakautu ia, Kāore.\n\n30 Nā, ka kī ake anō a Tēroma ki a ia: E pēhea ana tō mōhio ki ēnei mea?\n\n31 Ā, ka kī ake ia: Nā tētahi anahera ērā i whakamōhio mai ki ahau.\n\n32 Kātahi ka kī ake anō a Tēroma: Ko wai ia e haere mai ai? Ko te Tama a te Atua?\n\n33 Ā, ka kī ake ia ki a ia, Āe rā.\n\n34 Kātahi ka kī ake anō a Tēroma ki a ia: Ka whakaora ia i tana iwi i roto i ō rātou hara? Ā, ka whakautu a Amureke ki a ia: Ko taku kupu tēnei ki a koe e kore ia e pēnā, nā te mea kua kore rawa e taea ana kia whakakore ia i tana kupu.\n\n35 Nā, ka kī ake a Tēroma ki tana iwi: Tirohia kia mahara koutou i ēnei mea; nā te mea kua kī ake ia kotahi tonu te Atua; heoi kei te kī ia ka haere mai te Tama a te Atua, engari e kore ia e whakaora i tana iwi—me te mea nei he mana tōna kia whakahau ai i te Atua.\n\n36 Nā, ka kī ake anō a Amureke ki a ia: Nana kua rūkahu koe, nā te mea e kī ana koe, nā, kei te kōrero au me te mea nei he mana tōku kia whakahau ai i te Atua nā taku kī ake e kore ia e whakaora i tana iwi i roto i ō rātou hara.\n\n37 Ā, ko taku kupu anō tēnei ki a koe, nā, tē taea e ia te whakaora i a rātou i roto i ō rātou hara; nā te mea tē taea e au tana kupu te whakakore, ā, kua kī mai ia, nā, kāore tētahi mea poke e whiwhi ki te kīngitanga o te rangi; nō reira, me pēhea koutou e whakaorangia ai, ki te kore koutou e whiwhi i te kīngitanga o te rangi? Nō reira, kāore e taea ana koutou te whakaora i roto i ō koutou hara.\n\n38 Nā, ka kī atu a Tēroma anō ki a ia: Ko te Tama a te Atua te tino Matua Ora Tonu?\n\n39 Ā, ka kī atu a Amureke ki a ia: Āe rā, koia te tino Matua Ora Tonu o te rangi me te whenua, me ngā mea katoa kei roto rā; koia te tīmatanga me te whakamutunga, te tuatahi me te whakaotinga;\n\n40 Ā, ka haere mai ia ki roto i te ao ki te hoko i tōna iwi; ā, māna katoa ngā hara o te hunga e whakapono ana ki runga i tōna ingoa e waha; ā, koinei te hunga e whiwhi ai i te oranga tonutanga, ā, kāore e puta mai te whakaoranga i tētahi huarahi kē atu.\n\n41 Nō reira ka noho tonu te hunga whakarihariha me te mea nei kāore i mea ai i tētahi hokonga, hāunga ko te wetewetenga o ngā here o te mate; nana rā, ka tae mai te rā e ara katoa ai te katoa i te mate me te tū i te aroaro o te Atua, ā, kia whakawākia ai rātou e rite ana ki ā rātou mahinga.\n\n42 Nā, he mate anō e kīa ana ko te matenga o te tīnana; ā, mā te matenga o te Karaiti ngā herehere o tēnei matenga o te tīnana e wetewete, kia whakaarahia ake te katoa i tēnei matenga o te tīnana.\n\n43 Ka whakakotahitia anōtia te wairua me te tīnana ki tōna āhua tino tika; ka whakahokia ngā peke me ngā pona ki tōna wāhi tika, kia rite pū anō ki ō tātou i tēnei wā; ā, ka mauria atu tātou kia tū ai i te aroaro o te Atua, e mōhio ana pērā i tā tātou e mōhio nei ināianei, ā, ka mau i a tātou tētahi maharatanga nui rawa mō ō tātou kaniawhea katoa.\n\n44 Nā, ka puta tēnei whakahokinga ki te katoa, pakeke mai, rangatahi mai, herehere mai, herekore mai, tāne mai, wahine mai, tangata kino mai, tangata tika mai; ā, kua kore pū anō e ngaro atu tētahi makawe o ō rātou māhunga; engari ka whakahokia ngā mea katoa ki tōna āhua tino tika, pērā i tōna āhua ināianei, i te tīnana rānei, ā, ka mauria mai, ā, ka whakatūria ki mua i te pae whakawā o te Karaiti te Tama, me te Atua te Matua, me te Wairua Tapu, koia he Atua Ora Tonu kotahi, kia whakawākia e rite ai ki ā rātou mahinga mehemea i pai, mehemea rānei i kino.\n\n45 Nā, nana, kua kōrero atu au ki a koe e pā ana ki te matenga o te tīnana matemate, ā, e pā ana anō ki te aranga ake o te tīnana matemate. Ko taku kupu tēnei ki a koe, nā, ka whakaarahia ake tēnei tīnana matemate hei tīnana mate kore, arā, i te matenga, mai i te matenga tuatahi pū anō ki te oranga, e whakakotahi ana ō rātou wairua ki ō rātou tīnana, e kore rawa anō e weheruatia; nō konā te katoa e meinga ana hei mea wairua, ā, hei mea mate kore, kia kore anō e pā ai te pokenga.\n\n46 Nā, ka oti i a Amureke ēnei kupu, ka mīharo haere anō te iwi, ā, ka wiriwiri haere anō hoki a Tēroma. Ā, ka mutu pēnei ngā kupu a Amureke, koinei noa rānei tāku i tuhi ai.\n\n", "alma 12": "[center][font_size=26]Upoko 12[/font_size][/center]\n\n[i]Ka kōrero a Arami ki a Tēroma—Ka whakamōhiotia atu ngā mea ngaro a te Atua ki te hunga whakapono anake—E whakawākia ana te tangata e ō rātou whakaaro, ō rātou whakapono, ā rātou kupu me ā rātou mahinga—Ka mate ā-wairua te hunga kino—He āhuatanga whakamātautau tēnei oranga ira tangata—Ka pahawa ake te Aranga i te mahere o te hokonga me te murunga hara mā roto i te whakapono—Kua whai kerēme te hunga rīpenetā ki te aroha mā roto i te Tama Kotahi Anake. Takiwā 82 M.K.[/i]\n\n1 Nā, i te kitenga ake o Arami kua ngū a Tēroma i ngā kupu a Amureke, nā te mea i kite ia kua mau ia i a Amureke i roto i āna rūkahu me āna nukarau hei whakangaro i a ia, ā, i tana kitenga atu kua tīmata tana wiri i te mōhiotanga ki tōna kaniawhea, ka puaki ia i tōna māngai kātahi ka tīmata ki te kōrero atu ki a ia, me te whakapūmau i ngā kupu a Amureke, me te whakamārama atu i ngā mea i tua atu i tā Amureke i mea ai.\n\n2 Nā, i rangona ngā kupu i kōrerotia ai e Arami ki a Tēroma e te iwi e tūtata ana; nā, he nui te whakaminenga, ā, koinei te āhua o tana kōrero:\n\n3 Nā, e Tēroma, i te mea kua mau koe i roto i āu rūkahu me āu nukarau, nā, kīhai noa koe i rūkahu ki ngā tāngata anake engari kua rūkahu koe ki te Atua; nana rā, e mōhio ana ia ki ōu whakaaro katoa, ā, e kite ana koe kua whakamōhiotia ōu whakaaro ki a māua e te Wairua;\n\n4 Ā, e kite ana anō koe e mōhio ana māua ki tāu mahere tinihanga, e rite ki tā te rēwera tinihanga, kia rūkahu, ā, kia nukarau koe ki tēnei iwi kia huri ai koe i a rātou ki a māua, kia tāwai i a māua, ā, kia makaia atu māua ki waho—\n\n5 Nā, he mahere tēnei nā tō hoariri, ā, nāna tōna mana i whakamahi ki runga i a koe. Nā, e hiahia ana au kia mahara koe, nā, ko tāku e kī atu nei ki a koe, ka kī atu au ki te katoa.\n\n6 Ā, nana, ko taku kupu tēnei ki a koutou katoa koinei te tāhere a te hoariri, nāna nei i whakatakoto kia hopu ai i tēnei iwi, kia kūmea iho koutou ki raro i tōna mana, kia karapotia iho koutou e āna mekameka, kia mekamekatia iho koutou ki te whakangaromanga mutunga kore, e rite ana ki te kaha o tana hereheretanga.\n\n7 Nā, i te kōrerotanga ake a Arami i ēnei kupu, ka tino nui ake te wiriwiri o Tēroma, nā te mea i kaha haere te whakapakepake i a ia e pā ana ki te mana o te Atua; ā, i whakapakepakehia anōtia ia kua matatau a Arami rāua ko Amureke e pā ana ki a ia, nā te mea i whakapakepakehia ia kua matatau nei rāua ki ana whakaaro me ngā hiahia o tōna ngākau; nā te mea kua tukuna iho tētahi kaha ki a rāua e mōhio ai rāua ki ēnei mea e ai ki te wairua o te poropititanga.\n\n8 Ā, ka tīmata a Tēroma ki te āta uiui mārire atu ki a rāua, kia nui ake ai tana mātau e pā ana ki te kīngitanga o te Atua. Ā, ka kī atu ia ki a Arami: He aha te tikanga o tēnei mea kua kōrerotia nei e Amureke e pā ana ki te aranga ake o te hunga mate, nā, ka ara ake te katoa i te mate, ko te hunga tika me te hunga kino, ā, ka mauria atu ki te aroaro o te Atua kia whakawākia ai e rite ana ki ā rātou mahinga?\n\n9 Ināianei ā, ka tīmata a Arami ki te whakamārama atu i ēnei mea ki a ia, e mea ana: Kua tukuna ki ngā tāngata tokomaha kia mōhio ai ki ngā mea ngaro a te Atua; hei aha koa kua whakataua iho tētahi whakahau uaua ki runga i a rātou kia kaua rātou e whakamōhiotia atu hāunga e rite ana ki te wāhi o tana kupu e tukuna ana e ia ki ngā tamariki a te tangata, e rite ana ki tā rātou āta aro me tā rātou āta ū ki te mahi ki a ia.\n\n10 Nō reira, ko te tangata e whakapakekehia ai tōna ngākau, koia anō te tangata e whiwhi nei i te wāhi iti o te kupu; ā, ko te tangata e kore nei e whakapakeke i tōna ngākau, ka tukuna atu ki a ia te wāhi nui o te kupu, tae atu ki te wā kua tukuna ki a ia kia mātau ai ia ki ngā mea ngaro a te Atua tae atu ki te wā e mātau ana ia ki ērā mea katoa.\n\n11 Ā, ko te hunga e whakapakeke ai i ō rātou ngākau, ka tukuna ki a rātou te wāhi iti o te kupu tae atu ki te wā kāore tō rātou paku mōhio e pā ana ki āna mea ngaro; kātahi ka mauheretia atu rātou e te rēwera, ā, ka ārahina iho rātou e tōna hiahia ki te whakangaromanga. Nā koinei te tikanga o ngā mekameka o te ao rēwera.\n\n12 Ā, kua mārama tā Amureke kōrero e pā ana ki te mate me te aranga o tēnei āhuatanga matemate ki tētahi āhuatanga mate kore, me te kawenga atu ki te aroaro o te pae whakawā o te Atua, kia whakawākia ai tātou e rite ai ki ā tātou mahinga.\n\n13 Kātahi, mēnā kua whakapakekehia ō tātou ngākau, āe rā, mēnā kua whakapakekehia ō tātou ngākau ki te kupu, nā konā kāore e kitea ana i roto i a tātou, kātahi ka kino nanakia tō tātou āhuatanga, nā te mea ko reira hoki tātou whakahēngia ai.\n\n14 Nā te mea mā ā tātou kupu tātou e whakahē, āe rā, mā ā tātou mahinga katoa tātou e whakahē; kāore tātou e kitea kohakoretia; ā, mā ō tātou whakaaro tātou e whakahē; ā, kua kore e māia tātou ki te titiro ake ki tō tātou Atua; ā, ka hari tonu tātou mehemea he kaha tō tātou ki te whakahau i ngā toka me ngā maunga kia hinga iho ki runga i a tātou kia hunaia tātou i tōna aroaro.\n\n15 Engari e kore tēnei e taea; me haere mai tātou me te tū i tōna aroaro i roto i tōna korōria, i roto anō i tōna mana, i roto anō i tōna kaha, i tōna nui, i tōna mana kīngi, me te whakaae ki tō tātou whakamā mau tonu he tika katoa ana whakawākanga; nā, he tika ia i roto i ana whakawākanga katoa, ā, he nui tana whakaaroha ki ngā tamariki a te tangata, ā, kei a ia ngā mana katoa kia whakaorangia ia tangata, ia tangata e whakapono ana ki runga i tōna ingoa me te kawe mai i ngā hua pai e pai ana mō te rīpenetātanga.\n\n16 Ināianei ā nana, ko taku kupu tēnei ki a koutou ko reira puta mai ai te mate, he matenga tuarua pū anō, koia te matenga o te wairua; ko reira tētahi wā ko te tangata e mate nei i ōna hara, e rite ana ki te matenga o te tinana, ka mate anō hoki i te matenga o te wairua; āe rā, ka mate ia ki ngā mea e pā ana ki te tika.\n\n17 Ko reira te wā ka rite ō rātou whakamamaetanga ki tētahi roto ahi whānāriki, ko tōna mura e kake tonu ana mō āke tonu atu; ā, ko reira te wā e mekamekatia iho rātou ki tētahi whakangaromanga mutunga kore, e rite ana ki te kaha me te hereherenga o Hātana, nāna hoki rātou i whakaheke iho ki raro i tāna i pai ai.\n\n18 Kāti, ko taku kupu tēnei ki a koutou, ka rite rātou me te mea nei kāore i meatia tētahi whakaoranga; nā te mea kāore rātou e taea ana te whakaora i runga i tā te Atua tika; ā, tē taea rātou e te mate, nā te mea kāore atu he pokenga.\n\n19 Nā, i pahawa ake, nā, i te whakakapinga a Arami i ēnei kupu, ka tino mīharo haere te iwi;\n\n20 Engari tērā anō tētahi tangata ko Anationa te ingoa, koia te kaiwhakahaere matua i waenganui i a rātou, ka haere mai ia ki mua me te kī atu ki a ia: He aha tēnei kua kōrerotia nei e koe, ka ara ake te tangata i te mate kātahi ka panonitia mai i tēnei āhuatanga matemate ki tētahi āhuatanga mate kore, nā, e kore te wairua e mate atu?\n\n21 He aha te tikanga o te karaipiture, e mea ana i whakanohohia e te Atua te kerupima me te hoari mura i te taha rāwhiti o te kāri o Erene, kei uru atu ō tātou mātua tuatahi me te kai i ngā hua o te rākau o te ora, ā, ka ora tonu mō āke tonu atu? Ā, pēnei tātou kite ai kāore rawa he huarahi noa e ora ai rāua mō āke tonu atu.\n\n22 Nā, ka kī atu a Arami ki a ia: Koinei te mea whano ka whakamāramahia e au. Nā, ka kite tātou i taka ai a Arama i runga i te kainga i te hua i rāhuitia ai, e ai ki te kupu a te Atua; ā, ka kite pēnei tātou, nā tēnei takanga, kua meinga ngā tāngata katoa hei iwi ngaro, ā, hei iwi taka.\n\n23 Ināianei ā nana, ko taku kupu tēnei ki a koutou, nā, mehemea i āhei i a Arama te kai i te hua o te rākau o te ora i taua wā, kua kore he matenga, ā, kua koretake te kupu, e meinga ana te Atua hei kairūkahu, nā te mea i kī ai ia: Ki te kai koe, ka mate rawa koe.\n\n24 Ā, e kite ana tātou e tau mai ana te mate ki runga i te tangata, āe rā, ko te matenga kua kōrerotia nei e Amureke, koia nei te matenga o te tinana; hei aha koa kua tukuna he wā ki te tangata kia rīpenetā; nō reira i meinga tēnei oranga hei āhuatanga whakamātau; he wā e whakarite ai te tangata kia tūtaki ai ki te Atua; he wā e whakarite ai mō taua āhuatanga mutunga kore kua kōrerotia nei e māua, koia hei muri atu i te aranga o te hunga mate.\n\n25 Nā, me i kore te mahere o te hokonga, kua whakatakotoria mai i te orokohanganga o te ao, kua kore i taea tētahi aranga o te hunga mate; engari i whakatakotoria tētahi mahere o te hokonga, mā tēnei e pahawa ake te aranga o te hunga mate, kua kōrerotia nei.\n\n26 Ināianei ā nana, mehemea i taea e ō tātou mātua tuatahi te haere atu ki te tango i tō te rākau o te ora kua pōuri rawa rāua mō āke tonu atu, kāore kau tētahi āhuatanga whakamātautau; ā, pēnei kua āraia atu te mahere o te hokonga, ā, kua koretake noa te kupu a te Atua, hei mea mana kore.\n\n27 Engari nana, kāore i pērā; engari kua whakataua te tikanga ki te tangata kia mate rawa rātou; ā, hei tua i te mate, me haere ake rātou ki te whakawākanga, ko taua whakawākanga pū anō kua kōrerotia nei, koia te mutunga.\n\n28 Ā, i muri iho i tā te Atua whakatau kia puta mai ai ēnei mea ki te tangata, nana, kātahi ia ka kite atu e tika pū ana kia mōhio ai te tangata e pā ana ki ngā mea i whakarite ai ia mō rātou;\n\n29 Nō reira i tonoa ai e ia he anahera ki te kōrerorero ki a rātou, nāna te tangata i mea kia tirohia tōna korōria.\n\n30 Ā, i tīmata rātou mai i taua wā haere ake nei ki te karanga i tōna ingoa; nō reira kōrero tahi ai te Atua ki te tangata, ā, i whakamōhiotia atu ki a rātou te mahere o te hokonga, i whakaritea i te orokohanganga o te ao; ā, nāna tēnei i whakamōhio atu ki a rātou e rite ana ki tō rātou whakapono, me tā rātou rīpenetātanga, me ā rātou mahinga tapu.\n\n31 Nā reira, i tukuna e ia he whakahaunga ki te tangata, i te mea kua takahia wawetia e rātou ngā whakahaunga tuatahi mō te taha ki ngā mea o nāianei, ā, e meinga ana kia rite ki ngā atua, e mōhio ana te pai i te kino, e whakatauhia ana rātou anō i tētahi āhuatanga ki te mahi, kua whakatauhia rānei i tētahi āhuatanga kia mahi ki tā rātou e pai ai, e āhuareka ai, ki te mahi kino, ki te mahi pai rānei—\n\n32 Nō reira i hoatu e te Atua ki a rātou he whakahaunga, whai muri iho i te whakamōhiotanga atu ki a rātou te mahere o te hokonga, kia kaua rātou e mahi kino, ko te matenga tuarua te utu mō reira, koia tētahi matenga mau tonu mō te taha ki ngā mea o te tika; nā te mea kāore e whaimana ana te mahere o te hokonga ki runga i ngā mea pērā, nā te mea tē taea ngā mahi a te tika te whakangaro, e rite ana ki te painga nui o te Atua.\n\n33 Engari i karanga te Atua ki ngā tāngata, i runga i te ingoa o tana Tama, (koia ko te mahere o te hokonga kua whakatakotoria nei) e mea ana: Ki te rīpenetā koutou, ki te kore hoki e whakapakeke i ō koutou ngākau, kātahi au ka aroha ki a koutou, mā roto i taku Tama Kotahi Anake;\n\n34 Nō reira, ko te tangata e rīpenetā ai, e kore ai rānei e whakapakeke i tōna ngākau, ka whai kerēme ia ki te whakaaroha mā roto i tāku Tama Kotahi Anake, ki tētahi murunga i ō rātou hara; koinei ngā mea e tomo mai ai ki taku okiokinga.\n\n35 Ā, ko te tangata e whakapakeke i tōna ngākau me te mahi i te kino, nana, ko taku oati tēnei i runga i tōku riri, e kore ia e tomo mai ki taku okiokinga.\n\n36 Ināianei ā, e aku teina, nana ko taku kupu tēnei ki a koutou, ki te whakapakeke koutou i ō koutou ngākau e kore koutou e tomo atu ki te okiokinga o te Ariki; nō reira e whakapātaritari ana ō koutou hara i a ia, nā konā, tukuna iho ia i tōna riri ki runga i a koutou e rite ana ki te whakapātaritari tuatahi, āe rā, e ai ki tana kupu i te whakapātaritari whakamutunga me te tuatahi anō hoki, ki te whakangaromanga mau tonu o ō koutou wairua; nō reira, e ai ki tana kupu, ehara i te mea mō te matenga tuatahi anake, engari mō te matenga whakamutunga anō hoki.\n\n37 Ināianei ā, e aku teina, i te mea e mātau ana tātou ki ēnei mea, ā, e pono ana, kia rīpenetā tātou, ā, kia kaua tātou e whakapakeke i ō tātou ngākau, kia kore ai e whakapātaritari i te Ariki tō tātou Atua kia tōia iho mai tōna riri ki runga i a tātou i ēnei āna whakahaunga tuarua kua homai nei e ia ki a tātou; engari kia tomo atu rā tātou ki roto i te okiokinga o te Atua, kua whakaritea nei i runga i tana kupu.\n\n", "alma 13": "[center][font_size=26]Upoko 13[/font_size][/center]\n\n[i]Ka karangatia ngā tāne hei pirihi teitei nā ō rātou whakapono nui me ā rātou mahi pai—Me whakaako rātou i ngā whakahaunga—Ka whakamākia rātou mā roto i te tika, ā, ka tomo atu ki roto i te okiokinga o te Ariki—Ko Merekihereke tētahi o ēnei—E whakapuaki ana ngā anahera i ngā rongo whakahari puta noa i te whenua—Mā rātou te haerenga mai a te Karaiti e whakapuaki. Takiwā 82 M.K.[/i]\n\n1 Hei āpiti anō, e aku teina, e hiahia ana ahau kia tohutohu i ō koutou hinengaro kia titiro whakamua ki te wā i homai ai e te Ariki te Atua ēnei whakahaunga ki ana tamariki; ā, e hiahia ana ahau kia maumahara koutou, nā, i whakamanahia e te Ariki te Atua he pirihi, e rite ana ki te ritenga tapu, koia he mea e rite ana ki te ritenga o tana Tama, kia whakaakona ēnei mea ki te iwi.\n\n2 Ā, i whakamanahia ērā pirihi i runga i te ritenga o tana Tama, i runga i tētahi ritenga e mōhio ai te iwi me pēhea e titiro whakamua atu ki tana Tama mō te hokonga.\n\n3 Ā, koinei te ritenga i whakamanahia ai rātou—he mea karanga, ā, he mea whakarite mai i te orokohanganga o te ao e ai ki te mātauranga tōmuatanga o te Atua, he meatanga hoki nā tō rātou tino whakapono nui me ā rātou mahi pai; i te tuatahi rā i waiho ai rātou hei whiriwhiri i te pai, i te kino rānei; nō reira i whiriwhiri rātou i te pai, ā, kua whakahaeretia te whakapono tino nui, kua karangatia ki tētahi karangatanga tapu, āe rā, ki taua karangatanga tapu i whakaritea nei, e rite ana anō, ki tētahi hokonga whakatakatū mō ngā mea pērā.\n\n4 Ā, pēnei kua karangatia rātou ki tēnei karangatanga tapu he mea nā tō rātou whakapono, i ērā atu rā e whakaparahako ana i te Wairua o te Atua i runga i te pakeketanga o ō rātou ngākau me te kāpōtanga o ō rātou hinengaro, heoi, me i kore tēnei tērā pea kua nui tō rātou waimārie pērā i ā rātou teina.\n\n5 Hei whakarāpoto rānei, i taurite tō rātou tūrangawaewae ki tō ō rātou teina i te tuatahi; pēnei he mea whakarite tēnei karangatanga mai i te orokohanganga o te ao nā te mea kua kore ngā mea pērā e whakapakeke i ō rātou ngākau, he meatanga mā roto i te whakamārietanga o te Tama Kotahi Anake, i whakaritea ai—\n\n6 Ā, i karangatia pēneitia e tēnei karangatanga tapu, ā, ka karangatia ki te tohungatanga teitei o te ritenga tapu o te Atua, ki te whakaako i ana whakahaunga ki ngā tamariki a te tangata, kia tomo anō hoki rātou ki roto i tōna okiokinga—\n\n7 E rite ana tēnei tohungatanga teitei ki te ritenga o tana Tama, ko taua ritenga he mea i ahu mai ai i te orokohanganga o te ao; kia pēnei kē rānei te kōrero, kāore he tīmatanga o ōna rā, kāore he mutunga rānei o ōna tau, kua whakaritea mai i te āke tonu atu ki te āke tonu atu katoa, e ai ki tōna mātauranga tōmuatanga o ngā mea katoa—\n\n8 Nā, i whakamanahia rātou i runga i tēnei ritenga—kua karangatia ki tētahi karangatanga tapu, kua whakamanahia ki tētahi tikanga tapu, ā, e tango ana ki runga i a rātou te tohungatanga teitei o te ritenga tapu, ko taua karangatanga, me taua tikanga teitei, me taua tohungatanga teitei, kāore ōna tīmatanga, kāore rānei ōna mutunga—\n\n9 Ka meinga pēnei hei pirihi teitei mō āke tonu atu, i runga i te ritenga o te Tama, ko te Tama Kotahi Anake a te Matua, kāore he tīmatanga o ōna rā, kāore rānei he mutunga o ōna tau, kua kī i te aroha noa, te tika me te pono. Ā, koia anō. Āmine.\n\n10 Nā, he pērā anō ki tāku i kī ai e pā ana ki te ritenga tapu, tēnei pirihitanga teitei rānei, he tokomaha ngā mea i whakamanahia, ā, i meinga hei pirihi teitei o te Atua; ā, he mea nā tō rātou tino whakapono nui me tā rātou rīpenetātanga, me tō rātou tika i te aroaro o te Atua, e whiriwhiri ana rātou ki te rīpenetā me te mahi tika, kīhai i te whakangaronga;\n\n11 Nō reira, i karangatia rātou i runga i tēnei ritenga tapu, kātahi ka whakatapua, ā, ka whakamākia ō rātou kākahu mā roto i te toto o te Reme.\n\n12 Nā, ko rātou nei, i muri iho i tā rātou whakatapunga e te Wairua Tapu, kua meatia ō rātou kākahu kia mā, he mea poke kore, ā, he mea kohakore i te aroaro o te Atua, tē taea te titiro atu ki te hara hāunga i runga i te konekone; ā, he tokomaha, i whakatapua ai, ā, i tomo atu ai ki roto i te okiokinga o te Ariki tō rātou Atua.\n\n13 Ināianei ā, e aku teina, e hiahia ana ahau kia whakaiti koutou i a koutou anō i te aroaro o te Atua, me te whakaputa mai i ngā hua e tika ana mō te rīpenetātanga, kia tomo anō koutou ki roto i taua okiokinga.\n\n14 Āe rā, whakaitia koutou anō kia pērā i te iwi i ngā rā o Merekihereke, koia tētahi pirihi teitei i runga i tēnei ritenga anō kua kōrerotia nei e au, nāna hoki te tohungatanga teitei i tango ki runga ki a ia mō āke tonu atu.\n\n15 Ā, i tukuna e Aperahama ngā whakatekau ki tēnei Merekihereke anō; āe rā, nā tō tātou matua a Aperahama anō i tuku i ngā whakatekau kotahi hau-ngahuru o ngā mea katoa i a ia.\n\n16 Nā, i tukuna ēnei tikanga tapu i runga i tēnei ritenga, mā reira titiro whakamua atu ai te iwi i runga i te Tama a te Atua, koia tētahi momo o tōna ritenga, ko tōna ritenga rānei, ā, ka pēneitia e titiro whakamua atu ai rātou ki a ia mō tētahi murunga i ō rātou hara, kia tomo atu ai rātou ki roto i te okiokinga o te Ariki.\n\n17 Nā, he kīngi tēnei Merekihereke i runga i te whenua o Harema; ā, kua pakari haere tōna iwi i runga i te hē me te mōrikarika; āe rā, kua kōtiti kē atu rātou katoa; kua kī rātou i ngā tūmomo whakarihariha katoa;\n\n18 Engari, i whakahaeretia e Merekihereke te whakapono nui, kātahi ka whiwhi i te tūranga o te pirihi teitei e rite ana ki te ritenga tapu o te Atua, i kauhau atu i te rīpenetātanga ki tōna iwi. Ā nana, i rīpenetā rātou; ā, i whakapūmautia e Merekihereke te rangimārie i te whenua i ōna rā; nō reira ia i karangatia ai ko te wheao o te rangimārie, nā te mea ko ia te kīngi o Harema; ā, i whakahaere ia i raro i tōna matua.\n\n19 Nā, he tokomaha i mua i a ia, ā, he tokomaha anō whai muri iho, engari kāore tētahi i nui ake; nō reira, kua kaha kōrero rātou mōna.\n\n20 Nā, ehara i te mea me tōai au i tēnei; kua ranea tāku i kōrero ai. Nana, kei mua i a koutou ngā karaipiture; mēnā ka whakariroi koutou i ērā ka ai tēnā hei whakangaromanga mō koutou.\n\n21 Ināianei ā, i pahawa ake, nā, i te kōrerotanga atu a Arami i ēnei kupu ki a rātou, ka torona atu tōna ringa ki a rātou kātahi ka karanga atu i runga i te reo kaha, e mea ana: Ko tēnei te wā kia rīpenetā ai, nā te mea e tata mai ana te rā whakaoranga;\n\n22 Āe rā, ko te reo o te Ariki, mā te reo o ngā anahera, e whakapuaki atu i tērā ki ngā iwi katoa; āe rā, kei te whakapuakina tērā, kia rongo ai rātou i te rongo whakahari nui; āe rā, e whakapuaki ana ia i te rongo whakahari nui ki waenganui i tana iwi katoa, āe rā, tae atu ana ki a rātou e marara atu ana ki runga i te mata o te whenua; nā reira kua haere mai rātou ki a tātou.\n\n23 Ā, kua whakamōhiotia ērā ki a tātou i runga i ngā kupu mārama, kia mārama ai tātou, kia kore ai tātou e pōhēhē; ā, i pēnei ai nā te mea he manene tātou i tētahi whenua kē; nō reira, kua makautia nuitia tātou, nā te mea kua whakapuakina mai ēnei rongo whakahari ki a tātou i ngā wāhi katoa o te māra waina.\n\n24 Nana rā, e whakapuaki ana ngā anahera ki ngā mea tokomaha i tēnei wā i roto i tō tātou whenua; ā, ko tōna tikanga he whakarite i ngā ngākau o ngā tamariki a te tangata kia whiwhi ai i tana kupu hei te wā o tana haerenga mai i runga i tana korōria.\n\n25 Ināianei ā, e tatari noa ana tātou kia rongo ai i te rongo whakahari e whakapuakina ai e te māngai o ngā anahera, mō tana haerenga mai; nā te mea e tata mai ana te wā, kāore tātou i te mōhio e pēhea nei tōna tata. E tino manako ana au ki te Atua kia puta mai ai i ōku rā; engari ka hari tonu au ahakoa ka puta wawe, ahakoa ka whakaroa.\n\n26 Ā, ka whakakitea ki ngā tangata tika, ki ngā tangata tapu, e te māngai anahera, hei te wā o tana haerenga mai, kia tutuki ai i ngā kupu a ō tātou tūpuna, e ai ki ērā mea kua kōrerotia e rātou e pā ana ki a ia, i rite nei ki te wairua o te poropititanga i roto nei i a rātou.\n\n27 Ināianei ā, e aku teina, e popore ana au nō te pokapū o tōku ngākau, āe rā, i runga i te mānukanuka nui tae atu ki te mamaetanga, kia whakarongo mai koutou ki aku kupu, me te ruke atu i ō koutou hara, ā, kia kaua e whakaroahia atu te rā o tō rīpenetātanga;\n\n28 Engari, kia whakaiti koutou i a koutou anō i mua i te Atua, me te karanga ake i tōna ingoa tapu, me te mataara, me te inoi tonu, kia kaua koutou e nui ake tō koutou whakawainga i ērā e taea ana te waha, ā, kia ārahina pērātia e te Wairua Tapu, e meinga ana hei mea whakaiti, hei mea māhaki, hei mea ngākau ngāwari, hei mea manawaroa, e kī ana i te aroha, ā, e pūhoi ana ki te riri;\n\n29 E mau ana te whakapono ki te Ariki; e manako ana anō ka whiwhi koutou i te oranga tonutanga; e mau tonu ana i ngā wā katoa te aroha o te Atua i roto i ō koutou ngākau, kia whakaarahia ake koutou hei te rā whakamutunga me te tomo atu ki roto i tōna okiokinga.\n\n30 Ā, mā te Ariki te rīpenetātanga e tuku ki a koutou, kia kore ai e tōia iho mai tōna riri ki runga i a koutou, kia kore ai koutou e hereherea iho e ngā mekameka o te ao rēwera, kia kore ai koutou e mamae i te matenga tuarua.\n\n31 Ā, i nui atu ngā kupu i kōrerotia ai e Arami ki te iwi, kīhai i tuhia i tēnei pukapuka.\n\n", "alma 14": "[center][font_size=26]Upoko 14[/font_size][/center]\n\n[i]Ka hereheretia, ā, ka patua a Arami rāua ko Amureke—Ka tahuna te hunga whakapono me ā rātou karaipiture tapu e te ahi—Ka whakawhiwhia korōriatia ēnei e te Ariki—Ka pākarukaru, ā, ka hingahinga iho ngā pakitara o te whareherehere—Ka whakaputaina a Arami rāua ko Amureke, ā, ka whakamatea ō rātou kaitāwai. Takiwā 82–81 M.K.[/i]\n\n1 Ā, i pahawa ake i muri iho i tana whakakapi i āna kōrero ki te iwi he tokomaha te hunga i whakapono ai ki ana kupu, ā, ka tīmata ki te rīpenetā, ā, ki te tirohia ngā karaipiture.\n\n2 Engari i te hiahia te wāhi nui o rātou ki te whakangaro i a Arami rāua ko Amureke; nā te mea i riri rātou ki a Arami, nā te mārama o āna kupu ki a Tēroma; ā, i kī ake anō rātou, nā, kua rūkahu a Amureke ki a rātou, ā, kua taunu hoki i tō rātou ture, ki ō rātou rōia, ki ō rātou kaiwhakawā anō hoki.\n\n3 Ā, i te riri anō rātou ki a Arami rāua ko Amureke; nā te mea hoki i whakaatu mārama atu rāua ki ō rātou whakariharihatanga, i whai rātou kia whakamatea munahia rāua.\n\n4 Engari i pahawa ake, nā, kīhai rawa rātou; engari i mau rāua i a rātou, ā, ka hereheretia rāua ki ngā taura kaha, ā, ka mauria atu rāua ki te aroaro o te kaiwhakawā matua o te whenua.\n\n5 Ā, ka haere atu te iwi me te whakahē i a rāua—e whakaaturia ana, nā, kua taunu rāua i te ture, me ō rātou rōia, ō rātou kaiwhakawā o te whenua, o te iwi katoa anō hoki e noho ana i te whenua; ā, i whakaaturia anō hoki kotahi tonu te Atua, ā, māna tana Tama e tono iho ki waenganui i te iwi, engari e kore ia e whakaora i a rātou; ā, he maha ngā mea i whakaaturia ai e te iwi mō Arami rāua ko Amureke. Nā, i pēneitia i te aroaro o te kaiwhakawā matua o te whenua.\n\n6 Ā, i pahawa ake, nā, i mīharo a Tēroma i ngā kupu kua kōrerotia nei; ā, i mōhio anō ia e pā ana ki te kāpōtanga o ngā hinengaro, nāna hoki i mea i waenganui i te iwi i runga i āna kōrero rūkahu; ā, ka tīmata ake te rakanga o tōna wairua i raro i te mātau ki ana hē; āe rā, ka tīmata ake tana karapotitanga e te mamae o te ao rēwera.\n\n7 Ā, i pahawa ake, nā, ka tīmata ia ki te karanga atu ki te iwi, e mea ana: Nana, ko au te mea hē, ā, he koha kore ēnei tangata i te aroaro o te Atua. Ā, ka tīmata tana tohe atu mō rāua i taua wā ake; engari i taunu rātou i a ia, e mea ana: Kua nohoia hoki koe e te rēwera? Ā, ka tuwha rātou ki a ia, ā, ka makaia atu ia i waenganui i a rātou, me te hunga anō i whakapono ai i ngā kupu i kōrerotia ai e Arami rāua ko Amureke; ā, ka makaia atu rātou, ā, ka tonoa he tangata hei āki i a rātou ki ngā kōhatu.\n\n8 Ā, ka mauria atu ā rātou wāhine me ā rātou tamariki ki te wāhi kotahi, ā, ko ngā tangata i whakapono ai, i whakaakona ai rānei kia whakapono ai ki te kupu a te Atua, nā, i meatia e rātou kia makaia atu rātou ki roto i te ahi; ā, i mauria hoki e rātou ā rātou tuhinga i mau nei ngā karaipiture tapu, ā, ka makaia atu ērā anō ki roto i te ahi, kia tahuna ai, ā, kia whakangaromia ai e te ahi.\n\n9 Ā, i pahawa ake, nā, i mauria atu a Arami rāua ko Amureke, ā, ka kawea atu rāua ki te wāhi kōhuru, kia kitea ai e rāua te whakangaromanga o te hunga i horomia ake ai e te ahi.\n\n10 Ā, ka kite a Amureke i ngā mamae o ngā wāhine me ngā tamariki i a rātou e horomia ana i te ahi, ka mamae anō ia; ā, ka kī atu ia ki a Arami: Me pēhea tāua e mātakitaki ai i tēnei mea whakarihariha? Nō reira tukuna tāua kia torona atu ō tāua ringaringa, me te whakamahi anō i tā te Atua mana kei roto nei i a tāua, me te whakaora i a rātou i ngā muramura.\n\n11 Engari, ka kī atu a Arami ki a ia: Ko tā te Wairua akiaki i ahau, kia kaua e torona atu tōku ringa; nana rā, e whakawhiwhia ake rātou e te Ariki anō, i te korōria; ā, e tukuna ana rātou e ia kia mahia ai tēnei mea, kia mahia rānei tēnei mea e te iwi ki a rātou, e ai ki te pakeke o ō rātou ngākau, kia tika ai ngā whakawākanga māna e karawhiu i runga i tōna riri ki a rātou; ā, ka ai ngā toto o te hunga harakore hei whakahē i a rātou, āe rā, ka nui rawa te karanga hei whakahē i a rātou a te rā whakamutunga.\n\n12 Nā, ka kī atu a Amureke ki a Arami: Nana, tērā pea ka tahuna anōtia tāua e rātou.\n\n13 Ā, ka kī atu a Arami: Kia waiho tēnā ki tā te Ariki e pai ai. Engari, nana, kāore anō kia oti ā tāua mahi; nō reira kāore rātou e tahu i a tāua.\n\n14 Nā, i pahawa ake, nā, i te paunga ake o ngā tinana o te hunga i makaia i te ahi, me ngā tuhinga anō hoki i makaia tahitia ai me rātou, ka tū mai te kaiwhakawā matua o te whenua i te aroaro o Arami rāua ko Amureke, i a rāua e hereheretia ana; ā, ka pākia e ia ō rāua pāpāringa ki tana ringa, ā, ka kī atu ki a rāua: Nō muri i ngā mea kua kite nei kōrua, ka kauhau atu anō kōrua ki tēnei iwi, kia makaia atu rātou ki roto i tētahi roto ahi whānāriki?\n\n15 Nana, e kite nei kōrua, nā, kāore ō kōrua mana ki te whakaora i te hunga i makaia ai ki roto i te ahi; kāore rānei i whakaorangia rātou e te Atua nā te mea nō te whakapono kotahi koutou. Ā, ka pākia anōtia ō rāua pāpāringa e te kaiwhakawā, ā, ka pātai: He aha rā tā kōrua kōrero mō kōrua ake anō?\n\n16 Nā, nō te ritenga o te whakapono o Nīho tēnei kaiwhakawā, nāna a Kiriona i patu.\n\n17 Ā, i pahawa ake, nā, kāore i whakahoki kupu a Arami rāua ko Amureke; ā, ka pākia anōtia rāua e ia, ā, ka tukuna atu rāua ki ngā kātipa kia makaia atu rāua ki roto i te whareherehere.\n\n18 Ā, ka toru o rāua rā i roto i te whareherehere, he tokomaha ngā rōia i haere mai ai, me ngā kaiwhakawā, me ngā pirihi, me ngā kaiako, nō te ritenga o Nīho; ā, ka kuhu rātou ki roto i te whareherehere kia kite ai i a rāua, ā, ka uia rāua e rātou e pā ana ki ngā kupu maha; engari kīhai rāua i whakahoki kupu ki a rātou.\n\n19 Ā, i pahawa ake, nā, ka tū atu te kaiwhakawā i tōna aroaro, ā, ka kī atu: He aha kōrua e kore ai e whakautu i ngā kupu o tēnei iwi? Kāore kōrua i te mōhio he mana tōku kia tukuna atu kōrua ki roto i ngā muramura? Ā, ka whakahau ia i a rāua kia kōrero ai; engari kīhai rāua i whakahoki kupu.\n\n20 Ā, i pahawa ake, nā, ka wehe atu rātou i runga i ā rātou haere, engari i hoki mai anō i te aonga ake o te rā; ā, ka pākia anōtia ō rāua pāpāringa e te kaiwhakawā. Ā, he tokomaha anō ngā mea i haere mai ai, ā, ka pākia anō hoki rāua e rātou, e mea ana: Ka tū anō kōrua ki te whakawā i tēnei iwi, me te whakahē i tō mātou ture? Mehemea he mana nui tō kōrua he aha kōrua e kore ai e whakaora ai i a kōrua anō?\n\n21 Ā, he maha ngā momo mea pērā i kōrerotia ai ki a rāua, e tetē ana i ō rātou niho ki a rāua, ā, e tuwha ana ki a rāua, e mea ana: Ka pēhea ō mātou āhua ina kangaia mātou?\n\n22 Ā, he maha ngā mea pērā, āe rā, koinei momo mea katoa i kōrerotia ai ki a rāua; ā, pēnei tā rātou whakatoi i a rāua mō ngā rā maha. Ā, i kaiponuhia e rātou te kai i a rāua kia matekai ai rāua, me te wai, kia mateinu rāua; ā, i tangohia atu anō hoki ō rāua kākahu kia tahanga ai rāua; ā, pēnei tā rāua hereherenga ki ngā taura kaha, e raungaitia nei rāua i te whareherehere.\n\n23 Ā, i pahawa ake i muri iho i tā rāua whakamamaetanga mō ngā rā maha, (ā, i runga i te rā tuangahuru mā rua, i te marama tuangahuru, i te tau tuangahuru o te whakahaeretanga a ngā kaiwhakawā i runga i te iwi o Nīwhai) nā, ka haere atu te kaiwhakawā matua i runga i te whenua o Amonaihā me ō rātou kaiako tokomaha, me ō rātou rōia tokomaha ki roto i te whareherehere i reira a Arami rāua ko Amureke e hereherea ana ki ngā taura.\n\n24 Ā, ka tū atu te kaiwhakawā matua ki mua i a rāua, ā, ka pākia anōtia rāua, ā, ka kī atu ki a rāua: Mehemea kei a kōrua te mana o te Atua, tēnā, whakaputaina kōrua i ēnei taura, kātahi mātou ka whakapono tērā te Ariki e whakangaro i tēnei iwi e rite ana ki ā kōrua kupu.\n\n25 Ā, i pahawa ake, nā, ka haere whakamua atu rātou katoa me te papaki i a rāua, me te whakahua anō i aua kupu anō, tae atu ana ki te mea whakamutunga; ā, i te wā i kōrerotia ai e te mea whakamutunga kua tau iho te mana o te Atua ki runga i a Arami rāua ko Amureke, ā, ka tū ake rāua i runga i ō rāua waewae.\n\n26 Ā, ka karanga atu a Arami, e mea ana: E te Ariki, me pēhea te roa e mamae ai māua i ēnei mamaetanga nui? E te Ariki? E te Ariki, homai ki a māua te kaha e rite ana ki tō māua whakapono kei roto nei i te Karaiti, tae atu ki te whakaoranga. Ā, ka motuhia e rāua ngā taura i herea nei rāua; ā, i te wā i kite ai te iwi i tēnei, ka tahuti haere rātou, nā te mea kua tau iho te wehi o te whakangaromanga ki runga i a rātou.\n\n27 Ā, i pahawa ake, nā, ka hinga iho rātou ki te whenua nā te nui o tō rātou wehi, ā, kīhai i tae atu ki te tatau o waho rawa o te whareherehere; ā, ka tūoioi nui te whenua, ā, ka pākarukaru iho ngā pakitara ki waenganui, nā, ka hinga iho ki te whenua; ā, i mate te kaiwhakawā matua, me ngā rōia, me ngā pirihi, me ngā kaiako, nā rātou a Arami rāua ko Amureke i pāpaki i tō reira hinganga.\n\n28 Ā, ka puta atu a Arami rāua ko Amureke ki waho i te whareherehere, ā, kāore i ahatia rāua; nā te mea i tukuna iho e te Ariki he mana ki a rāua, e rite ana ki tō rāua whakapono i te Karaiti. Ā, ka puta tōtika atu i te whareherehere; ā, i wetekina rāua i ō rāua taura; ā, kua hinga iho te whereherehere ki te whenua, ā, i patua ngā wairua katoa i roto i ngā pakitara o reira, hāunga rā a Arami rāua ko Amureke; ā, ka haere tōtika atu rāua ki roto i te pā.\n\n29 Nā, i rongo te iwi i tētahi haruru nui, nā konā oma tahi ai rātou i ngā rōpū nunui kia mōhio ai he aha tōna pūtake; ā, i tō rātou kite atu i a Arami rāua ko Amureke e puta mai ana i te whareherehere, me te hinganga iho o ngā pakitara o reira ki te whenua, kua pākia rātou e te wehi nui, ā, ka tahuti atu rātou i te aroaro o Arami rāua ko Amureke anō nei he koati e tahuti atu ana me ana kuao i te aroaro o ngā raiona e rua; ā, pēnei tā rātou tahuti atu i te aroaro o Arami rāua ko Amureke.\n\n", "alma 15": "[center][font_size=26]Upoko 15[/font_size][/center]\n\n[i]Ka haere a Arami rāua ko Amureke ki Hiromo kia whakapūmautia te hāhi—Ka mahu a Arami i a Tēroma, ka uru ia ki roto i te hāhi—Ka rumakina ngā mea tokomaha, ā, ka whaiora te Hāhi—Ka haere a Arami rāua ko Amureke ki Harahemara. Takiwā 81 M.K.[/i]\n\n1 Ā, i pahawa ake, nā, i whakahaua a Arami rāua ko Amureke kia wehe atu i taua pā; ā, ka wehe atu rāua, ā, ka wehe atu pū anō ki roto i te whenua o Hiromo; ā nana, i reira kitea ai ngā tāngata katoa kua wehe atu i te whenua o Amonaihā, ko te hunga i ākiritia atu, ā, i āki ki te kōhatu, nā tō rātou whakapono ki ngā kupu a Arami.\n\n2 Ā, ka kōrero atu rāua ki a rātou i ngā mea katoa i tūpono ai ki ā rātou hoawahine me ā rātou tamariki, me ngā mea anō hoki e pā ana ki a rāua anō, me tō rāua mana whakaputanga.\n\n3 Ā, i te takoto māuiui a Tēroma i Hiromo, i te kirikā, he mea nā te pāweratanga o tōna hinengaro mō tana whakarihariha, nā te mea i hua noa ake ia kua whakamatea a Arami rāua ko Amureke; ā, i whakaaro ake ia kua whakamatea rāua nā ana hē. Ā, ko tēnei hara nui, me ērā atu o ana hara, e rakaraka ana i tōna hinengaro nō konā meinga ai hei mea mamae rawa atu, ā, kāore ōna whakaputanga; nō reira ka pākāngia ia e te wera e mura ana.\n\n4 Nā, i tana rongo atu kei te whenua o Hiromo a Armi rāua ko Amureke, ka māia haere tōna ngākau; ā, ka tuku tōtika ia i tētahi karere ki a rāua, e hiahia ana kia haere rāua ki a ia.\n\n5 Ā, i pahawa ake, nā, ka haere tōtika atu rāua, e whakarongo ana rāua ki te karere kua tukuna e ia ki a rāua; ā, ka kuhu atu rāua ki roto i te whare ki a Tēroma; ā, ka kitea ia i runga i tōna moenga, e māuiui ana, e tino ngoikore ana i te kirikā; ā, i te tino mamae tōna hinengaro nā ōna hara; ā, i tana kitenga atu i a rāua ka torona atu tōna ringa, ā, ka inoi atu ia ki a rāua kia mahu rāua i a ia.\n\n6 Ā, i pahawa ake, nā, ka kī atu a Arami ki a ia, e mau anō ana ki tōna ringa: E whakapono ana rānei koe i te mana o te Karaiti hei whakaora?\n\n7 Ā, ka whakautu ia, ā, ka mea: Āe rā, e whakapono ana ahau i ngā kupu katoa nāu i ako.\n\n8 Ā, ka kī atu a Arami: Ki te whakapono koe i te hokonga a te Karaiti ka taea anō koe te mahu.\n\n9 Ā, ka kī atu ia: Āe rā, e whakapono ana au e rite nei ki āu kupu.\n\n10 Kātahi ka karanga ake a Arami ki te Ariki, e mea ana: E te Ariki tō tātou Atua, kia aroha mai ki tēnei tangata, ā, whakamahungia rā ia kia rite nei ki tōna whakapono i roto nei i te Karaiti.\n\n11 Ā, i te kōrerotanga ake a Arami i ēnei kupu, ka rūpeke ake a Tēroma ki runga i ōna waewae, ā, ka tīmata ia ki te hīkoi; ā, i tino mīharo nui te iwi katoa i tēnei meatanga; ā, hau atu ana te rongo puta noa i te whenua katoa o Hiromo.\n\n12 Ā, ka rumakina a Tēroma e Arami ki te Ariki; ā, ka tīmata ia i taua wā ake ki te kauhau ki te iwi.\n\n13 Ā, ka whakapūmauhia e Arami tētahi hāhi i te whenua o Hiromo, ā, ka whakatapua ētahi pirihi me ētahi kaiako i te whenua, kia rumaki ai ki te Ariki i te hunga katoa e hiahia ana kia rumakina.\n\n14 Ā, i pahawa ake, nā, he tokomaha rātou; nā te mea i tomo tōpū nui atu rātou mai i ngā wāhi katoa o te rohe e pātata ana ki Hiromo, ā, ka rumakina.\n\n15 Engari kia huri ake ki te iwi i te whenua o Amonaihā, he iwi ngākau-pakeke tonu, ā, he iwi kakī mārō tonu tō rātou āhua; ā, kīhai rātou i rīpenetā i ō rātou hara, e kīa ana e rātou nō te rēwera katoa te mana o Arami rāua ko Amureke; nā te mea nō te ritenga rātou o Nīho, ā, kīhai i whakapono ki te rīpenetātanga o ō rātou hara.\n\n16 Ā, i pahawa ake, nā, ko Arami rāua ko Amureke, i te mea kua whakarērea e Amureke ana kōura katoa, me ana hiriwā, me ana mea utu nui katoa, i roto nei i te whenua o Amonaihā, mō te kupu a te Atua, kua whakaparahakotia ia e te hunga ko rātou nei he hoa nōna i mua, ā, e tōna matua anō hoki me ōna huānga;\n\n17 Nō reira, i muri iho i tā Arami whakapūmau i te hāhi i Hiromo, e kitea ana tētahi whakaitanga nui, āe rā, e kitea ana tō te iwi whakaitanga e pā ana ki te whakapehapeha o ō rātou ngākau, ā, ka tīmata ki te whakaiti i a rātou anō i te aroaro o te Atua, ā, ka tīmata tā rātou whakahuihui i a rātou anō i ō rātou āhuru mōwai ki te koropiko atu ki te Atua i mua i te ahurewa, e mataara tonu ana, ā, e inoi tonu ana, kia whakaputaina ai rātou mai i a Hātana, ā, mai i te mate, me te whakangaromanga—\n\n18 Nā, pēnei i tāku, i te mea i kite atu a Arami i ēnei mea katoa, nō reira ia i mau atu ai ki a Amureke kātahi ka haere tahi ki te whenua o Harahemara, ā, ka mauria atu ia ki tōna ake kāinga, ā, ka atawhaitia ia i roto i ana uauatanga, ā, ka whakapakarihia ia i roto i te Ariki.\n\n19 Ā, ko te mutunga pēnei o te tau tuangahuru o te whakahaeretanga a ngā kaiwhakawā i runga i te iwi o Nīwhai.\n\n", "alma 16": "[center][font_size=26]Upoko 16[/font_size][/center]\n\n[i]Ka whakangaromia te iwi o Amonaihā e ngā Rāmana—Ka ārahina ngā Nīwhai e Hōrama kia wikitōria ai i runga i ngā Rāmana—Ka kauhau a Arami rāua ko Amureke me ētahi atu mea tokomaha i te kupu—Ka whakaako rātou, nā, hei muri i Tana Aranga ka puta mai te Karaiti ki ngā Nīwhai. Takiwā 81–77 M.K.[/i]\n\n1 Ā, i pahawa ake i te tau tuangahuru mā tahi o te whakahaeretanga a ngā kaiwhakawā i runga i te iwi o Nīwhai, i te rā tuarima o te marama tuarua, i te mea kua roa e mau ana te rongo ki te whenuao Harahemara, kāore hoki he pakanga, he tautohetohenga rānei mō ētahi tau, tae atu ana ki te rā tuarima o te marama tuarua i te tau tuangahuru mā tahi, nā, kua rangona tētahi karanga ki te whawhai puta noa i te whenua.\n\n2 Nana rā, kua whakaeke mai ngā ope tauā Rāmana i te taha koraha, ki roto i ngā rohe o te whenua, tae atu pū anō ki roto i te pā o Amonaihā, ā, ka tīmata tā rātou patupatu i te iwi me te whakangaro i te pā.\n\n3 Ināianei ā, i pahawa ake, kāore anō ngā Nīwhai kia whakatū tauā nui kia āia atu rātou ki waho i te whenua, kua whakangaromia e rātou te iwi i roto i te pā o Amonaihā, me ētahi atu anō i ngā kaha o Noa, ā, kua mauhereheretia atu ētahi anō ki roto i te koraha.\n\n4 Nā, i pahawa ake, nā, i te hiahia ngā Nīwhai ki te tiki i te hunga kua mauhereheretia atu nei ki roto i te koraha.\n\n5 Nō reira, ko te tangata i whakaritea hei rangatira nui i runga i ngā ope tauā o ngā Nīwhai, (ā ko Hōrama tōna ingoa, ā, tokorua ana tama, arā, ko Rīhai rāua ko Aha)—nā, tokorua ngā tama a Horama, e mōhio ana ko Arami te pirihi teitei i runga i te hāhi, ā, kua rongo hoki ia i a ia te wairua o te poropititanga, nō reira ka haere atu rāua ki a ia i runga i te hiahia kia mōhio ai ki hea rātou haere ai e ai tā te Ariki hiahia ki roto i te koraha kia kimihia ai ā rātou teina, kua mauhereheretia atu e ngā Rāmana.\n\n6 Ā, i pahawa ake, nā, ka ui atu a Arami ki te Ariki e pā ana ki ēnei mea. Ā, ka hoki atu a Arami ki a rāua me te kī: Nana, ka whakawhiti atu ngā Rāmana i te awa o Hairona i te taha tonga o te koraha, ki kō rawa atu i ngā rohe o te whenua o Manati. Ā nana, ka tūtaki koutou ki a rātou i reira, i te taha rāwhiti o te awa o Hairona, ā, i reira te Ariki e tuku ai ki a koutou ā koutou teinakua mauheeheretia atu nei e ngā Rāmana.\n\n7 Ā, i pahawa ake, nā, ka whakawhiti atu a Hōrama me ana tama i te awa o Hairona, me ā rātou ope tauā, ā, ka haere atu ki tua atu i ngā rohe o Manati ki roto i te koraha i te tonga, i te taha rāwhiti o te awa o Hairona.\n\n8 Ā, ka rokohanga atu rātou i ngā ope tauā a ngā Rāmana, ā, ka whakamararatia atu ngā Rāmana, ā, ka āia atu ki roto i te koraha; ā, ka tīkina e rātou ā rātou teina kua mauhereheretia atu e ngā Rāmana, ā, kāore i ngaro atu tētahi wairua kotahi o rātou te hunga i mauheretia atu ai. Ā, ka mauria atu rātou e ō rātou tuakana kia nōhia ai ō rātou ake whenua.\n\n9 Ā, i pēnei te mutunga o te tau tuangahuru mā tahi o ngā kaiwhakawā, kua āia atu ngā Rāmana i te whenua, ā, kua whakangaromia nei te iwi o Amonaihā; āe rā, kua whakangaromia ia wairua ora o ngā Amonaihā, me tō rātou pā nui, kua mea ake rātou tē taea e te Atua te whakangaro, nā tōna nui.\n\n10 Engari nana, kua ururuatia i te rā kotahi; ā, haehaetia ana ngā tūpāpaku e ngā kurī me ngā kararehe mohoao o te koraha.\n\n11 Hei aha koa, nō muri iho i ngā rā maha ka pūrangatia ngā tūpāpaku i rungai te mata o te whenua, ā, kua ūhia rātou ki te uhinga pāpaku. Ināianei ā, anō te nui o tō reira haunga kīhai te iwi i haere atu ki reira kia nōhia ai te whenua o Amonaihā mō ngā tau maha. Ā, kua karangatia ko te Whakangaromanga a ngā Nīho; nā te mea nō te ritenga o Nīho rātou, te hunga i whakamatea ai; ā, waiho ana ō rātou whenua kia ururuatia tonutia.\n\n12 Ā, kāore ngā Rāmana i whakaeke mai anō ki te pakanga ki ngā Nīwhai tae atu ana ki te tau tuangahuru mā whā o te whakahaeretanga a ngā kaiwhakawā i runga i te iwi o Nīwhai. Ā, i pēnei te āhua o te maungārongo i te iwi o Nīwhai mō ngā tau e toru i runga i te whenua.\n\n13 Ā, ka haere atu a Arami rāua ko Amureke e kauhau ana ki te iwi i roto i ō rātou temepara, i roto anō i ō rātou āhuru mōwai, i roto anō i ō rātou whare karakia, kua hangaia nei i runga i te ritenga o ngā Hūrae.\n\n14 Ā, ko te hunga katoa e whakarongo ai ki ā rāua kupu, ka tukuna e rāua te kupu a te Atua, kāore he whakapai kanohi i ngā wā katoa.\n\n15 Ā, i pēnei tā Arami rāua ko Amureke haere atu, me ētahi atu mea tokomaha kua whiria nei mō te mahi, ki te kauhau atu i te kupu puta noa i te whenua. Ā, ka whakapūmautia whānuitia te hāhi puta noa i te whenua, i te rohe katoa huri noa, i waenganui i te iwi katoa o ngā Nīwhai.\n\n16 Ā, kāore he rerekētanga i waenganui i a rātou; ka maringi iho te Ariki i tōna Wairua ki runga i te mata katoa o te whenua kia whakaritea ngā hinengaro o ngā tamariki a te tangata, kia whakaritea rānei ō rātou ngākau kia whiwhi ai i te kupu e whakaakona ai ki waenganui i a rātou mai i te wā o tana haerenga mai—\n\n17 Kia kore ai rātou e whakapakekehia ki te kupu, kia kore ai rātou e whakapono kore, me te haere noa ki te whakangaromanga, engari kia whiwhi rātou i te kupu i runga i te hari, anō nei he manga e honoa ana ki te waina pono, kia tomo atu rātou ki roto i te okiokinga o te Ariki tō rātou Atua.\n\n18 Nā, i kauhau atu aua pirihi i haere atu ai i waenganui i te iwi kia kaua e rūkahu, e mahi tinihanga, e pūhaehae, e totohe, e mauāhara, e taunu, e tāhae, e pāhua, e muru, e kōhuru, e mahi pūremu, e mahi rānei i ngā tūmomo karihika katoa, e karanga ana kāore e tika ana ēnei mea—\n\n19 E kawe rongo atu ana i ngā mea meake nei ka puta; āe rā, e kawe rongo atu ana i te haerenga mai a te Tama a te Atua, ōna whakamamaetanga me tōna matenga, me te aranga anō hoki o te hunga mate.\n\n20 Ā, he tokomaha anō ngā tāngata i ui atu ai e pā ana ki te wāhi e puta ai te Tama a te Atua; ā, i whakaakona rātou, nā, ka puta ia ki a rātou whai muri iho i tōna aranga; ā, ka rongo te iwi i tēnei i runga i te hari nui me te koa.\n\n21 Ināianei ā, whai muri iho i te whakapūmautanga ake o te hāhi puta noa i te whenua katoa—kua riro i a rātou te wikitōria i rungai te rēwera, ā, e kauhau ana anō i te kupu a te Atua i tōna tūturutanga i whenua katoa, ā, ko te Atua e maringi iho ana i ana manaakitanga ki runga i te iwi—i pēnei te mutunga o te tau tuangahuru mā whā o te whakahaeretanga a ngā kaiwhakawā i runga i te iwi o Nīwhai.\n\n", "alma 17": "He tuhinga mō ngā tama a Mōhia, nā rātou i whakaparahako i ngā tika ki te kīngitanga mō te kupu a te Atua kātahi ka haere ake ki te whenua o Nīwhai ki te kauhau ki ngā Rāmana; ā rātou whakamamaetanga me tā rātou whakaputanga—e ai ki te tuhinga a Arami.\n\nKo ngā upoko 17 tae noa ki te 27.\n\n[center][font_size=26]Upoko 17[/font_size][/center]\n\n[i]I ngā tama a Mōhia te wairua o te poropititanga me te whakakitenga—Ka haere rātou i ō rātou ake huarahi ki te whakapuaki i te kupu ki ngā Rāmana—Ka haere a Amona ki te whenua o Ihimaera, ā, ka meinga ia hei pononga nā kīngi Ramoni—Ka whakaora a Amona i ngā kāhui a te kīngi, ā, ka patua ōna hoariri i ngā wai o Hepuha. Ko ngā whiti 1–3, takiwā 77 M.K.; ko te whiti 4, takiwā 91–77 M.K.; me ngā whiti 5–39, takiwā 91 M.K.[/i]\n\n1 Ināianei ā, i pahawa ake, nā, i a Arami e haere ana mai i te whenua o Kiriona ki te taha whakatetonga, ki te whenua o Manati, nana, ki tōna whakamīharo, ka tūtaki ia ki ngā tama a Mōhia e haere atu ana whakatewhenua o Harahemara.\n\n2 Nā, i a Arami anō ēnei tama a Mōhia i te wā i puta tuatahi mai te anahera ki a ia; nō reira i tino hari ai a Arami kia kite ake i ana teina; ā, ko te mea anō i tino hari ai ia, he teina tonu rātou ki a ia i roto i te Ariki; āe rā, kua pakari anō rātou i roto i te mātauranga o te pono; nā te mea he tāne mārama nui rātou, ā, kua āta whakataki rātou i ngā karaipiture, kia mōhio ai rātou ki te kupu a te Atua.\n\n3 Engari ehara tēnei i te katoa; kua nui tā rātou inoi me te nohopuku; nō reira i a rātou te wairua o te poropititanga, me te wairua o te whakakitenga, ā, i a rātou e whakaako ana, ka whakaako rātou i runga i te kaha me te mana o te Atua.\n\n4 Ā, i te whakaako rātou i te kupu a te Atua mō te takiwā o ngā tau tekau mā whā i waenganui i ngā Rāmana, he nui hoki tō rātou waimārie i tā rātou kukume i ngā mea tokomaha ki te mātauranga o te pono; āe rā, he tokomaha ngā mea i kukume ai ki te aroaro o te ahurewa o te Atua nā te kaha o ā rātou kupu, ki te karanga ake i runga i tōna ingoa me te whāki atu i ō rātou hara i tōna aroaro.\n\n5 Nā, koinei ngā āhuatanga i ā ai ki a rātou i runga i ō rātou haerenga, nā, he maha ō rātou mamaetanga; i nui anō te mamaetanga ā-tīnana, ā-hinengaro, i te hiakai, te hiainu me te ngenge, ā, he nui anō tā rātou mahi i roto i te wairua.\n\n6 Nā, koinei ā rātou haerenga: I poroporoaki rātou ki tō rātou matua, ki a Mōhia, i te tau tuatahi o te whakahaerenga a ngā kaiwhakawā; kua whakakorehia te kīngitanga i hiahia ai tō rātou matua kia whakatau iho ai ki runga i a rātou, ā, i pērā anō tā te iwi whakaaro;\n\n7 Hei aha koa rā i haere atu rātou ki waho i te whenua o Harahemara, ā, ka mauria atu ā rātou hoari, me ā rātou mātia, me ā rātou kōpere, me ā rātou pere, me ā rātou kōtaha; ā, i pēnei rātou kia hopu kai ai rātou mō rātou anō i a rātou i te koraha.\n\n8 Ā, i pēnei tā rātou wehenga atu ki roto i te koraha me ā rātou tatauranga i whiriwhiria ai e rātou, kia haere ake ki te whenua o Nīwhai, ki te kauhau i te kupu a te Atua ki ngā Rāmana.\n\n9 Ā, i pahawa ake, nā, he maha ngā rā i haere ai rātou i te koraha, ā, i nui tā rātou nohopuku me tā rātou inoi kia tukuna iho e te Ariki tētahi wāhi o tōna Wairua kia haere tahi ai me rātou, ā, kia nohotahi ai me rātou, kia meinga ai rātou hei taputapu i ngā ringaringa o te Atua ki te kukume, mēnā e taea ana, ā rātou tuakana, ngā Rāmana, ki te mātauranga o te pono, ki te mātauranga o te hē o ngā whakarerenga iho a ō rātou tūpuna, kīhai nei i tika.\n\n10 Ā, i pahawa ake, nā, i toro iho ai te Ariki ki a rātou ki tōna Wairua, ā, ka kī atu ki a rātou: Kia tau te mauri. Ā, ka tau ō rātou mauri.\n\n11 Ā, ka kī atu anō te Ariki ki a rātou: Haere atu ki ngā Rāmana, ō koutou tuākana, whakapūmauhia taku kupu; heoi ka manawaroa koutou i roto i ō koutou whakamamaetanga, kia whakaatu atu koutou he tauira pai ki a rātou i roto i ahau, kātahi au ka mea i a koutou hei taputapu i ōku ringaringa ki te whakaoranga o ngā wairua maha.\n\n12 Ā, i pahawa ake, nā, ka māia ngā ngākau o ngā tama a Mōhia me te hunga anō i a rātou, kia haere atu ai ki ngā Rāmana ki te whakapuaki ki a rātou te kupu a te Atua.\n\n13 Ā, i pahawa ake i tā rātou taenga atu ki ngā rohe o te whenua o ngā Rāmana, ka wehewehe rātou, ā, ka wehe atu tētahi i tētahi, e whakawhirinaki ana ki te Ariki ka tūtaki anō rātou ki a rātou hei te mutunga ake o tā rātou hauhakenga; nā, i whakaaro rātou he nui te mahi i tīmata ai rātou te mahi.\n\n14 Ā, e tika ana anō he nui ia, nā te mea kua tīmata rātou ki te kauhau atu i te kupu a te Atua ki tētahi iwi mohoao, me tētahi iwi pakeke me tētahi iwi horetītī; ā, he iwi i āhuareka ana ki te kōhuru i ngā Nīwhai, ā, ki te whānako, ki te pāhua i a rātou; ā, kua tau ō rātou ngākau ki runga i ngā taonga, i runga rānei i te kōura me te hiriwā, me ngā kohatu utu nui; heoi i whai rātou ki te hopu i ēnei mea i runga i te kōhurutanga me te pāhuatanga, kia kore ai rātou e mahi ki ō rātou ake ringa mō ēnei mea.\n\n15 Pēnei rātou he iwi tino māngere, he tokomaha o rātou i karakia ai ki ngā whakapakoko, ā, kua taka iho te kanga o te Atua ki runga i a rātou nā ngā whakarerenga iho a ō rātou tūpuna; hei aha koa kua torona atu ngā whakaari a te Ariki ki a rātou i runga i ngā tikanga o te rīpenetātanga.\n\n16 Nō reira, koinei te pūtake i tīmata ai ngā tama a Mōhia i te mahi, kia kukume ai rātou i a rātou ki te rīpenetātanga; kia kukume ai rātou i a rātou ki te mātauranga o te mahere o te hokonga.\n\n17 Nō reira i wehewehe atu rātou i a rātou tētahi i tētahi, ā, ka haere whakamua atu ki waenganui i a rātou, tēnā tangata me tōna kotahi, e rite ana ki te kupu me te mana o te Atua kua homai nei ki a ia.\n\n18 Nā, ko Amona te rangatira i roto i a rātou, nāna kē rānei i minita atu ki a rātou, ā, ka wehe atu ia i a rātou, i te mea kua oti rātou te manaaki i a ia e rite ana ki ō rātou momo tūranga, kua wāwāhia atu anō te kupu a te Atua ki a rātou, kua āwhinatia rātou e ia i mua i tana wehenga atu; ā, i pēnei ā rātou haerenga i ō rātou ake huarahi puta noa i te whenua.\n\n19 Ā, ka haere a Amona ki te whenua o Ihimaera, kua huaina te whenua mō ngā tama a Ihimaera, i meinga anō hoki rātou hei Rāmana.\n\n20 Ā, i a Amona e tomo atu ana i te whenua o Ihimaera, ka mauheretia atu ia e ngā Rāmana, e rite ana ki ō rātou tikanga kia hereherea ai ngā Nīwhai i taka iho ai ki ō rātou ringaringa me te kawe atu i a rātou ki te aroaro o te kīngi; ā, kātahi ka waiho mā tō te kīngi i āhuareka ai ki te whakamate i a rātou, ki te mauheretia tonutia rānei rātou, ki te makaia rānei i te whareherehere, ki te makaia atu rātou rānei ki waho atu i te whenua, kia rite ai ki tōna hiahia me tāna i āhuareka ai.\n\n21 Ā, i kahakina pēneitia atu a Amona ki mua i te aroaro o te kīngi i runga i te whenua o Ihimaera; ā, ko Ramoni tōna ingoa; ā, he uri anō ia nō Ihimaera.\n\n22 Ā, ka ui mai te kīngi ki a Amona mehemea i te hiahia ia kia noho tonu i te whenua o ngā Rāmana, i waenganui rānei i tōna iwi.\n\n23 Ā, ka kī atu a Amona ki a ia: Āe rā, e hiahia ana ahau kia noho ai i waenganui i tēnei iwi mō tētahi wā; āe rā, tae noa atu pea ki te rā e mate ai au.\n\n24 Ā, i pahawa ake, nā, i nui te āhuareka o kīngi Ramoni i a Amona, ā, ka meatia e ia kia wetekina ōna here; ā, i te hiahia kia mārenatia e Amona tētahi o āna tamāhine.\n\n25 Engari ka kī atu a Amona ki a ia: Kāo, engari māku hei pononga māu. Nō reira a Amona i meinga ai hei pononga nā kīngi Ramoni. Ā, i pahawa ake, nā, ka whakaurua atu ia ki waenganui i ērā atu ponongahei tiaki i ngā kāhui a Ramoni, e rite ana ki ngā tikanga o ngā Rāmana.\n\n26 Ā, whai muri iho i ngā rā e toru i a ia e mahi ana ki te kīngi, i a rātou ko ngā pononga Rāmana e haere ana me ā rātou kāhui ki te wāhi o ngā wai, kua karangatia nei ko te wai o Hepuha, ā, e āia ana e ngā Rāmana katoa ā rātou kāhui ki reira, kia inu ai—\n\n27 Nō reira, i a Amona rātou ko ngā pononga a te kīngi e ā ana i ā rātou kāhui ki tēnei wāhi o ngā wai, nana, ko ētahi atu Rāmana, i reira kē me ā rātou kāhui ki te inu wai, ka tū atu me te whakamarara haere i ngā kāhui a Amona rātou ko ngā pononga a te kīngi, ā, ka whakamararatia ngā kāhui, nō, ka oma atu i ngā huarahi maha.\n\n28 Nā, ka tīmata ngā pononga a te kīngi ki te amuamu, e mea ana: Ka whakamate te kīngi i a tātou ināianei, pērā i tāna ki ō tātou tuākana nā te mea i whakamararatia atu ā rātou kāhui e te whakarihariha o ēnei tāngata. Ā, ka tīmata tā rātou tangi nui, e mea ana: Nana, kua whakamararatia kētia atu ā tātou kāhui.\n\n29 Nā, i tangi rātou nā tō rātou wehi kei patua. Nā, i te kitenga atu i tēnei ka pupuhi te ngākau o Amona i runga i te hari; nā, ka kī ia, ka whakaatu atu au i tōku kaha ki ēnei ōku hoa pononga, i te kaha rānei kei roto i ahau, i te whakahokinga atu i ēnei kāhui ki te kīngi, kia riro i ahau ngā ngākau o ēnei ōku hoa-pononga, kia ārahina rātou e au ki te whakapono mai ki aku kupu.\n\n30 Ināianei ā, koinei ngā whakaaro o Amona, i tana kitenga atu i ngā whakamamaetanga o te hunga i kī ai ia ko ōna teina.\n\n31 Ā, i pahawa ake, nā, ka whakapatipati ia i a rātou i runga i ana kupu, e mea ana: E aku teina, kia hari koutou, ā, kia haere ake tātou ki te rapu i ngā kāhui, ā, ka whakahuihui anō tātou i ēnā me te whakahoki mai ki te wāhi o ngā wai; ā, ka pēnei tā tātou tiaki i ngā kāhui a te kīngi, ā, e kore ia e whakamate i a tātou.\n\n32 Ā, ka pahawa ake, nā, ka haere atu rātou ki te rapu i ngā kāhui, ā, i whai atu rātou i a Amona, ā, ka tere tā rātou huaki, ā, ka haukotia ngā kāhui a te kīngi, ā, ka whakahuihui tahi anō i ērā ki te wāhi o ngā wai.\n\n33 Ā, ka tū mai anō aua tāngata ki te whkaamarara i ā rātou kāhui; engari ka kī atu a Amona ki ana teina: Karapotia ngā kāhui kia kore ai ērā e oma atu; ā, ka haere atu au ki te tatau atu ki ērā tāngata e whakamararatia ana ā tātou kāhui.\n\n34 Nō reira, i pērā rātou kia rite ki tā Amona i whakahaua ai rātou, ā, ka haere atu ia, ā, ka tatau atu ki te hunga i tū ai i te taha o ngā wai o Hepuha; ā, ehara tō rātou tokomaha i te iti.\n\n35 Nō reira kīhai rātou i wehi i a Amona, nā te mea i whakaaro rātou e āhei ana i te mea kotahi o ō rātou tāngata ki te patu i a ia e rite nei ki tāna e āhuareka ai, nā te mea kāore rātou i mōhio kua whakaari te Ariki ki a Mōhia māna āna tama e whakaputa i ō rātou ringaringa; kāore rānei rātou i te mōhio ki tētahi paku aha e pā ana ki te Ariki; nō reira pai ki a rātou te whakangaromanga o ō rātou teina; ā, nā tēnei take rātou i tū ai ki te whakamarara i ngā kāhui a te kīngi.\n\n36 Engari ka tū atu a Amona, ā, ka tīmata tana karawhiu atu i ngā kohatu ki a rātou ki tana kōtaha; āe rā, i runga i te kaha nui i piu ai ia i ngā kohatu ki a rātou; ā, i pēnei tana whakamate i ētahi o rātou nā konā ka mīharo haere rātou i tōna kaha; hei aha koaka riri rātou nā te matenga o ā rātou teina, ā, ka whakatau rātou me mate ia; nō reira, e kite ana kāore e taea ana e rātou te pā atu ki a ia ki ā rātou kāhatu, ka whakaeke mai rātou me ā rātou patu ki te whakamate i a ia.\n\n37 Engari nana, tapahia ana ki tana hoari te ringa o tēnā tangata, o tēnā tangata i hāpai ake i tōna patu ki te patu i a Amona; nā te mea i ārai atu ia i ā rātou patunga nā te tapahi iho i ō rātou ringa ki te rau o tana hoari, nā konā ka mīharo haere rātou, ā, ka tīmata tā rātou tahuti haere i tōna aroaro; āe rā, ehara tō rātou tokomaha i te iti; ā, ka meatia rātou e ia kia tahuti atu ai e te kaha o tōna ringa.\n\n38 Nā, tokoono rātou i hinga ai i tana kōtaha, engari kāore tētahi i whakamatea ai ki tana hoari hāunga ko tō rātou rangatira; ā, ka tapahia e ia ngā ringaringa katoa i hāpai atu ki a ia, ehara tō rātou tokomaha i te iti.\n\n39 Ā, i tana pananga atu i a rātou ki tawhiti, ka hoki atu ia kātahi ka whakainu rātou i ā rātou kāhui, ā, ka whakahokia ērā ki te pārae a te kīngi, kātahi ka tomo atu ki te kīngi, e mau ana ki ngā ringa kua tapahia atu e te hoari a Amona, o taua hunga i whai ki te whakamate i a ia; ā, ka mauria atu ērā ki te kīngi hei whakaaturanga mō ngā mea i mea ai rātou.\n\n", "alma 18": "[center][font_size=26]Upoko 18[/font_size][/center]\n\n[i]Ka whakaaro a kīngi Ramoni ko Amona te Wairua Nui—Ka whakaako a Amona i te kīngi e pā ana ki te Hanganga, ngā mahinga a te Atua ki te tangata me te hokonga e puta mai ana mā roto i te Karaiti—Ka whakapono a Ramoni, ā, ka hinga ia anō nei kua mate. Takiwā 90 M.K.[/i]\n\n1 Ā, i pahawa ake, nā, ka meatia e kīngi Ramoni ana pononga kia tū atu ki te whakaatu atu mō ngā mea katoa i kite ai rātou e pā ana ki tēnei mea.\n\n2 Ā, ka oti i a rātou te whakaatu atu mō ngā mea katoa i kite ai rātou, ā, i kite anō ia i tā Amona ū ki te tiaki i āna kāhui, me tōna kaha nui ki te tatau atu ki te hunga i whai nei ki te whakamate i a ia, i tino mīharo ia, ā, ka kī: Kāore e kore, he nui atu tēnei i te tangata. Nana, ehara rānei tēnei i te Wairua Nui e tonoa nei ngā whakawākanga nui ki runga i tēnei iwi, nā ā rātou kōhurutanga?\n\n3 Ā, ka whakautu rātou i te kīngi, ā, ka kī: Ahakoa mēnā koia te Wairua Nui, he tangata rānei, kāore mātou i te mōhio; engari koinei ngā mea e mōhio nei mātou, e kore ia e taea e ngā hoariri o te kīngi te whakamate; e kore rānei ngā kāhui a te kīngi e taea ana e rātou te whakamarara atu i a ia e piri ana ki a mātou, nā tōna tino mōhio me tōna tino kaha; nō reira, e mōhio ana mātou he hoa ia ki te kīngi. Ināianei ā, E te kīngi, kāore mātou e whakapono ana he kaha nui tō te tangata, nā te mea e mōhio ana mātou kāōre ia e taea te patu.\n\n4 Ināianei ā, i te rongonga a te kīngi i ēnei kupu, ka kī atu ia ki a rātou: E mōhio ana au ināianei ko te Wairua Nui ia; ā, kua heke iho ia i tēnei wā ki te tiaki i ō tātou oranga, kia kore ai au e whakamate i a koutou pērā i tāku ki ō koutou tuākana. Nā, koinei te Wairua Nui i kōrerotia ai e ō tātou tūpuna.\n\n5 Nā, koinei te whakarerenga iho a Ramoni, kua riro nei i a ia i tōna matua, arā, tērā anō tētahi Wairua Nui. Ahakoa i whakapono rātou ki tētahi Wairua Nui, ā, i whakaaro rātou he tika ngā mea katoa e mahi ai rātou; Hei aha koa, ka tino wehi nui haere a Ramoni, i runga i te wehi kua hē ia i tana whakamate i āna pononga;\n\n6 Nā te mea he tokomaha o rātou patua ai e ia mō ō rātou huānga i whakamarara ai i ā rātou kāhui i te wāi o ngā wai; ā, i patua pēneitia rātou nā te mea i whakamararatia atu ā rātou kāhui.\n\n7 Nā, he mahi tērā nā ngā Rāmana te tū i te taha o ngā wai o Hepuha ki te whakamarara i ngā kāhui a te iwi, mā konā e taea ai e rātou te ā atu i ngā mea kua whakamararatia atu ki roto i tō rātou ake whenua, koia hoki tētahi ritenga pāhua i waenganui i a rātou.\n\n8 Ā, i pahawa ake, nā, ka uia atu e Ramoni āna pononga, e mea ana: Kei hea tēnei tangata he kaha nui tōna?\n\n9 Ā, ka kī atu rātou ki a ia: Nana, kei te whāngai ia i ngā hōiho. Nā, kua whakahaua e te kīngi āna pononga, i mua i tā rātou whakainutanga i ā rātou kāhui, kia whakaritea e rātou ō rātou hōiho me ō rātou hariata, ā, kia haria atu ia ki te whenua o Nīwhai; nā te mea i whakaritea tētahi hākari nui i te whenua o Nīwhai e te matua o Ramoni, koia te kīngi i runga i te whenua katoa.\n\n10 Nā, i te rongonga a Ramoni i te whakarite a Amona i ōna hōiho me ōna hariata ka mīharo ia, nā te ū o Amona, e mea ana: Kāore e kore kīhai noa he pononga i waenganui i āku pononga katoa kua pēnei rawa te ū e rite ana ki tēnei tangata; nā te mea e mahara pū ana ia ki āku whakahaunga katoa kia whakamahia.\n\n11 Nā, e mōhio rawa ana ahau ko te Wairua Nui tēnei, ā, e hiahia ana ahau kia tomo mai ia ki ahau, engari kāore ōku māia.\n\n12 Ā, i pahawa ake, nā, ka oti i a Amona ngā hōiho me ngā hariata te whakarite mō te kīngi me āna pononga, ka tomo atu ia ki te kīngi, ā, ka kite ia kua rerekē te āhua o te kīngi; nō reira whano ia ka hoki atu i tōna aroaro.\n\n13 Ā, ka kī atu tētahi o ngā pononga a te kīngi ki a ia, Rapana! koina tēnei, ina whakamāoritia, e te kīngi kaha, e te kīngi nui rānei, e whakaaro ana rātou he kaha ō rātou kīngi; ā, pēnei tana kī atu ki a ia: Rapana, e hiahia ana te kīngi kia noho mai nei koe.\n\n14 Nō reira ka tahuri atu a Amona i a ia anō ki te kīngi, ā, ka kī atu ki a ia: He aha tāu e pai ai kia meatia e ahau mōu, E te kīngi? Ā, kāore te kīngi i whakahoki kupu ki a ia mō te kotahi hāora, e ai ki tō rātou wā, nā te mea kāore ia i mōhio he aha tāna e kī atu ai ki a ia.\n\n15 Ā, i pahawa ake, nā, ka kī atu anō a Amona ki a ia: He aha tōu hiahia ki ahau? Engari kīhai te kīngi i whakahoki kupu ki a ia.\n\n16 Ā, i pahawa ake, nā, i te kī tonu a Amona i te Wairua o te Atua, nō reira i mōhio ia ki ngā whakaaro o te kīngi. Ā, ka kī atu ia ki a ia: I te mea kua rongo koe nāku i tiaki āu pononga me āu kāhui me taku whakamate i ō rātou huānga tokowhitu ki te kōtaha me te hoari, me te tapahi iho i ngā ringa o ērā atu, kia tiakina āu kāhui me āu pononga; nana, koinei te take i hua ai ō whakamīharotanga?\n\n17 Ko taku kupu tēnei ki a koutou, nā te aha i pēnā ai te nui o āu mīharotanga? Nana, he tangata au, ā, ko au tō pononga; nō reira, māku e mahi tāu katoa e pai ai mēnā rānei he tika.\n\n18 Nā, i te rongonga a te kīngi i ēnei kupu, ka mīharo anō ia, nā te mea i kite ia i āhei a Amona ki te mōhio ki ana whakaaro; engari ahakoa tēnei, i tūwhera a Ramoni i tōna māngai, ā, ka kī atu ki a ia: Ko wai rā koe? Ko koe taua Wairua Nui, e mōhio nei ki ngā mea katoa?\n\n19 Ka whakautu atu a Amona, ā, ka kī atu ki a ia: Kāore.\n\n20 Ā, ka kī atu te kīngi: Me pēhea koe e mōhio ai ki ngā whakaaro o tōku ngākau? E pai ana kia māia tō kōrero me te kōrero mai ki ahau e pā ana ki ēnei mea; me kōrero mai anō ki a au nā tēhea kaha koe i whakamate ai, ā, i tapahi iho ai i ngā ringa o ōku huānga nā rātou āku kāhui i whakamarara ai—\n\n21 Ināianei ā, mēnā ka kōrero mai koe e pā ana ki ēnei mea, ahakoa he aha tāu e hiahia nei māku e tuku ki a koe; ā, mēnā rānei e whaitake ana, māku koe e tiaki ki aku tauā; engari e mōhio ana au he nui ake tō kaha i a rātou; hei aha koa, ahakoa he aha tō hiahia māku e tuku ki a koe.\n\n22 Nā, he tangata matatau a Amona, heoi, kāore i te mōrearea, ka kī atu ia ki a Ramoni: Ka whakarongo mai koe ki aku kupu, mēnā ka kōrero atu au ki a koe nā tēhea kaha au e mahi ai i ēnei mea? Ā, koinei te mea e hiahia nei au i a koe.\n\n23 Ā, ka whakautu te kīngi ki a ia, ā, ka kī: Āe rā, ka whakapono au ki āu kupu katoa. Ā, pēnei ia i hopukina ai ki te tinihanga.\n\n24 Ā, ka tīmata tā Amona kōrero atu ki a ia i runga i te māia, ā, ka kī atu ki a ia: E whakapono ana rānei koe he Atua?\n\n25 Ā, ka whakautu ia, ā, ka kī atu ki a ia: Kāore au i te mōhio he aha te tikanga o tērā.\n\n26 Kātahi a Amona ka kī: E whakapono ana rānei koe he Wairua Nui?\n\n27 Ā, ka kī ia, Āe rā.\n\n28 Kātahi a Amona ka kī: Ko te Atua tēnei. Ā, ka kī atu anō a Amona ki a ia: E whakapono ana rānei koe ko tēnei Wairua Nui, koia te Atua, nāna nei ngā mea katoa i te rangi me te whenua i hanga?\n\n29 Ā, ka kī ia: Āe rā, kei te whakapono au nāna ngā mea katoa i te whenua i hanga; engari kāore au i te mōhio ki ngā rangi.\n\n30 Ā, ka kī atu a Amona ki a ia: Ko te rangi te wāhi e nohonei te Atua me ana anahera tapu katoa.\n\n31 Ā, ka kī atu a Ramoni: Kei runga ake tēnā i te whenua?\n\n32 Kātahi a Amona ka kī: Āe rā, kei te titiro iho ia ki ngā tamariki katoa a te tangata; ā, e mōhio ana ia ki ngā whakaaro katoa me ngā hiahia o te ngākau; nā te mea he mea hanga aua mea katoa e tōna ringa mai i te orokotīmatanga.\n\n33 Ā, ka kī atu a Ramoni: E whakapono ana au ki ngā mea katoa nāu nei i kōrero. Kua tonoa mai rānei koe e te Atua?\n\n34 Kātahi a Amona ka kī: He tangata au; ā, i te tīmatanga i hangaia te tangata kia rite ki te āhua o te Atua, ā, kua karangatia au e tōna Wairua Tapu ki te whakaako i ēnei mea ki tēnei iwi, kia kukume ai i a rātou ki tētahi mātauranga o taua mea e tika ana, ā, e pono ana.\n\n35 Ā, kei roto i ahau tētahi wāhi o taua Wairua e noho ana, e tuku mātauranga nei, ā, e tuku kaha nei ki ahau kia rite nei ki tōku whakapono me ōku hiahia kei roto nei i te Atua.\n\n36 Nā, i te kōrerotanga ake a Amona i ēnei kupu, ka tīmata ia i te orokohanganga rā anō o te ao, i te hanganga anō o Arama, ā, ka kōrerohia atu ki a ia ngā mea katoa e pā ana ki te takanga o te tangata, ā, ka tākina e ia, ā, ka whakatakotoria ki mua i a ia ngā tuhinga me ngā karaipiture tapu o te iwi, kua kōrerotia nei e ngā poropiti, tae iho ana ki te wā i wehe atu ai tō rātou matua, a Rīhai, i Hiruharama.\n\n37 Ā, i whakahuatia atu anō e ia ki a rātou (nā, ko te kīngi rātou ko āna pononga anō hoki) ngā haerenga katoa a ō rātou tūpuna i te koraha me ō rātou whakamamaetanga katoa i te matekai me te matewai me ō rātou uauatanga, i te aha, i te aha.\n\n38 Ā, i whakahuatia anōtia e ia ki a rātou ngā mea e pā ana ki ngā tutūtanga a Rāman rāua ko Remuere, me ngā tama a Ihimaera, āe rā, i whakahuatia atu e ia ngā tutūtanga katoa ki a rātou; ā, i whakamāramatia atu e ia ki a rātou ngā tuhinga katoa me ngā karaipiture mai i te wā i wehe atu ai a Rīhai i Hiruharama tae noa iho ki tēnei wā.\n\n39 Engari ehara tēnei i te katoa; nā, i whakamāramatia atu e ia ki a rātou te mahere o te hokonga, i whakaritea mai nei mai i te tūāpapatanga o te ao; ā, i whakamōhiotia anō hoki e ia ki a rātou e pā ana ki te haerenga mai a te Karaiti, ā, nāna ngā mahinga katoa a te Ariki i whakamōhio atu ki a rātou.\n\n40 Ā, i pahawa ake, nā, whai muri iho i tana kōrerotanga atu i ēnei mea katoa me te whakamārama atu i ēnā mea ki te kīngi, nā, ka whakapono te kīngi ki āna kupu katoa.\n\n41 Ā, ka tīmata ia ki te karanga ake ki te Ariki, e mea ana: E te Ariki, kia aroha mai koe; e rite nei ki tō aroha nunui kua aroha atu na koe ki te iwi o Nīwhai, pērātia mai rā ki runga i ahau me tōku iwi.\n\n42 Ināianei ā, i tana kōrerotanga i tēnei, ka hinga iho ia ki te papa, me te mea nei kua mate ia.\n\n43 Ā, i pahawa ake, nā, ka mauria atu ia e āna pononga ki tana hoawahine, ā, ka whakatakotoria iho ia ki runga i tētahi moenga; ā, ka takoto ia me te mea nei kua mate ia mō ngā rā e rua me ngā pō e rua; ā, ka tangihia ia e tāna hoawahine, e āna tama, me āna tamāhine i runga i ngā ritenga o ngā Rāmana, e tangihia nuitia ana tōna matenga.\n\n", "alma 19": "[center][font_size=26]Upoko 19[/font_size][/center]\n\n[i]Ka whiwhi a Ramoni i te māramatanga o te oranga mutunga kore, ā, ka kite ia i te Kaihoko—Ka hinga iho tōna whare i tētahi āhuatanga, ā, ka kitea ngā anahera maha—Ka tiakina mīharotia a Amona—Ka rumaki ia i ngā mea tokomaha, ā, ka whakapūmautia tētahi hāhi i waenganui i a rātou. Takiwā 90 M.K.[/i]\n\n1 Ā, i pahawa ake, nā, whai muri iho i ngā rā e rua me ngā pō e rua, whano ka mauria atu e rātou tōna tīnana kia whakatakotohia atu ki roto i tētahi ana tūpāpaku, i hangaia ai e rātou hei tanu i ō rātou tūpāpaku.\n\n2 Nā, i te mea kua rongo te kuini i te rongonuitanga o Amona, nō reira ia tonoa atu ai, ā, hiahia ai kia haere ai ia ki a ia.\n\n3 Ā, i pahawa ake, nā, i mahi a Amona i tāna i whakahaua ai, ā, ka haere atu ia ki te kuini, ā, i te hiahia ia kia mōhio ai he aha tāna hei mahinga māna.\n\n4 Ā, ka kī atu ia ki a ia: Kua whakamōhiotia ahau e ngā pononga a tāku hoatāne, nā, he poropiti koe nā tētahi Atua tapu, ā, he mana tōu anō hoki ki te mahi i ngā mahinga nunui i runga i tōna ingoa;\n\n5 Nō reira, mehemea kei te tika tēnei, kei te hiahia au kia tomo atu koe ki roto ki tāku hoatāne, nā te mea kua rua ngā rā, ā, kua rua ngā pō ia e takoto ana i tōna moenga; ā, e kī ana ētahi kāore ia i mate, engari e kī ana ētahi atu kua mate ia, ā, e haunga ana ia, ā, e tiak ana kia whakatakotoria ia ki roto i tētahi ana tūpāpaku; engari ki ahau ake, kāore ia i te pirau ki ahau.\n\n6 Nā, koinei tā Amona i hiahia ai, n āte mea i mōhio ia kei raro a kīngi Ramoni i te mana o te Atua; i mōhio ia kua makaia atu te ārai pōuri i tōna hinengaro, ā, ko te māramatanga i whakamāramatia ake ai tōna hinengaro, koia ko te māramatanga o te korōria o te Atua, koia tētahi māramatanga mīharo o tōna pai—āe rā, kua tuia atu e tēnei māramatanga i tētahi hari nui i tōna wairua, ā, i te mea kua whakakorea atu te kapua pōuri, ā, kua whakakāngia ake te māramatanga o te oranga mutunga kore i tōna wairua, āe rā, i mōhio ia kua warea tōna tīnana māori e tēnei mea, ā, kua kahakina atu ia i roto i te Atua—\n\n7 Nō reira, ko te hiahia a te kuini ki a ia tōna hiahia anake. Nō reira, ka haere atu ia kia kite ai i te kīngi e rite nei ki tā te kuini i hiahia ai; ā, ka kite ia i te kīngi, ā, i mōhio ia kāore ia i te mate.\n\n8 Kātahi ia ka kī atu ki te kuini: Kāore ia i te mate, engari e moe ana ia i roto i te Atua, ā, hei te aonga ake o te rā ka oho anō ia; nō reira kaua e tanumia ia.\n\n9 Ā, ka kī atu a Amona ki a ia: E whakapono ana rānei koe ki tēnei? Ā, ka kī atu ia ki a ia: Kāore kē atu tētahi whakaaturanga hāunga ia ko tō kupu, me ngā kupu a ā māua pononga; hei aha koa e whakapono ana ahau ka rite ki tāu i kī ake nā.\n\n10 Ā, ka kī atu a Amona ki a ia: Kua manaakitia koe nā tō whakapono nui; ko taku kupu tēnei ki a koe, e whae, kāore i pēnei te nui o te whakapono ki waenganui i te iwi katoa o ngā Nīwhai.\n\n11 Ā, i pahawa ake, nā, ka toro atu ia i te moenga ki tāna hoatāne, nō taua wā tae noa atu ki taua wā o te aonga ake o te rā kua whakataua e Amona hei ohonga ake mōna.\n\n12 Ā, i pahawa ake, nā, i oho ia, e rite nei ki ngā kupu a Amona; ā, i a ia e oho ake ana, ka toro atu ia i tōna ringa ki te wahine, ā, ka kī: Kia whakapaingia te ingoa o te Atua, ā, kua manaakitia koe.\n\n13 Nā te mea e ora ana koe, nana, kua kite au i tōku kaihoko; ā, ka haere mai ia, ā, ka whānau mai i tētahi wahine, ā, māna e hoko ngā tāngata katoa e whakapono nei ki tōna ingoa. Nā, i tana kōrerotanga i ēnei kupu, kua pupuhi tōna ngākau i roto i a ia, ā, ka totohu iho anō ia i te koa; ā, ka totohu iho anō te kuini, kua warea nei e te Wairua.\n\n14 Nā, i te kitenga ake a Amona i te Wairua o te Ariki e ririrngi iho ana e rite nei ki ana inoi ki ngā Rāmana, ki ōna tuākana, ko rātou nei te pūtake o ngā tangihanga nui i waenganui i ngā Nīwhai, i waenganui rānei i te iwi o te Atua nā ō rātou hara me ā rātou whakarerenga iho, ka hinga iho ia ki ōna turi, ā, ka tīmata tana riringi iho i tōna wairua i runga i te inoi me te whakawhetai ki te Atua mō tāna i mea ai ki ōna tuākana; ā, kua warea anōtia ia ki te hari; ā, i pēnei tā rātou tokotoru totohu iho ki te papa.\n\n15 Nā, i te kitenga o ngā pononga a te kīngi kua hinga iho rātou, ka tīmata anō hoki rātou ki te karanga ake ki te Atua, nā te mea kua tau iho te wehi o te Ariki ki runga i a rātou anō hoki, nā te mea ko rātou ngā mea i tū ai i mua i te kīngi ki te whakaatu atu ki a ia e pā ana ki te kaha nui o Amona.\n\n16 Ā, i pahawa ake, nā, i karanga ake rātou i runga i te ingoa o te Ariki, i tō rātou kaha, tae atu ana ki tā rātou hinganga iho ki te whenua, hāunga ia ko tētahi o ngā wahine Rāmana, ko Apihi tōna ingoa, he maha ngā tau kua whakatahuritia mai ia ki te Atua, he mea nā tētahi kitenga mīharo a tōna matua—\n\n17 Pēnei, kua whakatahuritia mai ki te Ariki, ā, kīhai rawa i whakamōhiotia atu, nō reira, i tana kitenga ake kua hinga katoa ngā pononga a Ramoni ki te whenua, me tōna ariki wahine, arā, te kuini, me te kīngi, me Amona e takoto whārōrō ana i runga i te whenua, kua mōhio ia ko te kaha o te Atua; kātahi ka whakaaro ia he wā pai tēnei, mā te whakaatuhia atu ki te iwi i ahatia i waenganui i a rātou, nā, mā te kitenga atu i tēnei āhuatanga ka whakapono rātou i te mana o te Atua, nō reira ia oma atu ai ki tēnā whare, ki tēnā whare, e whakamōhiotia atu ana ki te iwi.\n\n18 Ā, ka tīmata tā rātou huihui i a rātou anō ki te whare o te kīngi. Ā, he tini rātou i haere mai ai, ā, i whakamīharotia rātou i runga i te kitenga atu i te kīngi, me te kuini, me ā rātou pononga e takoto whārōrō ana i runga i te whenua, i te takoto katoa rātou anō nei kua mate rātou; ā, i kite anō rātou i a Amona, ā nana, he Nīwhai ia.\n\n19 Ināianei ā, ka tīmata te iwi ki te amuamu i waenganui i a rātou; e mea ana ētahi, nā, he kino nui kua tau iho ki runga i a rātou, i runga rānei i te kīngi me tōna whare, nā te mea kua tukuna e ia tētahi Nīwhai kia noho tonu ai i te whenua.\n\n20 Engari i kohete ētahi atu i a rātou, e mea ana: Nā te kīngi tēnei kino i tau mai ai ki runga i tōna whare, nā te mea i whakamate ia i āna pononga mō rātou ā rātou kāhui i whakamararatia atu i ngā wai o Hepuha.\n\n21 Ā, i kohetetia anōtia rātou e aua tāngata i tū ai i ngā wai o Hepuha, ā, i whakamararatia ai ngā kāhui a te kīngi, nā te mea i te riri rātou ki a Amona nā te tokomaha o ō rātou teina i patua ai e ia i ngā wai o Hepuha, i a ia e tiaki ana i ngā kāhui a te kīngi.\n\n22 Nā, ko tētahi o rātou, kua whakamatea tana teina ki te hoari o Amona, nā konā i te tino riri rawa ia ki a Amona, i unu atu tana hoari kātahi ka haere atu kia whakatakahia iho ai ki runga i a Amona, kia patua ia; ā, i a ia e hāpai ake ana i tana hoari kia patua ai ia, nana, ka mate ia.\n\n23 Nā, e kite nei tātou kīhai i taea a Amona te patu, nā te mea i kī atu te Ariki ki a Mōhia, tōna matua: Māku ia e tohu, ā, ka rite ki tō whakapono te meatanga ki a ia—nō reira, i tukuna atu ia e Mōhia ki te Ariki.\n\n24 Ā, i pahawa ake, nā, i te kitenga ake o te minenga kua mate te tangata nāna te hoari i hāpai ake kia whakamate i a Amona, ka tau iho te wehi ki runga i a rātou katoa, ā, kīhai i māia ki te toro atu i ō rātou ringa kia pā ai ki a ia, ki tētahi o te hunga rānei kua hinga iho; ā, ka tīmata tō rātou mīharo i waenganui i a rātou anō he aha rā te pūtake o tēnei kaha nui, he aha rānei te tikanga o ēnei mea katoa.\n\n25 Ā, i pahawa ake, nā, he tokomaha i waenganui i a rātou i kī ai ko Amona te Wairua Nui, ā, ko ētahi atu i kī ai kua tonoa ia e te Wairua Tapu;\n\n26 Engari i kohetehia atu rātou katoa e ētahi atu, e mea ana he taniwhā ia kua tonoa mai i ngā Nīwhai ki te whakatīwheta i a rātou.\n\n27 Ā, i reira ētahi i kī ai kua tonoa mai a Amona e te Wairua Nui ki te whakamamae i a rātou nā ō rātou hara; ā, ko te Wairua Nui tērā i tiaki ai i ngā Nīwhai i ngā wā katoa, kua whakaputaina rātou i ō rātou ringaringa i ngā wā katoa; ā, i kī ake anō rātou ko tēnei Wairua Nui nāna nei i whakangaro te tokomaha o ā rātou teina, arā, ko ngā Rāmana.\n\n28 Ā, ka tīmata pēnei te tautohetohenga nui i roto i a rātou. Ā, i a rātou e tautohetohe pēnei ana, ka tae mai te pononga wahine nāna nei rātou i mea kia huitahi ai te minenga, ā, ka pōuri ia i tana kitenga atu i te tautohetohenga nui i waenganui i te minenga, ā, heke ana ngā roimata.\n\n29 Ā, i pahawa ake, nā, ka haere atu ia ka mau ki te ringa o te kuini, me kore pea e ara ake ia i te whenua; ā, pā kau ki tōna ringa ka oho ake ia, ā, ka tū ake ki runga i ōna waewae, ā, ka karanga ake i te reo kaha, e mea ana: Korōria ki a Ihu, kua whakaorangia mai au i te ao rēwera whakarihariha! Korōria ki te Atua, kia aroha mai rā ki tēnei iwi!\n\n30 Ā, i tana kōrerotanga iho i tēnei, ka pupuru ia i ana ringaringa, e kī ana i te hari, e kōrero ana i ngā kupu maha kīhai i māramatia; ā, i tana mahinga i tēnei, ka mauria e ia te kīgi, a Ramoni, ki tana ringa, ā, nana, ka oho ake ia, ā, ka tū i runga i ōna waewae.\n\n31 Kātahi ia, i taua wā tonu, i tana kitenga atu i te tautohetohenga i waenganui i tana iwi, ka haere atu, ā, ka tīmata ki te kohete i a rātou me te whakaako i a rātou i ngā kupu i rangona ai i te kupu o Amona; ā, ka whakapono ngā tāngata katoa i rongo ai i ana kupu, ā, ka tahuri ki te Ariki.\n\n32 Engari he tokomaha i waenganui i a rātou kīhai i pai ki te whakarongo ki ana kupu; nō reira rātou haere atu ai i ā rātou ake huarahi.\n\n33 Ā, i pahawa ake, nā, i te ohonga ake a Amona ka minita anō ia ki a rātou, ā, ka pērā anō ngā pononga a Ramoni; ā, i whakapuaki tahi rātou katoa i te mea kotahi—nā, kua panonitia ō rātou ngākau; nā, kāore ō rātou hiahia ki te mahi kino.\n\n34 Ā, nana, he tokomaha i whakapuaki atu ki te iwi, nā, kua kite rātou i ngā anahera, ā, i kōrero anō ki a rātou; ā, pēnei kua kōrero atu rātou ki rātou i ngā mea o te Atua me tōna tika.\n\n35 Ā, i pahawa ake, nā, he tokomaha ngā mea i whakapono ai ki ā rātou kupu; ā, i rumakina ngā mea katoa i whakapono ai; ā, ka meinga rātou hei iwi tika, ā, i whakapūmau rātou i tētahi hāhi i waenganui i a rātou.\n\n36 Ā, i pēnei te tīmatanga o ngā mahi a te Ariki i waenganui i ngā Rāmana; i pēnei te tīmatanga o tā te Ariki maringitanga iho i tōna Wairua i runga i a rātou; ā, e kite ana tātou kua torona atu tōna ringa ki ngā tāngata katoa e rīpenetā ai, ā, e whakapono ai i tōna ingoa.\n\n", "alma 20": "[center][font_size=26]Upoko 20[/font_size][/center]\n\n[i]Ka tonoa atu a Amona e te Ariki ki Mironi kia whakaputaina ai ōna teina i te hereherenga—Ka tūtaki a Amona rāua ko Ramoni i tō Ramoni matua, koia te kīngi i runga i te whenua katoa—Ka ākina te kīngi koroua e Amona kia whakaae ki te tukunga atu o ōna teina. Takiwā 90 M.K.[/i]\n\n1 Ā, i pahawa ake, nā, i tā rātou whakapūmautanga i tētahi hāhi i te whenua, nā, ka hiahia a Ramoni kia haere tahi a Amona me ia ki te whenua o Nīwhai, kia whakamōhiotia atu ia ki tōna matua.\n\n2 Ā, ka tau iho te reo o te Ariki ki a Amona, e mea ana: Kaua koe e haere ake ki te whenua o Nīwhai, nana rā, ka whai te kīngi i tō oranga; engari ka haere kē koe ki te whenua o Mironi; nana rā, kei te whareherehere tō tuakana a Arona, me Muroki hoki rātou ko Amana.\n\n3 Nā, i pahawa ake, nā, i te wā i rongo ai a Amona i tēnei, ka kī atu ia ki a Ramoni: Nana, kei te whareherehere tōku tuakana me aku teina i Mironi, ā, ka haere ahau ki te whakaputa i a rātou.\n\n4 Nā, ka kī atu a Ramoni ki a Amona: E mōhio ana ahau, i te kaha o te Atua e taea ana e koe ngā mahi katoa. Engari nana, ka haere tahi au me koe ki te whenua o Mironi; nā te mea he hoa nōku te kīngi o te whenua o Mironi, ko Anatiomono tōna ingoa; nō reira haere ai au ki te whenua o Mironi, kia whakapatipati au i te kīngi o te whenua, ā, māna ō teina e maka atu ki waho i te whareherehere. Nā, ka kī atu a Ramoni ki a ia: Nā wai koe i whakamōhio kei te whareherehere ō teina?\n\n5 Ā, ka kī atu a Amona ki a ia: Kāore tētahi i whakamōhio mai ki ahau, hāunga ko te Atua; ā, ka kī mai ia ki ahau—Haere kia whakaputaina ai ō teina, nā te mea kei te whareherehere rātou i te whenua o Mironi.\n\n6 Nā, i te wā i rongo ai a Ramoni i tēnei ka meatia e ia ana pononga kia whakaritea ai ōna hōiho me ōna hāriata.\n\n7 Ā, ka kī atu ia ki a Amona: Haere mai, ka haere iho au me koe ki te whenua o Mironi, ā, ka inoi atu au i reira ki te kīngi kia makaia atu e ia ō teina ki waho i te whareherehere.\n\n8 Ā, i pahawa ake, nā, i a Amona rāua ko Ramoni e haere ana ki reira, ka tūtaki rāua ki te matua o Ramoni, koia te kīngi i runga i te whenua katoa.\n\n9 Ā, nana, ka kī mai te matua o Ramoni ki a ia: He aha koe i kore ai e haere mai ki te hākari i taua rā nui i whakatakoto hākari ai ahau mā āku tama, mā tōku iwi anō?\n\n10 Ā, ka kī mai anō ia: Kei te haere kōrua ko tēnei Nīwhai, arā, tēnei tamaiti o tētahi kairūkahu ki hea?\n\n11 Ā, i pahawa ake, nā, ka kōrero atu a Ramoni ki a ia mō te wāhi e haere nei rāua, nā te mea i te mataku ia kei hē ia i a ia.\n\n12 Ā, i kōrero atu anō ia ki a ia mō ngā take katoa i takaroa ai ia i tōna ake kīngitanga, nā konā kīhai ia i haere atu ai ki tōna matua me te hākari i whakaritea ai e ia.\n\n13 Ināianei ā, i te kōrerotanga atu a Ramoni i ēnei mea katoa ki a ia, nana, i te ohorere ia i te takariri o tana matua ki a ia, ā, ka mea: E Ramoni, kei te haere atu rānei koe ki te whakaputa i ēnei Nīwhai, ko rātou nei ngā tamaiti o tētahi kairūkahu. Nana, nāna ō tātou tūpuna i whānako; ināianei ā, kei te haere mai āna tamariki anō hoki ki waenganui i a tātou kia tinihangatia tātou e ō rātou māminga me ā rātou rūkahu, kia whānakotia anōtia ō tātou taonga.\n\n14 Nā, ka whakahau te matua o Ramoni ki a ia kia whakamate ai ia i a Amona ki te hoari. Ā, ka whakahau anō ia ki a ia ki kaua e haere atu ia ki te whenua o Mironi, engari kia hoki atu rāua tahi ki te whenua o Ihimaera.\n\n15 Engari ka kī atu a Ramoni ki a ia: E kore au e whakamate i a Amona, e kore rānei au e hoki atu ki te whenua o Ihimaera, engari ka haere au ki Mironi kia whakaputaina mai ngā teina o Amona, nā te mea e mōhio ana ahau he tangata tika, ā, he poropiti tapu rātou nā te Atua pono.\n\n16 Nā, i te rongonga o tana matua i ēnei kupu, ka riri ia ki a ia, ā, ka unuhia tana hoari kia patua iho ia ki te whenua.\n\n17 Engari ka tū atu a Amona, ā, ka kī atu ki a ia: Nana, kaua koe e whakamate i tō tama; hei aha koa, he pai ake tana hinganga i tō hinganga, nana rā, kua rīpenetā ia i ōna hara; engari mēnā ka hinga iho koe i tēnei wā, i roto i tō riri, kua kore e taea tō wairua te whakaora.\n\n18 Hei āpiti anō, e tika pū ana kia atahanga koe; nā te mea mēnā ka whakamate koe i tō tama, koia he tangata hē kore, ka karanga ake tōna toto i te whenua ki te Ariki te Atua, kia ngakia ai te mate ki runga i a koe; ā, tērā pea ka ngaro tō wairua.\n\n19 Nā, i te kōrerotanga atu a Amona i ēnei kupu ki a ia, ka whakautu ia, e mea ana: E mōhio ana au mēnā ka patu au i taku tama, nā, ka whakahekea te toto hē kore; nā te mea ko koe te mea kua whai atu kia whakangaromia ia.\n\n20 Ā, ka toro atu ia i tana ringa ki te whakamate i a Amona. Engari i karo atu a Amona i āna hahautanga, ā, ka patua tana ringa kia kore ai e taea te whakamahi.\n\n21 Nā, i te kitenga ake o te kīngi kua taea ia e Amona te patu, ka tīmata tana inoi atu ki a Amona kia tohua ai tōna oranga.\n\n22 Engari ka hāpai ake a Amona i tana hoari, ā, ka kī atu ki a ia: Nana, māku koe e patu ki te kore koe e whakaae mai kia makaia atu aku teina ki waho i te whareherehere.\n\n23 Nā, ko te kīngi, e wehi ana kei riro tana oranga, ka mea: Mēnā ka tohua au e koe māku e tuku atu ki a koe ngā mea katoa e tono ai koe, tae atu ki te hauruatanga o te kīngitanga.\n\n24 Nā, i te kitenga a Amona kua whakaaweawetia te kīngi koroua e rite ana ki tana hiahia, ka kī atu ki a ia: Mēnā ka whakaae koe kia makaia atu ai ōku teina ki waho i te whareherehere, kia mau tonu anō i a Ramoni tōna kīngitanga, ā, kia kaua anō koe e riri tonu ai ki a ia, engari kia tukuna ia ki te mahi i tāna e pai ai ahakoa he aha rawa ngā mea e whakaaro ai ia, kātahi au ka tohu i a koe; ki te kore māku koe e patu ki te whenua.\n\n25 Nā, i te kōrerotanga atu a Amona i ēnei kupu, ka hari haere te kīngi nā tōna oranga.\n\n26 Ā, i tana kitenga atu kāore ō Amona hiahia ki te whakamate i a ia, ā, i tana kitenga atu i tōna aroha nui mō tana tama a Ramoni, ka tino mīharo ia, ā, ka mea: Nā te mea koinei tāu anake i tonoa ai, kia whakaputaina atu ō teina me te tuku i taku tama a Ramoni kia puritia tonutia tōna kīngitanga, nana, ka whakaae au ki a koe kia puritia tonutia e taku tama tōna kīngitanga mai i tēnei wā haere ake nei; ā, kāore au e whakahaere tonu i a ia—\n\n27 Ā, ka whakaae anō au ki a koe kia makaia atu ō teina ki waho i te whareherehere, ā, kia haere mai rā koe koutou ko ō teina ki ahau ki roto i tōku kīngitanga; nā te mea ka tino nui taku hiahia kia kite ai au i a koe. Nā te mea i tino mīharo nui te kīngi i ngā kupu i kōrerotia ai e ia, i ngā kupu anō hoki i kōrerotia ai e tana tama a Ramoni, nō reira i te hiahia ia ki te ako i aua kupu.\n\n28 Ā, i pahawa ake, nā, ka haere tonu a Amona rāua ko Ramoni i runga i tā rāua haere ki te whenua o Mironi. Ā, ka whakaarohia nuitia a Amona i te tirohanga a te kīngi; nō reira ka mauria mai ngā teina o Amona ki waho i te whareherehere.\n\n29 Ā, i te wā i tūtaki a Amona ki a rātou ka tino pōuri rawa atu ia, nana rā, i te tahanga rātou, kua paea rawa ō rātou kiri nā te herenga ki ngā taura kaha. Ā, kua whakamamaetia ki te matekai, te matewai me ngā tūmomo whakamamaetanga katoa; hei aha koa i manawaroa rātou i roto i ā rātou whakamamaetanga.\n\n30 Ā, i tūpono ake, ko tā rātou ara tātai kia taka iho ki ngā ringaringa o tētahi iwi mārō ake, ā, iwi kakī mārō ake; nō reira kīhai rātou i pai kia whakarongo ake ki ā rātou kupu, ā, kua makaia atu rātou e rātou, ā, kua pakipākia rātou, ā, kua āia atu rātou mai i tētahi whare ki tētahi whare, ā, mai i tētahi wāhi ki tētahi wāhi, tae atu ana ki tā rātou taenga atu ki te whenua o Mironi; ā, i mauhereheretia atu rātou i reira, kātahi ka makaia atu ki te whareherehere, ā, ka herea ki ngā taura kaha, ā, ka mau rātou i reira mō ngā rā maha, ā, ka whakaorangia e Ramoni rāua ko Amona.\n\n", "alma 21": "He tuhinga mō ngā kauhautanga a Arona, me Muroki, me ā rāua teina, ki ngā Rāmana.\n\nKo ngā upoko 21 tae noa ki te 25.\n\n[center][font_size=26]Upoko 21[/font_size][/center]\n\n[i]Ka whakaako a Arona i ngā Amareki mō te Karaiti me Tōna Whakamārietanga—Ka whakahereheretia a Arona rātou ko ana teina i Mironi—Whai muri iho i tā rātou whakaputanga, ka whakaako rātou i roto i ngā whare karakia, ā, ka whakatahuri mai i ngā tāngata tokomaha—Ka tukuna e Ramoni te mana kōwhiringa whakapono ki te iwi i roto i te whenua o Ihimaera. Takiwā 90–77 M.K.[/i]\n\n1 Nā, i te wehetanga atu o Amona rātou ko ana teina i a rātou anō i ngā rohe o te whenua o ngā Rāmana, nana ka whakatika atu a Arona whakatewhenua i karangatia nei e ngā Rāmana, arā, ko Hiruharama, he karangatanga hoki tērā nō te whenua i whānau mai ai ō rātou tūpuna; ā, he tawhiti atu tēnā whenua, e hono atu ana ki ngā rohe o Moromona.\n\n2 Nā, kua hangaia tētahi pā nui e ngā Rāmana rātou ko ngā Amareki, ko te iwi o Amurono, kua karangatia nei ko Hiruharama.\n\n3 Nā, he nui te pakeke o ngā Rāmana, engari he nui kē atu te pakeke o ngā Amareki me ngā Amurono; nō reira nā rātou ngā Rāmana i mea ai kia whakapakeke i ō rātou ngākau, kia pakari haere i te whakariharihatanga me ō rātou mōrikarikatanga.\n\n4 Ā, i pahawa ake, nā, ka haere mai a Arona ki Hiruharama, ā, ka tīmata tuatahi ki ngā Amareki. Ā, ka tīmata ia ki te kauhau ki a rātou i roto i ō rātou whare karakia, nā te mea i hangaia e rātou ō rātou whare karakia i runga i te ritenga o ngā Nīho; nā te mea he tokomaha ngā Amareki me ngā Amurono i whai ai i ngā ritenga o ngā Nīho.\n\n5 Nō reira, i a Arona e tomo atu ana ki roto i tētahi o ō rātou whare karakia ki te kauhau atu ki ngā tāngata, ā, i a ia e kōrero ana ki a rātou, nana ka tū ake tētahi Amareki, ā, ka tīmata ki te tautohetohe ki a ia, e mea ana: He aha tēnei kua whakaatuhia mai nei e koe? Kua kite rānei koe i tētahi anahera? He aha e kore ai e puta mai ngā anahera ki a mātou? Nana kāore rānei e rite ana te pai o tēnei iwi ki tōu iwi?\n\n6 E kī ana anō hoki koe, ki te kore mātou e rīpenetā ka ngaro mātou. Nā te aha i mōhio ai koe ki te whakaaro me ngā hiahia o ō mātou ngākau? Nā te aha i mōhio ai koe e whaitake ana tā mātou mō te rīpenetā? Nā te aha i mōhio ai koe ehara mātou i te iwi tika? Nana, kua hanga mātou i ngā āhuru mōwai, ā, ka huihui mātou i a mātou anō ki te koropiko ki te Atua. E whakapono ana mātou mā te Atua ngā tāngata katoa e whakaora.\n\n7 Nā, ka kī atu a Arona ki a ia: E whakapono ana rānei koe ka haere mai te Tama a te Atua ki te hoko i ngā tāngata i ō rātou hara?\n\n8 Ā, ka kī atu te tangata ki a ia: Kāore mātou i te whakapono e mōhio ana koe ki tētahi mea pērā. Kāore mātou e whakapono ana i ēnei whakarerenga heahea. Kāore mātou e whakapono ana e mōhio ana koe ki ngā mea e puta mai ai, kāore rānei mātou e whakapono ana i mōhio ō tūpuna me ō mātou tūpuna e pā ana ki ngā mea i kōrerotia ai e rātou, mō ngā mea e puta mai ai.\n\n9 Nā, ka tīmata a Arona ki te wherawhera i ngā karaipiture ki a rātou e pā ana ki te haerenga mai a te Karaiti, ā, e pā ana anō hoki ki te aranga ake o te hunga mate, ā, kua kore e taea tētahi hokonga mō ngā tāngata hāunga mā roto i te matenga me ngā whakamamaetanga o te Karaiti me te whakamārietanga o ōna toto.\n\n10 Ā, i pahawa ake i a ia e tīmata ana ki te whakamārama atu i ēnei mea ki a rātou kua riri rātou ki a ia, ā, ka tīmata ki te whakatoi i a ia; ā, kīhai i pai ki te whakarongo ki ngā kupu i kōrerotia ai e ia.\n\n11 Nō reira, i tana kitenga atu kāore rātou i te hiahia ki te whakarongo ki ana kupu, ka wehe atu ia i tō rātou whare karakia, ā, ka haere mai ki tētahi papakāinga e karangatia nei ko Ani-Anati, ā, i reira ia kite atu ai i a Muroki e kauhau atu ana i te kupu ki a rātou; ā, ko Ama anō hoki rātou ko ana teina. Ā, i tautohetohe atu rātou ki ngā tāngata tokomaha mō te kupu.\n\n12 Ā, i pahawa ake, nā, i kite atu rātou i te whakapakeketanga o te iwi i ō rātou ngākau, nō reira rātou i wehe atu ai kātahi ka haere mai ki roto i te whenua o Mironi. Ā, i kauhau atu rātou i te kupu ki ngā mea tokomaha, ā, he ruarua noa te hunga i whakapono ai ki ō rātou kupu i whakaakona ai e rātou.\n\n13 Hei aha koa, i mauhereheretia atu a Arona me ētahi o ana teina, ā, ka makaia ki roto i te whareherehere, ā, ka tahuti atu te toenga o rātou ki waho i te whenua o Mironi ki ngā rohe huri noa.\n\n14 Ā, he nui ngā mamaetanga o te hunga i makaia ai ki roto i te whareherehere, ā, i whakaorangia ai rātou e te ringa o Ramoni rāua ko Amona, ā, i whāngaia rātou, i whakakākahutia rātou.\n\n15 Ā, ka haere anō rātou ki te whakapuaki i te kupu, ā, pēnei i whakaputa rātou mō te wā tuatahi i te whareherehere; ā, pēnei kua whakamamaetia rātou.\n\n16 Ā, ka haere atu rātou ki ngā wāhi katoa i ārahina atu ai rātou e te Wairua o te Ariki, e kauhau atu ana i te kupu a te Atua i roto i ngā whare karakia katoa o ngā Amareki, i roto rānei i ngā huihuinga katoa o ngā Rāmana i tukua ai rātou ki reira.\n\n17 Ā, i pahawa ake, nā, ka tīmata te Ariki ki te manaaki i a rātou, nā konā he tokomaha te hunga i kūmea ai e rātou ki te mātauranga o te pono; āe rā, i whakapakepake rātou i ngā mea tokomaha mō ō rātou hara, me ngā whakarerenga iho a ō rātou tūpuna, kāore nei i te tika.\n\n18 Ā, i pahawa ake, nā, ka hoki atu a Amona rāua ko Ramoni i te whenua o Mironi ki te whenua o Ihimaera, koia tō rātou whenua tuku iho.\n\n19 Ā, kāore a kīngi Ramoni i pai kia tukuna ai a Amona kia mahi ki a ia, hei pononga rānei ki a ia.\n\n20 Engari i meatia e ia kia hangaia ai ngā whare karakia i te whenua o Ihimaera; ā, i meatia e ia tana iwi, te iwi rānei i raro i tana kīngitanga, kia huihui tahi ai rātou i a rātou anō.\n\n21 Ā, ka hari ia i runga i a rātou, ā, he maha ngā mea i whakaakona ai rātou e ia. Ā, i whakapuaki anō hoki ia, nā, he iwi rātou i raro i tōna mana, ā, he iwi here kore rātou, nā, kua wātea rātou i ngā whakapēhitanga a te kīngi, arā, ko tōna matua; nā te mea i tukuna ia e tōna matua kia tū ai ia hei kīngi i runga i te iwi i te whenua o Ihimaera, ā, i te whenua katoa huri noa.\n\n22 Ā, i whakapuaki anō ia ki a rātou, nā, kei a rātou te mana kōwhiringa ki te koropiko ki te Ariki tō rātou Atua kia rite ai ki ō rātou hiahia, ahakoa ko hea rātou e noho ana, mehemea kei roto i te whenua i raro i te kīngitanga o kīngi Ramoni.\n\n23 Ā, i kauhau atu a Amona ki te iwi o kīngi Ramoni; ā, i pahawa ake, nā, i whakaako ia ki a rātou ngā mea katoa e pā ana ki ngā mea o te tika. Ā, i ū ia ki te akiaki i a rātou ia rā, ia rā; ā, i aro rātou ki tana kupu, ā, i ngākaunui tā rātou pupuri i ngā whakahaunga a te Atua.\n\n", "alma 22": "[center][font_size=26]Upoko 22[/font_size][/center]\n\n[i]Ka whakaako a Arona i te matua o Ramoni mō te Orokohanganga, te Takanga a Arama, me te mahere o te hokonga mā roto i te Karaiti—Ka whakatahuritia te kīngi rātou ko tōna whare—Ka whakamāramatia te whakarohenga o ngā whenua i waenganui i ngā Nīwhai me ngā Rāmana. Takiwā 90–77 M.K.[/i]\n\n1 Nā, i a Amona e whakaako pēnei ana i te iwi o Ramoni i ngā wā katoa, ka hoki anō tātou ki te tuhinga o Arona rātou ko ana teina; nā te mea i muri iho i tana wehenga atu i te whenua o Mironi ka ārahina ia e te Wairua ki te whenua o Nīwhai, tae atu pū anō ki te whare o te kīngi i runga nei i te whenua katoa hāunga ko te whenua o Ihimaera; ā, ko ia te matua o Ramoni.\n\n2 Ā, i pahawa ake, nā, ka haere atu ia ki roto ki a ia i te whare kīngi, me ana teina, ā, ka tuohu iho ia i te aroaro o te kīngi, ā, ka kī atu ki a ia: Nana, E te kīngi, ko mātou ngā teina o Amona, nāu nei i whakaputa i te whareherehere.\n\n3 Ināianei ā, E te kīngi, ki te tohu koe i ō mātou oranga, ka mahi mātou hei pononga māu. Ā, ka kī atu te kīngi ki a rātou: E ara, nā te mea māku ō koutou oranga e tohu, ā, e kore au e tuku i a koutou kia mahi ai hei ponoonga māku; engari ka akiaki au i a koutou kia minita mai ki ahau; nā te mea i te āhua raru ā-hinengaro au nā te mākohakoha me te nui o ngā kupu a tō koutou teina a Amona; ā, kei te hiahia au kia mōhio ai he aha te take kāore nei ia i haere tahi mai ai i te whenua o Mironi.\n\n4 Ā, ka kī atu a Arona ki te kīngi: Nana, kua karangatia ia e te Wairua o te Ariki ki tētahi atu huarahi; kua haere ia ki te whenua o Ihimaera ki te whakaako i te iwi o Ramoni.\n\n5 Nā, ka kī atu te kīngi ki a rātou: He aha tēnei kua kōrerotia e koe e pā ana ki te Wairua o te Ariki? Nana, koinei te mea e whakararu nei i ahau.\n\n6 Hei āpiti anō, he aha tēnei kua kōrerotia nei e Amona—Ki te rīpenetā koe ka whakaorangia koe, ā, ki te kore koe e rīpenetā, ka makaia atu koe hei te rā whakamutunga?\n\n7 Ā, ka whakautu atu a Arona ki a ia: E whakapono ana rānei koe he Atua anō? Ā, ka kī ake te kīngi: E mōhio ana au, nā, e kī ana ngā Amareki he Atua anō, ā, nāku rātou i tuku kia hangaia ai ō rātou whare tapu, kia whakahuihui tahi rātou i a rātou anō ki te koropiko ki a ia. Ā, mēnā rānei ka kī mai koe ināianei he Atua anō, nana, ka whakapono au.\n\n8 Ināianei ā, i tā Arona rongonga i tēnei, ka hari haere tōna ngākau, ā, ka kī ia: Nana, he pērā i a koe e ora ana, E te kīngi, he Atua anō.\n\n9 Ā, ka kī ake te kīngi: Ko te Atua taua Wairua Nui nāna nei ō tātou tūpuna i hari mai i te whenua o Hiruharama?\n\n10 Ā, ka kī atu a Arona ki a ia: Āe rā, ko ia taua Wairua Nui, ā, nāna ngā mea katoa i hanga i te rangi me te whenua. E whakapono ana rānei koe ki tēnei?\n\n11 Ā, ka kī ia: Āe rā, kei te whakapono au nā te Wairua Nui ngā mea katoa i hanga, ā, e hiahia ana au kia kōrero mai koe e pā ana ki ēnei mea katoa, ā, ka whakapono au ki āu kupu.\n\n12 Ā, i pahawa ake, nā, i te kitenga a Arona ka whakapono te kīngi ki ana kupu, ka tīmata ia i te hanganga o Arama, e pānui ana i ngā karaipiture ki te kīngi—mō te hanganga o te Atua i te tangata i runga i tōna ake āhua, ā, mō te tukunga mai o te Atua i ngā whakahaunga ki a ia, ā, nā te hara, kua taka te tangata.\n\n13 Ā, i whakamāramatia atu e Arona ki a ia mai i ngā karaipiture te hanganga o Arama, e whakatakotohia ana te takanga ki mua i a ia, me tō rātou āhuatanga kikokiko me te mahere o te hokonga anō hoki, i whakaritea ai i te tūāpapatanga o te ao, mā roto i te Karaiti, mō te hunga katoa e whakapono ai ki tōna ingoa.\n\n14 Ā, i te mea kua taka te tangata kāore e taea e ia te whakatikanga i tētahi mea i a ia anō; engari kua whakamārietia ō rātou hara e ngā whakamamaetanga, ā, e te matenga hoki o te Karaiti, mā roto i te whakapono me te rīpenetātanga, me ērā atu mea; ā, kua motuhia e ia ngā herehere o te mate, kia kaua e whai wikitōria te rua tūpāpaku, ā, ka horomia ake te wero o te mate i roto i ngā manako o te korōria; ā, i whakamāramatia atu e Arona ēnei mea katoa ki te kīngi.\n\n15 Ā, i pahawa ake, nā, i muri iho i tā Arona whakamārama atu i ēnei mea katoa ki a ia, ka kī ake te kīngi: Me aha ahau kia whiwhi ai au i tēnei oranga tonutanga kua kōrerotia nei e koe? Āe rā, me aha au kia whānau mai au i te Atua, kua hutia atu nei tēnei wairua kino i tōku uma, hei whakawhiwhi i tōna Wairua, kia kī ai au i te hari, kia kore ai au e makaia atu i te rā whakamutunga? Nana, ka mea ia, ka tukuna atu ngā mea katoa kei ahau, āe rā, ka whakarere ahau i tōku kīngitanga, kia whiwhi ai au i tēnei hari nui.\n\n16 Engari ka kī atu a Arona ki a ia: Mēnā kei te hiahia koe i tēnei, ki te tuohu iho koe i mua i te Atua, āe rā, ki te rīpenetā koe i ō hara katoa, me te tuohu iho i mua i te Atua, me te karanga ake i tōna ingoa i runga i te whakapono, e whakapono ana ka whiwhi koe, kātahi koe ka whiwhi i te tūmanako e hiahia nei koe.\n\n17 Ā, i pahawa ake, nā, i te rongonga o Arona i ēnei kupu, ka tuohu iho te kīngi i mua i te Ariki, i runga i ōna turi; āe rā, i takoto whārōrō ia i runga i te whenua, ā, ka tangi nui, e mea ana:\n\n18 E te Atua, kua kōrero mai a Arona ki ahau he Atua anō; ā, mehemea he Atua anō, ā, mēnā ko koe te Atua, ka whakakitea mai koa koe ki ahau, ā, māku ōku hara katoa e tuku atu kia mōhio ai au ki a koe, ā, kia whakaarahia ake au i te mate, ā, kia whakaorangia i te rā whakamutunga. Ināianei ā, i te kōrerotanga o te kīngi i ēnei kupu, kua pākia ia me te mea nei kua mate ia.\n\n19 Ā, i pahawa ake, nā, ka oma atu ana pononga ki te kōrero atu ki te kuini i ngā mea katoa i pā ai ki te kīngi. Ā, ka tomo atu ia ki te kīngi; ā, i tana kitenga atu i a ia e takoto ana me te mea nei kua mate ia, me Arona rātou ko ana teina e tū ana me te mea nei ko rātou te take i hinga ai ia, ka riri ia ki a rātou, ā, ka whakahaua ana pononga, ngā pononga rānei a te kīngi, kia mauria atu rātou, ā, kia whakamatea rātou.\n\n20 Nā, i kite ngā pononga i te pūtake i hinga ai te kīngi, nō reira rātou wehi ai ki te pā i ō rātou ringaringa ki a Arona rātou ko ana teina; ā, ka tohe atu ki te kuini e mea ana: He aha koe e whakahau ai i a mātou kia whakamate ai i ēnei tāngata, i te mea he kaha kē ake tētahi o rātou i a mātou katoa? Nō reira ka hinga mātou i mua i a rātou.\n\n21 Nā, i te kitenga o te kuini i te wehi o ngā pononga ka tino wehi haere anō hoki ia, kei tau iho tētahi kino ki runga i a ia. Ā, ka whakahau ia i ana pononga kia haere atu me te karanga ake ki te iwi, kia whakamate ai rātou i a Arona rātou ko ana teina.\n\n22 Nā, i te kitenga o Arona i te mārō o te whakaaro o te kuini, i te mōhio hoki ia ki te pakeketanga o ngā ngākau o te iwi, nā konā ia, i wehi kei hui tahi anō te iwi i a rātou anō, kātahi ka hua ake tētahi tautohetohenga nui me tētahi raruraru i waenganui i a rātou; nō reira ia toro atu ai i tōna ringa, ā, ka whakaohokia ake te kīngi i te whenua, ā, ka kī atu ki a ia: E tū. Ā, ka tū ia i runga i ōna waewae, e whiwhi ana i tōna kaha.\n\n23 Nā, i pēneitia i te aroaro o te kuini me ngā pononga tokomaha. Ā, ka tino mīharo rātou i tā rātou kitenga ake, ā, ka wehi rātou. Ā, ka tū atu te kīngi, ā, ka tīmata ki te minita ki a rātou. Ā, i minita atu ia ki a rātou, nā konā whakatahuritia tōna whare katoa ki te Ariki.\n\n24 Nā, kua whakaminea mai tētahi whakaminenga nā te whakahau a te kuini, ā, ka tīmata ngā amuamu nui i waenganui i te iwi i a Arona rātou ko ana teina.\n\n25 Engari ka tū atu te kīngi ki waenganui i a rātou, ā, ka minita ki a rātou. Ā, i whakaāiohia rātou ki a Arona me te hunga i a ia.\n\n26 Ā, i pahawa ake, nā, i te kitenga o te kīngi kua whakaāiohia te iwi, ka meatia e ia kia tū atu a Arona rātou ko ana teina ki waenganui i te whakaminenga, ā, kia kauhau atu rātou ki a rātou.\n\n27 Ā, i pahawa ake, nā, ka tukuna atu e te kīngi tētahi whakapuakitanga puta noa i te whenua, ki waenganui i tōna iwi katoa e noho ana i tōna whenua katoa, i ngā rohe huri noa, e tata atu ana ki te moana, i te taha rāwhiti me te taha uru, ā, kua whakawehea nei i te whenua o Harahemara e tētahi koraha whāiti, e toro atu ana i te takutai i te rāwhiti tae atu pū anō ki te takutai i te uru, ā, taiāwhio noa i ngā wāhi takutai, me ngā rohe o te koraha e tata ana ki te whenua o Harahemara, i roto i ngā rohe o Manati, e tata ana ki te mātāpuna o te awa o Hairona, e takoto haere ana i te rāwhiti whakateuru—ā, i pēnei te wehenga o ngā Rāmana i ngā Nīwhai.\n\n28 Nā, i noho te wāhi māngere rawa o ngā Rāmana i te koraha, ā, i noho tēneti ai; ā, i te noho whānui rātou puta noa i te koraha ki te uru, i te whenua o Nīwhai; āe rā, i te taha rāwhiti anō hoki o te whenua o Harahemara, i roto i ngā rohe e tata ana ki te takutai, i te taha uru anō hoki i te whenua o Nīwhai, i te wāhi o te whenua tuku iho tuatahi o ō rātou tūpuna, ā, e takoto pēnei ana i te taha o te takutai.\n\n29 Ā, he tokomaha anō ngā Rāmana i te rāwhiti i te taha takutai, i ngā wāhi i āia ai rātou e ngā Nīwhai. Ā, i tata karapotia pēneitia ngā Nīwhai e ngā Rāmana; hei aha koa kua riro i ngā Nīwhai ngā wāhi whakateraki o te whenua e tata ana ki te koraha, kei te mātāpuna o te awa o Hairona, mai i te rāwhiti ki te uru, huri noa i te taha koraha; i te raki, tae atu ana ki tā rātou taenga ki te whenua i karangatia nei e rātou ko Mōmona.\n\n30 Ā, i te piri tata ki te whenua i karangatia nei e rātou ko te Whakangaromanga, e takoto ana i te taha e tino whakateraki ana nā konei hono atu ai ki te whenua i nōhia ai e te tangata, ā, ko rātou kua oti nei te whakangaro, kua kōrerotia mō ō rātou kōiwi, i kitea ai e te iwi o Harahemara, koia te wāhi i noho tuatahi ai rātou.\n\n31 Ā, i haere mai rātou i reira ki roto ki te koraha ki te tonga. Pēnei i karangatia te whenua whakateraki ko te Whakangaromanga, ā, i karangatia te whenua whakatetonga ko Mōmona, koia te koraha i kapi nei i ngā kararehe mohoao o ia āhua, o ia āhua, ko ētahi i ahu mai ai i te whenua whakateraki hei rapu kai.\n\n32 Ināianei ā, kotahi te rā me te hāwhe noa iho te tawhiti o te haere mō tētahi Nīwhai, i te rārangi o Mōmona me te whenua o te Whakangaromanga, mai i te rāwhiti ki te uru; ā, pēnei i tata karapotia te whenua o Nīwhai me te whenua o Harahemara e te wai, he whenua whāiti i reira e takoto ana ki waenganui i te whenua whakateraki me te whenua whakatetonga.\n\n33 Ā, i pahawa ake, nā, i nōhia e ngā Nīwhai te whenua o Mōmona, mai i te rāwhiti tae noa atu ki te moana ki te uru, ā, pēnei ngā Nīwhai i runga i tō rātou whaimātauranga, i katia atu ngā Rāmana ki te tonga he mea nā ō rātou kaitiaki, nā ō rātou ope tauā kia kore ai rātou e whai kāinga i te raki, kia kore rātou e kapi i a rātou te whenua whakateraki.\n\n34 Nō reira kāore i taea e ngā Rāmana te noho i te whenua atu i te whenua o Nīwhai me te whenua huri noa. Nā, he whaimātauranga tēnei nō ngā Nīwhai—i te mea he hoariri ngā Rāmana ki a rātou, kāore rātou e tuku kia whakamamaetia rātou i ngā taha katoa, hei āpiti anō, kia whai kāinga ai rātou hei tahutiranga atu mō rātou, e rite ana ki ō rātou hiahia.\n\n35 Ināianei ā, ko au, i muri iho i taku kōrerotanga i tēnei, ka hoki anō ki te tuhinga mō Amona rātou ko Arona, ko Omonere, ko Himini me ā rātou teina.\n\n", "alma 23": "[center][font_size=26]Upoko 23[/font_size][/center]\n\n[i]Kua whakapuakina atu te mana kōwhiri whakapono—Ka whakatahuritia ngā Rāmana i roto i ngā pā e whitu—Ka karangatia rātou e rātou anō ko ngā Anati-Nīwhai-Rīhai, ā, ka whakawāteahia rātou i te kanga—Ka whakaparahako ngā Amareki me ngā Amurono i te pono. Takiwā 90–77 M.K.[/i]\n\n1 Nana ināianei, i pahawa ake, nā, ka tukuna atu e te kīngi o ngā Rāmana tētahi whakapuakitanga ki waenganui i tōna iwi, kia kaua rātou e pā i ō rātou ringaringa ki runga i a Amona, i a Arona rānei, i a Omonere rānei, i a Himini rānei, me tētahi o ā rātou teina rānei i a rātou e haere atu ana ki te kauhau i te kupu a te Atua, ahakoa ko hea rātou i ngā wāhi katoa o tō rātou whenua.\n\n2 Āe rā, ka tukuna e ia tētahi ture ki waenganui i a rātou, kia kaua rātou e pā atu i ō rātou ringaringa ki runga i a rātou, kia kaua rānei e makaia atu rātou ki roto i te whareherehere; kia kaua rānei e tuwha ki runga i a rātou, e pāpaki rānei i a rātou, e maka atu rānei i a rātou ki waho i ō rātou whare karakia, e whakawhiu rānei i a rātou; kia kaua anō rānei e ākina rātou ki te kōhatu, engari kia tukuna noatia rātou ki ō rātou whare, ki ō rātou temepara hoki me ō rātou āhuru mōwai.\n\n3 Ā, pēnei ka tukuna rātou kia haere atu ai ki te kauhau i te kupu e rite ana ki ō rātou hiahia, nā te mea kua whakatahuritia te kīngi ki te Ariki me tōna whare katoa; nō reira ka tukuna e ia tētahi whakapuakitanga puta noa i te whenua o tōna iwi, kia kore ai te kupu a te Atua e āraia atu, engari kia haere atu ai puta noa i te whenua, kia whakapakepake ai i tōna iwi e pā ana ki ngā whakarerenga iho whakarihariha a ō rātou tūpuna, ā, kia whakapakepake ai i a rātou ki te mea he teina, he tuakana rātou katoa, ā, kia kaua rātou e kōhuru, e pāhua rānei, e whānako rānei, e mahi pūremu rānei, e mahi rānei i tētahi tūmomo whakarihariha.\n\n4 Ināianei ā, i pahawa ake, nā, i te tukunga atu o te kīngi i tēnei whakapuakitanga, nā, ka haere atu a Arona rātou ko ana teina i tētahi pā ki tētahi atu pā, ā, i tētahi whare karakia ki tētahi atu, e whakapūmau hāhi ana, ā, e whakatapu ana i ngā pirihi me ngā kaiako puta noa i te whenua o ngā Rāmana, ki te kauhau me te whakaako i te kupu a te Atua i waenganui i a rātou; ā, pēnei i waimārie nui rātou.\n\n5 Ā, he manomano ngā mea i kumea mai ai ki te mātauranga o te Ariki, āe rā, he manomano ngā mea i kumea mai ai ki te whakapono i ngā whakarerenga iho a ngā Nīwhai; ā, i whakaakona ngā tuhinga me ngā poropititanga ki a rātou, arā, ko ngā mea kua tukuna iho nei tae noa ki tēnei wā.\n\n6 Ā, he pono e ora ana te Ariki, he pērā te tokomaha i whakapono ai, he pērā rānei te tokomaha i kumea mai ai ki te mātauranga o te pono, he mea nā ngā kauhautanga a Amona rātou ko ana teina, e ai ki te wairua o te whakakitenga me te poropititanga, me te mana o te Atua e mahi merekara ana i roto i a rātou—āe rā, ko taku kupu tēnei ki a koutou, e ora ana te Ariki, ko te hunga katoa o ngā Rāmana i whakapono ai ki ā rātou kauhautanga, ā, i whakatahuritia ki te Ariki, kīhai i taka atu.\n\n7 Nā, ka meinga rātou hei iwi tika; i whakatakotohia iho e rātou ngā rākau whawhai o tō rātou haututūtanga, nā, kāore rātou i whawhai anō ki te Atua, ki ētahi rānei o ā rātou teina.\n\n8 Nā, koinei te hunga i whakatahuritia ki te Ariki:\n\n9 Ko te iwi o ngā Rāmana i te whenua o Ihimaera;\n\n10 Ā, ko te iwi o ngā Rāmana anō hoki i te whenua o Mironi;\n\n11 Ā, ko te iwi o ngā Rāmana anō hoki i te pā o Nīwhai;\n\n12 Ā, ko te iwi o ngā Rāmana anō hoki i te whenua o Hiroma, i te whenua anō o Hemerona me te pā o Remuere, me te pā o Himinirona.\n\n13 Ā, koinei ngā ingoa o ngā pā o ngā Rāmana i whakatahuritia ai ki te Ariki; ā, koinei te hunga i whakatakotohia iho ngā rākau whawhai o tō rātou haututūtanga, āe rā, ā rātou rākau whawhai katoa; ā, he Rāmana katoa rātou.\n\n14 Ā, kīhai i whakatahuritia mai ngā Amareki, hāunga te mea kotahi; kīhai rānei tētahi o ngā Amurono; engari i whakapakeke rātou i ō rātou ngākau, ā, ko ngā ngākau o ngā Rāmana anō hoki i taua wāhi o te whenua i noho ai rātou, āe rā, me ō rātou papakāinga katoa, me ō rātou pā katoa.\n\n15 Nō reira, kua whakaingoatia katoatia e mātou ngā pā katoa o ngā Ramana i rīpenetā ai, ā, i tae mai ai ki te mātauranga o te pono, ā, i whakatahuritia ai.\n\n16 Ināianei ā, i pahawa ake, nā, i hiahia te kīngi rātou ko te hunga i whakatahuritia nei kia whai ingoa rātou, mā konā e motuhake ai rātou i ō rātou tuākana; nō reira kōrerorero tahi ai te kīngi ki a Arona me ō rātou pirihi tokomaha e pā ana ki te ingoa e tango atu ki runga i a rātou, kia motuhake ai rātou.\n\n17 Ā, i pahawa ake, nā, i karangatia ō rātou ingoa ko Anati-Nīwhai-Rīhai; ā, i karangatia rātou ki tēnei ingoa, ā, kāore i karangatia atu anō he Rāmana.\n\n18 Ā, ka meinga rātou hei iwi pukumahi; āe rā, i whakahoahoa tahi ki ngā Nīwhai; nō reira, i whakatūwheratia ai e rātou tētahi ara whakawhitinga kōrero ki a rātou, ā, kīhai te kanga o te Atua i whaiwhai tonu i a rātou.\n\n", "alma 24": "[center][font_size=26]Upoko 24[/font_size][/center]\n\n[i]Ka whakaeke mai ngā Rāmana ki te iwi o te Atua—Ka hari ngā Anati-Nīwhai-Rīhai i te Karaiti, ā, ka torona iho e ngā anahera—He pai kē ake te mate ki a rātou i te whawhai mō ō rātou oranga—Ka whakatahuritia ngā Rāmana tokomaha. Takiwā 90–77 M.K.[/i]\n\n1 Ā, i pahawa ake, nā, ko ngā Amareki me ngā Amurono me ngā Rāmana i noho ai i te whenua o Amurono, me te whenua anō hoki o Herama, ā, i noho ai anō hoki i te whenua o Hiruharama, hei whakarāpoto, i ngā whenua katoa huri noa, ko ngā mea kīhai i whakatahuritia, ā, kīhai i tango ki runga i a rātou te ingoa o Anati-Nīwhai-Rīhai, nā, i whakaohokia ake rātou e ngā Amareki me ngā Amurono kia riri ai ki ā rātou teina.\n\n2 Ā, ka tino nui haere tō rātou mauāhara ki a rātou, nā konā pū anō tīmata ai rātou ki te haututū ki tō rātou kīngi, nā konā kāore rātou i hiahia ko ia hei kīngi mō rātou; nō reira, ka hāpai patu rātou ki te iwi o Anati-Nīwhai-Rīhai.\n\n3 Nā, ka whakatau iho te kīngi i te kīngitanga ki runga i tōna tama, ā, ko Anati-Nīwhai-Rīhai tōna ingoa.\n\n4 Ā, ka mate te kīngi i taua tau tonu i tīmata ai ngā Rāmana ki te whakariterite kia pakanga ai ki te iwi o te Atua.\n\n5 Nā, i te kitenga atu o Amona rātou ko ana teina, me te hunga katoa kua haere tahi mai i ngā whakaritenga a ngā Rāmana kia whakangaro i ā rātou teina, ka haere mai rātou ki te whenua o Miriana, ā, i reira tūtaki ai a Amona ki ana teina katoa; ā, mai i reira ka haere rātou ki te whenua o Ihimaera kia rūnanga ai rātou ko Ramoni, me tōna tuakana a Anati-Nīwhai-Rīhai me aha tā rātou hei tiaki i a rātou anō i ngā Rāmana.\n\n6 Nā, kāore i reira tētahi o ngā wairua i te iwi katoa i tahuri ai ki te Ariki, i whakaae ki te hāpai patu ki ō rātou tuākana; kāo, kāore rawa rātou i pai kia whakariterite kau mō te pakanga; āe rā, i whakahau anō tō rātou kīngi i a rātou kia kaua rātou e pērā ai.\n\n7 Nā, koinei ngā kupu i kōrero ai ia ki te iwi e pā ana ki te take: E whakawhetai ana au ki tōku Atua, e tōku iwi aroha, mō tō tātou Atua nui nāna nei i tono mai i runga i tōna painga ā tātou teina, arā, ko ngā Niwhai, ki a tātou ki te kauhau ki a tātou, me te whakapakepake i a tātou i ngā whakarerenga iho a ō tātou tūpuna whakarihariha.\n\n8 Ā nana, e whakawhetai ana au ki tōku Atua nui mōna i homai ki a tātou tētahi wāhi o tōna Wairua kia whakangāwari ai i ō tātou ngākau, nā konei tūwhera ai i tētahi ara whakawhitiwhiti kōrero ki ā tātou teina, ki ngā Nīwhai.\n\n9 Ā nana, e whakawhetai ana anō au ki tōku Atua, nā te tūwheratanga ake i tēnei ara whakawhitinga kōrero kua whakapakepakehia tātou mō ō tātou hara, me ngā kōhuru maha kua mea nei tātou.\n\n10 Ā, e whakawhetai ana au anō hoki ki tōku Atua, āe rā, ki tōku Atua nui, mōna i tuku ki a tātou kia taea ai e tātou te rīpenetā i ēnei mea, waihoki, mōna hoki tātou i muru i ō tātou hara maha me ngā kōhuru i mea ai tātou, ā, kua tangohia atu te kaniawhea i ō tātou ngākau, he mea nā ngā mahi pai o tana Tama.\n\n11 Ināianei ā nana, e aku teina, i te mea koinei anake i taea ai hei mahi (nā te mea ko tātou ngā mea tino ngaro rawa o ngā tāngata katoa) kia rīpenetā ai i ō tātou hara katoa me ngā kōhuru katoa kua mahia e tātou, me te mea anō i te Atua kia tangohia atu ērā i ō tātou ngākau, nā te mea koinā anake i taea ai e tātou kia rīpenetā tika ai i te aroaro o te Atua kia tangohia atu tō tātou poke—\n\n12 Nā, e aku tino teina aroha, i te mea kua tangohia atu e te Atua ō tātou poke, ā, kua kānapa haere ā tātou hoari, tēnā, kia kaua tātou e whakapoke anō i ā tātou hoari i ngā toto o ā tātou teina.\n\n13 Nana, ko taku kupu tēnei ki a koutou, Kāo, tukua tātou kia pupuri ai i ā tātou hoari kia kore ai e poke i ngā toto o ā tātou teina; nā te mea tērā pea, mēnā ka whakapoke anō tātou i ā tātou hoari kua kore e taea te horoi kia kānapa mā roto i te toto o te Tama a tō tātou Atua nui e whakahekea ai mō te whakamārietanga o ō tātou hara.\n\n14 Ā, kua aroha mai te Atua nui ki a tātou, ā, kua whakamōhio mai i ēnei mea ki a tātou kia kore ai tātou e ngaro; āe rā, nāna ēnei mea i whakamōhio mai ki a tātou i mua, nā te mea e aroha ana ia i ō tātou wairua pērā i tana aroha ki ā tātou tamariki; nō reira, i runga i tana aroha e torotoro ana ia i a tātou, he mea nā ngā anahera, kia whakamōhiotia mai te mahere o te whakaoranga ki a tātou me ngā whakatipuranga anō hoki e haere ake nei.\n\n15 Auē, anō te aroha nui o tō tātou Atua! Ināianei ā nana, i te mea kua whakapaua e tātou ō tātou kaha kia tangohia atu ō tātou poke i a tātou, ā, kua whakakānapahia ā tātou hoari, tukua tātou kia hunaia ai ērā kia kānapa tonu ai, hei whakaaturanga ki tō tātou Atua hei te rā whakamutunga, hei te rā rānei e kūmea ai tātou kia tū ai i tōna aroaro kia whakawākia ai, kāore i whakapokea ā tātou hoari i ngā toto o ā tātou teina mai i tana wāwāhitanga mai i tana kupu ki a tātou nā konā kua mā tātou.\n\n16 Ināianei ā, e aku teina, ki te whai ā tātou teina ki te whakangaro i a tātou, nana, ka huna atu tātou i ā tātou hoari, āe rā, ka tanumia rawatia ērā e tātou ki roto i te hōhonutanga o te whenua, kia kānapa tonu ai ērā, hei whakaaturanga kīhai tātou i hāpai ake i aua mea, hei te rā whakamutunga; ā, ki te whakangaro ō tātou tuakana i a tātou, nana, ka haere atu tātou ki tō tātou Atua, ā, ka whakaorangia.\n\n17 Ināianei ā, i pahawa ake, nā, i te whakakapinga o te kīngi i ēnei kīanga, ā, i te huihui tahi anō te iwi, i kawea atu e rātou ā rātou hoari, me ngā rākau whawhai katoa i whakamahia ai mō te whakahekenga i ngā toto tangata, ā, i tanumia e rātou i roto i ngā hōhonutanga o te whenua.\n\n18 Ā, i meatia tēnei e rātou, ki tā rātou titiro he whakaaturanga ki te Atua, ki ngā tāngata anō hoki, kia kore anō rātou e whakamahi ai i ngā rākau whawhai mō te whakahekenga iho i ngā toto tangata; ā, i pēnei rātou, e oati ana, ā, e kawenata ana ki te Atua, nā, he pai ake te tuku atu i ō rātou oranga i te whakaheke i ngā toto o ō rātou tuākana; ā, mahue te tango atu i te teina ka hoatu kē rātou ki a ia; mahue te whakapau i ō rātou rā i runga i te hakirara ka tino mahi kē rātou ki ō rātou ringaringa.\n\n19 Ā, pēnei tātou kite ai, kūmea ana ēnei Rāmana kia whakapono ai, ā, kia mōhio ai ki te pono, i tokatū moana rātou, ā, he pai kē ake te tuku kia whakamamaetia ai rātou i te mahi hara; ā, pēnei tātou kite ai kua tanumia e rātou ā rātou rākau whawhai o te maungārongo, i tanumia rānei e rātou ngā rākau whawhai o te pakanga, mō te maungārongo.\n\n20 Ā, i pahawa ake, nā, i whakariterite ō rātou tuākana, ngā Rāmana mō te pakanga, ā, ka haere ake ki te whenua o Nīwhai ki te whakangaro i te kīngi, ā, kia whakanohohia tētahi atu i tōna tūranga, ā, ki te whakangaro anō i te iwi o ngā Anati-Nīwhai-Rīhai i te whenua.\n\n21 Nā, kite ana te iwi i tō rātou whakaekenga mai ki a rātou ka haere atu rātou kia tūtaki ai ki a rātou, ā, ka takoto whārōrō iho rātou i runga i te whenua i mua i a rātou, ā, ka tīmata tā rātou karanga ake ki te ingoa o te Ariki; ā, i pēnei tō rātou āhua i te whakaekenga mai o ngā Rāmana ki runga i a rātou, ā, ka tīmata ki te patupatu i a rātou ki te hoari.\n\n22 Ā, pēnei kāore he mea hei ārai atu, i patua ai e rātou te kotahi mano mā rima o rātou; ā, e mōhio ana mātou kua manaakitia rātou, nā te mea kua haere atu rātou kia noho tahi ki tō rātou Atua.\n\n23 Nā, i te kitenga atu o ngā Rāmana kāore ā rātou teina e tahuti atu i te hoari, kāore rānei rātou e tahuri atu ai ki te ringa matau, ki te ringa mauī rānei, engari ka takoto iho rātou, ā, ka mate, ā, ka whakamoemititia te Atua tae atu ana ki tō rātou matenga ki raro i te hoari—\n\n24 Nā, i te kitenga atu o ngā Rāmana i tēnei ka whakamutua tā rātou patupatu i a rātou; ā, he tokomaha te hunga i pupuhi ai ō rātou ngākau mō ā rātou teina i hinga ai i raro i te hoari, nā te mea i rīpenetā rātou mō ngā mea i mahia ai e rātou.\n\n25 Ā, i pahawa ake, nā, ka makaia iho e rātou ā rātou rākau whawhai, ā, kīhai rātou i mau anō ki aua mea, nā te mea i pāmamae rātou nā ngā kōhuru i mahia ai e rātou; ā, ka heke iho rātou pērā i ā rātou teina, e whakawhirinaki ana rātou i runga i te aroha o te hunga i hāpai ake ai ō rātou ringa ki te patu i a rātou.\n\n26 Ā, i pahawa ake, nā, he nui ake te hunga i hono mai ai ki te iwi o te Atua i taua rā i te hunga i patua ai; ā, he tangata tika te hunga i patua ai, nō reira kāore ō mātou take kia rangirua ai mātou ki tō rātou whakaoranga.\n\n27 Ā, kāore he tangata kino kotahi i whakamatea ai i waenganui i a rātou; engari he nui ake i te kotahi mano ngā mea i kukume ai ki te mātauranga o te pono; pēnei ka kite tātou he maha ngā huarahi e mahi ai te Ariki kia whakaorangia tana iwi.\n\n28 Nā, ko ngā Amareki rātou ko ngā Amurono te wāhi nui o te hunga o ngā Rāmana i patu ai i ā rātou teina tokomaha, ko te wāhi nui o rātou he mea nō te ritenga o ngā Nīho.\n\n29 Nā, kāore he Amareki, he Amurono rānei, he tangata rānei nō te ritenga o ngā Nīho i waenganui i te hunga i hono mai ai ki te Ariki, engari he uri tūturu rātou nō Rāmana rāua ko Remuere.\n\n30 Ā, ka kite mārama tātou, i muri iho i te whakamāramatanga a te Wairua o te Atua i tētahi iwi, me te whiwhi i tētahi mātauranga nui e pā ana ki te tika, kātahi ka taka atu ki roto i te hara me te hē, ka pakeke ake tā rātou haere, ā, pēnei ka kino ake tō rātou āhua i tō rātou mehemea kīhai rawa rātou i mōhio ki ēnei mea.\n\n", "alma 25": "[center][font_size=26]Upoko 25[/font_size][/center]\n\n[i]Ka whānui haere te riri Rāmana—Ka mate ngā uri o ngā pirihi a Noa pērā i tā Apinati i poropiti ai—Ka whakatahuritia mai ngā Rāmana, ā, ka hono mai ki ngā Anati-Nīwhai-Rīhai—Ka whakapono rātou ki te Karaiti, ā, ka puritia te ture a Mohi. Takiwā 90–77 M.K.[/i]\n\n1 Ā, nana, i pahawa ianei ake, nā, ka riri ake ngā Rāmana nā tā rātou patu i ā rātou teina; nō reira oati ai rātou kia ngaki mate ai ki runga i ngā Nīwhai; ā, kāore rātou i ngana anō ki te patu i te iwi o Anati-Nīwhai-Rīhai i taua wā.\n\n2 Engari ka hāpai ake rātou i ō rātou tauā, ā, ka haere atu ki roto i ngā rohe o te whenua o Harahemara, ā, ka taka iho ki runga i te iwi e noho ana i te whenua o Amonaihā, ā, ka whakangaromia rātou.\n\n3 Ā, i muri iho i tēnā, he nui ā rātou pakanga ki ngā Nīwhai, nā konā ka āia atu, ā, ka whakamatea rātou.\n\n4 Ā, i waenganui i ngā Rāmana i patua iho ai, arā, ko te nuinga o ngā uri o Amurono me ana teina, ko rātou nei ngā pirihi a Noa, ā, i patua rātou e ngā ringaringa o ngā Nīwhai;\n\n5 Ā, ko te toenga, kua tahuti atu nei ki roto i te koraha ki te rāwhiti, ā, whai muri i tā rātou mau ki te kaha me te mana i runga i ngā Rāmana, koia rātou i mea ai kia mate ai ngā Rāmana tokomaha i te ahi mō tō rātou whakapono te take—\n\n6 Mō te nuinga o rātou, nō muri i te parekura nui me ā rātou whakamamaetanga maha, ka tīmata kia whakaohokia ake ki tētahi maumaharatanga ki ngā kupu i kauhautia ai e Arona rātou ko ana teina ki a rātou i tō rātou whenua; nō reira ka tīmata tā rātou whakapono kore i ngā whakarerenga iho a ō rātou tūpuna, me te whakapono ki te Ariki, me tana tuku mana nui atu ki ngā Nīwhai; ā, pēnei he tokomaha o rātou i whakatahuritia ai i roto i te koraha.\n\n7 Ā, i pahawa ake, nā, i mea ai te hunga whakahaere ko rātou nei ngā mōrehu o ngā tamariki a Amurono kia whakamatea rātou, āe rā, ko te hunga katoa i whakapono ai i ēnei mea.\n\n8 Nā, i whakaohokia ake ō rātou tuākana tokomaha ki te riri e tēnei kōhurutanga; ā, ka tīmata tētahi tautohetohenga nui i te koraha; ā, ka tīmata ngā Rāmana ki te aruaru i ngā uri o Amurono me ana teina, ā, ka tīmata tā rātou patupatu i a rātou; ā, ka tahuti atu rātou ki roto i te koraha ki te taha rāwhiti.\n\n9 Ā nana, e arumia tonutia ana rātou i tēnei rā tonu e ngā Rāmana. Pēnei kua pahawa ake ngā kupu a Apinati i kōrerotia ai e ia e pā ana ki ngā uri o ngā pirihi nā rātou ia i mea kia mate ai i te ahi.\n\n10 Nā te mea i kī atu ia ki a rātou: Ko tā koutou e mea ai ki ahau, nā, he ritenga tērā mō ngā mea e puta mai ai.\n\n11 Ināianei ā, ko Apinati te tuatahi i mate ai i te ahi mō tōna whakapono; nā, koinei te tikanga o tāna i mea ai, arā, he tokomaha ngā mea e mate ai i te ahi, e rite ana ki tōna whakamamaetanga.\n\n12 Ā, i kī atu ia ki ngā pirihi a Noa, nā, ka meatia e ō rātou uri kia whakamatea ngā mea tokomaha, i runga i te ritenga i pērātia ai ia, ā, ka whakamararatia whānuitia atu, ā, ka patua, e rite pū ana ki tētahi hipi hēpara kore e āia ana, ā, e patua ana e ngā kararehe mohoao; ināianei ā nana, i whakamanaia ēnei kupu, nā te mea i āia atu rātou e ngā Rāmana, ā, i arumia rātou, ā, i pakipakia rātou.\n\n13 Ā, i pahawa ake, nā, i te kitenga o ngā Rāmana tē taea ngā Nīwhai e rātou ka hoki rātou ki tō rātou ake whenua; ā, he tokomaha o rātou i whakawhiti mai ai kia noho ai i te whenua o Ihimaera me te whenua o Nīwhai, ā, i whakahono atu rātou i a rātou anō ki te iwi o te Atua, ko rātou nei te iwi o Anati-Nīwhai-Rīhai.\n\n14 Ā, i tanu anō rātou i ā rātou rākau whawhai o te pakanga, e rite ana ki tā ā rātou teina, ā, ka meinga rātou hei iwi tika; ā, i hīkoi rātou i ngā huarahi o te Ariki, ā, i ū rātou ki te pupuri i āna whakahaunga me āna ture.\n\n15 Āe rā, i puritia e rātou te ture a Mohi; nā te mea i tika pū me pupuri rātou i te ture a Mohi i tēnei wā, nā te mea kīhai i whakatutukihia. Engari ahakoa te ture a Mohi, i titiro whakamua atu rātou ki te haerenga mai a te Karaiti, e whakapono ana rātou ko te ture a Mohi tētahi ritenga o tana haerenga mai, ā, e whakapono ana me pupuri rātou i ērā meatanga o waho tae atu ana ki te wā e whakaputaina mai ia ki a rātou.\n\n16 Nā, kāore rātou i whakapono e puta mai ai te whakaoranga i te ture a Mohi; engari ko tā te ture a Mohi he whakakaha i tō rātou whakapono i te Karaiti; ā, i pēnei tā rātou pūmau ki tētahi tūmanako mā roto i te whakapono, tae atu ana ki te whakaoranga tonutanga, e whakawhirinaki ana ki te wairua o te poropititanga, i kōrero ai mō aua mea e puta mai ai.\n\n17 Ināianei ā nana, ka tino hari a Amona, me Arona, me Omonere, me Himini, me ā rātou teina, nā tō rātou waimārie i whiwhi ai rātou i waenganui i ngā Rāmana, e kite ana kua tukuna e te Ariki ki a rātou e rite ana ki ā rātou inoi, ā, kua whakatūturuhia anō hoki e ia tana kupu ki a rātou i roto i ngā mea katoa.\n\n", "alma 26": "[center][font_size=26]Upoko 26[/font_size][/center]\n\n[i]Ka whakakorōria a Amona i roto i te Ariki—Ka whakakahangia te hunga whakapono e te Ariki, ā, ka hoatu mātauranga ki a rātou—Mā te whakapono ka kumea e te tangata ngā wairua manomano ki te rīpenetātanga—Kei te Atua te mana katoa, ā, e mārama ana ki ngā mea katoa. Takiwā 90–77 M.K.[/i]\n\n1 Ināianei ā, koinei ngā kupu a Amona ki ana teina, e mea ana tēnei: E aku teina tūturu me aku teina, nana ko taku kupu tēnei ki a koutou, anō tō tātou whaitake kia hari; nā te mea kua taea e tātou te whakaaro i te tīmatanga o tā tātou wehenga i te whenua o Harahemara, nā, ka pēnei te nui o ana manaakitanga nui ki a tātou?\n\n2 Ināianei ā, kei te ui atu au, he aha ngā manaakitanga nui nāna nei i whakatau ki runga i a tātou? E taea ana rānei e koutou te kōrero?\n\n3 Nana, ka whakautu au mō koutou; nā te mea, i te pōuritanga ō tātou tuākana, ngā Rāmana, āe rā, i roto pū anō i te tawhā pōuri rawa atu, engari nana, tokohia o rātou kua kumea mai nei kia tirohia ai te mārama miharo o te Atua! Ā, koinei te manaakitanga kua whakataua iho ki runga i a tātou, nā konā kua meatia tātou hei taputapu i ngā ringaringa o te Atua kia whakaputa ake i tēnei mahi nui.\n\n4 Nana, kei te hari ngā mea manomano o rātou, ā, kua kumea mai ki roto i te kāhui a te Atua.\n\n5 Nana, i te pakari te whīra, ā, kua manaakitia koutou, nā te mea i tīhoka iho te toronaihi, ā, i kokoti ai i runga i tō kaha, āe rā, i mahi koutou mō te roanga ake o te rā; ā, tirohia te maha o āu paihere! Ā, ka kohikohia ērā ki roto i ngā pātaka, kia kore ai e moumouria.\n\n6 Āe rā, e kore ērā e haua iho e te tūpuhi hei te rā whakamutunga; āe rā, e kore rānei ērā e hutia ake e ngā āwhiowhio; engari ka whakakotahitia ērā i tō ērā wāhi ina tae mai te tūpuhi, nā, tē taea e te tūpuhi te wero atu ki ērā; āe rā, e kore rānei ērā e āia atu e ngā hau pūkeri ki ngā wāhi e pai ai ki te hoariri hei kawenga atu.\n\n7 Engari nana, kei roto ērā i ngā ringaringa o te Ariki o te kokotinga, ā, nōna ērā; ā, māna ērā e whakaara ake hei te rā whakamutunga.\n\n8 Whakapaingia te ingoa o tō tātou Atua; tukuna tātou kia waiata ai i tōna whakamoemiti, āe rā, tukuna tātou kia whakamoemiti ai i tōna ingoa tapu, nā te mea e mahi tika ana ia mō āke tonu atu.\n\n9 Nā te mea me i kore tātou i haere mai ai i waho i te whenua o Harahemara, ēnei ō tātou tino tuākana aroha, kua arohaina nuitia tātou, kua kino tonu te ngau o tō rātou mauāhara ki a tātou, āe rā, kua tauhou tonu anō hoki rātou ki te Atua.\n\n10 Ā, i pahawa ake, nā, i te kōrerotanga o Amona i ēnei kupu, ka kohete tōna tuakana a Arona i a ia, e mea ana: E Amona, e wehi ana au kei kahakina atu koe e tō hari ki te whakamanamana.\n\n11 Engari ka kī atu a Amona ki a ia: Kāore au i te whakamanamana ki tōku ake kaha, kāore rānei ki tōku ake mātauranga; engari nana, kua kī tōku hari, āe rā, e pūrena ana tōku ngākau i te hari, ā, ka hari au i tōku Atua.\n\n12 Āe rā, e mōhio ana au he korekore noa iho au; he ngoikore au e hāngai ana ki tōku kaha; nō reira e kore au e whakamanamana mōku ake anō, engari ka whakamanamana au mō tōku Atua; āe rā, nana, he maha ngā merekara nunui i mahia ai e tātou i tēnei whenua, nō konā tātou whakawhetai ai i tōna ingoa mō āke tonu atu.\n\n13 Nana, e hia manomano o ō tātou tuākana kua wetekina atu i ngā mamaetanga o te ao rēwera; ā, kua meinga rātou kia waiata i te aroha o te hokonga, ā, ko tēnei nā te kaha o tana kupu kei roto nei i a tātou, nō reira kāore rānei tātou e whaitake ana kia hari?\n\n14 Āe rā, e whaitake ana tātou kia whakawhetai atu ki a ia mō āke tonu atu, nā te mea ko ia te Atua Tiketike Rawa, ā, kua wetekina ō tātou tuākana i ngā mekameka o te ao rēwera.\n\n15 Āe rā, i te taiāwhiotia rātou ki te pōuritanga me te whakangaromanga mau tonu; engari nana, nāna rātou i kawe mai ki roto i te māramatanga mau tonu, āe rā, ki roto i te whakoranga mau tonu; ā, i te taiāwhiotia ki tōna aroha nunui tē taea te whakataurite; āe rā, kua meinga tātou hei taputapu i ōna ringaringa o te meatanga i ngā mahi whakamīharo nunui.\n\n16 Nō reira, tukuna tātou kia whakakorōria, āe rā, ka whakakorōria tātou i te Ariki; āe rā, ka hari tātou, nā te mea kua kī tō tātou hari; āe rā, ka whakawhetai atu tātou i tō tātou Atua mō āke tonu atu. Nana, ko wai e nui rawa atu ana tana whakakorōria atu i te Ariki? Āe rā, ko wai e nui rawa atu ana tana kōrero mō tōna mana nui, mō tōna aroha, mō tana manawaroa ki ngā tamariki a te tangata? Nana, ko taku kupu tēnei ki a koutou, kāore e taea ana e ahau te kōrero i te wāhi iti rawa e rongo nei ahau.\n\n17 Ko wai e taea te whakaaro ka tino nui te whakaaroha o tō tātou Atua hei kapo ake i a tātou mai i tō tātou āhuatanga weriweri, hara, poke?\n\n18 Nana, i haere atu tātou i runga pū anō i te riri, i runga i te whakawehi kia whakangaromia ai tana hāhi.\n\n19 Nā konā, he aha ia i kore ai e tuku i a tātou ki tētahi whakangaromanga weriweri, āe rā, he aha ia i kore ai e tuku kia taka iho ai te hoari o te tika ki runga i a tātou me te tuku anō i a tātou ki te rāwakiwaki tonutanga?\n\n20 Auē, ko tōku wairua, e tata tahuti atu ana i te whakaaro. Nana, kīhai ia i whakahaere i tōna tika ki runga i a tātou, engari i runga i tōna whakaaroha nui kua kawea tātou ki tua atu i te tawhā mutunga kore o te mate me te pōuri, tae atu ana ki te whakaoranga o ō tātou wairua.\n\n21 Ināianei ā nana, e aku teina, ko wai te tangata ngākau māori e mōhio ana ki ēnei mea? Ko taku kupu tēnei ki a koutou, kāore he tangata e mōhio ana ki ēnei mea, hāunga ko te hunga rīpenetā.\n\n22 Āe rā, ko te tangata e rīpenetā ana, ā, e whakahaere ana i tana whakapono me te whakaputa i ngā mahinga pai, me te inoi tonu atu tē ai e mutu—kua hoatu ngā mea ngaro a te Atua ki te hunga pērā; āe rā, ka hoatu ki te hunga pērā kia whakakitea atu ngā mea kīhai rawa i whakakitea; āe rā, ka hoatu ki te hunga pērā kia kumea mai ngā wairua manomano ki te rīpenetātanga, pēnei i tana homai ki a tātou kia kumea ai ēnei ō tātou tuākana ki te rīpenetātanga.\n\n23 Nā, kei te mahara koutou, e aku teina, nā, i kī atu tātou ki ā tātou teina i te whenua o Harahemara, ka haere ake tātou ki te whenua o Nīwhai, kia kauhau atu ai ki ā tātou tuākana, ngā Rāmana, ā, i kataina kinotia tātou?\n\n24 Nā, i kī mai rātou ki a tātou: E whakapono ana rānei koutou ka taea e koutou te kukume mai i ngā Rāmana ki te mātauranga o te tika? E whakapono ana rānei koutou e taea ana e koutou ngā Rāmana te whakapakepake mō te hē o ngā whakarerenga iho a ō rātou tūpuna, nā te mea he iwi kakī mārō rātou; e āhuareka ana ō rātou ngākau ki te whakahekenga toto; kua whakapaua ō rātou rā i runga i te hara kino rawa atu; ko ō rātou huarahi ngā huarahi o tētahi kaihara mai i te tīmatanga? Nā, e aku teina, e mahara ana koutou koinei tā rātou i kōrero ai.\n\n25 Ā, waihoki i kī anō rātou: Tukuna tātou kia hāpai patu ki a rātou, kia whakangaro tātou i a rātou me tō rātou kino i te whenua, kei popokina tātou, ā, kei whakangaromia tātou anō e rātou.\n\n26 Engari nana, e aku teina aroha, kāore tātou i haere mai ki roto i te koraha i runga i te whakaaro kia whakangaromia ai ō tātou tuākana, engari i runga i te whakaaro me kore pea tātou e whakaora i ētahi o ō rātou wairua.\n\n27 Nā, i ō tātou ngākau e pēhia ana, ā, whano tātou ka hoki anō, nana, i whakaāiotia tātou e te Ariki, ā, ka mea: Haere atu ki waenganui i ō tuākana, ngā Rāmana, ā, kia pīkauria ōu whakamamaetanga i runga i te manawaroa, ā, ka tuku waimārietanga au ki a koutou.\n\n28 Ināianei ā nana, kua haere mai tātou, ā, kua haere atu tātou ki waenganui i a rātou; ā, kua manawaroa tātou i ō tātou whakamamaetanga, ā, kua kaiponuhia ngā mea katoa ki a tātou; āe rā, kua haere atu tātou ki tēnā whare, ki tēnā whare, e whakawhirinaki ana ki ngā atawhainga o te ao—kāore i runga i ngā atawhainga o te ao anake engari i runga i ngā atawhainga o te Atua.\n\n29 Ā, kua tomo atu tātou ki roto i ō rātou whare, ā, kua whakaakona rātou, ā, kua whakaakona rātou e tātou i roto i ngā tiriti; āe rā, kua whakaakona rātou e tātou i runga i ō rātou puke; ā, kua tomo atu anō tātou ki roto pū anō i ō rātou temepara me ō rātou whare karakia ki te whakaako i a rātou; ā, kua makaia atu tātou, kua whakatoingia tātou, ā, kua tuhaina tātou, ā, kua pākia ō tātou pāpāringa; ā, kua ākina tātou ki te kōhatu, ā, kua kahakina atu, ā, kua herea ki ngā taura kaha, ā, kua makaia ki roto i te whareherehere; ā, mā roto i te mana me te mātauranga o te Atua kua whakaputaina tātou anō.\n\n30 Ā, kua rongo tātou i nga whakamamaetanga katoa o ia āhua, o ia āhua, ā, ko tēnei katoa, me kore pea tātou e riro ai hei take e whakaorangia ai tētahi wairua; ā, i whakapono tātou ka kī ake tō tātou hari mēnā rānei kua taea e tātou hei take e whakaorangia ai ētahi.\n\n31 Nana ināianei, ka taea e tātou te titiro atu me te kite anō i ngā hua o ō tātou mahinga; ā, he ruarua ērā? Ko taku kupu tēnei ki a koutou, Kāo, he maha ērā; āe rā, e taea ana e tātou te whakaatu atu i tō rātou tapahitanga, nā tō rātou aroha ki ō rātou tuākana, ā, ki a tātou anō hoki.\n\n32 Nana rā, he pai ake ki a rātou kia tuku iho i ō rātou oranga i te muru i te oranga o tō rātou hoariri; ā, kua tanumia hōhonutia e rātou ā rātou rākau whawhai o te pakanga ki roto i te whenua, nā tō rātou aroha ki ō rātou tuākana.\n\n33 Ināianei ā nana ko taku kupu tēnei ki a koutou, he aroha pēnei te nui i runga i te whenua katoa? Nana, ko taku kupu tēnei ki a koutou, Kāo, kāore anō, i roto pū anō rānei i waenganui i ngā Nīwhai.\n\n34 Nana rā, ka hāpai patu rātou ki ō rātou tuākana; kāore rātou e tuku kia patua ai rātou. Engari nana, tokohia o ēnei mea i whakatakotohia iho ō rātou oranga; ā, e mōhio ana tātou kua haere atu rātou ki tō rātou Atua, nā tō rātou aroha me tō rātou mauāhara ki te hara.\n\n35 Nā, kāore rānei ō tātou take kia hari? Āe rā, ko taku kupu tēnei ki a koutou, kāore he tangata i mua i whaitake nui pēnei i a tātou, mai i te tīmatanga rā anō o te ao; āe rā, kua kahakina atu tōku hari, tae atu ana ki te whakamanamana i tōku Atua; nā te mea kei a ia te mana katoa, te mātauranga katoa me te māramatanga katoa; e mōhio ana ia ki ngā mea katoa, ā, he Mea tino aroha nui ia, tae atu ana ki te whakaoranga, ki te hunga e rīpenetā ai me te whakapono ki runga i tōna ingoa.\n\n36 Nā, mehemea he whakamanamana tēnei, ka whakamanamana ahau; nā te mea koinei tōku oranga me tōku māramatanga, ko tōku haringa me tōku whakaoranga me tōku hokonga mai i te auē mutunga kore. Āe rā, kia whakapaingia te ingoa o tōku Atua, kua whaiwhakaaro nei ki tēnei iwi, ko rātou nei tētahi manga o te rākau o Iharaira, ā, kua ngaro atu nei i tōna pūtake i tētahi whenua kē; āe rā, ko tāku, kia whakapaingia te ingoa o tōku Atua, kua whaiwhakaaro nei ia ki a tātou, ngā tangata kaewa i tētahi whenua kē.\n\n37 Nā, e aku teina, e kite ana tātou i te Atua e whaiwhakaaro ana ki ngā iwi katoa, ahakoa he aha te whenua e noho ai rātou; āe rā, e tatauria ana e ia tana iwi, ā, kei runga te aroha o tōna ate i runga i te ao katoa. Nā, koinei tōku hari me tōku whakawhetai nui; āe rā, māku tonu tōku Atua e whakawhetai mō āke tonu atu. Āmine.\n\n", "alma 27": "[center][font_size=26]Upoko 27[/font_size][/center]\n\n[i]Ka whakahau te Ariki i a Amona kia ārahina te iwi o Anati-Nīwhai-Rīhai ki te wāhi haumaru—Ka pau te kaha o Amona i tana tūtaki ki a Arami—Ka tukuna e ngā Nīwhai te whenua o Herehona ki ngā Anati-Nīwhai-Rīhai—Ka karangatia rātou ko te iwi o Amona. Takiwā 90–77 M.K.[/i]\n\n1 Nā, i pahawa ake, i te wā i kite ai ērā Rāmana ko rātou te hunga i haere atu ai ki te whawhai ki ngā Nīwhai, nā, nō muri iho i ā rātou whawhaitanga maha ki te whakangaro i a rātou, nā, he auare ake tā rātou whai i tō rātou whakangaromanga, ka hoki anō rātou ki te whenua o Nīwhai.\n\n2 Ā, i pahawa ake i tino riri ngā Amareki nā tō rātou hinganga. Ā, i tā rātou kitenga ake tē taea e rātou te ngaki mate i ngā Nīwhai, ka tīmata tā rātou whakaohooho ake i te iwi kia riri ai rātou ki ā rātou teina, arā, te iwi o Anati-Nīwhai-Rīhai; nō reira rātou tīmata anō ai ki te whakangaro i a rātou.\n\n3 Nā, ka whakakāhore atu anō tēnei iwi kia hāpai ake i ā rātou patu, ā, ka tukua iho e rātou kia patua ai e rite ana ki ngā hiahia o ō rātou hoariri.\n\n4 Nā, i te kitenga atu o Amona rātou ko ana teina i tēnei mahi whakangaromanga i waenganui i te hunga i arohaina nuitia e rātou, ā, i waenganui i te hunga i tino arohaina nuitia rātou—nā te mea i atawhaitia rātou anō nei he anahera rātou kua tonoa e te Atua ki te whakaora i a rātou i te whakangaromanga mutunga kore—nō reira, kite ana a Amona rātou ko ana teina i tēnei tino mahi whakangaromanga, ka ohokia rātou e te aroha, ā, ka kī atu rātou ki te kīngi:\n\n5 Tukuna tātou kia whakahuihui tahi ai i tēnei iwi o te Ariki, ā, tukuna tātou kia haere iho ai ki te whenua o Harahemara ki ō tātou teina ngā Nīwhai, ā, kia tahuti atu i ngā ringaringa o ō tātou hoariri, kia kore ai tātou e whakangaromia ai.\n\n6 Engari, ka kī atu te kīngi ki a rātou: Nana, ka whakangaro ngā Nīwhai i a mātou, nā te huhua o ā mātou kōhurutanga me ngā hara kua meatia e mātou ki a ratou.\n\n7 Ā, ka kī atu a Amona: Ka haere au ki te ui atu ki te Ariki, ā, mēnā ka kī mai ia ki a tātou, kia haere iho ki ā tātou teina, ka haere rānei koutou?\n\n8 Ā, ka kī atu te kīngi ki a ia: Āe rā, mēnā ka kī ake te Ariki ki a mātou kia haere, ka haere iho mātou ki ā mātou teina, ā, ka noho mātou hei taurekareka ki a rātou tae noa atu ki te wā kua whakatikaina ki a rātou ngā kōhurutanga huhua me ngā hara huhua kua meatia nei e mātou ki a rātou.\n\n9 Engari ka kī atu a Amona ki a ia: E hē ana tēnā ki te ture o ā tātou teina, koia nei i whakapūmauhia e tōku matua, kia kaua ētahi taurekareka i waenganui i a rātou; nō reira tukua tātou kia haere iho me te whakawhirinaki ki runga i ngā whakaaroha o ā tātou teina.\n\n10 Engari ka kī atu te kīngi ki a ia: Uia te Ariki, ā, mēnā ka kī mai ia ki a tātou kia haere, ka haere tātou; ki te kore ka mate mātou i te whenua.\n\n11 Ā, i pahawa ake, nā, ka haere a Amona ki te ui atu ki te Ariki, ā, ka kī ake te Ariki ki a ia:\n\n12 Whakaputaina atu tēnei iwi i tēnei whenua, kia kore ai rātou e mate; nā te mea e kaha nei te mau o Hātana ki ngā ngākau o ngā Amareki, ko rātou nei e whakaohooho ake i ngā Rāmana ki te riri ki ā rātou teina ki te patupatu i a rātou; nō reira whakaputa atu koutou i tēnei whenua; ā, kua manaakitia tēnei iwi i tēnei whakatipuranga, nā te mea māku rātou e tiaki.\n\n13 Ināianei ā, i pahawa ake, nā, ka haere atu a Amona ki te kōrero ki te kīngi i ngā kupu katoa i kōrerotia ai ki a ia.\n\n14 Ā, i whakahuihui tahi nei i tō rātou iwi katoa, āe rā, ko te iwi katoa o te Ariki, ā, i whakahuihui tahi ai i ā rātou kāhui o ia āhua, o ia āhua kātahi ka wehe atu i te whenua, ā, ka haere ki te koraha nāna nei i whakawehe i te whenua o Nīwhai i te whenua o Harahemara, ā, ka whakawhiti mai kia tata ki ngā rohe o te whenua.\n\n15 Ā, i pahawa ake, nā, ka kī atu a Amona ki a ia: Nana, ka haere atu mātou ko aku teina ki roto i te whenua o Harahemara, ā, ka noho mai koutou ki konei kia hoki rawa mai mātou; ā, ka whakamātauria e mātou ngā ngākau o ō mātou teina kia mōhio ai mēnā ka whakaae mai kia haere mai ai koutou ki roto i tō rātou whenua.\n\n16 Ā, i pahawa ake, nā, i a Amona e haere atu ana ki roto i te whenua, nā, ka tūtaki rātou ko ana teina ki a Arami, i reira i te wāhi kua kōrerotia nei; ā nana, he tūtakinga harikoa tēnei.\n\n17 Nā, i kī a Amona i te nui o te koa; āe rā, i horomia ake ia i te haringa o tōna Atua, tae atu ana ki te whakapaunga ake o tana kaha; ā, ka hinga iho anō ia ki te whenua.\n\n18 Nā, ehara rānei tēnei i te hari tino nui? Nana, koinei te hari e kore e taea e tētahi te whiwhi hāunga ko te hunga tino rīpenetā anake me te kaiaruaru māhaki o te haringa.\n\n19 Nā, i tino nui mārika te hari o Arami i tana tūtakinga ki ana teina, me te hari o Arona, o Omonere, me Himini; engari nana kāore i nui ake tō rātou hari i ō rātou kaha.\n\n20 Ināianei ā i pahawa ake, nā, ka ārahina atu e Arami ana teina ki te whenua o Harahemara; tae atu ana ki tōna ake kāinga. Ā, ka haere atu rātou ki te kōrero atu ki te kaiwhakawā matua i ngā mea katoa kua meatia ki a rātou i te whenua o Nīwhai, i waenganui i ō rātou tuākana, ngā Ramana.\n\n21 Ā, i pahawa ake, nā, ka tukuna e te kaiwhakawā matua tētahi whakapuakitanga puta noa i te whenua, e hiahia ana ki te reo o te iwi e pā ana ki te whakaaetanga mai o ō rātou tuākana, ko rātou nei te iwi o Anati-Nīwhai-Rīhai.\n\n22 Ā, i pahawa ake, nā, ka puta mai te reo o te iwi, e mea ana: Nana, ka tukuna ake e mātou te whenua o Herehona, kei te taha rāwhiti e tūtata ana ki te moana, e hono ana ki te whenua o Mōmona, kei te taha tonga o te whenua Mōmona; ā, ko tēnei whenua o Herehona te whenua e hoatu ai e mātou ki ō tātou tuākana hei whenua tuku iho.\n\n23 Ā nana, ka whakatūhia e mātou ō tātou tauā i waenganui i te whenua o Herehona me te whenua o Nīwhai, kia tiaki ai mātou i ō tātou tuākana i te whenua o Herehona; ā, ka pēnei tā mātou mō ō mātou tuākana, nā tō rātou wehi ki te hāpai patu ki ō rātou tuākana kei hara rātou; ā, i ahu mai tēnei tō rātou wehi nui nā tā rātou tino rīpenetātanga i mea ai rātou, nā ā rātou kōhurutanga huhua me tō rātou whakariharihatanga kino.\n\n24 Ināianei ā nana, ka pēnei mātou ki ō mātou tuākana, kia riro i a rātou te whenua o Herehona; ā, mā mātou rātou e tiaki i ō rātou hoariri i ō mātou tauā, i runga i te whakaritenga kia homai e rātou tētahi wāhi o ā rātou rawa hei āwhina i a mātou ki te whakakaha i ō mātou tauā.\n\n25 Nā, i pahawa ake, nā, i te rongonga o Amona i tēnei, ka hoki atu ki te iwi o Anati-Nīwhai-Rīhai, ā, i haere tahi anō a Arami, ki roto i te koraha, ki te wāhi i whakatūhia ai ō rātou tēneti, ā, ka whakamōhiotia atu ki a rātou ēnei mea katoa. Ā, ka whakamāramatia atu e Arami ki a rātou tana whakatahuritanga, i te taha i a Amona me Arona, me ana teina.\n\n26 Ā, i pahawa ake, nā, i hua ake i reira te hari nui i waenganui i a rātou. A, ka haere iho rātou ki te whenua o Herehona, ā, ka nōhia e rātou te whenua o Herehona; ā, i karangatia rātou e ngā Nīwhai ko te iwi o Amona; nō reira i whakamōhiotia rātou ki taua ingoa nō muri ake nei.\n\n27 Ā, kei waenganui rātou i te iwi o Nīwhai, ā, i tatauria anōtia i waenganui i te iwi o te hāhi o te Atua. Ā, i mōhiotia anōtia rātou mō tō rātou ngākau nui ki te Atua, ā, ki te tangata anō hoki; nā te mea i tino pono mārire rātou, ā, i tino tōtika mārire rātou i roto i ngā mea katoa; ā, i ū tō rātou whakapono i te Karaiti, tae atu ana ki te mutunga.\n\n28 Ā, he mea whakarihariha rawa atu te whakahekenga i ngā toto o ō rātou tuākana ki a rātou; ā, kīhai i taea rātou e tētahi kia hāpai patu ki ō rātou tuākana; ā, kīhai i titiro ake ki te matenga i runga i tētahi paku mataku, nā tō rātou tūmanako me ō rātou tirohanga o te Karaiti me te aranga; nō reira, kua horomia ake te mate ki a rātou e te wikitōriatanga o te Karaiti i runga rā.\n\n29 Nō reira, ka tukuna e rātou kia mate ai rātou i ō rātou tuākana i runga i ngā āhuatanga whakamamae kino rawa atu me ngā āhuatanga tārū kikino e taea ai e ō rātou tuākana te whakamahi, koinei katoa i mua i tā rātou hāpai ake i te hoari, i te hemita rānei ki te patu i a rātou.\n\n30 Ā, pēnei rātou hei iwi ngākau nui, ā, hei iwi arohaina, he iwi whakamakautia nuitia nō te Ariki.\n\n", "alma 28": "[center][font_size=26]Upoko 28[/font_size][/center]\n\n[i]Ka hinga ngā Ramana i tētahi pakanga nui whakaharahara—Ka patua ngā mea manomano—Ka whakatauhia te hunga whakarihariha ki tētahi āhuatanga auē mutunga kore; ka riro i te hunga tika tētahi haringa mutunga-kore. Takiwā 77–76 M.K.[/i]\n\n1 Ināianei ā, i pahawa ake, nā, i muri iho i te whakapūmautanga ake o te iwi o Amona i te whenua o Herehona, ā, i whakapūmauhia anō hoki tētahi hāhi i te whenua o Herehona, ā, i whakatūhia ake ngā tauā o ngā Nīwhai huri noa i te whenua o Herehona, āe rā, i roto i ngā rohe huri noa i te whenua o Harahemara; nana, i arumia ngā tauā o ngā Rāmana i ā rātou teina ki roto i te koraha.\n\n2 Ā, pēnei i tū ai tētahi pakanga nui whakaharahara; āe rā, kāore i mōhiotia tētahi e pēnei ana te āhua i waenganui i te iwi katoa i te whenua mai i te wā i wehe ai a Rīhai i Hiruharama; āe rā, i patupatua, ā, i whakamararatia whānuitia atu ngā Rāmana manomano.\n\n3 Āe rā, he parekura tino nanakia anō hoki kei waenganui i te iwi o Niwhai; hei aha koa, ka āia atu, ā, ka whakamararatia atu ngā Rāmana, ā, ka hoki anō te iwi o Nīwhai ki tō rātou whenua.\n\n4 Ināianei ā, koinei tētahi wā i rangona ai tētahi tangihanga nui me tētahi uhunga nui puta noa i te whenua katoa, i waenganui i te iwi katoa o Nīwhai—\n\n5 Āe rā, ko te tangihanga o ngā pouaru e tangi ana ki ā rātou hoatāne, ko ngā matua hoki e tangi ana ki ā rātou tama, ko ngā tamāhine anō ki ō rātou tungāne, āe rā, ko te tama ki te matua; ā, i pēnei te rongonga o te reo tangihanga ki waenganui i a rātou katoa, e uhungatia ana ā rātou huānga kua whakamatea nei.\n\n6 Ināianei ā, he rangi pāpōuri rawa atu tēnei; āe rā, he wā whai tikanga nui, ā, he wā anō mō te kaha nohopuku me te inoi.\n\n7 Ā, i pēnei te whakamutunga o te tau tuangahuru mā rima o te whakahaeretanga a ngā kaiwhakawā i runga i te iwi o Niwhai;\n\n8 Ā, koinei te tuhinga a Amona rātou o ana teina, ā rātou haerenga i te whenua o Nīwhai, ā rātou pāmamaetanga i te whenua, ā rātou pōuritanga, me ā ratou whakamamaetanga, me ā rātou haringa tē taea te mārama, me te whakawhiwhinga, te haumarutanga o ō rātou tuākana i te whenua o Herehona. Ināianei ā, kia manaakitia e te Ariki, te Kaihoko o ngā tāngata katoa i ō rātou wairua mō āke tonu atu.\n\n9 Ā, koinei te tuhinga mō ngā pakanga me ngā tautohetohenga i waenganui i ngā Nīwhai, me ngā pakanga anō hoki i waenganui i ngā Nīwhai me ngā Rāmana; ā, ka mutu te tau tuangahuru mā rima o te whakahaeretanga a ngā kaiwhakawā.\n\n10 Ā, kua pahawa ake mai i te tau tuatahi tae noa ki te tuangahuru mā rima te whakangaromanga o ngā tāngata manomano; āe rā, kua pahawa ake tētahi āhuatanga whakarihariha o te whakahekenga toto.\n\n11 Ā, i whakatakotohia iho ngā tūpāpaku manomano ki roto i te whenua, i ngā tūpāpaku manomano e horokiwa ana i ngā pūranga i runga i te mata o te whenua; āe rā, e tangihia ana ngā tāngata manomano i te ngaronga o ō rātou huānga, nā te mea e whaitake ana tō rātou wehi, e ai ki ngā whakaari a te Ariki, nā, kua whakatauhia rātou ki tētahi āhuatanga auē mutunga kore.\n\n12 I ētahi atu manomano e tangi pono ana ki te ngaronga o ō rātou huānga, heoi kei te hari rātou, ā, kei te whakatiketike rātou i runga i te tūmanako, ā, ināianei pū anō, e ai ki ngā whakaari a te Ariki, kua whakaarahia rātou kia noho ai i te ringa matau o te Atua, i tētahi āhuatanga o te haringa mutunga-kore.\n\n13 Ā, pēnei tātou kite ai anō te rerekētanga o te tangata nā te hara me te hē, me te kaha o te rēwera, e haere mai ai nā ngā mahere tinihanga kua whakaritea nei e ia ki te whakamau i ngā ngākau o te tangata.\n\n14 Ā, pēnei tātou kite ai i te nui o te karangatanga kia tākare tonu te tangata i ngā māra waina o te Ariki; ā pēnei tātou kite ai i te take nui kia pōuri ai, kia hari ai anō hoki—ko te pōuritanga nā te matenga me te whakangaromanga o te tangata, ā, ko te haringa nā te māramatanga o te Karaiti ki te oranga.\n\n", "alma 29": "[center][font_size=26]Upoko 29[/font_size][/center]\n\n[i]E hiahia ana a Arami ki te karanga atu i te rīpenetātanga i runga i te ngākau nui anahera—Ka tukuna e te Ariki he kaiako mō ngā iwi katoa—Ka whakakorōria a Arami i te mahi a te Ariki me te waimārietanga o Amona rātou ko ana teina. Takiwā 76 M.K.[/i]\n\n1 Auē me he anahera au, ā, kua taea te tūmananko o tōku ngākau, kia haere atu ahau me te kōrero ki te pūkaea o te Atua, ki tētahi reo kia haruru ai i te whenua, me te karanga atu i te rīpenetātanga ki ia iwi, ki ia iwi!\n\n2 Āe rā, ka whakapuaki au ki ia wairua, anō nei ko te reo whatitiri, te rīpenetātanga me te mahere o te hokonga, kia rīpenetā ai rātou me te haere mai ki tō tātou Atua, kia kore ai he pōuritanga anō i runga i te mata o te whenua.\n\n3 Engari nana, he tangata ahau, ā, e hē ana au i tēnei tūmanako āku; nā te mea me tau taku ngākau ki ngā mea kua homai nei e te Ariki ki ahau.\n\n4 Me kaua au e huhuti ake i runga i ōku hiahia i te tikanga pūmau i tētahi Atua tika, nā te mea e mōhio ana au e tukuna ana e ia ki te tangata e rite ana ki ō rātou hiahia, ahakoa ko te mate, ki te ora rānei; āe rā, e mōhio ana au e hoatu ana ia ki te tangata, āe rā, e whakapuakina atu ana ki a ratou he whakapuakitanga tē taea te tīni, e rite ana ki ō rātou hiahia, ahakoa ki te whakaoranga, ki te whakangaromanga rānei.\n\n5 Āe rā, e mōhio ana ahau kua tau mai te pai me te kino ki mua i ngā tāngata katoa; he hē kore te tangata kāore e mōhio ana te pai i te kino; engari ko te tangata e mōhio ana te pai i te kino, e hoatu ana ki a ia ngā mea e rite ana ki ōna hiahia, ahakoa mēnā e hiahia ana i te pai, i te kino rānei, i te oranga, i te matenga rānei, i te hari, i te hinengaro pōuri rānei.\n\n6 Nā, e kite ana kua mōhio au ki ēnei mea, me aha au e hiahia ai ki te mahi i tua atu i te mahi kua karangatia nei tātou?\n\n7 Me aha au e hiahia ai kia whakaanaheratia au, kia taea ai te kōrero ki ngā tōpito katoa o te ao?\n\n8 Nana rā, ka tuku atu te Ariki ki ngā iwi katoa, o tō rātou ake iwi me tō rātou ake reo, ki te whakaako i tana kupu, āe rā, i te mātauranga, ko ngā mea katoa e tika ana ki a ia hei whiwhinga mō rātou; nō reira kite ai tātou ka rūnanga te Ariki i runga i te mātauranga, e ai ki ērā e tika ana, ā, e pono ana.\n\n9 E mōhio ana au ki ērā kua whakahaua au e te Ariki, ā, e whakakorōria au i ērā mea. Kāore au e whakakorōria i au anō, engari e whakakorōria au i ērā mea kua whakahaua au e te Ariki; āe rā, koinei tōku korōria, me kore pea au e meinga ai hei taputapu i ngā ringaringa o te Atua kia kumea ai tētahi wairua ki te rīpenetātanga; ā, koinei taku haringa.\n\n10 Ā nana, i taku kitenga atu i aku huānga e rīpenetā pono ana, e haere mai ana ki te Ariki tō rātou Atua, kātahi taku wairua ka kī i te hari; kātahi au ka maumahara ki tā te Ariki i mea ai mōku, āe rā, kua rangona pū anō e ia tōku inoi; āe rā, kātahi au ka maumahara ki tōna ringa atawhai e torona mai ana ki ahau.\n\n11 Āe rā, ka maumahara anō au i te hereheretanga o ōku tūpuna; nā te mea e mōhio mārire ana au nā te Ariki rātou i whakaputa mai ai i te hereheretanga, ā, nā konei ia whakapūmau ai i tōna hāhi; āe rā, i whakaputa te Ariki te Atua, te Atua o Aperahama, te Atua o Īhaka, me te Atua o Hākopa i a rātou i te hereheretanga.\n\n12 Āe rā, kua maumahara katoa au ki te hereheretanga o ōku tūpuna; ā, ki taua Atua pū anō nāna nei rātou i whakaputa i ngā ringaringa o ngā Ihipiana kia whakputaina ai rātou i te hereheretanga.\n\n13 Āe rā, i whakapūmau taua Atua pū anō i tōna hāhi ki waenganui i a rātou; āe rā, kua karangatia au e taua Atua pū anō ki tētahi karangatanga tapu, ki te kauhau i te kupu ki tēnei iwi, ā, kua tukua mai ngā waimārietanga nui, nā konā rā kī ai tōku hari.\n\n14 Engari kāore au e hari i runga i ōku ake waimārietanga anake, engari kua kī ake tōku hari nā te waimārietanga o aku teina, kua haere ake nei ki te whenua o Nīwhai.\n\n15 Nana, kua kaha rawa atu tā rātou mahi, ā, kua whakaputaina mai nga hua maha; ā, anō te nui o tō rātou utu!\n\n16 Nā, ka kahakina atu tōku wairua i taku whakaaro atu ki te waimārietanga o ēnei aku teina, tae atu ana, me te mea nei, ki te wehenga ruatanga i te tīnana, i pērā rawa tōku hari.\n\n17 Ināianei ā kia tukuna e te Atua ki ēnei, e aku teina, kia noho iho ai rātou i te kīngitanga o te Atua; āe rā, ko te hunga katoa ko rātou nei ngā hua o ā rātou mahi kia kaua rātou e haere tonu atu, engari kia whakawhetai tonu atu rātou ki a ia mō āke tonu atu. Ā, mā te Atua anō e tuku kia meatia ai e rite ana ki aku kupu, pērā me tāku i kōrerotia ai. Āmine.\n\n", "alma 30": "[center][font_size=26]Upoko 30[/font_size][/center]\n\n[i]Ka taunu a Koriho, arā, te ātete-Karaiti, i te Karaiti, i te Whakamārietanga me te wairua o te poropititanga—Kāore he Atua, tāna i whakaako ai, kāore tētahi takanga o te tangata, ā, kāore he Karaiti—Ka whakaatu a Arami, nā, ka haere mai te Karaiti, ā, e tohua mai ana e ngā mea katoa he Atua—Ka tonoa mai e Koriho tētahi tohu kātahi ka pākia ia kia reo kore ai—I puta mai te rēwera ki a Koriho me te mea nei he anahera, ā, nāna ia i whakaako he aha tāna e kī ai—Ka takahia iho a Koriho, ā, ka mate. Takiwā 76–74 M.K.[/i]\n\n1 Nana, i pahawa ianei ake, nā, i muri iho i te whakapūmautanga o te iwi o Amona i te whenua o Herehona, āe rā, i muri iho anō hoki i te ānga atu i ngā Rāmana ki waho atu i te whenua, ā, ka tanumia anōtia ō rātou mate e te iwi o te whenua—\n\n2 Nā, kīhai i tatauria ō rātou mate nā te nui o ō rātou tokomahatanga; kīhai rānei i tatauria ngā mate o ngā Nīwhai—engari i pahawa ake i muri iho i tā rātou tanu i ō rātou mate, ā, i muri iho hoki i ngā rangi nohopuku, me te tangi, me te inoi, (ā, i te tau tuangahuru mā ono o te whakahaeretanga a ngā kaiwhakawā i runga i te iwi o Nīwhai) ka hua ake te rangimārie tonutanga puta noa i te whenua katoa.\n\n3 Āe rā, ka ū te iwi ki te pupuri i ngā whakahaunga a te Ariki; ā, i kaha tā rātou ū ki ngā tikanga a te Atua, e ai ki te ture a Mohi; nā te mea i whakaakona rātou kia pupuri ai i te ture a Mohi tae atu ki tōna whakatutukitanga.\n\n4 Ā, pēnei kīhai tētahi raruraru i te iwi i te tau tuangahuru mā ono katoa o te whakahaeretanga a ngā kaiwhakawā i runga i te iwi o Nīwhai.\n\n5 Ā, i pahawa ake, nā, i te tīmatanga o te tau tuangahuru mā whitu o te whakahaeretanga a ngā kaiwhakawā, ka hua tonu te rangimārie.\n\n6 Engari i pahawa ake i te pito whakamutunga o te tau tuangahuru mā whitu, i haere mai tētahi tangata ki roto i te whenua o Harahemara, ā, ko te ātete-Karaiti ia, nā te mea i tīmata ia ki te kauhau ki te iwi e whakahē ana i ngā poropititanga kua kōrerotia e ngā poropiti, e pā ana ki te haerenga mai a te Karaiti.\n\n7 Nā, kāore tētahi ture e whakahē ana i te whakapono o te tangata; nā te mea i tino tauaro tērā ki ngā whakahau a te Atua kia whakaritea ai tētahi ture e kūmea mai ai te tangata ki runga i ngā whenua rerekē.\n\n8 Nā, e ai tā te karaipiture: Kōwhiria e koutou i tēnei rā, me mahi koutou ki a wai.\n\n9 Nā, mehemea i te hiahia tētahi tangata ki te mahi ki te Atua, nōna te maringa; nōna rānei te maringa ki te mahi ki a ia mehemea i whakapono ai ia i te Atua; engari mehemea kāore ia i whakapono i a ia kāore i reira tētahi ture kia whakawhiu atu i a ia.\n\n10 Engari mehemea i kōhuru ia kua whakawhiua kia mate; ā, mehemea i pāhua ia kua whakawhiua anōtia ia; ā, mehemea i whānako ia kua whakawhiua anōtia ia; ā, mehemea i mahi pūremu ia kua whakawhiua anōtia ia; āe rā, kua whakawhiua rātou mō ēnei whakarihariha katoa.\n\n11 Nā te mea i reira tētahi ture kia whakawākia ai te tangata e rite ana ki ō rātou hara. Hei aha koa, kāore i reira tētahi ture e whakahē ana i te whakapono o te tangata; nō reira, kua whakawhiua te tangata anake mō ana hara kua mahia e ia; nō reira i te taurite te tikanga mō ngā tāngata katoa.\n\n12 Ā, ko tēnei ātete-Karaiti, ko Koriho tōna ingoa, (ā, kāore e whai kaha ana te ture ki runga ki a ia) ka tīmata tana kauhau atu ki te iwi kāore e puta mai he Karaiti. Ā, ko te āhua tēnei o tana kauhautanga, e mea ana:\n\n13 E koutou kua herea iho i raro i tētahi tūmanako kuare me tētahi tūmanako teka, he aha koutou e ioka ai i a koutou anō ki ngā mea kuare pērā? He aha koutou e titiro atu ai ki tētahi Karaiti? Nā te mea kāore e taea ana e tētahi tangata te mōhio ki tētahi mea e puta mai ai.\n\n14 Nana, koinei mea e kīa nei e koutou he poropititanga, e kīa ana e koutou he mea tuku iho e ngā poropiti tapu, nana, he whakarerenga iho kuare a ō koutou tūpuna.\n\n15 Me pēhea koutou e mōhio tūturu ai ki te tika o aua mea? Nana, kāore e taea ana e koutou te mōhio ki ngā mea kāore koutou e kite; nō reira kāore e taea e koutou te mōhio ka puta mai tētahi Karaiti.\n\n16 E titiro whakamua atu ana koutou me te kī ake e kite ana koutou i tētahi murunga i ō koutou hara. Engari nana, koia te hua o tētahi hinengaro wairangi; ā, ka puta ake tēnei āhuatanga rerekē o te hinengaro nā ngā whakarerenga iho a ō koutou tūpuna, e ārahina atu ana koutou i tētahi whakapono ki ngā mea kāore i te pono.\n\n17 Ā, he maha rawa atu anō ngā mea i kōrero ai ia ki a rātou, e kōrero atu ana ki a rātou e kore e taea tētahi whakamārietanga mō ngā hara o te tangata, engari ka rite te āhua o te tangata i tēnei oranga e rite ana ki te whakahaeretanga o te mea; nō reira i kake ai ia tangata e rite ana ki tōna atamai, ā, toa ia tangata e rite ana ki tōna kaha; ā, aha koa he aha tā te tangata i mea ai ehara i te hara.\n\n18 Ā, i pēnei tana kauhau atu ki a rātou, e ārahina atu ana i ngā ngākau o te hunga tokomaha, e mea ana i a rātou kia hīkina ake ō rātou māhunga i tō rātou whakarihariha, āe rā, e ārahina atu ana ngā wāhine tokomaha, me ngā tāne anō hoki, ki te mahi pūremu—e kī atu ana ki a rātou ina mate te tangata, koinā tōna mutunga.\n\n19 Nā, i haere atu tēnei tangata ki te whenua o Herehona anō hoki, ki te kauhau atu i ēnei mea ki waenganui i te iwi o Amona, ko rātou nei te iwi o ngā Rāmana i tōna wā.\n\n20 Engari nana, he whai whakaaro ake rātou i ngā Nīwhai tokomaha; nā te mea i mauria atu ia e rātou, ā, ka herea ia, ā, ka mauria atu ia ki te aroaro o Amona, ko ia tētahi pirihi teitei i runga i taua iwi.\n\n21 Ā, i pahawa ake, nā, i meatia e ia kia mauria atu ia ki waho atu i te whenua. Ā, i haere mai ia ki roto i te whenua o Kiriona, ā, ka tīmata ki te kauhau ki a rātou anō hoki; ā, kāore i nui ōna waimārietanga i konei, nā te mea i hopukina atu ia, ā, ka herea ia, ā, ka mauria atu ki mua i te aroaro o te pirihi teitei me te kaiwhakawā matua anō hoki.\n\n22 Ā, i pahawa ake, nā, ka kī atu te pirihi teitei ki a ia: He aha koe e hāereere ana ki te whakapeau i ngā huarahi o te Ariki? He aha koe e whakaako ai i tēnei iwi e kore e puta mai te Karaiti, ki te whakararu i ā rātou haringa? He aha koe e whakahē ai i ngā poropititanga katoa a ngā poropiti tapu?\n\n23 Nā, ko Kirona te ingoa o te pirihi teitei. Ā, ka kī atu a Koriho ki a ia: Nā te mea kāore au e whakaako i ngā whakarerenga iho kuare a ō koutou tūpuna, ā, nā te mea kāore au e whakaako i tēnei iwi kia herea iho rātou e rātou anō ki raro i ngā tikanga me ngā meatanga kuare kua whakatakotoria iho e ngā pirihi onamata, kia whaikaha ai, ā, kia whaimana ai ki runga i a rātou, hei pupuri tonu ai i a rātou ki roto i te kuaretanga, kia kore ai e taea e rātou te hiki ake i ō rātou māhunga, engari kia whakaitia iho rātou e rite ai ki āu kupu.\n\n24 E kī ana koutou he iwi herekore tēnei iwi. Nana, ko tāku e kī nei kei te hereheretanga tonu rātou. E kī ana koutou he pono ērā poropititanga onamata. Nana, ko tāku e kī nei kāore koutou e mōhio ana mēnā kei te pono ērā mea.\n\n25 E kī ana koutou he iwi hara, ā, he iwi taka tēnei iwi, nā ngā hara o tētahi matua. Nana, ko tāku e kī nei kāore te tamaiti e hē ana i ōna mātua.\n\n26 Ā, e kī ana anō hoki koutou ka haere mai te Karaiti. Engari nana, ko tāku e kī nei kāore koutou e mōhio ana mehemea ka puta mai tētahi Karaiti. Ā, e kī ana anō koutou ka mate ia mō ngā hara o te ao—\n\n27 Ā, pēnei tā koutou ārahi atu i tēnei iwi i runga i ngā whakarerenga iho kuare a ō koutou tūpuna, ā, e rite ana ki ō koutou hiahia; ā, e whakapēhi tonu koutou i a rātou, e pērā ana me te mea nei i te hereheretanga, kia apoapo koutou i ngā mahinga o ō rātou ake ringaringa, kia kore ai rātou e māia ki te titiro ake, ā, kia kore ai rātou e māia kia hari ai rātou i ō rātou tikanga me ō rātou ritenga.\n\n28 Āe rā, kua kore rātou e māia ki te whakamahi i ērā mea nō rātou kei whakatakariri rātou i ō rātou pirihi, ko rātou nāna nei rātou i ioka kia rite ai ki ō rātou hiahia, ā, kua kūmea ai rātou kia whakapono ai, mā ō rātou whakarerenga iho me ā rātou moemoeā me ā rātou whakaaro hihiko me ā rātou kitenga me ā rātou mea ngaro whakataruna, ka tika pū anō, ki te kore rātou e mahi kia rite ai ki ā rātou kupu, ka whakatakariri rātou i tētahi mea kāore nei e mōhiotia ana, e kīa nei e rātou ko te Atua—ko tētahi mea kāore anō kia kitea, ā, kāore anō rānei kia mōhiotia, kīhai rawa i mua, ā, kāore rānei i ngā rā e takoto ake nei.\n\n29 Nā, i te kitenga o te pirihi teitei me te kaiwhakawā matua i te pakeketanga o tōna ngākau, āe rā, i tā rāua kitenga atu i tana taunu pū anō i te Atua, kāore rāua i whakahoki kōrero ki āna kupu; engari i mea ai rāua kia herea ia; ā, ka tukuna atu ia ki roto i ngā ringaringa o ngā kātipa, ā, ka tonoa atu ia ki te whenua o Harahemara, me kore pea ia e mauria atu ki te aroaro o Arami me te kaiwhakawā matua i runga i te whenua katoa.\n\n30 Ā, i pahawa ake, nā, i te kawenga atu i a ia ki te aroaro o Arami me te kaiwhakawā matua, ka rite tonu te āhuatanga o tāna ki tāna i mea ai i te whenua o Kiriona; āe rā, ka haere tonu tana kohukohu.\n\n31 Ā, ka neke ake ia i runga i ngā kupu pupuhi nui i te aroaro o Arami, ā, ka taunu i ngā pirihi me ngā kaiako, e whakahē ana i a rātou mō te ārahitanga atu i te iwi ki ngā whakarerenga iho kuare a ō rātou tūpuna, mō runga i te whakaaro ki te apuapu i ngā mahinga a te iwi.\n\n32 Nā, ka kī atu a Arami ki a ia: E mōhio ana koe kāore mātou i te apuapu i ngā mahinga o tēnei iwi; nana rā kua mahi au mai i te tīmatanga pū anō o te whakahaeretanga a ngā kaiwhakawā tae noa ki tēnei wā, ki ōku ake ringaringa hei oranga mōku, hei aha koa aku hāereere maha huri noa i te whenua ki te whakapuaki i te kupu a te Atua ki tōku iwi.\n\n33 Ā, hei aha koa ngā mahinga maha kua mea ai ahau i te hāhi, kāore au i whiwhi i te henine kotahi noa iho mō aku mahi; kāore anō rānei aku teina, hāunga i runga i te nohoanga whakawā; ā, i riro i a mātou mō te ritenga anake o te ture mō ō mātou taima.\n\n34 Ināianei ā, ki te kore mātou e whiwhi i tētahi aha mō ā mātou mahinga i te hāhi, he aha te hua ki a mātou ki te mahi i te hāhi hāunga ko te whakapuaki i te pono, kia whai haringa mātou i runga i te haringa o ō mātou tuākana?\n\n35 Kāti he aha koe e kī ai e kauhau atu ana mātou ki tēnei iwi mō te utu, i te mea ko koe tonu e mōhio ana kāore e riro mai ana i a mātou he utu? Ināianei ā, e whakapono ana rānei koe e tinihanga ana mātou i tēnei iwi, e mea ana i te hari nui i roto i ō rātou ngākau?\n\n36 Kātahi ka whakahoki a Koriho, Āe rā.\n\n37 Kātahi ka kī atu a Arami ki a ia: E whakapono ana rānei koe he Atua anō?\n\n38 Kātahi ia ka whakahoki, Kāo.\n\n39 Nā, ka kī atu a Arami ki a ia: Ka whakakore anō koe tērā he Atua anō, me te whakakore anō i te Karaiti? Nana rā, ko taku kupu tēnei ki a koe, e mōhio ana au he Atua anō, ā, ka haere mai anō hoki te Karaiti.\n\n40 Ināianei ā he aha tāu hei whakaatu mai nei kāore he Atua anō, kāore rānei te Karaiti e haere mai ai? Ko taku kupu tēnei ki a koe kārekau āu, hāunga ko tō kupu anake.\n\n41 Engari, nana, kei ahau ngā mea katoa hei whakaatu kei te pono ēnei mea; ā, kei a koe anō hoki ngā mea katoa hei whakaaturanga ki a koutou kei te pono ērā; kātahi koe ka whakakore i ērā? E whakapono ana rānei koe kei te pono ēnei mea?\n\n42 Nana, e mōhio ana ahau kei te whakapono koe, engari kua nohoia koe e tētahi wairua rūkahu, ā, kua āraia atu e koe te Wairua o te Atua kia kore ai e whaiwāhi ki roto i a koe; engari kua whaimana te rēwera i runga i a koe, ā, kei te whakahaere ia i a koe, e mahi mahere ana kia whakangaro ai i ngā tamariki a te Atua.\n\n43 Ināianei ā, ka kī atu a Arami ki a Koriho: Mēnā ka whakakitea mai e koe tētahi tohu ki ahau, kia whakapakepake ai i ahau he Atua anō, āe rā, whakakitea mai ki ahau he mana tōna, kātahi ka whakapakepakehia au mō te pono o āu kupu.\n\n44 Engari ka kī atu a Arami ki a ia: Ka nui ōu tohu; ka whakawai koe i te Atua? Ka kī ake koe, Whakakitea mai ki ahau tētahi tohu, ahakoa kei a koe te whakaaturanga o ēnei ō teina, me ngā poropiti tapu anō hoki? Kua whakatakotoria iho ngā karaipiture ki mua i a koe, āe rā, ā, e whakaatu mai ana ngā mea katoa he Atua anō; āe rā, ko te ao pū anō me ngā mea katoa kei runga i tōna mata, āe rā, ko tōna huringa anō, āe rā, ko ngā aorangi katoa e rērere haere ana i ō reira huarahi tūturu e whakaatu mai ana he Kaihanga Nui Rawa.\n\n45 Heoi, kei te huri haere koe, e ārahina atu ana ngā ngākau o tēnei iwi, e whakaatu ana ki a rātou kāore he Atua anō? Ā, ka whakakore tonu koe i ēnei whakaaturanga katoa? Kātahi ia ka kī: Āe rā, ka whakakore au, ki te kore koe e whakakitea mai ki ahau tētahi tohu.\n\n46 Ināianei ā, i pahawa ake, nā, ka kī atu a Arami ki a ia: Nana, kei te pōuri ahau nā te pakeketanga o tō ngākau, āe rā, ka karo tonu atu koe i te wairua o te pono, kia whakangaromia ai tō wairua.\n\n47 Engari nana, he pai ake kia ngaro atu tō wairua i tō kukume iho i ngā wairua maha ki te whakangaromanga, mā tō rūkahutanga me āu kupu whakapatipati; nō reira ki te whakakore anō koe, ka pākia koe e te Atua, kia wahangū ai koe, kia kore ai koe e puaki tonu anō i te waha, kia kore ai koe e tinihanga tonu anō i tēnei iwi.\n\n48 Nā, ka kī atu a Koriho ki a ia: Kāore au i te whakakore i te oranga o tētahi Atua, engari kāore au i te whakapono he Atua anō; ā, ko tāku anō hoki, nā, kāore koe i te mōhio he Atua anō; ā, ki te kore koe e whakakitea mai ki ahau tētahi tohu, kāore au e whakapono.\n\n49 Nā, ka kī atu a Arami ki a ia: Ka tukuna atu e au tēnei hei tohu māu, nā, ka pākia koe kia wahangū, e rite ana ki aku kupu; ā, ko taku kupu tēnei, i runga i te ingoa o te Atua, ka pākia koe kia wahangū, kia kore ai tō māngai e puaki anō ai.\n\n50 Nā, i te kōrerotanga a Arami i ēnei kupu, kua pākia a Koriho kia wahangū, tē taea e tōna māngai te puaki, e rite ana ki ngā kupu a Arami.\n\n51 Ināianei ā, i te kitenga o te kaiwhakawā matua i tēnei, ka torona atu tōna ringa, ā, ka tuhituhi atu ki a Koriho, e mea ana: Kua whakapakepakehia koe ināianei ki te mana o te Atua? Me whakakite atu e Arami te tohu nāu i tono ai ki a wai ake? I te hiahia koe kia whakamamae i ētahi atu, kia whakakitea atu ki a koe tētahi tohu? Nana, nāna tētahi tohu i whakakite ai ki a koe; ināianei ā, ka tohetohe tonu anō koe?\n\n52 Ā, ka toro atu a Koriho i tana ringa, ā, ka tuhituhi, e mea ana: E mōhio ana au he wahangū au, nā te mea tē taea e au te kōrero; ā, e mōhio ana au kāore kē atu tētahi mana hāunga ko te mana o te Atua e tō iho mai ai i tēnei mea ki runga i a au; āe rā, i mōhio katoa au he Atua anō.\n\n53 Engari nana, kua nukarau te rēwera i ahau; nā te mea i puta mai ia ki ahau i runga i te āhuatanga o tētahi anahera, ā, ka kī mai ki ahau: E haere koe me te whakahoki mai i tēnei iwi, nā te mea kua kōtiti katoa atu rātou mō tētahi Atua kāore i te mōhiotia. Ā, ka kī mai ia ki ahau; āe rā, nāna au i whakaako he aha ngā mea hei kōrerotanga atu māku. Ā, nāku āna kupu i whakaako; ā, nāku ēnā i whakaako nā te mea he āhuareka ērā ki te hinengaro ira tangata; ā, ka whakaako au i ērā, tae atu ki taku waimārietanga nunui, nā konā au tino whakapono ai he pono ērā mea; ā, nā tēnei take au i karo atu ai i te pono, tae atu ana ki taku tōnga ihotanga i tēnei kanga nui ki runga i ahau.\n\n54 Nā, i tana kōrerotanga atu i tēnei, ka totohe atu ia kia inoi ake a Arami ki te Atua, kua murua atu te kanga i a ia.\n\n55 Engari ka kī atu a Arami ki a ia: Mēnā ka murua atu tēnei kanga i a koe ka ārahi anō koe i ngā ngākau o tēnei iwi; nō reira, ka rite te meatanga ki a koe ki tā te Ariki e pai ai.\n\n56 Ā, i pahawa ake, nā, kīhai te kanga i murua atu i a Koriho; engari i makaia atu ia ki waho, ā, ka haere atu ia i tēnā whare ki tēnā whare e pīnono kai ana māna.\n\n57 Nā, i pānuitia wawetia atu te rongo o te mea i pā ai ki a Koriho puta noa i te whenua katoa; āe rā, kua tukuna atu te whakapuakitanga e te kaiwhakawā matua ki te iwi katoa i te whenua, e whakapuaki ana ki te hunga i whakapono ai ki ngā kupu a Koriho kia rīpenetā wawe ai rātou, kei tau iho ai aua whakawākanga anō ki runga i a rātou.\n\n58 Ā, i pahawa ake, nā, i whakapakepakehia katoatia rātou mō te whakarihariha o Koriho; nō reira ka whakatahuritia katoatia rātou anō ki te Ariki; ā, nā tēnei i mutu ai te hara i runga i te ritenga o Koriho. Ā, ka haere atu a Koriho i tēnā whare ki tērā whare, e pīnono kai ana hei oranga mōna.\n\n59 Ā, i pahawa ake, nā, i a ia e haere atu ana ki waenganui i te iwi, āe rā, ki waenganui i tētahi iwi kua whakawehea atu e rātou anō i ngā Niwhai, ā, i karangatia rātou ko ngā Hōrama, kua ārahina rātou e tētahi tangata ko Hōrama tōna ingoa—ā, i a ia e haere atu ana ki waenganui i a rātou, nana, kua omahia ia, ā, kua takatakahia iho ia tae atu ana kia mate rawa.\n\n60 Ā, pēnei ka kite tātou i te whakamutunga o te tangata e whakapeau i ngā huarahi o te Ariki; ā, pēnei ka kite tātou kāore te rēwera e tautoko i āna tamariki hei te rā whakamutunga, engari ka kukume wawe iho ia i a rātou ki te ao rēwera.\n\n", "alma 31": "[center][font_size=26]Upoko 31[/font_size][/center]\n\n[i]Ka whakahaere a Arami i tētahi mīhana ki te whakahoki i ngā Hōrama whakaparahako—Ka whakakore ngā Hōrama i te Karaiti, ka whakapono ki tētahi tikanga kōwhiringa pōti teka, ā, ka koropiko i runga i ngā karakia tātaitanga—Ka kī ngā mihingare i te Wairua Tapu—Ka horomia ake ō rātou whakamamaetanga i te haringa o te Karaiti. Takiwā 74 M.K.[/i]\n\n1 Nā, i pahawa ake, nā, i muri iho i te whakamutunga o Koriho, i te mea kua tae te rongo ki a Arami, nā, i te whakapeau ngā Hōrama i ngā huarahi o te Ariki, me te aha ko Hōrama, ko ia tō rātou rangatira, e ārahi atu ana i ngā ngākau o te iwi kia tuohu iho ki ngā whakapakoko reo kore, ka māuiui haere anō tōna ngākau i te hara o te iwi.\n\n2 Nā te mea he take tino pōuri tēnā ki a Arami kia mōhio ki te hara i waenganui i te iwi; nō reira i te tino pōuri rawa atu tōna ngākau nā te wehenga o ngā Hōrama i ngā Nīwhai.\n\n3 Nā, kua whakahuihui tahi ngā Hōrama i a rātou anō i te whenua i karangatia ai e rātou ko Anationuma, kei te taha rāwhiti o te whenua o Harahemara, e takoto pātata ana ōna rohe ki te takutai moana, i te taha tonga o te whenua o Herehona, e pātata ana ōna rohe ki te koraha i te taha tonga, kua muia taua koraha e ngā Rāmana.\n\n4 Nā, i tino wehi nui ngā Nīwhai kei hono atu ngā Hōrama i runga i tētahi tikanga whakawhitinga kōrero ki ngā Rāmana, ā, ka ai i reira te ngarohanga nui ki te taha ki ngā Nīwhai.\n\n5 Ināianei ā, nā te mea he rite tonu te kauhautanga i te kupu kia mea rawa i te iwi ki te mahi i ērā e tika ana—āe rā, he nui rawa ake tōna whakaaweawe ki runga i ngā hinengaro o te iwi i tō te hoari, i tō tētahi atu mea, kua meatia ki a rātou—nō reira ka whakaaro ake a Arami e tika pū ana kia whakamātauria te mana pono o te kupu a te Atua.\n\n6 Nō reira ka mau ia ki a Amona, me Arona, me Omonere; ā, ka mahue i a ia a Himini i roto i te hāhi i Harahemara; engari ka mauria e ia ērā tokotoru o mua, me Amureke rāua ko Tēroma anō hoki, i Mereke rāua; ā, i mauria anō hoki e ia āna tama tokorua.\n\n7 Nā, kāore i mauria atu e ia te mātāmua o āna tama, ā, ko Heramana tōna ingoa; engari ko ngā ingoa o te hunga i mauria atu ai e ia ko Hipirona rāua ko Koriatono; ā, koinei ngā ingoa o te hunga i haere tahi atu ai me ia ki waenganui i ngā Hōrama, ki te kauhau atu i te kupu ki a rātou.\n\n8 Nā, he kaitītore ngā Hōrama mai i ngā Nīwhai; nō reira i kauhautia ki a rātou te kupu a te Atua.\n\n9 Engari kua taka iho rātou i roto i ngā hē nui, nā te mea kīhai i pai ki a rātou te pupuri i ngā whakahaunga a te Atua, me ana ture, e ai ki te ture a Mohi.\n\n10 Kīhai rānei rātou i pai kia ū ki ngā meatanga o te hāhi, kia ū tonu i runga i te inoi me te karakia ki te Atua i ia rā, i ia rā, kia kore ai rātou e tomo atu ai ki roto i te whakawainga.\n\n11 Āe rā, hei whakarāpopoto, he maha rawa atu ngā wā i whakapeau ai rātou i ngā huarahi o te Ariki; nō reira, mō tēnei take, i haere atu ai a Arami rātou ko ana teina ki roto i te whenua ki te kauhau atu i te kupu ki a rātou.\n\n12 Nā, i tā rātou taenga atu ki te whenua, nana, ka ohorere rawa atu rātou i tā rātou kitenga atu kua hanga ngā Hōrama i ngā whare karakia, ā, i huihui tahi rātou i a rātou anō i te rā kotahi i te wiki, i karangatia ai e rātou taua rā ko te rā o te Ariki; ā, kāore anō a Arami rātou ko ana teina kia kite atu i te āhuatanga o tā rātou koropiko;\n\n13 Nā, kua hangaia e rātou tētahi wāhi i te pokapū o tō rātou whare karakia, he tūrangawaewae, e teitei ake ana i runga i te māhunga; ā, e āhei ana i te tangata kotahi anake te wāhi o runga rawa.\n\n14 Nō reira, me haere atu te tangata e hiahia ana ki te koropiko kia tū ai i te wāhi i runga rawa, kātahi ka toro whakaterangi atu i ōna ringaringa, me te karanga ake i runga i te reo kaha, e mea ana:\n\n15 Tapu, tapu te Atua; e whakapono ana mātou ko koe te Atua, ā, e whakapono ana mātou he tapu koe, ā, he wairua koe i mua, he wairua koe ināianei, ā, ka wairua tonu koe mō āke tonu atu.\n\n16 E te Atua Tapu, e whakapono ana mātou nāu mātou i whakawehe i ō mātou teina; ā, kāore mātou i te whakapono ki ngā whakarerenga iho a ō mātou teina, kua tukuna iho ki a rātou e ngā whakaaro tamariki a ō rātou tūpuna; engari e whakapono ana mātou nāu mātou i kōwhiriwhiri hei tamariki tapu māu; ā, nāu anō hoki mātou i whakamōhio mai kāore e puta mai te Karaiti.\n\n17 Engari he rite tonu koe inānahi, ināianei, āke tonu atu; ā, nāu mātou i kōwhiriwhiri kia whakaorangia mātou, i ngā tāngata e karapotia ana mātou e kōwhiriwhiria nei kia makaia iho ki te riri o te aorēwera; mō tēnei tapunga, E te Atua, e whakawhetai nei mātou ki a koe; ā, e whakawhetai ana anō mātou mōu mātou i kōwhiriwhiri kia kore ai mātou e ārahina atu ai ki ngā whakarerenga iho kuare a ō mātou teina, e herea iho nei rātou ki tētahi whakapono ki a te Karaiti, nā konā ārahina atu ō rātou ngākau kia ātiutiu tawhiti atu i a koe, e tō mātou Atua.\n\n18 Hei āpiti anō, e whakawhetai atu ana mātou ki a koe, E te Atua, nā te mea he iwi kōwhiria mātou, ā, he iwi tapu mātou. Āmine.\n\n19 Nā, i pahawa ake i muri iho i tā Arami rātou ko ana teina rongonga atu i ēnei inoi, ka tino ohorere rawa atu rātou nōhea e taea te mehua.\n\n20 Nana rā, i haere ake ia tangata, ia tangata, ā, ka tukua ēnei inoi pū anō.\n\n21 Nā, kua karangatia ake taua wāhi e rātou ko te Ramaumutomo, koia, ko tōna whakamāoritanga, ko te tūranga tapu.\n\n22 Nā, atu i tēnei tūranga i tukua ake, ia tangata, ia tangata, taua inoi pū anō ki te Atua, e whakawhetai ana ki tō rātou Atua mō rātou i kōwhiria nei e ia, me te mea anō nāna rātou i ārahi atu i ngā whakarerenga iho a ō rātou tūpuna, me te aha, kīhai ō rātou ngākau i whānakotia atu ai kia whakapono ai ki ngā mea e puta mai ai, kāore nei rātou i mōhio noa ki aua mea.\n\n23 Nā, nō muri iho i tā te iwi tuku whakawhetai ake i runga i tēnei ritenga, ka hokihoki rātou ki ō rātou kāinga, kāore e kōrero ana anō mō tō rātou Atua tae noa ki te wā i huihui tahi anō ai rātou kia tū ai i runga i te tūranga tapu, ki te tuku whakawhetai ake i runga i taua ritenga.\n\n24 Nā, i te kitenga o Arami i tēnei ka tangi tōna ngākau; nā te mea i kite ia ko rātou nei tētahi iwi kino, ā, he iwi parori kē; āe rā, i kite ia kua tau ō rātou ngākau ki runga i te kōura, me te hiriwā, i runga i ngā tūmomo rawa papai katoa.\n\n25 Āe rā, i kite anō hoki ia i ō rātou ngākau kua neke ake i runga i te whakamanamana, i runga i tō rātou whakapehapeha.\n\n26 Ā, ka hāpainga ake tōna reo ki te rangi, ā, ka karanga, e mea ana: Auē, me pēhea te roa, E te Ariki, māu e tuku kia noho iho nei āu pononga i roto i te kikokiko, kia tirohia ai te whakarihariha nui i waenganui i ngā tamariki a te tangata?\n\n27 Nana, E te Atua, kei te karanga rātou ki a koe, heoi, kua horomia ake ō rātou ngākau e te whakapehapeha. Nana, E te Atua, e karanga ake ana ō rātou māngai ki a koe, i a rātou e whakahihi ana, tae atu ana ki te whakakake nui, i runga i ngā mea tekateka o te ao.\n\n28 Nana, E tōku Atua, ko ō rātou kākahu utu nui, me ō rātou rīngi, me ō rātou poroporo, me ō rātou whakapaipai kōura, me ō rātou mea pai whakaharahara katoa; ā nana, kua tau iho ō rātou ngākau ki runga i ērā mea, heoi, kei te karanga ake rātou ki a koe me te kī ake—E whakawhetai ana mātou ki a koe, E te Atua, nā te mea he iwi kōwhiria mātou ki a koe, i ētahi atu e mate ana.\n\n29 Āe rā, e kī ana anō hoki rātou nāu rātou i whakamōhio kāore e puta te Karaiti.\n\n30 E te Ariki te Atua, ka pēhea te roa e tukua ai e koe ngā kino me ngā whakapono kore i waenganui i tēnei iwi? E te Ariki, māu te kaha e homai ai ki ahau, kia taea ai e au te waha i runga i ōku ngoikoretanga. Nā te mea e ngoikore ana ahau, ā, e mamae ana tōku wairua i te whakarihariha pēnei i waenganui i tēnei iwi.\n\n31 E te Ariki, kei te pōuri rawa atu tōku ngākau; māu tōku ngākau e whakaāio i roto i te Karaiti. E te Ariki, māu e tuku ki ahau kia whai kaha ai ahau, kia whakamanawanui au i ēnei whakamamaetanga e tau mai ai ki runga i ahau, nā te hara o tēnei iwi.\n\n32 E te Ariki, māu tōku wairua e whakaāio, kia homai ai he waimārietanga, ā, ki ōku hoamahi kei te taha i ahau—āe rā, ko Amona, me Arona, me Omonere, me Amureke hoki, me Tēroma, me aku tama tokorua anō hoki—āe rā, māu pū anō ēnei e whakaāio, e te Ariki. Āe rā, māu ō rātou wairua e whakaāio i roto i te Karaiti.\n\n33 Māu e tuku ki a rātou kia whai kaha ai rātou, kia waha ai rātou i ō rātou whakamamaetanga e tau ai ki runga i a rātou nā ngā hara o tēnei iwi.\n\n34 E te Ariki, māu e tuku ki a mātou kia waimārie mātou i te kukumetanga mai i a rātou ki a koe i roto i te Karaiti.\n\n35 Nana, E te Ariki, he utu nui ō rātou wairua, ā, he teina te tokomaha o rātou ki a mātou; nō reira, homai ki a mātou, E te Ariki, te kaha me te mātauranga kia taea ai e mātou ēnei, ā mātou teina, te kukume mai anō ki a koe.\n\n36 Nā, i pahawa ake, nā, i te kōrerotanga a Arami i ēnei kupu, nā, ka pākia iho ōna ringaringa ki runga i a rātou katoa i tana taha. Ā nana, i a ia e pākia iho ana ōna ringaringa ki runga i a rātou, kua kī rātou i te Wairua Tapu.\n\n37 Ā, whai muri iho i tēnā ka wehe atu rātou tētahi i tētahi, kāore ō rātou whakaaro ki a rātou anō he aha hei kai, he aha rānei hei inu, he aha rānei hei kākahu.\n\n38 Ā, i tuku mea te Ariki ki a rātou kia kore ai rātou e hiakai ai, e hiainu ai rānei; āe rā, nāna te kaha i homai ai ki a rātou, kia kore ai rātou e rongo noa i ētahi whakamamaetanga, hāunga ia kua horomia ake i roto i te haringa o te Karaiti. Nā, he mea rite ki te inoi a Arami; ā, tēnei anō nā tana inoi i runga i te whakapono.\n\n", "alma 32": "[center][font_size=26]Upoko 32[/font_size][/center]\n\n[i]Ka whakaako a Arami i te hunga rawakore kua whakaitia iho rātou e ō rātou whakamamaetanga—He tūmanako te whakapono i roto i tērā mea kāore e kitea ana engari he pono—Ka whakaatu a Arami ka minita ngā anahera ki ngā tāne, wāhine, me ngā tamariki—Ka whakataurite a Arami i te kupu ki tētahi kākano—Me whakatō, ā, me whāngai—Kātahi ka tupu hei rākau hei reira hutia ai te hua o te oranga tonutanga. Takiwā 74 M.K.[/i]\n\n1 Ā, i pahawa ake, nā, i haere atu rātou, ā, ka tīmata ki te kauhau atu i te kupu a te Atua ki te iwi, e tomo atu ana i ō rātou whare karakia, me ō rātou kāinga; āe rā, i kauhau pū anō rātou i te kupu i ō rātou tiriti.\n\n2 Ā, i pahawa ake, nā, nō muri iho i tā rātou mahi nui i waenganui i te iwi, ka tīmata tā rātou waimārietanga i waenganui i te hunga rawakore; nana rā, i makaia atu rātou i ō rātou whare karakia nā te taratara o ō rātou kākahu—\n\n3 Nō reira kāore i whakaaehia rātou kia tomo atu ai ki roto i ō rātou whare karakia ki te koropiko ki te Atua, kua whakaarohia rātou he mea paruparu; nō reira he rawakore rātou; āe rā, i whakaarohia rātou e ō rātou huānga he mea paranga; nō reira i rawakore rātou ki te taha ki ngā mea o te ao; ā, i rawakore anō rātou i te ngākau.\n\n4 Nā, i a Arami e whakaako ana, ā, e kōrero ana ki te iwi i runga i te puke Onaira, ka haere atu tētahi whakaminenga nunui ki a ia, ko rātou te hunga kua kōrerotia ake nei e tāua, ko rātou nei te hunga rawakore i te ngākau, nā tō rātou rawakoretanga ki te taha ki ngā mea o te ao.\n\n5 Ā, i haere mai rātou ki a Arami; ā, ka kī ake te mea tōmua rawa o rātou ki a ia: Nana, me aha ēnei ōku huānga, nā te mea kua whakahāweatia rātou e ngā tangata katoa nā tō rātou rawakoretanga, āe rā, i tino pērāhia e ō mātou pirihi; nā te mea kua makaia atu mātou e rātou i ō mātou whare karakia nā mātou anō i whakapau kaha ki te hanga ki ō mātou ake ringaringa; ā, kua makaia atu mātou e rātou nā tō mātou tino rawakoretanga; ā, kāore ō mātou wāhi hei koropiko i tō mātou Atua; ā nana, me aha mātou?\n\n6 Ināianei ā, i te rongonga o Arami i tēnei, ka tahuri atu ia, ko tōna kanohi e aro pū ana ki a ia, ā, ka tirohia atu i runga i te hari nui; nā te mea i kitea e ia kua tino whakaitia rātou e ō rātou whakamamaetanga, ā, i te whakarite rātou kia rongo ai i te kupu.\n\n7 Nō reira kāore he kupu anō i kōrerotia ai e ia ki ērā atu o te whakaminenga; engari ka torona atu tōna ringa, ā, ka karanga atu ia ki te hunga i kite ai ia, ko rātou nei e tino rīpenetātia ana, ā, ka kī atu ki a rātou:\n\n8 Kei te kite nei au kei te pāpaku iho ō koutou ngākau; ā, ki te pērā, kua manaakitia koutou.\n\n9 Nana, kua mea mai tō teina, Me aha mātou?—nā te mea kua makaia atu mātou i ō mātou whare karakia, nā konā tē taea e mātou te koropiko atu ki te Atua.\n\n10 Nana ko taku kupu tēnei ki a koutou, e whakaaro ana koutou tē taea e koutou te koropiko atu ki te Atua hāunga i roto anake i ō koutou whare karakia?\n\n11 Ā, waihoki, ka ui atu au, e whakaaro ana koutou me kaua e nui ake tō koutou koropiko atu ki te Atua i te rā kotahi noa i te wiki?\n\n12 Ko taku kupu tēnei ki a koutou, he pai kua makaia atu koutou i ō koutou whare karakia, kia whakaiti ai koutou, ā, kia ako anō koutou i te mātauranga; nā te mea e tika ana kia ako koutou i te mātauranga; nā te mea kua makaia atu koutou, nā, kua whakahāweatia koutou e ō koutou huānga nā tō koutou tino rawakoretanga, nā kua kukume iho koutou ki tētahi pāpakutanga o te ngākau; nā te mea e tika ana kia kukume iho koutou kia whakaiti.\n\n13 Ināianei ā, nā te mea kua meinga koutou kia whakaiti kua manaakitia koutou; nā te mea ko te tangata i ētahi wā, mehemea ka meinga ia kia whakaiti ai, e whaiwhai atu i te rīpenetātanga; ā, kāore e kore, ka kite te tangata e rīpenetā ana i te aroha; ā, ko te tangata e kite nei i te aroha me te ū tonu atu ki te mutunga ko ia anō e whakaorangia ai.\n\n14 Ināianei ā, he pērā i taku kupu ki a koutou, nā te mea kua meinga koutou kia whakaiti koutou kua manaakitia koutou, kāore koutou e whakaaro nei kua manaakitia nuitia ake te hunga e tino whakaiti pono nei i a rātou nā te kupu?\n\n15 Āe rā, ko te tangata e tino whakaiti pono nei i a ia anō me te rīpenetā i ōna hara, me te ū tonu ki te mutunga, ka manaakitia taua tangata anō—āe rā, ka nui ake tō rātou manaakitanga i te hunga kua meinga kia whakaiti iho nā tō rātou rawakoretanga.\n\n16 Nō reira, kua manaakitia te hunga e whakaiti anō i a rātou anō kāore i meinga rātou kia whakaiti; ko tēnei rānei, hei ngā kupu kē, kua manaakitia te tangata e whakapono nei i te kupu a te Atua, ā, ka rumakina i runga i te taikaha kore o tōna ngākau, āe rā, kīhai i kūmea kia mōhio ai ki te kupu, kīhai rānei i meinga kia mōhio, i mua i tōna whakaponohanga.\n\n17 Āe rā, he tokomaha ngā mea e kī ana: Ki te whakakitea mai tētahi tohu mai i te rangi, kātahi mātou ka mōhio tūturu nei; kātahi mātou ka whakapono.\n\n18 Nā, ka ui au, ko te whakapono tēnei? Nana, ko taku kupu tēnei ki a koutou, Kāo; nā te mea mēnā kei te mōhio tētahi tangata ki tētahi mea kāore ōna take ki te whakapono, nā te mea e mōhio ana ia ki taua mea.\n\n19 Ināianei ā, ka pēhea te nui o te kanga kei runga i te tangata e mōhio nei ki te hiahia o te Atua engari kāore e mahia e ia, i te tangata e whakapono noa ana, he take noa rānei tāna kia whakapono ai, kātahi ka taka ki roto i te hē?\n\n20 Nā, mā koutou tēnei mea e whakawā. Nana, ko taku kupu tēnei ki a koutou, ka pērā tētahi ringa i te āhua i tētahi atu; ā, ka pērā ki ia tangata, ia tangata e rite ana ki tana mahi.\n\n21 Ināianei ā, he pērā i taku kōrero e pā ana ki te whakapono—ehara te whakapono i te mātauranga tino tika katoa mō ngā mea; nō reira mehemea he whakapono tōu kei te tūmanako koutou ki ngā mea pono kāore e kitea ana.\n\n22 Ināianei ā, nana, ko taku kupu tēnei ki a koutou, ā, e hiahia ana ahau kia mahara koutou, e aroha ana te Atua ki te hunga katoa e whakapono nei ki tōna ingoa; nō reira e hiahia ana ia, i te tuatahi, kia whakapono ai koutou, āe rā, i runga pū anō i tana kupu.\n\n23 Ināianei ā, ka wāwāhia tana kupu e ia he mea nā ngā anahera ki te tangata, āe rā, ehara i te mea ko te tāne anake engari ko te wahine anō hoki. Nā, ehara tēnei i te katoa; he maha ngā wā e tuku ai i ngā kupu ki ngā tamariki nohinohi, he mea whakapōauau i te hunga whai mōhioranga me te hunga matatau.\n\n24 Ināianei ā, e aku teina aroha, nā te mea kua tono koutou i ahau he aha tā koutou e mahi ai nā te mea kua whakamamaetia koutou, ā, kua makaia atu koutou—nā, kāore au i te hiahia kia whakaaro ake koutou, nā, kei te hiahia au ki te whakawā i a koutou e rite ana ki ērā e pono ana anake—\n\n25 Nā te mea kāore au i te kī kua meinga koutou katoa kia whakaiti ai i a koutou anō; nā te mea e whakapono tūturu ana ahau kei waenganui i a koutou ētahi o te hunga kua whakaiti nei i a rātou anō, ahakoa pēhea te āhua o ngā mea e karapoti nei i a rātou.\n\n26 Nā, e pērā ana i tāku i kī ai e pā ana ki te whakapono—ehara tēnā i te mātauranga tino tika katoa—waihoki he pērā anō i aku kupu. Kāore e taea ana e koutou te tino mōhio i tō ēnā tika i te tīmatanga, tae atu ana ki te mea tino tika katoa, e pērā ana ki te mea, nā, ehara te whakapono i te mātauranga tino tika katoa.\n\n27 Engari nana, mēnā ka oho ake me te whakaoho anō i ō koutou hinengaro, ki tētahi whakamātautauranga pū anō i aku kupu, me te whakamahi i tētahi wāhi iti o te whakapono, āe rā, ahakoa mēnā tē taea e koutou i kō atu i te hiahia ki te whakapono, tukuna tēnei hiahia kia mahi ai i roto i a koutou, tae atu ana ki te wā e taea pū anō e koutou te whakapono i runga i tētahi ritenga kia tuku koutou i tētahi takotoranga mō tētahi wāhi o aku kupu.\n\n28 Nā, ka whakataurite tātou i te kupu ki tētahi kākano. Nā, ki te tuku takotoranga koutou, kia whakatōngia iho tētahi kākano i roto i tō ngākau, nana, mēnā he kākano pono, he kākano pai rānei, ki te kore koutou e makaia atu tēnā e tō koutou whakapono kore, kia peia atu ai e koutou te Wairua o te Ariki, nana, ka tīmata tēnā ki te pupuhi i roto i ō koutou uma; ā, ina rongo koutou i ēnei pupuhitanga, ka tīmata tā koutou kī ake i roto i a koutou anō—E tika pū ana he kākano pai tēnei, he pai rānei te kupu, nā te mea kua tīmata tana whakanui i tōku wairua; āe rā, kua tīmata tana whakanui ake i tōku māramatanga, āe rā, kua rekareka haere tēnā ki ahau.\n\n29 Nana ināianei, kāore rānei tēnei e whakanui ake i tō koutou whakapono? Ko taku kupu tēnei ki a koutou, Āe rā; hei aha koa kāore anō kia tupu ake ki tētahi mātauranga tika katoa.\n\n30 Engari nana, i te kākano e pupuhi ana, e pihi ana, e tīmata ana ki te tupu, kātahi ka tika pū tā koutou kī ake, nā, he pai te kākano; nana rā kua tīmata tana pupuhi, tana pihi, me tana tupu. Ināianei ā, nana, kāore rānei tēnei e whakakaha ake i tō koutou whakapono? Āe rā, ka whakakaha ake tēnei i tō koutou whakapono: nā te mea ka kī ake koutou, nā, he pai te kākano; nana rā e pihi ana, ā, e tīmata ana tana tupu.\n\n31 Ināianei ā, nana, kua tino mōhio koutou he kākano pai tēnei? Ko taku kupu tēnei ki a koutou, Āe rā; nā te mea ka hua mai anō ia kākano kia rite ki tōna ake āhua anō.\n\n32 Nō reira, he pai tētahi kākano mēnā ka tupu ake, engari ki te kore tēnā e tupu, nana kāore tēnā i te pai, nō reira kua makaia atu.\n\n33 Ināianei ā, nana, nā te mea kua whakamātauria e koutou tēnei whakamātautau, ā, kua whakatōngia te kākano, ā, e pupuhi ana, ā, e pihi ake ana, ā, kua tīmata tana tupu, me matua mōhio koutou, nā, he pai te kākano.\n\n34 Ināianei ā, nana, he tino tika katoa tō mātauranga? Āe rā, he tika katoa tō koutou mātauranga i runga i taua mea, ā, kua moe iho tō whakapono; ā, ko tēnei nā te mea kua mōhio koutou, nā, kua pupuhi ō koutou wairua i te kupu, ā, e mōhio ana anō koutou, nā, kua pihi ake ia, nā konā tīmata te whakanui ake i tō māramatanga, ā, ka whakawhānuitia haeretia tō hinengaro.\n\n35 Kāti rā, ehara rānei tēnei i te pono? Ko taku kupu tēnei ki a koutou, Āe rā, nā te mea he mārama ia; he pai ngā mea mārama katoa, nā te mea kua mārakerake tana kite atu, nō reira me matua mōhio koutou he pai ia; ināianei ā nana, he tika katoa tō koutou mātauranga whai muri iho i tō koutou rongo i tēnei māramatanga?\n\n36 Nana ko taku kupu tēnei ki a koutou, Kāo; me kaua rānei koutou e whakataha atu i tō koutou whakapono, nā te mea kua whakamahia noatia e koutou tō koutou whakapono ki te whakatō noa i te kākano kia whakamātauria e koutou te whakamātautauranga e mōhio ai mehemea he pai te kākano.\n\n37 Ā nana, i te rākau e tīmata ana ki te tupu, ka kī ake koutou: Tukua tātou kia āta whāngai ai i tēnei ki te atawhai nui, kia hōhonu ai ōna aka i te whenua, kia tupu ake ia, me te whakaputa mai i ngā hua ki a tātou. Ināianei ā nana, ki te āta whāngaia e koutou ki te atawhai nui ka hōhonu ōna aka i te whenua, kātahi ka tupu ake, kātahi ka whakaputa mai i ngā hua.\n\n38 Engari ki te whakarere koutou i te rākau, ā, ki te kore e paku whakaaro koutou ki tana whāngaitanga, nana kāore e hōhonu ōna aka i te whenua; ā, ina whiti mai te wera o te rā me te ngau kino i a ia, nā te mea kāore ōna aka hōhonu ka memenge atu, ā, ka hutia ake ia, ā, ka makaia atu e koutou.\n\n39 Nā, ehara tēnei i te mea kāore he painga ō te kākano, ehara rānei i te mea kāore e hiahiatia te hua o reira; engari nā te tītōheatanga o tō koutou whenua, ā, kua kore koutou e whāngai i te rākau, nō reira tē taea e koutou te whiwhi i te hua o reira.\n\n40 Ā pēnei, ki te kore koutou e whāngai ai i te kupu, e titiro whakamua atu ana ki te karu o te whakapono ki tō reira hua, e korekore rawa koutou e whawhaki i te hua o te rākau o te ora.\n\n41 Engari ki te whāngai koutou i te kupu, āe rā, ki te whāngai i te rākau i a ia e tīmata ana ki te tupu, mā tō koutou whakapono i runga i te tākare nui, me te manawanui, me te titiro whakamua atu ki tō reira hua, ka hōhonu ōna aka i te whenua; ā nana, ka ai anō hei rākau e tupu ake ana ki te oranga tonutanga.\n\n42 Ā, nā tō koutou tākare tonu me tō koutou whakapono me tō koutou manawanui ki te whāngai i te kupu, kia hōhonu ai ōna aka i roto i a koutou, nana, nāwai, nāwai ka whawhaki ano i tō reira hua, koia he mea tino utu nui, he nui ake tōna reka i tō ngā mea reka katoa, ā, he nui ake tōna mā i tō ngā mea mā katoa, āe rā, he nui ake tōna pokekore i tō ngā mea pokekore katoa; ā, ka hākari koutou i runga i ēnei hua kia mākona anō koutou, kia kore ai koutou e hiakai, kia kore ai koutou e hiainu rānei.\n\n43 Kātahi, e aku teina, ka kokoti koutou i te utu mō tō koutou whakapono, me tō koutou tākare tonu, me tō koutou manawanui, me tō koutou manawaroa, e tatari ana kia whakaputa ai te rākau i ngā hua ki a koutou.\n\n", "alma 33": "[center][font_size=26]Upoko 33[/font_size][/center]\n\n[i]I whakaako a Henohi kia inoi te tangata, ā, kia koropiko te tangata i ngā wāhi katoa, ā, ka whakatahuritia atu ngā whakawākanga nā te Tama—I whakaako a Hēnoka he mea whakatau iho te whakaaroha nā te Tama—I mairangatia ake e Mohi tētahi momo o te Tama a te Atua i te koraha. Takiwā 74 M.K.[/i]\n\n1 Nā, i muri iho i te kōrerotanga a Arami i ēnei kupu, ka tonoa ia e rātou e huahia ana kia mōhio ai mehemea me whakapono rātou i te te Atua kotahi, kia whiwhi ai rātou i tēnei hua kua kōrerotia nei e ia, me pēhea rānei rātou e whakatō iho ai i te kākano, i te kupu rānei kua kōrerotia nei e ia, kua kōrerotia nei e ia me whakatō e rātou ki roto i ō rātou ngākau; me pēhea rānei rātou e tīmata ai ki te whakamahi i tō rātou whakapono.\n\n2 Ā, ka kī atu a Arami ki a rātou: Nana, kua kī mai koutou tē taea e koutou te koropiko atu i tō koutou Atua nā te mea kua makaia atu koutou i ō koutou whare karakia. Engari nana, ko taku kupu tēnei ki a koutou, mehemea e whakaaro ana koutou tē taea e koutou te koropiko atu ki te Atua, kei te hē rawa koutou, ā, me whakataki koutou i ngā karaipiture; mehemea e whakaaro ana koutou nā ēnā koutou i ako, kāore koutou e mārama ana ki ēnā mea.\n\n3 E maumahara ana rānei koutou i tā koutou pānuitanga i tā Henohi, te poropiti onamata, i kī ai e pā ana ki te inoi me te koropiko?\n\n4 Nā te mea i kī ai ia: He nui tō aroha, E te Atua, nā te mea kua rongo koe i taku inoi, i ahau noa i te koraha; āe rā, i aroha nui koe i taku inoitanga e pā ana ki te hunga ko rātou nei aku hoariri, ā, nāu rātou i tahuri mai ki ahau.\n\n5 Āe rā, E te Atua, i aroha nui mai koe ki ahau i taku inoitanga atu ki a koe i taku pārae; i taku karangatanga ake ki a koe i taku inoi, ā, i rongo mai koe i ahau.\n\n6 Hei āpiti anō, E te Atua, i taku tahuritanga atu ki tōku kāinga i rongo koe i ahau i taku inoi.\n\n7 Ā, i taku tahuritanga atu ki taku rūma, E te Ariki, me taku inoitanga atu ki a koe, i rongo koe i ahau.\n\n8 Āe rā, he nui tō aroha ki āu tamariki i a rātou e karanga ake ana ki a koe, kia rangona ai e koe kaua e te tangata, ā, ka rongo koe i a rātou.\n\n9 Āe rā, E te Atua, kua aroha nui koe ki ahau, ā, i rangona aku karanga i waenganui i ngā whakaminenga.\n\n10 Āe rā, i rongo anō hoki koe i ahau e makaia atu ana, ā, i ahau e whakahāweatia ana e ōku hoariri; āe rā, i rongo koe i aku karanga, ā, i te riri ki aku hoariri, ā, i toro atu koe ki a rātou i runga i tō riri, i runga i te whakangaromanga wawetanga.\n\n11 Ā, i rongo koe i ahau nā ōku whakamamaetanga me tōku ngākau pono; ā, nā tāu Tama koe i aroha nui mai ki ahau, nō reira ka karanga ake au ki a koe i roto i ōku whakamamaetanga katoa, nā te mea kei roto i a koe tōku haringa; nā te mea kua whakatahuritia atu ōu whakawākanga i ahau, nā tāu Tama.\n\n12 Ināianei ā, ka kī atu a Arami ki a rātou: E whakapono ana rānei koutou i aua karaipiture kua tuhituhia e te hunga onamata?\n\n13 Nana, ki te pērā koutou, me matua whakapono koutou ki tā Henohi i kī ai; nā te mea, nana i kī ai ia: Kua whakatahurita atu e koe ōu whakawākanga nā tāu Tama.\n\n14 Nana ināianei, e aku teina, kei te hiahia au ki te pātai atu ki a koutou mehemea kua pānui koutou i ngā karaipiture? Mehemea āe, me pēhea koutou e whakapono kore ki te Tama a te Atua?\n\n15 Nā te mea kāore i tuhituhia ko Henohi anake te mea i kōrero ai mō ēnei mea, engari i kōrero anō a Henoka mō ēnei mea—\n\n16 Nana rā, i kī ai ia: Kei te riri koe, E te Atua, ki tēnei iwi, nā te mea kāore i pai ki a rātou kia mārama ki ōu whakaarohatanga kua whakataua iho ki runga i a rātou nā tāu Tama.\n\n17 Ināianei ā, e aku teina, e kite ana koutou kua whakaatuhia mai tētahi atu poropiti onamata mō te Tama a te Atua, ā, nā te mea kīhai i pai ki te iwi kia mārama ai i ana kupu ka ākina ia e rātou ki te kōhatu.\n\n18 Engari nana, ehara tēnei i te katoa; ehara ēnei anake i ngā mea kua kōrerotia nei e pā ana ki te Tama a te Atua.\n\n19 Nana, i kōrerotia ia e Mohi; āe rā, ā nana, i mairangatia ake tētahi momo i te koraha, nā, ka ora te tangata e titiro atu ai ki reira. Ā, he tokomaha ngā mea i titiro atu ai, ā, i ora ai.\n\n20 Engari he tokoiti noa ngā mea i mōhio ai ki te tikanga o aua mea, ā, nā te pakeketanga o ō rātou ngākau i pēnei ai. Engari he tokomaha ngā mea kīhai i pai ki a rātou te titiro atu nā tō rātou tino pakeketanga, nō reira ka mate rātou. Nā, kāore rātou i whakapono mā reira mahu ai rātou koinā te take kīhai i pai ki a rātou te titiro atu.\n\n21 E aku teina, mehemea kua taea koutou te mahu mā te karawhiu noa atu i ōu karu e mahu ai koutou, kua kore koutou e titiro wawe atu, kua pai kē atu rānei kia whakapakeke i ō koutou ngākau i runga i te whakapono kore, ā, kia māngere, nā konā kāore koutou mō te karawhiu noa atu i ōu koutou karu, kia mate koutou?\n\n22 Ki te pērā, ka tau iho te auē ki runga i a koutou; engari ki te kore e pērā, tēnā karawhiua atu ōu karu, ā, kia tīmata ki te whakapono i te Tama a te Atua, nā, ka haere mai ia ki te hoko i tana iwi, ā, ka mamae ia, ā, ka mate ia hei whakamārie i ō rātou hara; ā, ka ara ake anō ia i te mate, mā konā e whakaputa ai te aranga, kia tū ai ngā tāngata katoa i mua i tōna aroaro, kia whakawākia ai hei te rā whakamutunga, e ai ki ā rātou mahinga.\n\n23 Ināianei ā, e aku teina, e hiahia ana ahau kia whakatōngia iho tēnei kupu i ō koutou ngākau, ā, i a ia e tīmata ana tōna pupuhi, nā, whāngaia e te whakapono. Ā nana, ka meinga ia hei rākau, e tupu ake ana i roto i a koutou ki te oranga tonutanga. Kō reira te Atua tuku ai ki a koutou kia māmā ō koutou pīkaunga, mā roto i te hari o tana Tama. Ā, koinei katoa e taea ana e koutou te mahi ki te hiahia koutou. Āmine.\n\n", "alma 34": "[center][font_size=26]Upoko 34[/font_size][/center]\n\n[i]Ka whakaatu atu a Amureke kei roto te kupu i te Karaiti ki te whakaoranga—Ki te kore e whakamahia tētahi whakamārietanga, ka ngaro ngā tāngata katoa—Ka aro atu te ture a Mohi katoa ki te whakaherenga o te Tama a te Atua—ko te whakapono me te rīpenetātanga te pūtaketanga o te mahere mau tonu o te hokonga—Me inoi mō ngā manaakitanga ā-tinana me ngā manaakitanga ā-wairua—He wā tēnei oranga kia whakarite ai ngā tāngata ki te tūtaki i te Atua—Whakatutukihia tō whakaoranga i runga i te wehi i te aroaro o te Atua. Takiwā 74 M.K.[/i]\n\n1 Ināianei ā, i pahawa ake, nā, i muri iho i tā Arami kōrerotanga atu i ēnei kupu ki a rātou ka noho iho ia i runga i te papa, kātahi ka tū ake a Amureke, ā, ka tīmata tana whakaako i a rātou, e mea ana:\n\n2 E aku teina, ki aku whakaaro e kore koutou e āhei kia kuare ki ēnei mea kua kōrerotia ake nei e pā ana ki te haerenga mai a te Karaiti, kua whakaakona e mātou koia te Tama a te Atua; āe rā, e mōhio ana ahau kua kaha whakaakona ēnei mea ki a koutou i mua i tā koutou wehenga atu i waenganui i a mātou.\n\n3 Ā, nā te mea kua hiahia koutou i tōku tuakana aroha kia whakamōhiotia atu e ia ki a koutou me aha rā koutou, nā ō koutou whakamamaetanga; ā, kua āhua kōrero nei ia ki a koutou kia whakaritea ai ō koutou hinengaro; āe rā, nāna koutou i whakahau kia whakapono, ā, kia manawanui—\n\n4 Āe rā, kia nui rā anō tō koutou whakapono hei whakatō iho i te kupu ki roto i ō koutou ngākau, kia whakamātauria e koutou tōna painga.\n\n5 Ā, kua kite mātou ko te pātai nui kei roto i ō koutou hinengaro, arā, mehemea kei roto te kupu i te Tama a te Atua, mehemea rānei kāore e puta mai te Karaiti.\n\n6 Ā, i kite anō koutou kua whakaatu atu taku tuakana ki a koutou, i ngā wā maha, kei roto te kupu i te Karaiti ki te whakaoranga.\n\n7 Kua karangatia ake taku tuakana ngā kupu a Henohi, nā, ka puta mai te hokonga mā roto i te Tama a te Atua, ā, kua karangatia anōtia ngā kupu a Henoka; ā, kua tono atu ki a Mohi, kia whakaatu ai ia kei te pono ēnei mea.\n\n8 Ināianei ā, nana, ka whakaatu au ki a koutou mōku ake anō kei te pono ēnei mea. Nana, ko taku kupu tēnei ki a koutou, nā, e mōhio ana ahau ka puta mai te Karaiti ki waenganui i ngā tamariki a te tangata, kia tango ki runga ki a ia ngā hē o tana iwi, ā, ka whakamārie ia i ngā hara o te ao; nā te mea kua kōrerotia e te Ariki te Atua.\n\n9 Nā te mea e tika pū ana anō te meatanga i tētahi whakamārietanga; nā te mea e ai ki te mahere nui o te Atua Mau Tonu me matua mea ai tētahi whakamārietanga, ki te kore kua tino ngaro rawa atu ngā tāngata katoa; āe rā, kua whakapakekehia te katoa; āe rā, kua taka, ā, kua ngaro te katoa, ā, me mate anō ki te kore e māwhiti atu mā roto atu i te whakamārietanga e tika pū ana anō tana meatanga ake.\n\n10 Nā te mea e tika pū ana anō tētahi whakaherenga whakamutunga nui; āe rā, ehara i te whakaherenga o te tangata, ehara rānei i te kararehe, ehara rānei i tētahi tūmomo manu; nā te mea kāore tēnei hei whakaherenga tangata; engari me tika ia hei whakaherenga mutunga kore, ā, hei whakaherenga mau tonu.\n\n11 Nā, kāore kau he tangata kotahi e taea nei te whakahere i ōna ake toto kia whakamārie ai i ngā hara o tētahi atu. Nā, ki te kōhuru tētahi tangata, nana ka mea tō tātou ture, e tika ana, kia muru ai i te oranga o tana teina? ko taku kupu tēnei ki a koutou, Kāo.\n\n12 Engari e tono ana te ture i te oranga o te tangata nāna te kōhuru; nō reira kāore e taea ana tētahi mea e iti iho ana i tētahi whakamārietanga mutunga kore e whakaherehia ai mō ngā hara katoa o te ao.\n\n13 Nō reira, e tika pū ana anō kia mea ai tētahi whakaherenga whakamutunga nui, kātahi ka puta mai, e tika pū ana anō rānei kia puta mai, te whakamutunga ki te whakaheke toto; kātahi ka tutuki te ture a Mohi; āe rā, ka tutuki te katoa, ia tongi me ia mātohu, ā, kua kore e hē ngā rā o tētahi mea.\n\n14 Nana rā, koinei te tikanga katoa o te ture, ia mea moroiti e aro pū ana ki taua whakahere whakamutunga nui; ā, ko taua whakaherenga whakamutunga nui, arā, koia ko te Tama a te Atua, āe rā, mutunga kore, ā, mau tonu.\n\n15 Ā, pēnei ka puta i a ia te whakaoranga ki te hunga katoa e whakapono nei i tōna ingoa; koinei te tikanga o tēnei whakaherenga whakamutunga, kia whakaputa mai i ngā whēkau o te aroha, e taea nei te tika, ā, e whakaputa mai ana i te huarahi kia whai whakapono rātou tae atu ki te rīpenetātanga.\n\n16 Ā, pēnei tutuki ai ngā tono a te tika i te aroha, ā, e karapotia ana rātou i roto i ngā ringaringa o te haumarutanga, i te tangata kāore nei ōna whakapono tae atu ki te rīpenetātanga e pāhore ana ki te ture katoa o ngā tono o te tika; nō reira ka whakaputa te mahere mau tonu nui o te hokonga ki te tangata anake e whai whakapono ana tae atu ki te rīpenetātanga.\n\n17 Nō reira mā te Atua e tuku ki a koutou, e aku teina, kia taea ai e koutou te tīmata ki te whakamahi i tō koutou whakapono tae atu ki te rīpenetātanga, kia tīmata tā koutou karanga i tōna ingoa tapu, kia aroha mai ia ki a koutou;\n\n18 Āe rā, karanga atu ki a ia mō te aroha; nā te mea e kaha ana ia ki te whakaora.\n\n19 Āe rā, whakaiti koutou i a koutou anō, ā, kia hono tonu te inoi ki a ia.\n\n20 Karanga ake ki a ia i a koutou i roto i ā koutou māra, āe rā, i runga i ā koutou kāhui katoa.\n\n21 Karanga ake koutou ki a ia i ō koutou whare, āe rā, i runga i ō koutou kāinga katoa, i te ata, i te poutūmārōtanga o te rā, i te ahiahipō anō hoki.\n\n22 Āe rā, karanga ake ki a ia kia hē te mana o ō koutou hoariri.\n\n23 Āe rā, karanga ake ki a ia kia hinga te rēwera, koia nei tētahi hoariri ki te tika katoa.\n\n24 Karanga ake ki a ia i runga i ngā kai i ā koutou māra, kia kake koutou i ēnā mea.\n\n25 karanga ake i runga i ā koutou kāhui me ā koutou māra, kia whai hua ake ai.\n\n26 Engari ehara tēnei i te katoa; me riringi iho i ō koutou wairua i ō koutou rūma, me ā koutou meatanga muna, i ō koutou koraha hoki.\n\n27 Āe rā, i ngā wā kāore koutou e karanga ake ki te Ariki, tukua ō koutou ngākau kia kī, e aro atu ana i te inoi tonutanga hei painga mō koutou, ā, hei painga mō te hunga e karapoti ana i a koutou.\n\n28 Ināianei ā nana, e aku teina aroha, ko taku kupu tēnei ki a koutou, kaua e whakaaro ake koinei te katoa; nā te mea whai muri iho i tā koutou mea ai i ēnei mea katoa, ki te pei atu koutou i te hunga e hapa ana, i te hunga kākahu kore, ki te kore hoki e toro atu ki te hunga tūroro me te hunga e mamae ana, me te wāwāhi atu i ō koutou rawa, mēnā kei a koutou, ki te hunga e hapa ana—Ko taku kupu tēnei ki a koutou, ki te kore koutou e mahi noa i tētahi o ēnei mea, nana, kua auare ake tō inoi, ā, kāore he painga ki a koutou, ā, e rite ana koutou ki te hunga ngutu kau e whakakore nei i te whakapono.\n\n29 Nō reira, ki te kore koutou e mahara kia atawhai tangata, he rite koutou ki te paranga, e makaia atu nei e ngā kaiwhakamahine, (kāore ōna painga) ā, kua takatakahia i raro i ngā waewae o te tangata.\n\n30 Ināianei ā, e aku teina, e hiahia ana ahau, whai muri iho i tā koutou kite atu i ngā whakaaturanga maha, e kite ana kei te whakaatu ngā karaipiture tapu i ēnei mea, ka haere mai koutou me te whakaputa i ngā hua ki te rīpenetātanga.\n\n31 Āe rā, e hiahia ana au kia haere mai koutou, ā, kia kaua koutou e whakapakeke tonu i ō koutou ngākau; nana rā, ko nāianei te wā me te rā mō tō koutou whakaoranga; nō reira, ki te rīpenetā koutou, ā, ki te kore koutou e whakapakeke i ō koutou ngākau, ka whakaputaina wawetia iho te mahere nui o te hokonga ki runga i a koutou.\n\n32 Nana rā, he wā tēnei kia whakarite ai te tangata kia tūtaki ai i te Atua; āe rā, nana ko te rā o tēnei oranga te rā me mahi ngā tāngata i ā rātou mahinga.\n\n33 Ināianei ā, he pērā ki tāku i kī ake ai ki a koutou i mua, nā te mea he maha ā koutou whakaaturanga, nō reira, e tohe ana au i a koutou kia kaua koutou e whakaroaroa atu i te rā o tō koutou rīpenetātanga tae atu ana ki te mutunga; nā te mea whai muri iho i tēnei rā o te ora, kua homai nei ki a tātou kia whakarite ai mō te āke tonu atu, nana, ki te kore e pai ake ā tātou whakapau wā i a tātou i tēnei oranga, ko reira puta mai ai te pō uriuri kāore e taea ana i reira ētahi mahi anō te mahi.\n\n34 Kāore e taea e koutou te kī ake, ina kūmea atu koutou ki taua aituā whakarihariha, ka rīpenetā ahau, ka hoki au ki tōku Atua. Kāo, tē taea tēnei te kī ake e koutou; nā te mea ko taua wairua anō e nōhia ana ō koutou tīnana i te wā e puta atu koutou i tēnei oranga, ka whaikaha anō taua wairua kia nōhia ai tō tīnana i tērā ao mau tonu.\n\n35 Nana rā, mehemea kua whakaroaroa koutou i te rā o tā koutou rīpenetātanga tae atu ana ki te mate, nana, kua uru koutou i raro i te mana o te wairua o te rēwera, ā, ka hīri ia i a koutou hei mea māna; nō reira, kua neke atu te Wairua o te Ariki i a koutou, ā, kāore ōna wāhi i roto i a koutou, ā, kua whaimana katoa te rēwera i runga i a koutou; ā, koinei te āhuatanga whakamutunga o te hunga whakarihariha.\n\n36 Ā, e mōhio ana au ki tēnei, nā te mea kua kī mai te Ariki e kore ia e noho nei i roto i ngā temepara tapu kore, engari kei roto i ngā ngākau o te hunga tika ia noho ai; āe rā, kua kī anō ia ka noho iho te hunga tika i tōna kīngitanga, e kore e puta atu anō ki waho; engari ka whakamākia ō rātou kāmana mā roto atu i te toto o te Reme.\n\n37 Ināianei ā, e aku teina aroha, e hiahia ana ahau kia mahara koutou ki ēnei mea, ā, kia whakatutuki koutou i tō koutou whakaoranga i runga i te wehi i te aroaro o te Atua, ā, kia kore tonu e whakakore i te haerenga mai a te Karaiti;\n\n38 Kia kore tonu e tautohetohe atu ki te Wairua Tapu, engari kia whiwhi koutou i a ia, me te tango ki runga i a koutou te ingoa o te Karaiti; kia whakaiti koutou i a koutou anō tae iho ki te puehu, me te koropiko i te Atua, ahakoa ko hea ngā wāhi e noho nei koutou, i te wairua me te pono; ā, kia noho koutou i runga i te whakawhetai ia te rā, ia te rā, mō ngā arohatanga maha me ngā manaakitanga maha e whakatau iho ki runga i a koutou.\n\n39 Āe rā, e whakahau ana anō au ki a koutou, e aku teina, kia mataara koutou kia inoi tonu, kia kore ai koutou e ārahina atu e ngā whakawai o te rēwera, kia kore ai ia e whaikaha ki runga i a koutou, kia kore ai koutou e meinga hei pononga māna hei te rā whakamutunga; nana rā, kāore ia e utu i a koutou ki tētahi mea pai.\n\n40 Ināianei ā e aku teina aroha, ka tohe atu au ki a koutou kia manawanui ai, ā, kia pīkauria ki ngā momo whakamamaetanga katoa; kia kore koutou e taunu i te hunga e makaia atu koutou nā tō koutou tino rawakoretanga, kei meinga koutou hei kaihara pēnā i a rātou;\n\n41 Engari kia manawanui koutou, me te ū i roto i ērā whakamamaetanga, i runga i te tūmanako kaha hei tōna rā ka okioki i ā koutou mamaetanga.\n\n", "alma 35": "[center][font_size=26]Upoko 35[/font_size][/center]\n\n[i]Ka whakangaro te kauhautanga o te kupu i te tinihanga a ngā Hōrama—Ka panaia atu e rātou ngā mea i whakatahuritia, kātahi rātou ka hono atu ki te iwi o Amona i Herehona—Ka pōuri a Arami nā te whakarihariha o te iwi. Takiwā 74 M.K.[/i]\n\n1 Nā, i pahawa ake i muri iho i tā Amureke whakakapi i ēnei mea te kōrero, i neke atu rātou i a rātou anō mai i te whakaminenga, ā, ka whakawhiti atu ki roto i te whenua o Herehona.\n\n2 Āe rā, ko te toenga atu o ngā teina, whai muri iho i tā rātou kauhautanga atu i te kupu ki ngā Hōrama, ka whakawhiti atu anō rātou ki roto i te whenua o ngā Hōrama.\n\n3 Ā, i pahawa ake, nā, whai muri iho i te rūnangatanga tahi o te wāhi rongonui o ngā Hōrama e pā ana ki ngā kupu i kauhautia atu ki a rātou, i riri rātou nā te kupu, nā te mea nāna tō rātou tinihanga i whakangaro; nō reira kāore i pai ki a rātou te whakarongo atu ki ngā kupu.\n\n4 Ā, i tonoa e rātou, ā, ka whakahuihui tahi i te iwi katoa puta noa i te whenua, ā, ka kōrerorero ki a rātou e pā ana ki ngā kupu kua kōrerotia nei e rātou.\n\n5 Nā, kāore ō rātou kaiwhakahaere me ō rātou pirihi me ō rātou kaiako i whakamōhio atu i te iwi e pā ana ki ō rātou hiahia; nō reira i kite huna nei rātou i ngā hinengaro o te iwi katoa.\n\n6 Ā, i pahawa ake, nā, whai muri iho i tā rātou kite atu i ngā hinengaro o te iwi katoa, kua makaia atu te hunga i tautoko ai ki ngā kupu kua kōrerotia nei e Arami rātou ko ana teina i te whenua; ā, he tokomaha rātou; ā, i whakawhiti mai rātou anō hoki ki roto i te whenua o Herehona.\n\n7 Ā, i pahawa ake, nā, ka minita a Arami rātou ko ana teina ki a rātou anō hoki.\n\n8 Nā, i te riri te iwi o ngā Hōrama ki te iwi o Amona e noho nei i te whenua o Herehona, ā, ko te kaiwhakahaere matua o ngā Hōrama, koia nei tētahi tangata kino, ka tono atu ia ki roto i te iwi o Amona e hiahia ana kia makaia atu e rātou i tō rātou whenua te hunga i whakawhiti atu ai i a rātou ki roto i tō rātou whenua.\n\n9 Ā, he maha ngā kupu whakawetiweti i hakaina atu ai e ia ki a rātou. Ināianei ā kāore i wehi te iwi o Amona i ā rātou kupu; nō reira kīhai rātou i maka atu i a rātou ki waho, engari i whiwhi rātou i te hunga rawakore katoa o ngā Hōrama i whakawhiti atu ai ki a rātou; ā, i whāngai rātou i a rātou, ā, i whakakākahutia rātou, ā, i tuku whenua atu rātou ki a rātou hei whenua tuku iho mō rātou; ā, i whakaratorato rātou e rite ana ki ngā mea i hiahia ai rātou.\n\n10 Nā tēnei i whakaoho ake ai ngā Hōrama ki te riri ki te iwi o Amona, ā, ka tīmata tā rātou hanumi atu ki ngā Rāmana me te whakaoho ake i a rātou ki te riri ki a rātou.\n\n11 Ā, pēnei tīmata ai ngā Hōrama me ngā Rāmana ki te whakariterite mea mō te pakanga atu ki te iwi o Amona, me ngā Nīwhai anō hoki.\n\n12 Ā, ka whakamutu pēnei te tau tuangāhuru mā whitu o te whakahaeretanga a ngā kaiwhakawā i runga i te iwi o Nīwhai.\n\n13 Ā, ka wehe atu te iwi o Amona i te whenua o Herehona, ā, ka haere mai ki roto i te whenua o Mereke, ā, ka tukuna atu te whenua o Herehona hei wāhi mō ngā tauā o ngā Nīwhai, kia whawhai atu ki ngā tauā o ngā Rāmana me ngā tauā o ngā Hōrama; ā, i reira tīmata ai te pakanga i waenganui i ngā Rāmana me ngā Nīwhai, i te tau tuangahuru mā waru o te whakahaeretanga a ngā kaiwhakawā; ā, ka tukuna tētahi tuhinga mō ngā pakanga a muri ake nei.\n\n14 Ā, ka hoki atu a Arami, me Amona, me ā rāua teina, me ngā tama tokorua a Arami ki te whenua o Harahemara, whai muri iho i tā rātou meinga hei taputapu i ngā ringaringa o te Atua i te kukumetanga i ngā Hōrama tokomaha ki te rīpenetātanga; ā, i āia atu ngā mea katoa i kūmea ai ki te rīpenetātanga i tō rātou whenua; engari kei a rātou he whenua hei whenua tuku iho mō rātou i te whenua o Herehona, ā, kua hāpai patu rātou ki te tiaki i a rātou anō, me ā rātou hoawāhine, me ā rātou tamariki, me ō rātou whenua.\n\n15 Nā, i te mea kua pōuri a Arami nō te kino o tana iwi, āe rā nō ngā pakanga, me ngā whakahekenga toto, me ngā tautohetohenga kei waenganui i a rātou; i te mea kua haere atu ki te whakapuaki i te kupu, kua tonoa rānei ki te whakapuaki i te kupu, i waenganui i te iwi katoa i ia pā, i ia pā; me tana kitenga atu i te whakapakeke haeretanga o ngā ngākau o te iwi, me tā rātou pāmamae nā te uauatanga o te kupu, i tino pōuri rawa tōna ngākau.\n\n16 Nō reira, ka meatia e ia kia huitahi ai ana tama, kia tukuna atu e ia ki tēnā me tēnā tōna tohutohu haepapa, takitahi, e pā ana ki ngā mea o te tika. Ā, kei a tātou tētahi tuhinga mō ana whakahaunga, nāna i tuku ki a rātou e rite ana ki tāna ake tuhinga.\n\n", "alma 36": "Ko ngā whakahaunga a Arami ki tana tama a Heramana.\n\nKo ngā upoko 36 me te upoko 37.\n\n[center][font_size=26]Upoko 36[/font_size][/center]\n\n[i]Ka whakaatu atu a Arami ki a Heramana mō tana whakatahuritanga whai muri iho i tana kitenga atu i te anahera—I mamae ia i ngā mamaetanga o tētahi wairua kua whakatauhia atu ki te ao rēwera; i karanga ake ia ki te ingoa o Ihu, kātahi ia ka whānau mai i te Atua—I kī tana wairua i te haringa āhuareka—I kite ia i ngā huinga anahera e whakawhetai ana i te Atua—He tokomaha ngā kaiuru i kai ai, ā, i kite ai pērā i tāna kai me tāna kite. Takiwā 74 M.K.[/i]\n\n1 E taku tama, kia whai taringa mai koe ki aku kupu; nā te mea kei te oati au ki a koe, nā konā ki te pupuri koe i ngā whakahaunga a te Atua ka whaioranga koe i te whenua.\n\n2 Kei te hiahia ahau kia pērā tāu me tāku i mahi ai, hei maharatanga ake ki te hereherenga o ō tāua tūpuna; nā te mea i te hereheretanga rātou, ā, kāore i taea e tētahi te whakaora hāunga ko te Atua o Aperahama, me te Atua o Īhaka, me te Atua o Hākopa; ā, nāna rawa rātou i whakaputa i roto i ō rātou whakamamaetanga.\n\n3 Ināianei ā, E taku tama a Heramana, nana, kei tō taiohitanga koe, ā, nō reira, kei te tohe atu au ki a koe kia whakarongo mai koe ki aku kupu me te ako i ahau; nā te mea e mōhio ana anō au ka tautokona te tangata e whakawhirinaki ai ki te Atua i roto i ō rātou whakapātaritari, me ō rātou raruraru, me ō rātou whakamamaetanga, ā, ka hāpaingia ake hei te rā whakamutunga.\n\n4 Ā, kāore au i te hiahia kia whakaaro koe kei te mōhio au i ahau anō—ehara i te mea matemate engari i te mea wairua, ehara i te hinengaro tangata engari i te Atua.\n\n5 Ināianei, nana, ko taku kupu tēnei ki a koe, me i kore au i whānau mai i te Atua kua kore au i mōhio ki ēnei mea; engari nā te Atua, nā te māngai o tana anahera tapu, i whakamōhiotia mai ēnei mea ki ahau, ehara i te mea nā tētahi momo tika ōku;\n\n6 Nā te mea i hāereere ahau me ngā tama a Mōhia, e whai ana ki te whakangaro i te hāhi o te Atua; engari nana, i tono mai te Atua i tana anahera tapu hei aukati i a mātou i te huarahi.\n\n7 Ā nana, i kōrero mai ia ki a mātou, anō nei ko te reo whatitiri, ā, ka ngāueue te whenua katoa i raro iho i ō mātou waewae; ā, ka hinga iho mātou katoa ki te whenua, nā te mea i tau mai te wehi o te Ariki ki runga i a mātou.\n\n8 Engari nana, ka kī mai te reo ki ahau: E maranga. Ā, ka maranga ake, ā, ka tū ake au, ā, ka kitea te anahera.\n\n9 Ā, i kī mai ia ki ahau: Mehemea kei te hiahia i a koe anō kia whakangaromia ai, kaua e whai tonu atu ki te whakangaro i te hāhi o te Atua.\n\n10 Ā, i pahawa ake, nā, ka hinga iho au ki te whenua; kīhai i taea e au te puaki i tōku māngai mō te takiwā o ngā rā e toru me ngā pō e toru, kīhai rānei i taea e au ōku peke te whakamahi.\n\n11 Ā, ka kōrero mai te anahera i ētahi atu mea ki ahau, i rangona ai e aku teina, engari kāore au i rongo i ērā; nā te mea i taku rongonga i ēnei kupu—Ki te hiahia kia whakangaromia koe e koe anō, kaua e whai tonu atu ki te whakangaro i te hāhi o te Atua—I pākia au ki te wehi nui me te mīharo nui kei whakangaromia pea ahau, nā konā hinga iho au ki te whenua, ā, kāore au i rongo atu anō i tētahi mea anō.\n\n12 Engari i whakangaua ahau ki te mamae mau tonu, nā te mea i rakarakahia ake tōku wairua, he mea tino nui rawa atu, ā, i whakangaua ki ōku hara katoa.\n\n13 Āe rā, i mahara au ki ōku hara katoa me ōku hē, nā ēnei i whakamamaetia ai ahau ki ngā mamaetanga o te ao rēwera; āe rā, i kite au kua haututū au ki tōku Atua, ā, kīhai au i pupuri i āna whakahaunga tapu.\n\n14 Āe rā, i kōhuru anō au i ana tamariki tokomaha, kua ārahina atu rānei rātou ki te whakangaromanga; āe rā, hei whakarāpopoto ake, i nui rawa atu ōku hara, nā konei whakangaua ai tōku wairua e te mataku weriweri nā te tino whakaaro ka tae atu au ki te aroaro o tōku Atua.\n\n15 Auē, tāku i whakaaro ai, me i taea ahau te pei atu kia mate moa tōku wairua rāua ko tōku tīnana, kia kore ai au e kawea atu kia tū ai i te aroaro o tōku Atua, kia whakawākia mō aku mahi.\n\n16 Ināianei ā, i whakangaua au mō ngā rā e toru me ngā pō e toru, ki ngā mamaetanga pū anō o tētahi wairua kua whakataungia ki te ao rēwera.\n\n17 Ā, i pahawa ake, nā, i ahau e whakangaua pēneitia ana ki te mamaetanga, i ahau e rakarakahia ake ana e te maharatanga ki ōku hara maha, nana, i mahara ahau ki tāku i rongo ai i tā tōku matua poropititanga ki te iwi e pā ana ki te haerenga mai o tētahi Ihu Karaiti, tētahi tama a te Atua, ki te whakamārie i ngā hara o te ao.\n\n18 Nā, i tōku hinengaro e hopu ana i tēnei whakaaro, ka karanga ake au i roto i tōku ngākau: E Ihu, e koe te Tama a te Atua, kia aroha mai ki ahau, kei roto nei i te au o te kawa, ā, kua karapotia nei e ngā mekameka mau tonu o te mate.\n\n19 Ināianei ā, nana, i taku whakaaro i tēnei, kāore au i mahara tonu ki aku mamae anō; āe rā, kāore au i rakarakahia tonutia ake e te maharatanga ki ōku hara anō.\n\n20 Ai auē, anō te hari, anō te māramatanga whakamīharo i kite nei ahau; āe rā, i kī tōku wairua ki te hari he mea tino rite rawa ki tōku mamae!\n\n21 Āe rā, ko taku kupu tēnei ki a koe, e taku tama, kāore tahi he mea e rite ana ki te koi me te kawa pērā i ōku mamaetanga. Āe rā, hei āpiti anō ko taku kupu tēnei ki a koe, e taku tama, i tērā atu ringa, kāore tahi he mea e rite ana ki te koi me te reka pērā i tōku hari.\n\n22 Āe rā, i whakaaro ahau i pērā taku kitenga, e rite pū ana ki tā tō tāua matua a Rīhai kite atu, i te Atua e noho ana i runga i tōna torona, e karapotia ana e ngā huihuinga anahera tē taea te tatau, i runga i te āhuatanga o te waiata me te whakawhetai i tō rātou Atua; āe rā, i minamina tōku wairua kia noho ai ki reira.\n\n23 Engari nana, i whiwhi anō ōku peke ki ōna kaha anō, ā, ka tū ake au i runga i ōku waewae, ā, i whakakite atu au ki te iwi, nā, kua whānau mai au i te Atua.\n\n24 Āe rā, mai i tērā wā tae noa mai ki tēnei wā pū anō, kāore i mutu taku mahi, kia kūmea mai e au ngā wairua ki te rīpenetātanga; kia kūmea rātou e ahau kia rongo ai i te hari nui i rongo ai ahau; kia whānau mai anō hoki rātou i te Atua, ā, kia whakakīa ki te Wairua Tapu.\n\n25 Āe rā, ināianei ā nana, E taku tama, e homai ana e te Ariki ki ahau te tino hari nui i ngā hua o āku mahi;\n\n26 Nā te mea, nā te kupu kua wāwāhia mai e ia ki ahau, nana, kua whānau mai ngā mea tokomaha i te Atua, ā, kua kai pērā i tāku i kai ai, ā, kua kite kanohi ki te kanohi pērā i tāku i kite ai; nō reira e mōhio ana rātou ki ēnei mea kua kōrerotia e au, pērā i tāku e mōhio ai; ā, nō te Atua te mātauranga kei ahau.\n\n27 Ā, kua tautokona au i roto i ngā whakamātautauranga me ngā pōraruraru o ia āhua, o ia āhua katoa, āe rā, i roto i ngā whakamamaetanga o ia āhua, o ia āhua katoa; āe rā, kua whakaputa te Atua i ahau mai i te whareherehere, ā, i ngā herenga, ā, i te mate; āe rā, e whakawhirinaki au ki a ia, ā, māna tonu au e whakaputa.\n\n28 Ā, e mōhio ana ahau māna anō au e hāpai ake hei te rā whakamutunga, kia noho tahi me ia i runga i te korōria; āe rā, kia whakawhetai atu ki a ia mō āke tonu atu, nā te mea nāna nei ō tāua tūpuna i kawe mai i Ihipa, ā, kua horomia ake e ia ngā Ihipiana i te Moana Whero; ā, nāna rātou i ārahi i runga i tōna mana ki roto i te whenua o te kupu whakaari; āe rā, kua whakaputaina rātou e ia i te whakaponongatanga me te hereheretanga mai i tētahi wā ki tētahi wā.\n\n29 Āe rā, kua mauria mai anō hoki e ia ō tāua tūpuna i te whenua o Hiruharama; ā, nāna anō hoki, nā te mana mau tonu, rātou i whakaputa i te whakaponongatanga me te hereheretanga, mai i tētahi wā ki tētahi wā tae noa iho mai ki tēnei rā; ā, kua mau tonu i ahau i ngā wā katoa tētahi maharatanga o tō rātou hereheretanga; āe rā, me mau anō i a koutou i roto i ō koutou maharatanga, pērā i tāku i mea ai, tō rātou hereheretanga.\n\n30 Engari nana, e taku tama, ehara tēnei i te katoa; nā te mea me mōhio koutou pērā i ahau, i te mea ki te pupuri koe i ngā whakahaunga a te Atua ka whaioranga koe i te whenua; ā, me mōhio anō hoki koe, nā, i te mea ki te kore koe e pupuri i ngā whakahaunga a te Atua ka hātepea atu koe i tōna aroaro. Nā, e rite ana tēnei ki tana kupu.\n\n", "alma 37": "[center][font_size=26]Upoko 37[/font_size][/center]\n\n[i]Ka tiakina ngā papa parāhe me ērā atu karaipiture kia whakaorangia ai ngā wairua—I whakangaromia ngā Iarere nā tō rātou whakarihariha—Me muna ā rātou oati huna me ā rātou kawenata huna i te iwi—Me rūnanga tahi ki te Ariki i āu mahinga katoa—Pērā i tā te Riahona i ārahi i ngā Nīwhai ka ārahina pērāhia te tangata e te kupu a te Karaiti ki te oranga tonutanga. Takiwā 74 M.K.[/i]\n\n1 Ināianei ā, e taku tama a Heramana, e whakahau ana ahau ki a koe kia mau ake ngā tuhinga kua tukuna mai nei ki ahau;\n\n2 Ā, e whakahau ana anō hoki au ki a koe kia tuhia tētahi tuhinga mō tēnei iwi, e rite ana ki tāku i mea ai, i runga i ngā papa a Nīwhai, ā, kia puritia tapuhia ēnei mea katoa kua puritia mai nei e ahau, pērā i taku pupuritanga i aua mea; nā te mea kua puritia aua mea mō tētahi take whai mātauranga.\n\n3 Ā, ko ēnei papa parāhe, e mau ana ēnei whaowhaonga, e mau ana i runga i aua mea ngā tuhinga o ngā karaipiture tapu, e mau ana te whakapapa o ō tāua tūpuna, mai i te tīmatanga pū anō—\n\n4 Nana, kua poropititia e ō tāua tūpuna, kia puritia, ā, kia tukuna iho mai i tētahi whakatipuranga ki tētahi atu, ā, kia puritia, ā, kia tiakina e te ringa o te Ariki tae noa atu ki te wā e tika ana kia tukuna atu aua mea ki ia iwi, ki ia hapū, ki ia reo me ia huihuinga tāngata, e mōhio ai rātou ki ngā mea ngaro e mau nei i runga rā.\n\n5 Ināianei ā nana, mehemea ka puritia aua mea me matua mau tonu tō aua mea kānapatanga; āe rā, ka mau tonu tō aua mea kānapatanga; āe rā, ā, ka pērā anō ngā papa katoa e mau nei ērā tuhinga tapu.\n\n6 Nā, kei te whakaaro pea koe he heahea nōku; engari nana ko taku kupu tēnei ki a koe, nā, mā ngā mea iti me ngā mea māmā ngā mea nunui e pahawa ake ai; ā, ka whakapōauautia te hunga matatau e ngā mea iti i ngā wā maha.\n\n7 Ā, ka mahi te Ariki te Atua i runga i ngā mea ki te whakaputa i āna take nui me āna take mau tonu; ā, mā ngā mea tino iti te Ariki e whakapōauau i te hunga matatau me te whakaputa mai i te whakaoranga o ngā wairua tokomaha.\n\n8 Ināianei ā, he whaiwhakaaro tēnei nō te Atua kia tiakina ai ēnei mea; nana rā, kua whakanuia ake te rokiroki o mahara o tēnei iwi, āe rā, kua whakapakepake i te tokomaha mō te hē o ā rātou mahi, ā, kua kūmea rātou ki tētahi mātauranga o tō rātou Atua ki te whakaoranga o ō rātou wairua.\n\n9 Āe rā, ko taku kupu tēnei ki a koutou, me i kore ēnei mea e mau nei i ēnei tuhinga, kei runga nei i ēnei papa, kāore i taea e Amona rātou ko ana teina te whakapakepake i ngā Rāmana mano tini mō te hē o ō rātou whakarerenga iho a ō rātou tūpuna; āe rā, i kūmea rātou e ēnei tuhinga, e ēnei kupu ki te rīpenetātanga; koia, i kūmea mai rātou ki tētahi mātauranga o te Ariki tō rātou Atua, ā, kia hari ai i i roto i a Ihu Karaiti tō rātou Kaihoko.\n\n10 Ā, ko wai ka hua tērā pea ka meinga aua mea hei mea e kukume mai ai i ngā mano tini o rātou, āe rā, me ngā mea mano tini anō hoki o ō tāua tuākana kakī mārō, arā, ngā Nīwhai, e whakapakeke nei i ō rātou ngākau i roto i te hara me ngā hē, ki te mātauranga o tō rātou Kaihoko?\n\n11 Nā, kāore anō ēnei mea ngaro kia whakakitea katoatia mai ki ahau; nō reira ka koromaki ahau.\n\n12 Ā, kāti noa pea, ki te mea kau ahau kua tiakina aua mea mō tētahi take whaimātauranga, ko taua take e mōhiotia ana e te Atua; nā te mea kei te rūnanga ia i runga i āna mahinga katoa i te whaimātauranga, ā, he tōtika ōna huarahi, ā, he kotahi tonu te porowhita mau tonu tana whakahaere.\n\n13 E mahara, mahara, e taku tama a Heramana, anō te uaua o ngā whakahaunga a te Atua. Ā, ka kī ake ia: Ki te pupuri i aku whakahaunga ka whaioranga koe i te whenua—engari ki te kore koe e pupuri i āna whakahaunga ka hātepea atu koe i tōna aroaro.\n\n14 Ināianei ā kia mahara, e taku tama, kua tukuna e te Atua ki a koe ēnei mea, e tapu nei, kua puritia tapuhia e ia, ā, māna anō hoki e pupuri, e tiaki mō tētahi take whaimātauranga i roto i a ia, kia whakakite atu i tana mana ki ngā whakatipuranga anamata.\n\n15 Ināianei ā nana, kei te kī atu au ki a koe i runga i te wairua o te poropititanga, nā, ki te hē koe i ngā whakahaunga a te Atua, nana, ka tangohia atu ēnei mea e tapu ana i a koe mā te mana o te Atua, ā, ka tukuna atu koe ki a Hātana, kia tātaria koe e ia anō nei he pāpapa ki mua i te hau.\n\n16 Engari ki te pupuri i ngā whakahaunga a te Atua, me te mahi ki ēnei mea e tapu ana kia rite ki ērā mea e whakahaua ai koe e te Ariki, (Nā te mea me tono atu koe ki te Ariki mō ngā mea katoa hei mahinga māu ki aua mea) nana, kāore e taea ana e tētahi mana nō te whenua, nō te ao rēwera rānei te tango atu i a koe, nā te mea e kaha ana te Atua ki te whakatutuki i āna kupu katoa.\n\n17 Nā, māna āna kupu whakaari katoa e meatia ai e ia ki a koutou e whakatutuki, nā te mea kua whakatutukihia e ia ana kupu whakaari kua meatia nei e ia ki ō tāua tūpuna.\n\n18 Nā, i whakaaria e ia ki a rātou, nā, māna ēnei mea e tiaki mō tētahi take whaimātauranga i roto i a ia, kia whakakite atu i tana mana ki ngā whakatipuranga anamata.\n\n19 Ināianei ā nana, kua whakatutuki ia i tētahi take, tae atu pū anō ki te whakahokinga o ngā Rāmana mano tini ki te mātauranga o te pono; ā, kua whakakitea atu tana mana i roto i a rātou, ā, māna tonu tana mana e whakakite atu i roto i a rātou ki ngā whakatipuranga anamata; nō reira ka tiakina rātou.\n\n20 Nō reira kei te whakahau au ki a koe, e taku tama, e Heramana, kia ū koe ki te whakatutuki i aku kupu, ā, kia ū koe ki te pupuri i ngā whakahaunga a te Atua e rite ana ki ngā mea kua tuhia nei.\n\n21 Ināianei ā, ka kōrero atu au ki a koe e pā ana ki aua papa rua tekau mā-whā, kia puritia aua mea, kia whakakitea atu ngā mea ngaro me ngā mahinga o te pōuritanga, me ā rātou mahi huna, ko ngā mahi huna rānei o aua tāngata kua whakangaromia atu ki tēnei iwi; āe rā, kia whakakitea atu ō rātou kōhurutanga katoa, me ō rātou tāhaetanga, me ō rātou pāhuatanga, me ō rātou whakariharihatanga me ō rātou mōrikarikatanga katoa ki tēnei iwi; āe rā, kia tiaki anō hoki koe i ēnei taputapu whakamāori.\n\n22 Nana rā, i kite te Ariki, nā, ka tīmata tana iwi ki te mahi i roto i te pōuritanga, āe rā, ka mahi i ngā kōhuru huna me ngā mōrikarika huna; nō reira ka kī ake te Ariki, mehemea kīhai rātou i rīpenetā ka whakangaromia rātou i te mata o te whenua.\n\n23 Ā, i kī te Ariki: Māku e whakarite mā taku pononga a Hatereme, tētahi kōhatu, e tiaho atu ai i roto i te pōuritanga ki te māramatanga, kia whakakitea ai e ahau ki taku iwi e mahi nei ki ahau, kia whakakitea ai e ahau ki a rātou ngā mahinga a ā rātou teina, āe rā, ā rātou mahinga huna, ā rātou mahinga o te pōuritanga, me tō rātou whakariharihatanga me tō rātou mōrikarikatanga.\n\n24 Ināianei ā, e taku tama, kua whakaritea ēnei taputapu whakamāori kia whakatutukihia ai te kupu a te Atua, i kī ai ia, e mea ana:\n\n25 Māku e whakaputa mai i te pōuritanga ki te māramatanga ā rātou mahinga huna katoa me ā rātou mōrikarikatanga katoa; ā, ki te kore rātou e rīpenetā māku rātou e whakangaro atu i te mata o te whenua; ā, māku ā rātou mea huna katoa me ā rātou mōrikarika katoa e whakaputa mai ki te māramatanga ki ngā iwi katoa e nōhia ai te whenua a muri ake nei.\n\n26 Ināianei ā, e taku tama, e kite ana tāua kīhai rātou e rīpenetā; nō reira kua whakangaromia rātou, ā, kua whakatutukihia te kupu a te Atua tae noa mai ki tēnei wā; āe rā, kua whakaputaina mai ā rātou mōrikarika huna i te pōuritanga, ā, kua whakakitea mai nei ki a tātou.\n\n27 Ināianei ā, e taku tama, kei te whakahau ahau ki a koe kia puritia ā rātou oati katoa, me ā rātou kawenata, me ā rātou whakaritenga i roto i ō rātou mōrikarikatanga huna; āe rā, ka kaiponuhia e koe ā rātou tohu me ō rātou mea whakamīharo i tēnei iwi, kia kore ai rātou e mōhio ki ērā mea, kei taka iho pea rātou ki roto i te pōuritanga, ā, ka whakangaromia.\n\n28 Nana rā, kei runga i te whenua katoa tētahi kanga, nā, ka tau mai te whakangaromanga ki runga i ērā kaimahi o te pōuritanga, e ai ki te mana o te Atua, ina pakari katoa rātou; nō reira kei te hiahia ahau kia kaua tēnei iwi e whakangaromia.\n\n29 Nō reira māu ēnei mea huna me ā rātou oati, me ā rātou kawenata e kaiponu i tēnei iwi, ā, māu anake tō rātou whakariharihatanga me ā rātou kōhurutanga me ō rātou mōrikarikatanga e whakakite atu ai ki a rātou; ā, māu rātou e whakaako kia konekone rātou ki ngā whakarihariha me ngā mōrikarika me ngā kōhurutanga pērā; ā, māu anō rātou e whakaako kua whakangaromia atu ēnei tāngata nā tō rātou whakariharihatanga me ō rātou mōrikarikatanga me ā rātou kōhurutanga.\n\n30 Nana rā, i kōhurutia e rātou ngā poropiti katoa o te Ariki i haere mai ai ki waenganui i a rātou ki te whakapuaki atu e pā ana ki ō rātou hē; ā, i karangahia ake te toto o te hunga i kōhurutia ai e rātou ki te Ariki tō rātou Atua kia rapu utu ki runga i te hunga ko rātou nei ō rātou kaikōhuru; ā, i tau iho pēnei mai ngā whakawākanga a te Atua ki runga i ēnei kaimahi o te pōuritanga me ngā huihuinga huna.\n\n31 Āe rā, ka kangaia hoki te whenua mō āke tonu atu ki ērā kaimahi o te pōuritanga me ā rātou huihuinga huna, tae atu ana ki te whakangaromanga, ki te kore rātou e rīpenetā i mua i tō rātou pakaritanga.\n\n32 Ināianei ā, e taku tama, kia mahara ki ngā kupu kua kōrerotia atu e au ki a koe; kaua e tukuna aua whakaritenga huna ki tēnei iwi, engari whakaakona rātou tētahi mauāhara mau tonu ki te hara me te hē.\n\n33 Kauhautia atu te rīpenetātanga me te whakapono ki runga i te Ariki a Ihu Karaiti ki a rātou; whakaakona rātou kia whakaiti rātou i a rātou anō, ā, kia māhaki, ā, kia ngākau whakaiti; whakaakona rātou kia karo atu i ngā whakawainga katoa o te rēwera, i runga i tō rātou whakapono ki te Ariki a Ihu Karaiti.\n\n34 Whakaakona rātou kia kaua e hēmanawa ki te mahi pai, engari kia māhaki, ā, kia ngākau whakaiti; nā te mea ka kite ngā mea pērā i te okiokinga ki ō rātou wairua.\n\n35 E, mahara, e taku tama, ā, kia akona te mātauranga i a koe e taiohi ana; āe rā, me ako i a koe e taiohi ana ki te pupuri ki ngā whakahaunga a te Atua.\n\n36 Āe rā, karangahia ake te Atua hei tautoko i āu mea katoa; āe rā, tukuna āu mahinga katoa hei mea ki te Ariki, ā, tukuna ahakoa haere ai koe ki hea kia haere ai i roto i te Ariki; āe rā, tukuna ōu whakaaro katoa kia anga whaka-te-Ariki; āe rā, tukuna ōu kare ā-roto katoa o tō ngākau kia tau atu ai ki runga i te Ariki mō āke tonu atu.\n\n37 Rūnanga tahitia ki te Ariki i āu mahinga katoa, ā, māna koe e tohutohu ki te pai; āe rā, i a koe e takoto iho ana i te pō, me takoto iho ki te Ariki, kia mataara ai ia ki runga i a koe i tō moe; ā, ina maranga ake koe i te ata, tukuna tō ngākau kia kī ai i te whakawhetai ki te Atua; ā, ki te pēnei koe, ka hāpainga ake koe hei te rā whakamutunga.\n\n38 Ināianei ā, e taku tama, he paku kōrero anō tāku e pā ana ki te mea e kīa nei e ō tāua tūpuna ko te poi, ko te kaitohutohu rānei—i kīa rānei e ō tāua tūpuna ko te Riahona, koia, ko tōna whakamāoritanga, ko te kāpehu; ā, nā te Ariki i whakarite.\n\n39 Ā nana, kāore e taea ana e tētahi tangata te mahi i tēnei tū mahi whakamīharo. Ā nana, i whakaritea mai nei hei whakaatu ki ō tāua tūpuna te huarahi e haere nei rātou i te koraha.\n\n40 Ā, i tohutohu tēnei mea mō rātou i runga i tō rātou whakapono i te Atua; nō reira, mehemea he whakapono tō rātou ki te whakapono atu ka taea e te Atua ērā pīnara ki te tohu atu i te huarahi e haere nei rātou, nana, kua meatia; nō reira i a rātou tēnei merekara, me ētahi atu merekara maha kua mahia nei e te mana o te Atua, i tēnei rā ki tētahi atu rā.\n\n41 Hei aha koa, nā te mea i mahia ērā merekara mā roto i ngā mea iti noa iho i whakakitea atu ki a rātou ngā mahinga mīharo. I māngere rātou, ā, i wareware rātou ki te whakamahi i tō rātou whakapono me tō rātou ū, kātahi ka mutu ērā mahi whakamīharo, ā, kīhai rātou i kāneke whakamua i tō rātou haerenga.\n\n42 Nō reira, i roa tā rātou noho i te koraha, kīhai rānei i tōtika tā rātou haere, ā, i whakamamaetia rātou ki te matekai me te matewai, nā ō rātou hē.\n\n43 Ināianei ā, e taku tama, e hiahia ana ahau kia mārama koe ehara ēnei mea i ngā mea ātārangi kore, nā te mea e pērā ana i te māngeretanga o ō tāua tūpuna ki te aro atu ki tēnei kāpehu (nā, he mea nō te ao kikokiko nei) kīhai rātou i whaioranga; he pērā anō ngā mea wairua.\n\n44 Nana rā, e rite tahi ana te ngāwari o te whakarongo ki te kupu a te Karaiti, e tohutohu atu nei ki a koe i tētahi huarahi tōtika ki te harikoa mau tonu, e pērā ana ki ō tāua tūpuna ki te aro atu ki tēnei kāpehu, e tohutohu ai ki a rātou i tētahi huarahi tōtika ki te whenua o te kupu whakaari.\n\n45 Ināianei ā ko taku kupu tēnei, kāore rānei he ritenga i tēnei mea? Nā te mea he pono hoki nā tēnei kaitohutohu i mauria mai ai ō tāua tūpuna, nā te whai i tana huarahi, ki te whenua o te kupu whakaari, ka pērā anō ngā kupu a te Karaiti, ki te whai tātou i tōna huarahi, ka mauria mai tātou ki tua atu i tēnei ārai o te pōuritanga ki roto i tētahi whenua o te kupu whakaari pai rawa ake.\n\n46 E taku tama, kaua e tukuna kia māngere tāua nā te ngāwaritanga o te huarahi; nā te mea i pēnā anō ō tāua tūpuna; nā, i whakaritea pērāhia mō rātou, nā, ki te titiro rātou ka ora; e pērāhia ana anō ki a tāua. Kua whakaritea te huarahi, ā, ki te titiro atu tāua ka ora tāua mō āke tonu atu.\n\n47 Ināianei ā, e taku tama, kia kaha koe kia tiakina tapuhia ēnei mea, āe rā, kia kaha koe ki te titiro atu ki te Atua kia ora ai.\n\n", "alma 38": "Ko ngā whakahaunga a Arami ki tana tama a Hipirona.\n\nKo te upoko 38.\n\n[center][font_size=26]Upoko 38[/font_size][/center]\n\n[i]I whakahāwea a Hipirona mō te tika—Kei roto i te Karaiti te whakaoranga, koia te oranga me te māramatanga o te ao—Parairehia ōu mate kanehe. Takiwā 74 M.K.[/i]\n\n1 E taku tama, kia whai taringa mai ki aku kupu, nā, ko taku kupu tēnei ki a koe, e rite ana ki tāku i mea atu nei ki a Heramana, nā, ki te pupuri koe i ngā whakahaunga a te Atua ka whaioranga koe i te whenua; ā, ki te kore koe e pupuri i ngā whakahaunga a te Atua ka hātepea atu koe i tōna aroaro.\n\n2 Ināianei ā, e taku tama, e tūmanako ana au ka whai hari nui au i roto i a koe, nā tō ū me tō whakapono ki te Atua; nā te mea e rite ana ki tāu tīmatanga ki te titiro atu ki te Ariki tō Atua i a koe e taiohi ana, waihoki ko taku tūmanako ia ka ū tonu atu koe i tō pupuritanga i āna whakahaunga; nā te mea kua manaakitia te tangata e ū ai ki te mutunga.\n\n3 Ko taku kupu tēnei ki a koe, e taku tama, nā, kua whaihari nui kē au i roto i a koe, nā tō whakapono me tō ū, me tō manawanui me tō manawaroa i waenganui i te iwi o ngā Hōrama.\n\n4 Nā te mea e mōhio ana ahau i roto koe i ngā herehere; āe rā, e mōhio ana anō au i ākina koe ki te kōhatu mō te tika te take; ā, i manawanui koe i roto i ēnei mea katoa nā te mea i a koe te Ariki; ināianei ā, e mōhio ana koe nā te Ariki koe i whakaputa.\n\n5 Ināianei ā e taku tama e Hipirona, e hiahia ana ahau kia mahara koe, ka rite te whakaputanga i a koe i āu whakamātautauranga, me āu pōraruraru, me āu whakamamaetanga ki te nui o tō whakawhirinaki ki te Atua, ā, ka hāpaingia ake koe hei te rā whakamutunga.\n\n6 Nā, e taku tama, kāore au i te hiahia kia whakaaro koe nōku ake anō tēnei mātauranga, engari nā te Wairua o te Ariki kei roto nei i ahau i whakamōhio mai nei i ēnei mea ki ahau; nā te mea mehemea kīhai au i whānau mai i te Atua kua kore au i mōhio ki ēnei mea.\n\n7 Engari nana, i tonoa e te Ariki i runga i tōna aroha tētahi anahera ki te whakapuaki mai ki ahau, nā, me mutu i ahau te mahi whakangaromanga i waenganui i tana iwi; āe rā, kua kite au i tētahi anahera kanohi ki te kanohi, ā, i kōrero mai ia ki ahau, ā, i rite tōna reo ki te whatitiri, ā, i whakangāueuetia te whenua katoa.\n\n8 Ā, i pahawa ake, nā, i roto au i te tino mamae kino rawa atu me te auē o te wairua mō ngā rā e toru me ngā pō e toru; ā, kīhai rawa au i whiwhi i tētahi murunga i ōku hara, tae atu ki taku karangatanga ake ki te Ariki a Ihu Karaiti mō tōna aroha. Engari nana, i karanga ake au ki a ia, ā, i whiwhi au i te okiokinga mō tōku wairua.\n\n9 Ināianei ā, e taku tama, kua kōrero au i tēnei ki a koe kia ako ai koe i te mātauranga, kia ako ai koe i ahau, nā, kāore he huarahi kē atu e whakaorangia ake ai te tangata, mā roto anake i te Karaiti. Nana, ko ia te oranga me te māramatanga o te ao. Nana, ko ia te kupu o te pono me te tika.\n\n10 Ināianei ā, i te mea kua tīmata koe ki te whakaako i te kupu, nō konā au e hiahia ana kia whakaako tonu koe; ā, e hiahia ana au kia ū koe, ā, kia mauritau koe i roto i ngā mea katoa.\n\n11 Tirohia kia kaua koe e neke ake i te whakapehapeha; āe rā, tirohia kia kaua koe e whakamanamana i tōu ake mātauranga, i tō kaha nui rānei.\n\n12 Kia māia tāu, engari kaua e whakatuanui; ā, tirohia anō hoki kia paraerehia ōu mate kanehe, kia kī ai koe i te aroha; tirohia kia tahuri atu koe i te hakirara.\n\n13 Kaua e inoi pērā i tā ngā Hōrama, nā te mea kua kite koe e inoi ana rātou kia rangona ai e te tangata, ā, kia whakamihia mō tō rātou mātauranga.\n\n14 Kaua e kī: E te Atua, e whakawhetai atu ana au ki a koe mō mātou e pai ake nei i ō mātou teina; engari kē me kī ake: E te Ariki, murua mai aku kino, ā, kia mahara ki aku tuākana i runga i te aroha—āe rā, whakaaetia tō kino i te aroaro o te Atua i ngā wā katoa.\n\n15 Ā, kia manaakitia tō wairua e te Ariki, ā, kia whakawhiwhia koe i tōna kīngitanga hei te rā whakamutunga, kia noho iho ai i te rangimārie. E haere ināianei, me te whakaako i te kupu ki tēnei iwi. Kia whaiwhakaaro. E taku tama, hei konei rā.\n\n", "alma 39": "Ko ngā whakahaunga a Arami ki tana tama a Korianato.\n\nKo ngā upoko 39 tae noa ki te 42.\n\n[center][font_size=26]Upoko 39[/font_size][/center]\n\n[i]He mōrikarikatanga te hara onioni—Nā ngā hara onioni a Korianato kīhai ngā Hōrama i whiwhi i te kupu—Ka whakaorangia te hunga whakapono katoa i ora ai i mua i tā te Karaiti hokonga. Takiwā 74 M.K.[/i]\n\n1 Ināianei ā, e taku tama, he paku kōrero atu anō tāku ki a koe i tua atu i tāku i mea ai ki tō tuakana; nana rā, kāore rānei koe i kite i te ū pono o tō tuakana, tōna whakapono, me tōna ū ki te pupuri i ngā whakahaunga a te Atua? Nana, kāore rānei ia i whakatakoto iho i te tauira pai mōu?\n\n2 Nā, kīhai i rite tō whakarongo mai ki aku kupu ki tā tō tuakana, i waenganui i te iwi o ngā Hōrama. Nā, koinei tāku hei whakahē i a koe; i haere atu koe i runga i te whakamanamanatanga mō tō kaha me tō mātauranga.\n\n3 Ā, ehara tēnei i te katoa, e taku tama. Nāu i mahi tērā mea e pāpōuri ana ki ahau; nā te mea nāu te minitatanga i whakarere, ā, i haere atu ki roto i te whenua o Hirona ki waenganui i ngā rohe o ngā Rāmana, e whai ana i te wahine pūremu a Ihipera.\n\n4 Āe rā, nāna ngā manawa maha i whānako atu; engari ehara tēnei i te mea hei tukunga atu mōu, e taku tama. Kua tika kē mehemea i aro pūmau atu koe ki te minitatanga kua whakataungia atu ki a koe.\n\n5 Kāore koe i te mōhio, e taku tama, he mōrikarikatanga ēnei mea i te tirohanga a te Ariki; āe rā, he mōrikarika rawa ake i ngā hara katoa hāunga ko te whakahekenga i te toto hara kore, ko te whakaparahakotanga rānei i te Wairua Tapu?\n\n6 Nana rā, ki te whakaparahako koe i te Wairua Tapu whai muri iho i tana whaiwāhitanga atu ki roto i a koe, ā, e mōhio ana koe kei te whakaparahako koe i a ia, nana, he hara tēnei tē taea te muru; ā, ko te tangata e kōhuru nei ahakoa kei a ia te māramatanga me te mātauranga o te Atua, ehara i te ngāwari mōna kia whiwhi ai i tētahi murunga hara; āe rā, ko taku kupu tēnei ki a koe, e taku tama, ehara i te ngāwari mōna kia whiwhi ai i tētahi murunga hara.\n\n7 Ināianei ā, e taku tama, ko tāku e inoi nei ki te Atua kīhai koe i hara i taua hara nui. Kāore au e kōrero tonu mō ōu hara, kia rakaraka ake i tō wairua, mehemea kāore tēnei i pai mōu.\n\n8 Engari nana, tē taea e koe te huna i ōu hara i te Atua; ā, ki te kore koe e rīpenetā ka tū ēnā hei whakahē mōu hei te rā whakamutunga.\n\n9 Nā, e taku tama, ko tāku e inoi nei kia rīpenetā koe me te whakarere i ōu hara, ā, kia kaua e haere tonu atu i runga i ngā mate kanehe o ōu karu, engari kia whakakāhoretia koe e koe anō i roto i ēnei mea katoa; nā te mea ki te kore koe e mahi pēnei kua kore rawa e taea ai e koe te whiwhi i te kīngitanga o te Atua. Auē, kia mahara, ā, kia tango ki runga ki a koe, ā, kia whakakāhoretia koe e koe anō i roto i ēnei mea.\n\n10 Ā, kei te whakahau ahau ki a koe kia tango ki runga ki a koe te haepapa kia rūnanga tahi ki ōu tuākana i roto i āu mahinga; nana rā, kei te taiohi tonu koe, ā, e hapa ana koe i te atawhainga o ō tuākana. Ā, kia whakarongo koe ki ā rāua kupu.\n\n11 Kaua e tuku kia ārahina atu koe e tētahi mea teka, e tētahi mea heahea rānei; kaua e tuku kia ārahina anōtia atu ai tō ngākau e te rēwera kia whai atu i ērā wāhine pūremu whakarihariha. Nana, E taku tama, anō te nui o te hē i kūmea ai e koe ki runga i ngā Hōrama; nā te mea i tā rātou kite atu i tō whakahaere kīhai rātou i pai ki te whakarongo ki aku kupu.\n\n12 Ināianei ā, e mea mai ana te Wairua o te Ariki ki ahau: Whakahaua ō tamariki kia mahi pai, kei ārahina atu ai e rātou ngā ngākau o te iwi ki te whakangaromanga; nō reira kei te whakahau au ki a koe, e taku tama, i runga i te wehi ki te Atua, kia māwehe atu koe i ō hē;\n\n13 Kia tahuri koe ki te Ariki i runga i tō hinengaro katoa, tō kaha me tō mārohirohi; kia kore tonu koe e ārahi atu i ngā ngākau ki te mahi kino; engari kē kia hoki atu ki a rātou, me te whakaae i ōu hē me taua hē kua mahia e koe.\n\n14 Kaua e whaiwhai i ngā taonga, i ngā mea teka noa rānei o tēnei ao; nana rā, kāore e taea ana e koe ērā mea te mau atu.\n\n15 Ināianei ā, e taku tama, kei te hiahia au kia paku kōrero atu ki a koe e pā ana ki te haerenga mai a te Karaiti. Nana, ko taku kupu tēnei ki a koe, nā, ka haere mārika mai ia ki te tango atu i ngā hara o te ao; āe rā, e haere mai ana ia ki te whakapuaki i ngā rongo whakahari o te whakaoranga ki tana iwi.\n\n16 Ināianei ā, e taku tama, koinei te minitatanga kua karangatia mai nei koe, ki te whakapuaki i ēnei rongo whakahari ki tēnei iwi, ki te whakarite i ō rātou hinengaro; kia tau mai rānei te whakaoranga ki a rātou, kia whakarite rātou i ngā hinengaro o ā rātou tamariki ki te whakarongo ki te kupu hei te wā o tana haerenga mai.\n\n17 Ināianei ā ka āhua whakamāmā au i tō hinengaro e pā ana ki tēnei kaupapa. Nana, e mīharo ana koe ki te take e mōhiotia ēnei mea i mua noa atu i tōna haerenga mai. Nana, ko taku kupu tēnei ki a koe, kāore e rite ana te utu mō tētahi wairua ki te Atua i tēnei wā ki te utu hei te wā o tana haerenga mai?\n\n18 Kāore e tino tika ana rānei kia whakamōhiotia atu te mahere o te hokonga ki tēnei tana iwi, ā, ki ā rātou tamariki anō hoki?\n\n19 Kāore rānei e tino ngāwari ana i tēnei wā mō te Ariki ki te tono i tana anahera ki te whakapuaki i ngā rongo whakahari ki a tātou me ā tātou tamariki, ki tō te mea rānei i muri i tana haerenga mai?\n\n", "alma 40": "[center][font_size=26]Upoko 40[/font_size][/center]\n\n[i]Ka pahawa ake i te Karaiti te aranga o ngā tāngata katoa—Ka haere te hunga mate tika ki te pararaiha, ā, ka haere te hunga mate kino ki te pōuritanga ki tua kia tāria ai te rā o tō rātou aranga—Ka whakahokia ngā mea katoa ki tō rātou āhuatanga pai, ā, ki tō rātou āhuatanga tika rawa i te Aranga. Takiwā 74 M.K.[/i]\n\n1 Nā, e taku tama, anei anō tētahi kōrero āku e mea atu nei ki a koe; nā te mea e kite ana au kei te āwangawanga nei tō hinengaro e pā ana ki te aranga ake o te hunga mate.\n\n2 Nana, ko taku kupu tēnei ki a koe, kāore he aranga mai—ko taku kupu tēnei rānei, arā, kāore tēnei tīnana matemate e mau nei te matekore, kāore tēnei hanga poke e mau nei te poke kore—tae atu ki te haerenga mai a te Karaiti.\n\n3 Nana, e pahawa ake ana i a ia te aranga ake o te hunga mate. Engari nana, e taku tama, kāore anō te aranga kia tae mai. Nā, ka hurahia atu ki a koe tētahi mea ngaro; hei aha koa, he maha ngā mea ngaro e puritia tonutia ana, kia kore ai tētahi e mōhio ai hāunga ko te Atua anō. Engari ka whakakite atu au ki a koe i te mea kotahi kua āta inoia māriretia atu ki te Atua kia mōhio ai au—koia e pā ana ki te aranga.\n\n4 Nana, kua whakataua tētahi wā e haere mai ai ngā tāngata katoa i te mate. Nā, kāore e mōhio ana tētahi hei āhea tae mai ai tēnei wā; engari e mōhio ana te Atua ki te wā kua whakataua nei.\n\n5 Nā, ahakoa ka kotahi tonu te wā, he wā tuarua rānei, he wā tuatoru rānei, e puta mai ai te tangata i te mate, kāore e whaitake ana; nā te mea e mōhio ana te Atua i ēnei mea katoa; ā, kāti noa māku kia mōhio ai koinei te āhua—he wā anō kua whakataua e maranga mai ai ngā tāngata katoa i te mate.\n\n6 Nā, me tika pū he takiwā i waenganui i te wā o te matenga me te wā o te aranga.\n\n7 Ināianei ā e hiahia ana au kia inoi atu ka ahatia ngā wairua o te tangata mai i tēnei wā o te mate ki te wā kua whakataua hei wā mō te aranga?\n\n8 Nā, ahakoa mēnā kotahi te wā he nui atu rānei kua whakaritea kia maranga ake ai te tangata, kāore e whaitake ana; nā te mea kāore e mate te katoa i te wā kotahi, ā, kāore e whaitake ana tēnei mea; he rite katoa ki te rā kotahi ki te Atua, ā, e mehuatia ana te wā e te tangata anake.\n\n9 Nō reira, he wā anō kua whakataua ki te tangata kia maranga ake rātou i te mate; ā, he wā anō kei waenganui i te wā o te mate me te aranga. Ināianei ā, e pā ana ki tēnei takiwā o te taima, i āta inoia māriretia atu e au ki te Ariki e pā ana ki tēnei mea, arā, e ahatia ana ngā wairua o te tangata; ā, koinei te mea e mōhio nei au.\n\n10 Ā, ina tae mai te wā e maranga ake ai te katoa, kātahi rātou ka mōhio, nā, e mōhio ana te Atua ki ngā wā katoa kua whakataua ki te tangata.\n\n11 Nā, ko te āhua o te wairua i waenganui i te mate me te aranga—Nana, kua whakamōhiotia mai ki ahau e tētahi anahera, nā, ko ngā wairua o ngā tāngata katoa, hei taua wā tonu e wehe atu ai i te tīnana matemate, āe rā, ko ngā wairua o ngā tāngata katoa, ahakoa pai, ahakoa kino rānei, ka kahakina atu ki te kāinga ki taua Atua nāna nei te ora i hoatu ki a rātou.\n\n12 Kātahi ka pahawa ake, nā, ka whakawhiwhia ngā wairua o te hunga tika ki roto i tētahi āhuatanga o te harikoa, kua karangatia nei ko te pararaiha, he āhuatanga okioki, he āhuatanga rangimārie, i reira rātou whakatā ai i ā rātou pōraruraru katoa me ā rātou mānukanuka katoa, me te pōuritanga.\n\n13 Kātahi ka pahawa ake, nā, ko ngā wairua o te hunga kino, āe rā, ko ngā mea e kino ana—nana rā, kāore ō rātou wāhi, ō rātou tāuteute rānei o te Wairua o te Ariki; nana rā, kua whiriwhiri rātou i ngā mahinga kino, ā, mahue atu ngā mahinga pai; nō reira uru atu ai te wairua o te rēwera ki roto i a rātou, ā, ka nohoia tō rātou whare—ā, ka makaia atu ēnei ki te pōuritanga ki tua; ka ai te tangihanga, me te auētanga, me te tetētanga o ngā niho, ā pēnei nā tō rātou ake hē, kua ārahina atu e tā te rēwera i pai ai.\n\n14 Nā, koinei te āhuatanga o ngā wairua o te hunga kino, āe rā, i te pōuritanga, me tētahi āhuatanga weriweri, e titiro mataku atu ana mō te whakatakariri pūkākā o te Atua ki runga i a rātou; ka noho pēnei tonu rātou i tēnei āhuatanga, ka pērā anō te hunga tika i pararaiha, tae atu ana ki te wā o tō rātou aranga.\n\n15 Nā, kei te whakaaro ētahi ko tēnei āhuatanga o te harikoa me tēnei āhuatanga o te pōuritanga o te wairua, i mua i te aranga, koia ko te aranga tuatahi. Āe rā, e whakaae ana ahau e taea ana tēnei kia karangatia ai he aranga, ko te marangatanga ake o te wairua, ko te tukunga atu rānei o te wairua ki te harikoa, ki te pōuritanga rānei, e ai ki ngā kupu kua kōrerotia ake nei.\n\n16 Ā nana, kua kōrerotia anōtia, nā, he aranga tuatahi, he aranga ake o te hunga katoa o mua, o nāianei, o muri atu anō hoki, tae noa iho ki te aranga ake o te Karaiti i te mate.\n\n17 Nā, kāore nei tātou e whakaaro ana ko tēnei aranga kua kōrerotia pēneitia ake nei, koia ko te aranga ake o ngā wairua me tō rātou tukunga ki te harikoa, ki te pōuritanga rānei. Kāore e taea ana e koe te whakaaro koinei tōna tikanga.\n\n18 Nana, ko taku kupu tēnei ki a koe, Kāo; engari ko tōna tikanga kē ko te whakakotahitanga anō o te wairua ki te tīnana, o te hunga i ngā rā o Arama tae noa iho ki te aranga ake o te Karaiti.\n\n19 Nā, kāore au e mea ana, ka whakakotahitia ngā wairua me ngā tīnana o te hunga kua kōrerotia ake nei i te wā kotahi, ko te hunga kino me te hunga tika; kāti noa i tāku e mea atu nei, nā, ka haere mai rātou katoa; arā rānei, ka pahawa ake tō rātou aranga i mua i te aranga o te hunga e mate ai i muri i te aranga ake o te Karaiti.\n\n20 Nā, e taku tama, kāore au e mea ana, nā, ka puta mai tō rātou aranga hei te aranga o te Karaiti; engari nana, he whakaaro noa iho nōku tāku e kōrero nei, nā, ka whakakotahitia ngā wairua me ngā tīnana, o te hunga tika, hei te aranga o te Karaiti, me tōna kakenga ki te rangi.\n\n21 Engari ahakoa mēnā ka ai hei tōna aranga, hei muri rānei, kāore au i te kī atu; engari ko tēnei tāku e kōrero ai, nā, kei konā tētahi wāhi i waenganui i te mate me te aranga o te tīnana, ā, he āhuatanga o te wairua i te harikoa, i te pōuritanga rānei tae noa atu ki te wā kua whakataua e te Atua ka haere mai te hunga mate, ā, kia whakakotahitia anōtia, ko te wairua rāua ko te tīnana, ā, ka mauria mai kia tū ai i te aroaro o te Atua, ā, kia whakawākia e rite ana ki ā rātou mahinga.\n\n22 Āe rā, mā konei whakahokia mai ai ērā mea kua kōrerotia ake nei e ngā māngai o ngā poropiti.\n\n23 Ka whakahokia te wairua ki te tīnana, ā, ko te tīnana ki te wairua; āe rā, ka whakahokia ngā peke katoa ki tōna tīnana; āe rā, kāore noa iho tētahi makawe o te māhunga e ngaro; engari ka whakahokia ngā mea katoa ki tōna āhuatanga tino tika rawa atu.\n\n24 Ināianei ā, e taku tama, ko tēnei te whakahokinga kua kōrerotia nei e ngā māngai o ngā poropiti—\n\n25 Kātahi ka tīaho atu te hunga tika i te kīngitanga o te Atua.\n\n26 Engari nana, ka tau iho tētahi matenga weriweri ki runga i te hunga kino; nā te mea ka mate rātou ki ngā mea e pā ana ki ngā mea o te tika; nā te mea he poke rātou, ā, kāore e taea ana e tētahi mea poke kia whiwhi ai i te kīngitanga o te Atua; engari ka makaia atu rātou ki waho, ā, ka tukuna kia kai ai i ngā hua o ā rātou mahinga, kua kino nei; ā, e inu ana rātou i ngā para o te kapu kawa.\n\n", "alma 41": "[center][font_size=26]Upoko 41[/font_size][/center]\n\n[i]Hei te Aranga ka haere mai te tangata ki roto i tētahi āhuatanga o te harikoa mutunga kore, o te pōuritanga mutunga kore rānei—Kīhai rawa te whakarihariha i te harikoa—Kāore i ngā tāngata kikokiko te Atua i te ao—Ka whiwhi anō ia tangata, ia tangata i ngā āhuatanga whaiaro me ngā āhuatanga ā-tangata i whiwhi ai i te oranga i te wā o te Whakahokinga. Takiwā 74 M.K.[/i]\n\n1 Ināianei ā, e taku tama, he paku kōrero anō tāku e pā ana ki te whakahokinga o ērā mea kua kōrerohia ake nei; nana rā, kua whakapeau ētahi i ngā karaipiture, ā, kua kōtiti kē rawa atu nā tēnei mea. Ā, e kite ana ahau i te āwangawanga tō hinengaro e pā ana ki tēnei mea. Engari nana, ka whakamāramahia atu tēnā ki a koe.\n\n2 Ko taku kupu tēnei ki a koe, e taku tama, e tika ana te tikanga o tēnei whakahokinga ki tā te Atua tika; nā te mea e tika ana kia whakahokia ngā mea katoa ki ō rātou āhuatanga tika. Nana, e tika ana, ā, e tōtika ana, e rite ana ki te mana me te aranga o te Karaiti, nā, kia whakahokia te wairua o te tangata ki tōna tīnana, ā, kia whakahokia ngā wāhanga katoa o te tīnana ki a ia anō.\n\n3 Ā, e tika ana ki tā te Atua tika, nā, kia whakawākia ngā tāngata katoa e rite ana ki ā rātou mahinga; ā, mehemea i pai ā rātou mahinga i tēnei oranga, ā, mehemea i pai anō ngā hiahia o ō rātou ngākau, ka whakahokia anōtia rātou, hei te rā whakamutunga, ki taua mea e pai ana.\n\n4 Ā, mehemea e kino ana ā rātou mahi ka whakahokia ki a rātou he kino. Nō reira, ka whakahokia ngā mea katoa ki te āhuatanga tika, tēnā mea, tēnā mea ki tōna āhuatanga tūturu—ka whakaarahia ake te matemate ki te matekore, te poke ki te pokekore—ka whakaarahia ake ki te harikoa mutunga kore kia whiwhi ai ki te kīngitanga o te Atua, ki te pōuritanga mutunga kore rānei, kia whiwhi ai ki te kīngitanga o te rēwera, ko tētahi i tētahi ringa, ko tērā atu i tērā atu—\n\n5 Ka whakaarahia ake tētahi ki te harikoa e rite nei ki ōna hiahia harikoa, ki te pai rānei e rite ana ki ōna hiahia pai; ā, ko tētahi atu, ki te kino e rite ana ki ōna hiahia kino; nā te mea kua hiahia ia ki te mahi kino mō te roanga o te rā, waihoki, ka whiwhi anō ia i tōna utu kino ina tau mai te pō.\n\n6 Ā, e rite ana ki tērā atu ringa. Mehemea kua rīpenetā ia i ōna hara, ā, kua hiahia ki te tika tae noa atu ki te paunga ake o ōna rā, waihoki ka utua ia ki te tika.\n\n7 Koinei te hunga kua hokona e te Ariki; āe rā koinei te hunga kua tangohia atu, kua whakaputaina atu i taua pō mutunga kore o te pōuritanga; ā, pēnei rātou tū ai, hinga ai rānei; nana rā, ko rātou ō rātou ake kaiwhakawā, ahakoa ki te mahi pai, ki te mahi kino rānei.\n\n8 Nā, e kore e taea ngā tikanga a te Atua te whakarerekē; nō reira, kua whakaritea te huarahi mō te tangata e hiahia ai kia hīkoi i reira, ā, ka whakaorangia.\n\n9 Ināianei ā nana, e taku tama, kaua e māia ki te mahi i tētahi atu hē ki tōu Atua i runga i ēnei āhuatanga o te akoranga, kua māia kē nei koe ki te mahi hē i mua.\n\n10 Kaua e whakaaro, nā te mea kua kōrerohia e pā ana ki te whakahokinga, nā, ka whakahokia koe mai i te hara ki te harikoa. Nana, ko taku kupu tēnei ki a koe, kīhai rawa te whakarihariha i te harikoa.\n\n11 Ināianei ā, e taku tama, ko ngā tāngata katoa i roto i tētahi āhuatanga māori, taku kupu rānei, i tētahi āhuatanga kikokiko, kei roto anō rātou i te au o te kawa me ngā herenga o te hē; kāore i a rātou te Atua i te ao, ā, kua haere kōtiti kē atu i tō te Atua āhua; nō reira, kei roto rātou i tētahi āhuatanga rerekē atu i te āhua o te harikoa.\n\n12 Ināianei ā nana, ko te tikanga o te kupu whakahokinga ko te tangohanga atu i tētahi mea i tōna āhuatanga māori me te whakanoho iho ki roto ki tētahi āhuatanga kē atu, ki te whakanoho iho rānei i a ia ki roto ki tētahi āhuatanga e tauaro ana i tōna āhuatanga māori?\n\n13 Auē, e taku tama, ehara tēnei i te tikanga; engari ko te tikanga o te kupu whakahokinga, arā, ko te whakahoki mai i te kino ki te kino, ngā hiahia kikokiko ki ngā hiahia kikokiko rānei, te āhua o te rēwera ki te āhua o te rēwera—te pai mō ērā mea e pai ana; te tika mō ērā mea e tika ana; te rite mō ērā mea e rite ana; te aroha mō ērā mea e aroha ana.\n\n14 Nō reira, e taku tama, tirohia kia aroha atu koe ki ō tuākana; mahia tikahia, whakawākia tikahia, me te mahi pai i ngā wā katoa; ā, ki te mahi koe i ēnei mea katoa kātahi koe ka whiwhi i tō utu; āe rā, ka whakahokia te aroha ki a koe anō; ka whakahokia te tika ki a koe anō; ka whakahokia te whakawākanga tika ki a koe anō; ā, ka whakautua koe anō ki te pai.\n\n15 Nā te mea ko tāu e tuku atu ka hoki mai anō ki a koe, ā, ka whakahokia; nō reira, ka whakahēngia rawatia te kaihara e te kupu, ā, kāore rawa tēnā e whakatika noa i a ia.\n\n", "alma 42": "[center][font_size=26]Upoko 42[/font_size][/center]\n\n[i]He whakamātautauranga tēnei oranga kia taea ai e te tangata te rīpenetā me te mahi ki te Atua—Ka pahawa ake te matenga o te tīnana me te matenga o te wairua i te Takanga—Ka pahawa ake te hokonga mā roto i te rīpenetātanga—Ka whakamārietia ngā hara o te ao e te Atua ake anō—Mā te hunga e rīpenetā te whakaaroha—Ka tau te tika o te Atua ki runga i ērā atu tāngata katoa—Ka pahawa ake te whakaaroha nā te Whakamārietanga—Ka whakaorangia te hunga rīpenetā anake. Takiwā 74 M.K.[/i]\n\n1 Ināianei ā, e taku tama, kei te kite au kei konā anō tētahi mea e raruraru nei i tō hinengaro, kāore nei e taea ana e koe te mārama—koia ko te tika o te Atua i te whakawhiunga o te kaihara; nā te mea e tohe ana ōu whakaaro, e mea ana, he mea hē te tukunga i te tangata ki tētahi nohonga pōuri.\n\n2 Nana ināianei, e taku tama, māku tēnei mea e whakamārama atu ki a koe. Nana rā, whai muri iho i tā te Ariki te Atua tuku atu i ō tātou mātua tuatahi i te kāri o Erene, ki te ngaki i te whenua, i te wāhi i tangohia mai ai rāua- āe rā, nāna te tāne i kukume ai ki waho, ā, ka whakanohoia e ia i te pito ki te rāwhiti o te kāri o Erene tētahi Kerupima me tētahi hoari mura i piua reretia atu ki ngā tahataha katoa, hei tiaki i te rākau o te ora—\n\n3 Nā, ka kite tātou kua meinga te tangata kia rite ki te Atua, e mōhio ana ki te pai me te kino; ā, kei totoro atu tōna ringa me te tango anō hoki i tō te rākau o te ora, kei kai, ā, kei ora tonu mō āke tonu atu, ka whakanohoia e te Ariki te Atua te Kerupima me te hoari mura, kia kore ai ia e kai i ngā hua—\n\n4 Ā, pēnei tātou kite ai, he wā anō kua tukuna ki te tangata ki te rīpenetā, āe rā, he wā whakamātautauranga, he wā kia rīpenetā, ā, ki te mahi ki te Atua.\n\n5 Nana rā, mehemea kua totoro wawe atu a Arama i tana ringa me te kai i tō te rākau o te ora, kua ora ia mō āke tonu atu, e rite ai ki te kupu a te Atua, kua kore he wā anō mō te rīpenetātanga; āe rā, kua mana kore anō hoki te kupu a te Atua, ā, kua raru anō te mahere nui o te whakaoranga.\n\n6 Engari nana, kua whakataua ki te tangata kia mate—nō reira, i te mea kua hātepea atu rātou i te rākau o te ora ka hātepea atu rātou i te mata o te whenua—ā, ka ngaro te tangata āke tonu atu, āe rā, ka meinga rātou hei tāngata taka.\n\n7 Ināianei ā, e kite ana koutou nā konei ō tātou mātua tuatahi i hātepea atu mō tō te tīnana, ā, mō tō te wairua i te aroaro o te Atua; ā, pēnei tātou kite ai i meinga rātou hei mea kia whai i tā rāua ake i pai ai.\n\n8 Nana ināianei, kāore i tika pū anō kia whakaorangia ai te tangata mai i tēnei matenga o te tīnana, nā te mea ka whakangaro tēnā i te mahere nui o te harikoa.\n\n9 Nō reira, i te mea kīhai rawa i taea te wairua e te mate, ā, kua whakaputa mai i te takanga te matenga o te wairua me te matenga o te tīnana anō hoki, koia, kua hātepea atu rātou i te Aroaro o te Ariki, i tika pū anō kia whakaorangia ai te tangata i tēnei matenga o te wairua.\n\n10 Nō reira, i te mea kua meinga rātou hei mea kikokiko, hei mea tūkari, ā, hei mea rēwera, he mea nā ngā āhuatanga o te kikokiko, ka meinga tēnei āhuatanga whakamātautauranga hei āhuatanga e whakarite ai rātou; i meinga hei āhuatanga whakariterite.\n\n11 Ināianei ā kia mahara, e taku tama, me i kore te mahere o te hokonga, (e whakatahangia ana tēnā) kia mate rawa rātou kua pōuri ō rātou wairua, i te mea kua hātepea atu i te aroaro o te Ariki.\n\n12 Ināianei ā, kāore he huarahi hei whakaorangia ai te tangata mai i tēnei āhuatanga taka, kua tōia mai nei e te tangata ki a ia anō nā tāna ake haututūtanga;\n\n13 Nō reira, ki tā tika, kāore i taea te whakaputa mai i te mahere o te hokonga, i runga anake i ngā tikanga o tā te tangata rīpenetātanga i tēnei āhuatanga whakamātautau, āe rā, tēnei āhuatanga whakariterite; nā te mea me i kore ēnei āhuatanga, kua kore e āhei i te whakaaroha hāunga ko te whakangaro i ngā mahinga o te tika. Nā, kāore e taea te mahi a te tika te whakangaro; mēnā ka pērātia, ka oti te Atua hei Atua.\n\n14 Ā, pēnei kite ai tātou kua taka katoa ngā tāngata katoa, ā, i te pāoro rātou o te tika; āe rā, te tika a te Atua, kua whakatauhia nei rātou kia hātepea atu mō āke tonu atu.\n\n15 Ināianei ā, kāore i taea te mahere o te whakaaroha te whakaputa mai ki te kore i meatia tētahi whakamārietanga; nō reira e whakamārietia ana e te Atua ake ngā hara o te ao, kia whakaputa mai i te mahere o te whakaaroha, kia ea ai ngā tono a te tika, kia tū ai te Atua hei Atua tino tika katoa, hei Atua pono, ā, hei Atua whakaaroha anō hoki.\n\n16 Nā, kua kore e taea te whakaputa mai i te rīpenetātanga ki te tangata ki te kore he whakawhiunga, he mea mau tonu anō hoki kia rite ki te oranga o te wairua, e whakatakotoria tauarotia ana ki te mahere o te harikoa, he mea mau tonu anō hoki pērā i te oranga o te wairua.\n\n17 Nā, me pēhea te tangata e rīpenetā ki te kore ia e hara? Me pēhea ia e hara ki te kore he ture? Me pēhea he ture ki te kore he whakawhiunga?\n\n18 Nā, kua whakatakotoria iho tētahi whakawhiunga, ā, i homai tētahi ture tika, nā konei kawe mai ai te pōuri mō te hara ki te ngākau o te tangata.\n\n19 Nā, mehemea kīhai i homai tētahi ture—ki te kōhuru tētahi tangata ka mate ia—ka wehi ia kei mate ia mōna i kōhuru?\n\n20 Hei āpiti anō, mehemea kāore he ture i homai nei hei whakahē i te hara kua kore te tangata e wehi ki te hara.\n\n21 Ā, mehemea kāore he ture i homai nei, ki te hara te tangata ka ahatia e te tika, e te whakaaroha rānei, nā te mea kāore o rāua tikanga ki runga i te tangata?\n\n22 Engari kua homai tētahi ture, ā, kua whakataua hoki tētahi whakawhiunga, ā, kua tukuna tētahi rīpenetātanga; ko taua rīpenetātanga, ka tonoa nei e te whakaaroha; me i kore, kua mau te tangata i te tika, ā, ka whakahaerehia te ture, ā, ka whakapākia iho e te ture te whakawhiunga; ki te kore e pērā, ka whakangaromia ngā mahinga a te tika, ā, ka oti te Atua hei Atua.\n\n23 Engari kāore e oti te Atua hei Atua, ā, ka mau te hunga rīpenetā i te whakaaroha, ā, ka puta mai te whakaaroha nā te whakamārietanga; ā, ka puta mai te aranga o te hunga mate i te whakamārietanga; ā, ka whakahokia mai e te aranga o te hunga mate ngā tāngata ki te aroaro o te Atua; ā, ka whakahokia pēneitia rātou ki tōna aroaro, kia whakawākia ai e rite ana ki ā rātou mahinga, e ai ki te ture me te tika.\n\n24 Nana rā, ka whakamahia e te tika āna tono katoa, hei āpiti anō, ka mau katoa i te whakaaroha tāna ake anō; ā pēnei, kāore he mea i tua atu i te hunga rīpenetā e whakaorangia ai.\n\n25 Hā, e whakaaro ana koe ka whānako te whakaaroha i tā te tika? Ko taku kupu tēnei ki a koe, Kāo; kāore te tongi kotahi. Ki te pērā, ka oti te Atua hei Atua.\n\n26 Ā pēnei tā te Atua whakaputa i āna tikanga nui mau tonu, kua whakaritea nei i te tūāpapa o te ao. Ā pēnei ka whakaputaina mai te whakaoranga me te hokonga o te tangata me tō rātou whakangaromanga, me tō rātou pōuritanga.\n\n27 Nō reira, E taku tama, ko te tangata e hiahia ana ki te haere mai, māna e haere mai ki te inu noa i ngā wai o te oranga; ā, ko te tangata kāore e hiahia ana ki te haere mai, kāore taua tangata e meinga kia haere mai ai; engari hei te rā whakamutunga ka whakahokia ki a ia ērā mea e rite ana ki āna mahinga.\n\n28 Mehemea kua hiahia ia ki te mahi kino, ā, kīhai ia i rīpenetā i ōna rā, nana, ka meatia te kino ki a ia, e rite ana ki tā te Atua whakahokinga.\n\n29 Ināianei ā, e taku tama, e hiahia ana au kia kaua ēnei mea e whakararu tonu nei i a koe, ā, tukuna anake ō hara kia whakararu i a koe, mā runga i taua whakararunga koe e heke iho ki te rīpenetātanga.\n\n30 E taku tama, e hiahia ana ahau kia kaua koe e whakakāhore tonu i te tika o te Atua. Kei tohe koe ki te whakawātea kau noa i a koe anō nā ōu hara, mā te whakakāhore i te tika o te Atua; engari tukuna te tika o te Atua, me tōna whakaaroha, me tōna manawaroa kia whaiwāhi nui atu i tō ngākau; ā, tukuna ia kia kūmea iho koe ki raro ki te puehu i runga i te whakaiti.\n\n31 Ināianei ā, E taku tama, kua karangatia koe e te Atua kia kauhautia atu te kupu ki tēnei iwi. Ināianei ā, e taku tama, haere koe i runga i tō huarahi, whakapuakina atu te kupu o te pono i runga i te pono me te whaiwhakaaro, kia kūmea ai e koe ngā wairua ki te rīpenetātanga, kia whai tikanga nui te mahere nui o te whakaaroha ki runga i a rātou. Ā, mā te Atua e tuku atu ki a koe e rite pū ana ki āku kupu. Āmine.\n\n", "alma 43": "[center][font_size=26]Upoko 43[/font_size][/center]\n\n[i]Ka kauhau a Arami rātou ko ana tama i te kupu—Ka huri atu ngā Hōrama me ētahi atu kaitītore Nīwhai hei Rāmana—Ka haere mai ngā Rāmana ki te pakanga ki ngā Nīwhai—Ka whakakākahutia ngā Nīwhai e Moronai ki ngā tōpuni tauwhāinga—Ka whakakitea e te Ariki te rautaki a ngā Rāmana ki a Arami—Ka tiaki ngā Nīwhai i ō rātou kāinga, ō rātou tika, ō rātou whānau, tō rātou whakapono hoki—Ka karapotia ngā Rāmana e ngā tauā o Moronai rāua ko Rīhai. Takiwā 74 M.K.[/i]\n\n1 Ināianei ā, i pahawa ake, nā, ka haere atu ngā tama a Arami ki waenganui i te iwi, ki te whakapuaki i te kupu ki a rātou. Ā, ko Arami hoki, koia anō, kīhai i taea te whakatā, ā, ka haere atu anō hoki ia.\n\n2 Nā, kāore mātou e kōrero anō e pā ana ki tā rātou kauhautanga, atu i te mea, nā, i kauhau rātou i te kupu, me te pono, e rite ana ki te wairua o te poropititanga me te whakakitenga; ā, i kauhau rātou i runga i te āhua o te ritenga tapu o te Atua i karangatia nei rātou.\n\n3 Ināianei ā, ka hoki atu au ki tētahi kōrero mō ngā pakanga i waenganui i ngā Nīwhai me ngā Rāmana, i te tau tuangahuru mā waru o te whakahaeretanga a ngā kaiwhakawā.\n\n4 Nana rā, i pahawa ake, nā, ka huri ngā Hōrama hei Rāmana; nō reira, i te tīmatanga o te tau tuangahuru mā waru ka kite ngā Nīwhai i te whakaekenga mai o ngā Rāmana ki runga i a rātou; nō reira i whakarite rātou mō te pakanga; āe rā, ka whakahuihui rātou i ā rātou tauā i te whenua o Herehona.\n\n5 Ā, i pahawa ake, nā, ka haere mai ngā Rāmana me ā rātou manomano; ā, i haere mai rātou ki roto i te whenua o Anationuma, koia te whenua o ngā Hōrama; ā, ko Herahemena te ingoa o tō rātou rangatira.\n\n6 Ināianei ā, i te mea ko ngā Amareki ngā tino tangata kino ake, ngā tino kaikōhuru kino ake i ngā Rāmana, i roto i tō rātou āhua ake anō, nō reira, ka whakatūria e Herahemana ngā kaiwhakahau matua i runga i ngā Rāmana, ā, he Amareki, he Hōrama katoa rātou.\n\n7 Nā, ka meatia tēnei e ia kia mau tonu ai tō rātou mauāhara ki ngā Nīwhai, kia meinga ai rātou e ia kia ngohengohe ki a ia hei whakaoti i tana rautaki.\n\n8 Nana rā, ko tana rautaki ia kia whakaohooho ake i ngā Rāmana ki te riri ki ngā Nīwhai; i pēnei ia kia neke ake ai tōna mana ki runga i a rātou, ā, kia neke ake anō hoki tōna mana ki runga i ngā Nīwhai mā te kukume i a rātou ki roto i te hereheretanga.\n\n9 Ināianei ā, ko te rautaki o ngā Nīwhai ko te tiakanga o ō rātou whenua, me ō rātou kāinga, me ā rātou hoawāhine, me ā rātou tamariki, kia tiakina ai ērā i ngā ringaringa o ō rātou hoariri; ā, kia tiakina anō hoki ō rātou tikanga me ō rātou ritenga, āe rā, me tō rātou herekoretanga, kia taea ai e rātou te koropiko i te Atua e rite ana ki ā rātou hiahia.\n\n10 Nā te mea i mōhio rātou ki te taka atu ki ngā ringaringa o ngā Rāmana, nā, ka whakangaro ngā Rāmana i ngā tāngata katoa e koropiko ana i runga i te wairua me te pono ki te Atua pono e ora ana.\n\n11 Āe rā, i mōhio anō rātou ki tō ngā Rāmana mauāhara nunui ki ā rātou teina, arā, ko ngā Anati-Nīwhai-Rīhai, kua karangatia ko te iwi o Amona—ā, kua kore rātou e hāpai patu, āe rā, kua uru rātou ki roto i tētahi kawenata e mea ana kua kore rātou e hāpai patu, ā, kāore rātou i pai kia takahi—nō reira, ki te taka iho rātou ki ngā ringaringa o ngā Rāmana ka whakangaromia rātou.\n\n12 Ā, kāore ngā Nīwhai e tuku kia whakangaromia rātou; nō reira rātou tuku whenua atu ai ki a rātou hei whenua tuku iho mō rātou.\n\n13 Ā, ka homai e te iwi o Amona tētahi wāhi nui o ā rātou rawa hei tautoko i ō rātou tauā; ā, pēnei kua meinga ngā Nīwhai, ko rātou anake, hei tū atu ki ngā Rāmana, ko rātou nei he uri nō Rāmana rāua ko Remuere, me ngā tama a Ihimaera, me te hunga katoa i tītore atu i ngā Nīwhai, ko rātou nei ngā Amareki me ngā Hōrama, me ngā uri o Noa.\n\n14 Nā, he rite te rahi o ērā uri, kua tata rite ki te rahi o ngā Nīwhai; ā, pēnei ka meinga ngā Nīwhai kia tatau atu ki ō rātou tuākana, tae atu ki te whakaheke toto.\n\n15 Ā, i pahawa ake i te mea kua whakahuihui tahi ngā tauā a ngā Rāmana i te whenua o Anationuma, nana, kua whakarite ngā tauā a ngā Nīwhai kia tūtaki ki a rātou i te whenua o Herehona.\n\n16 Nā, ko te rangatira o ngā Nīwhai, ko te tangata rānei kua whakataua hei rangatira nui i runga i ngā Nīwhai—nā, ko te rangatira nui te kaiwhakahau i runga i ngā tauā katoa o ngā Nīwhai—ā, ko Moronai tōna ingoa;\n\n17 Ā, ka riro i a Moronai te tikanga katoa me te whakahaeretanga katoa o ā rātou pakanga. Ā, kua rua ngahuru mā rima tau noa iho tōna pakeke i te wā i whakataua ia hei rangatira nui i runga i ngā tauā a ngā Nīwhai.\n\n18 Ā, i pahawa ake, nā, ka tūtaki ia ki ngā Rāmana i ngā rohe o Herehona, ā, kua mau hoari tōna iwi, me ngā hemita, me ngā tūmomo patu katoa o ia āhua, o ia āhua.\n\n19 Ā, i te kitenga atu a ngā Rāmana i te iwi o Nīwhai, i tā Moronai whakarite rānei i tana iwi ki ngā ārai uma me ngā puapua, āe rā, ki ngā mea ārai anō hoki hei tiaki i ō rātou māhunga, ā, kua kākahutia ki ngā kahu mātotoru—\n\n20 Nā, kāore te tauā a Herahemena i te whakaritea pērāhia; i a rātou ā rātou hoari me ā rātou hemita anake, ā rātou kōpere me ā rātou pere, ā rātou kōhatu me ā rātou kōtaha; ā, i tahanga rātou, hāunga ko tētahi hiako kua whītikina i ō rātou hope; āe rā, i tahanga katoa rātou, hāunga ko ngā Hōrama me ngā Amareki;\n\n21 Engari kāore ō rātou ārai uma, ā rātou puapua rānei—nō reira, i te tino mataku rawa rātou i ngā tauā a ngā Nīwhai nā ō rātou tōpuni tauwhāinga, hei aha koa hira noa ake tō rātou tokomahatanga i tō ngā Nīwhai.\n\n22 Nana, i pahawa ianei ake, nā, kāore ō rātou māia kia huaki mai ki ngā Nīwhai i roto i ngā rohe o Herehona; nō reira, ka wehe atu rātou i te whenua o Anationuma ki roto i te koraha, ā, tawhio haere ana i te koraha, atu ki te taha o te awa o Hairona, kia kuhu ai i te whenua o Manati kia riro i a rātou te whenua; nā te mea kāore rātou i whakaaro ka mōhio ngā Nīwhai ki hea rātou haere ai.\n\n23 Engari i pahawa ake, i taua wā tonu i wehe atu rātou ki roto i te koraha ka tuku tūtei a Moronai ki roto i te koraha ki te tirotiro i tō rātou hōpuni; ā, ko Moronai, anō hoki, e mōhio ana ki ngā poropititanga a Arami, ka tukuna ētahi tāngata ki a ia, e tono ana ki a ia kia uia atu ai te Ariki ki te wāhi e haere ai ngā tauā a ngā Nīwhai ki te tiaki i a rātou anō i ngā Rāmana.\n\n24 Ā, i pahawa ake, nā, ka tau mai te kupu a te Ariki ki a Arami, kātahi ka whakamōhiotia atu e Arami ngā karere a Moronai, nā, kei te hīkoi ngā tauā a ngā Rāmana taiāwhio noa i te koraha, kia haere atu ai rātou ki roto i te whenua o Manati, kia huaki atu ki te wāhi ngoikore o te iwi. Ā, ka haere aua karere, ā, ka kawea atu taua karere ki a Moronai.\n\n25 Nā, waiho ana e Moronai tētahi wāhi o tana tauā i te whenua o Herehona, kei haere mai noa tētahi wāhi o ngā Rāmana ki roto i te whenua, ā, kei riro i a rātou te pā, ka haria te toenga atu o tana tauā kātahi ka hīkoi atu ki roto i te whenua o Manati.\n\n26 Ā, ka meatia e ia kia huihui tahi ai te iwi katoa i tērā takiwā o te whenua i a rātou anō ki te pakanga atu ki ngā Rāmana, hei tiaki i ō rātou māra me tō rātou whenua, i ō rātou tikanga me ō rātou tikanga herekoretanga; nō reira i rite rātou mō te taenga mai a ngā Rāmana.\n\n27 Ā, i pahawa ake, nā, ka meatia e Moronai kia huna ai tana tauā i te raorao e tata ana ki te tahatika o te awa o Hairona, ki te taha uru o te awa o Hairona i te koraha.\n\n28 Ā, ka whakanohoia e Moronai ngā tūtei ki ngā wāhi e pātata ana, kia mōhio ai ia hei āhea haere mai ai te hōpuni o ngā Rāmana.\n\n29 Ināianei ā, i te mea kua mōhio a Moronai ki ngā whakaaro a ngā Rāmana, arā, i te hiahia rātou ki te whakangaro i ā rātou teina, ki te whakaeke tikanga rānei, ā, ki te kukume iho i a rātou ki roto i te hereheretanga kia whakapūmautia e rātou tētahi kīngitanga mō rātou anō ki runga i te whenua katoa;\n\n30 Ā, i te mōhio anō ia ko te hiahia anake o ngā Nīwhai ko te tiaki i ō rātou whenua, me tō rātou herekoretanga, me tō rātou hāhi, nō reira i whakaaro ia ehara i te hara kia tiakina ērā mea e ia mā te rautaki; nō reira, nā ana tūtei i kite ai ia i te huarahi e haere ai ngā Rāmana.\n\n31 Nō reira, ka whakawehewehe ia i tana tauā, ā, ka mauria tētahi wāhi ki roto i te raorao, ā, ka hunaia rātou i te taha rāwhiti, i te taha tonga anō hoki o te puke Ripira;\n\n32 Ā, ka hunaia atu e ia te toenga atu ki te raorao i te uru, i te taha uru o te awa o Hairona, ā, i raro hoki i ngā rohe o te whenua o Manati.\n\n33 Ā, pēnei kua whakanohoia e ia tana tauā e rite ana ki tana hiahia, kua rite ia ki te tūtaki i a rātou.\n\n34 Ā, i pahawa ake, nā, ka haere ake nei ngā Ramana ki runga i te puke i te taha raki, ki te wāhi i reira tētahi wāhi o te tauā a Moronai e huna ana.\n\n35 Ā, i te wā i hipa atu ngā Rāmana i te puke o Ripira, kātahi ka tomo ki roto i te raorao, kātahi ka tīmata ki te whakawhiti i te awa o Hairona, ko te tauā e huna atu ana i te puke ki te taha tonga, i ārahina nei e tētahi tangata ko Rīhai tōna ingoa, ā, nāna tana tauā i ārahi atu, ā, ka karapotia ngā Rāmana ki te taha rāwhiti, arā, tō rātou hiku.\n\n36 Ā, i pahawa ake, nā, i te kitenga o ngā Ramana i ngā Nīwhai e whakaeke ana ki runga i a rātou i tō rātou hiku, ka whakatahuritia atu rātou ki muri, ā, ka tīmata ki te tatau atu ki te tauā a Rīhai.\n\n37 Ā, ka tīmata te mahi whakamate i ngā taha e rua, engari i te kino rawa ake te āhua ki te taha o ngā Ramana, nā tō rātou tahangatanga i kaha hahau hoki ngā Nīwhai i a rātou ki ā rātou hoari me ā rātou hemita, nā konā puta ake te mate i te nuinga o ngā patunga.\n\n38 Heoi kei tērā atu taha, ka hinga iho tētahi tangata i tēnā wā, i tēnā wā i waenganui i ngā Niwhai, nā ā ratou hoari me te hekenga o te toto, i te mea kua tiakina ngā wāhi o te tīnana, arā, ngā tino wāhi o te tīnana e nui nei te ora kua tiakina i ngā hahautanga a ngā Rāmana, nā ō rātou ārai uma, me ō rātou puapua, me ō rātou ārai māhunga; ā, pēnei ka kawe tonu atu ngā Nīwhai i te mahi whakamate i waenganui i ngā Rāmana.\n\n39 Ā, i pahawa ake, nā, ka wehi haere ngā Rāmana, nā te whakangaromanga nui i waenganui i a rātou, tae atu ana ki tā rātou tahutitanga atu whakateawa o Hairona.\n\n40 Ā, i arumia rātou e Rīhai rātou ko ana tāngata; ā, ka āia atu rātou e Rīhai ki roto i ngā wai o Hairona, ā, ka whakawhiti atu rātou i ngā wai o Hairona. Ā, ka puritia e Rīhai ana tauā ki runga i ngā tahatika o te awa o Hairona kei whakawhiti atu rātou.\n\n41 Ā, i pahawa ake, nā, ka tūtaki a Moronai rātou ko tana tauā ki ngā Rāmana i te raorao, i tērā atu taha o te awa o Hairona, ā, ka tīmata tā rātou takanga atu ki runga i a rātou ki te patupatu i a rātou.\n\n42 Ā, ka tahuti atu anō ngā Rāmana i tō rātou aroaro, whakatewhenua o Manati; ā, ka tūtakina anōtia rātou e ngā tauā a Moronai.\n\n43 Nā, i tino kaha ngā Rāmana ki te whawhai i tēnei wā; āe rā, kāore i mōhiotia ngā Rāmana i mua ki te whawhai i runga i te kaha me te māia nui, e kāo, kāore i pēnei noa mai i te tīmatanga rā anō.\n\n44 Ā, ka whakahaua rātou e ngā Hōrama, e ngā Amareki, ko rātou nei ō rātou rangatira nui me ō rātou kaiārahi matua, e Herahemena anō hoki, ko ia tō rātou rangatira nui, ko tō rātou kaiārahi matua me tō rātou kaiwhakahau matua; āe rā, i whawhai rātou anō nei he tarakona, ā, he tokomaha ngā Nīwhai i patua ai e ō rātou ringaringa, āe rā, nā te mea he maha ngā ārai māhunga i weheruatia e ā rātou hahaunga, ā, he maha ō rātou ārai uma i werohia ai, ā, i haua iho ngā ringa maha; ā, i pēnei tā ngā Rāmana patu i runga i te riri nanakia.\n\n45 Hei aha koa, he pūtake pai ake i whakahaua ai ngā Niwhai, nā te mea kāore rātou i te whawhai mō te kīngitanga, mō te mana rānei engari i te whawhai rātou mō ō rātou kāinga me ō rātou tikanga here kore, mō ā rātou hoawāhine me ā rātou tamariki, mō ā rātou mea katoa, āe rā, mō ō rātou ritenga karakia me tō rātou hāhi.\n\n46 Ā, i te mahi rātou i tērā i whakaaro ai rātou ko tō rātou haepapa hei mahi rātou ki tō rātou Atua; nā te mea kua kī atu te Ariki ki a rātou, ki ō rātou tūpuna anō hoki, nā: Mehemea kāore koutou e hē i te hē tuatahi, i te tuarua rānei, kāore koutou e tuku i a koutou anō kia patua iho e ngā ringaringa o ō koutou hoariri.\n\n47 Hei āpiti anō, i kī mai te Ariki: Mā koutou ō koutou whānau e tiaki tae atu ana ki te whakahekenga toto. Nō reira mō tēnei take i whawhai ai ngā Nīwhai ki ngā Rāmana, ki te tiaki i a rātou anō, me ō rātou whānau, me ō rātou māra, me tō rātou whenua, me ō rātou tikanga, me tō rātou whakapono.\n\n48 Ā, i pahawa ake, nā, i te kitenga ake o ngā tāne a Moronai i te riri me te nanakia o ngā Rāmana, whano ka memenge iho, ā, whano ka tahuti atu i a rātou. Ā, ko Moronai, e mōhio ana ki tō rātou hiahia, ka tonoa atu, ā, ka whakahihikongia ō rātou ngākau ki ēnei kupu—āe rā, ko te whakaaro ki ō rātou māra, tō rātou herekoretanga, āe rā, tō rātou herekoretanga i te hereheretanga.\n\n49 Ā, i pahawa ake, nā, ka tahuri atu rātou ki runga i ngā Rāmana, ā, ka karanga ake i runga i te reo kotahi ki te Ariki tō rātou Atua, mō tō rātou herekoretanga me tō rātou whakawāteatanga i te hereheretanga.\n\n50 Ā, ka tīmata tā rātou tū atu ki ngā Rāmana i runga i te kaha; ā, i taua haora pū anō i karanga ai rātou ki te Ariki mō tō rātou herekoretanga, ka tīmata ngā Ramana ki te tahuti atu i tō rātou aroaro; ā, i tahuti atu rātou ki ngā wai o Hairona.\n\n51 Nā, hira noa ake ngā Ramana, āe rā, he nui ake i te takirua mō te tangata kotahi o ngā Nīwhai; hei aha koa, i āia atu rātou nā konā ka whakaminea ngātahitia rātou i roto i te putu kotahi i te raorao i te tahatika o te awa o Hairona.\n\n52 Nō reira ka karapotia rātou e ngā tauā a Moronai, āe rā, i ngā taha e rua o te awa, nana rā, i te taha rāwhiti ngā tāne o Rīhai.\n\n53 Nō reira i te kitenga atu o Herahemena i ngā tāngata o Rīhai i te taha rāwhiti o te awa o Hairona, me ngā tauā a Moronai i te taha uru o te awa o Hairona, nā, i te karapotia rātou e ngā Nīwhai huri noa, ka pākia rātou e te wehi kino.\n\n54 Nā, i te kitenga o Moronai i tō rātou wehi kino, ka whakahaua e ia ana tāngata kia aukati te whakahekenga i ō rātou toto.\n\n", "alma 44": "[center][font_size=26]Upoko 44[/font_size][/center]\n\n[i]Ka whakahau a Moronai i ngā Rāmana kia hohou ai te rongo ki te kore ka whakangaromia—Ka whakaparahako a Herahemena i taua kōrero, ā, ka tīmata anō te whawhai—Ka hinga ngā Rāmana i ngā tauā a Moronai. Takiwā 74–73 M.K.[/i]\n\n1 Ā, i pahawa ake, nā, ka whakamutu tā rātou, ā, ka neke atu rātou i a rātou. Ā, ka kī atu a Moronai ki a Herahemena: Nana, e Herahemena, kāore ō mātou hiahia kia tū ai hei tāngata whakaheke toto. E mōhio ana koe kei ō mātou ringaringa koutou, heoi, kāore mātou i te hiahia ki te patu i a koutou.\n\n2 Nana, kāore mātou i haere mai ki te whawhai ki a koutou kia whakaheke iho ai i ō koutou toto mō te mana; kāore rānei mātou e hiahia ana kia tōia iho tētahi ki raro i te ioka o te hereheretanga. Engari koinei te pūtake pū anō nāna nei koutou i tō mai ki te pakanga ki a mātou; āe rā, e riri ana koutou ki a mātou nā tō mātou whakapono.\n\n3 Engari, e kite ana koutou kei a mātou te Ariki; ā, e kite ana koutou nāna nei koutou i tuku mai ki ō mātou ringaringa. Ināianei ā, e hiahia ana au kia mārama ai koutou kua pēneitia ki a mātou nā tō mātou hāhi me tō mātou whakapono i te Karaiti. Ināianei ā, e kite ana koutou tē taea e koutou te whakangaro i tō mātou whakapono.\n\n4 Nā, e kite ana koutou koinei te whakapono tūturu o te Atua; āe rā, e kite ana koutou ka tautoko te Atua, ka puritia, ā, ka tiaki i a mātou, mehemea ka ū mātou ki a ia, ki tō mātou whakapono, me tō mātou hāhi; ā, kua kore rawa te Atua e tuku kia whakangaromia ai mātou ki te kore mātou e taka iho ki te hē me te whakakore i tō mātou whakapono.\n\n5 Ināianei ā, e Herahemena, kei te whakahau au ki a koe, i runga i te ingoa o taua Atua kaha-rawa, nāna nei ō mātou ringa i whakakaha nā konā kua whaimana mātou ki runga i a koutou, i runga i tō mātou whakapono, i runga i tō mātou hāhi, ā, i runga i ō mātou ritenga karakia, me tō mātou hāhi, ā, i runga i te tautoko tapu o ā mātou hoawāhine me ā mātou tamariki, nā te herekoretanga e herea nei mātou ki ō mātou māra me tō mātou whenua; āe rā, i runga anō hoki i te pupuritanga i te kupu tapu a te Atua, nāna nei tō mātou haringa katoa; me ngā mea katoa e tino arohaina nei e mātou—\n\n6 Āe rā, ehara tēnei i te katoa; kei te whakahau au ki a koutou i runga i ngā hiahia katoa e hiahia nā koutou ki te ora, kia tukuna mai ā koutou rākau whawhai ki a mātou, ā, e kore nei mātou e whai i ō koutou toto, engari ka tohua ō koutou oranga e mātou, mehemea ka haere koutou i runga i tō koutou haere, ā, kia kaua e haere mai anō ki te pakanga ki a mātou.\n\n7 Ināianei ā, ki te kore koutou e pēneitia, nana, kei ō mātou ringaringa koutou, māku āku tāngata e whakahau kia taka iho ki runga i a koutou, me te hahau iho i ngā tūnga o te mate ki runga i ō koutou tīnana, kia mate moa ai koutou; kātahi ka kite tātou mā wai te mana i runga i tēnei iwi; āe rā, ka kite tātou ko wai ka kukume iho ki roto i te hereheretanga.\n\n8 Ā, ināianei ā, nā, i te rongonga a Herahemena i ēnei kōrero, nā, ka haere mai ia ki mua, ā, ka tukuna mai tana hoari me tana hemita, me tana kōpere ki roto i ngā ringaringa o Moronai, ā, ka kī atu ki a ia: Nana, anei ā mātou rākau whawhai; ka tukuna atu ēnā ki a koutou, engari e kore nei mātou e tuku i a mātou anō kia tangohia ake ki runga i a mātou tētahi oati ki a koutou, e mōhio nei mātou ka whatia e mātou, me ā mātou tamariki anō hoki; engari tangohia atu ā mātou rākau whawhai, ā, tukuna mātou kia wehe atu ki roto i te koraha; ki te kore ka puritia ā mātou hoari, ā, ka mate mātou, ka wikitōria rānei.\n\n9 Nana, ehara mātou nō tō koutou whakapono; kāore mātou e whakapono ana nā te Atua mātou i tuku i ō koutou ringaringa; engari e whakapono ana mātou nā tō koutou tinihanga koutou i ora ai i ā mātou hoari. Nana, nā ō koutou ārai uma me ō koutou puapua koutou i ora ai.\n\n10 Ināianei ā, i te whakakapinga o Herahemena i ēnei kupu, ka whakahokia e Moronai te hoari me ngā rākau whawhai, kua whakawhiwhia nei e ia, ki a Herahemena, e mea ana: Nana, ka whakamutua tēnei whawhai.\n\n11 Nā, kāore e āhei ana i a au te whakahoki i ngā kupu katoa kua kōrerotia nei e ahau, nō reira e ora ana te Ariki, e kore nei koutou e wehe atu ki te kore koutou e wehe atu i runga i te oati kia kaua nei koutou e hoki mai anō ki te whawhai ki a mātou. Nā, i te mea kei ō mātou ringaringa koutou, ka maringi iho ō koutou toto i mātou ki runga i te whenua, ka tuohu iho rānei koutou ki ngā tikanga kua tāpaea atu nei e ahau.\n\n12 Ināianei ā, i te wā i kōrero ai a Moronai i ēnei kupu, ka tīkina mai anō e Herahemena tana hoari, ā, i te riri ia ki a Moronai, ā, ka kōkiri atu ia kia patu ai i a Moronai; engari i a ia e hāpai ake ana i tana hoari, nana, ka haua iho tēnā ki te whenua e tētahi o ngā hōia a Moronai, ā, ka pakaru iho i te taha o te kakau; ā, nāna hoki i tapahi iho tōna kiri angaanga, ā, ka taka iho ki te papa. Ā, ka hoki atu a Herahemena i tō rātou aroaro ki waenganui i ana hōia.\n\n13 Ā, i pahawa ake, nā, ko te hōia i tū tata mai nei, nāna nei te kiri angaanga o Herahemena i tapahi iho, ka tīkina ake te kiri angaanga i te papa mā ōna huruhuru, ā, ka whakatakotoria ki te pito o tana hoari, ā, ka torona atu ki a rātou, e mea ana ki a rātou i runga i te reo kaha:\n\n14 I te mea kua taka iho tēnei kiri angaanga ki te papa, koia te kiri angaanga o tō koutou rangatira, ka pērā anō tā koutou takanga iho ki te kore koutou e tuku mai i ā koutou rākau whawhai me te wehe atu i runga i tētahi kawenata maungārongo.\n\n15 Nā, he tokomaha rātou, i te wā i kite atu i te kiri angaanga i runga i te hoari, ka pākia e te wehi; ā, he tokomaha rātou i haere mai ai, ā, ka makaia iho ā rātou rākau whawhai ki ngā waewae o Moronai, ā, ka uru atu ki tētahi kawenata maungārongo. Ā, ka tukuna e rātou te hunga katoa i uru ai ki roto i tētahi kawenata kia wehe atu ai ki roto i te koraha.\n\n16 Nā, i pahawa ake, nā, i te tino pukuriri a Herahemena, ā, nāna te toenga atu o ngā hōia i whakaohooho ake ki te riri, ki te whawhai kaha atu ki ngā Nīwhai.\n\n17 Ināianei ā, i riri a Moronai, nā te taikaha o ngā Rāmana; nō reira ka whakahau ia i tana iwi kia taka iho ki runga i a rātou me te whakamate i a rātou. Ā, i pahawa ake, nā, ka tīmata tā rātou whakamate i a rātou; āe rā, ka whawhai ngā Rāmana ki ā rātou hoari i runga i tō rātou kaha.\n\n18 Engari nana, i te pahore ō rātou kiri tahanga me ō rātou māhunga pākira ki ngā hoari koi a ngā Nīwhai; āe rā, nana, i werohia rātou, ā, i patua rātou, āe rā, i hinga tino wawe rawa atu i mua i ngā hoari a ngā Nīwhai; ā, ka heua haeretia iho rātou, e pērātia ana ki tā te hōia a Moronai i poropititia ai.\n\n19 Nā, i te kitenga o Herahemena meake rātou katoa whakamatea ai, ka karanga kaha ake ki a Moronai, e whakaari ana ka kawenata rātou ko tana iwi ki a rātou, mēnā ka tohungia te oranga o te toenga o rātou, nā, kua kore rātou e haere mai anō ki te pakanga ki a rātou.\n\n20 Ā, i pahawa ake, nā, ka meatia e Moronai anō kia whakamutua te mahi whakamate i waenganui i te iwi. Ā, ka tangohia e ia ngā rākau whawhai i ngā Rāmana; ā, ka tukuna rātou e ia kia wehe atu ai ki roto i te koraha whai muri iho i tā rātou uru ki roto i tētahi kawenata ki a ia kia mau ai te rongo.\n\n21 Nā, kāore i tatauria te tokomahatanga o ō rātou mate nā te nui hoki o te tatauranga; āe rā, he tokomaha rawa atu te tatauranga o ō rātou mate; i te taha o ngā Nīwhai me te taha o ngā Rāmana.\n\n22 Ā, i pahawa ake, nā, i makaia e rātou ō rātou mate ki roto i ngā wai o Hairona, ā, kua rere atu rātou, ā, kua tanumia iho i ngā rire o te moana.\n\n23 Ā, ka hoki ngā tauā a ngā Nīwhai, a Moronai rānei, ki ō rātou whare me ō rātou whenua.\n\n24 Ā, ka whakamutua pēneitia te tau tuangahuru mā waru o te whakahaeretanga a ngā kaiwhakawā i runga i te iwi o Nīwhai. Ā, ka whakamutua pēneitia te tuhinga a Arami, kua tuhia ki runga i ngā papa a Nīwhai.\n\n", "alma 45": "Ko te tuhinga mō te iwi o Nīwhai, me ā rātou pakanga me ā rātou tītorehanga, i ngā rā o Heramana, e ai ki te tuhinga a Heramana, nāna nei i mahi i ōna rā.\n\nKo ngā upoko 45 tae noa ki te 62.\n\n[center][font_size=26]Upoko 45[/font_size][/center]\n\n[i]Ka whakapono a Heramana ki ngā kupu a Arami—Ka poropititia e Arami te whakangaromanga a ngā Nīwhai—Ka manaakitia, ā, ka kangaia e ia te whenua—Kua kahakina ake pea a Arami e te Wairua, pērā i a Mohi—Ka tupu haere te tītorehanga i te hāhi. Takiwā 73 M.K.[/i]\n\n1 Nana, i pahawa ianei ake, nā, i tino hari nui te iwi o Nīwhai, nā te mea kua whakaputaina rātou anō i ngā ringaringa o ō rātou hoariri; nō reira i tuku whakawhetai rātou ki te Ariki tō rātou Atua; āe rā, i nui tā rātou inoi me tā rātou nohopuku, ā, i koropiko rātou ki te Atua i runga i te hari tino nui.\n\n2 Ā, i pahawa ake i te tau tuangahuru mā iwa o te whakahaeretanga a ngā kaiwhakawā i runga i te iwi o Nīwhai, nā, ka haere mai a Arami ki tana tama a Heramana, ā, ka kī mai ki a ia: E whakapono ana rānei koe ki ngā kupu kua kōrerotia e au ki a koe e pā ana ki ērā tuhinga kua puritia?\n\n3 Ā, ka kī atu a Heramana ki a ia: Āe rā, kei te whakapono au.\n\n4 Ā, ka kī atu a Arami anō: E whakapono ana rānei koe i a Ihu Karaiti, koia e haere mai ai?\n\n5 Ā, ka kī ake ia: Āe rā, kei te whakapono au ki ngā kupu katoa kua kōrerotia nei e koe.\n\n6 Ā, ka kī atu anō a Arami ki a ia: Māu ngā whakahaunga e pupuri?\n\n7 Ā, ka kī ake ia: Āe rā, māku āu whakahaunga e pupuri i runga i tōku ngākau katoa.\n\n8 Kātahi a Arami ka kī atu ki a ia: Kua manaakitia koe; ā, mā te Ariki koe e whakakake i tēnei whenua.\n\n9 Engari nana, he mea anō tāku hei poropiti atu ki a koe; engari kaua koe e whāki atu i tāku e poropiti nei ki a koe; āe rā, ko tāku e poropititia nei ki a koe e kore nei e whakamōhiotia atu, tae atu ki te wā e whakatutukihia ai te poropititanga; nō reira tuhia ngā kupu e kōrero ai ahau.\n\n10 Ā, koinei ngā kupu: Nana, e kite ahau i tēnei iwi pū anō, ko ngā Nīwhai, e ai ki te wairua o te poropititanga kei roto nei i ahau, hei ngā tau whā rau mai i te wā e whakakite ai a Ihu Karaiti i a ia anō ki a rātou, ka memeha atu i te whakapono kore.\n\n11 Āe rā, kātahi rātou ka kite i ngā pakanga me ngā mate urutā, āe rā, i te hemokai me te whakahekenga toto, tae atu ana ki te wā e mate moa ai te iwi o Nīwhai—\n\n12 Āe rā, ka pēnei rātou nā te mea ka memeha iho rātou i te whakapono kore, ā, ka taka iho ki roto i ngā mahinga o te pōuritanga, me te tūkari, me ngā tūmomo āhuatanga katoa o te kino, āe rā, ko taku kupu tēnei ki a koe, nā te mea ka hara rātou ki te māramatanga me te mātauranga tino nui, āe rā, ko taku kupu tēnei ki a koe, atu i tērā rangi, kāore e pahemo atu te whakatipuranga tuawhā i mua i te putanga mai o tēnei kino nui.\n\n13 Ā, ina tae mai taua rā nui, nana, ka hohoro rawa mai te wā e tatauria ai te hunga o nāianei, ngā uri rānei o te hunga kua tatauria ināianei i waenganui i te iwi o Nīwhai, e kore tonu nei e tatauria ai i waenganui i te iwi o Nīwhai.\n\n14 Engari ko te hunga e toe tonu ana, ā, ngā mea kīhai i whakangaromia i taua rā nui whakawehi, e tatauria ai ki waenganui i ngā Rāmana, ka meinga kia rite ki a rātou, katoa, hāunga ko ētahi mea ruarua e karangatia ai ko ngā apataki a te Ariki; ā, ko rātou ngā mea e whāia ai tae atu ki te wā e mate moa ai rātou. Ināianei ā, nā te kino, ka whakatutukihia tēnei poropititanga.\n\n15 Ināianei ā i pahawa ake, nā, whai muri iho i tā Arami kōrerotanga atu i ēnei mea ki a Heramana, ka manaakitia ia e ia, me ērā atu anō o āna tama; ā, ka manaakitia anōtia e ia te whenua hei painga mō te hunga tika.\n\n16 Ā, ka kī ake ia: Ko te kupu tēnei a te Ariki te Atua—Ka kangaia te whenua, āe rā, tēnei whenua, ki ngā iwi katoa, ki ngā hapū, ki ngā reo, ki ngā huihuinga tāngata, tae atu ki te whakangaromanga, e mahi kino nei, ina pakari katoa rātou; ā, ka rite anō te mea e puta mai ai ki tāku i kī ai; nā te mea koinei te kanga me te manaakitanga a te Atua ki runga i te whenua, nā te mea tē taea e te Atua te titiro iho ki te hara i runga noa i te pai, ahakoa he iti rawa.\n\n17 Ināianei ā, i te kōrerotanga a Arami i ēnei kupu ka manaakitia e ia te hāhi, āe rā, ko te hunga katoa e ū ai i te whakapono mai i tērā wā haere ake nei.\n\n18 Ā, i te meatanga ake a Arami i tēnei ka wehe atu ia ki waho i te whenua o Harahemara, me te mea nei i te haere ki roto i te whenua o Mereke. Ā, i pahawa ake, nā, kīhai i rangona mōna anō i muri atu; kāore mātou e mōhio ana ki tōna matenga, ki tōna tanumanga rānei.\n\n19 Nana, e mōhio ana mātou ki tēnei, he tangata tika ia; ā, ka rere atu te kōrero i roto i te hāhi, nā, kua kahakina ake ia e te Wairua, kua tanumia rānei ia e te ringa ake o te Ariki, he pērā i a Mohi. Engari nana, e mea ana ngā karaipiture nā te Ariki a Mohi i kāhaki ki a ia anō; ā, e whakapae ana mātou nāna anō a Arami i whakawhiwhi ai i roto i te wairua, ki a ia anō; nō reira, nā tēnei take kāore mātou e mōhio ana i te paku aha e pā ana ki tōna matenga me tōna tanumanga.\n\n20 Ināianei ā, i pahawa ake i te tīmatanga o te tau tuangahuru mā iwa o te whakahaeretanga a ngā kaiwhakawā i runga i te iwi o Nīwhai, nā, ka haere atu a Heramana ki waenganui i te iwi ki te whakapuaki i te kupu ki a rātou.\n\n21 Nana rā, nā ā rātou pakanga ki ngā Rāmana me ngā tautohenga nonohi maha me ngā ngangau kua tupu ake i waenganui i te iwi, ka tika pū anō kia whakapuakina atu te kupu a te Atua ki waenganui i a rātou, āe rā, kia whakaritea ai tētahi tikanga puta noa i te hāhi.\n\n22 Nō reira, ka haere atu a Heramana me ana teina ki te whakapūmau anō i te hāhi puta noa i te whenua katoa, āe rā, i roto i ngā pā katoa puta noa i te whenua e nōhia ana e te iwi o Nīwhai. Ā, i pahawa ake, nā, i whakaritea he pirihi, ā, he kaiako e rātou puta noa i te whenua, i runga i ngā hāhi katoa.\n\n23 Ināianei ā i pahawa ake, nā, whai muri iho i tā Heramana me ana teina whakarite i ngā pirihi me ngā kaiako i runga i ngā hāhi ka tupu ake tētahi tautohetohe i waenganui i a rātou, ā, kīhai i pai ki a rātou ki te whakarongo ki ngā kupu a Heramana me ana teina;\n\n24 Engari ka whakapehapeha haere rātou, kua neke ake i runga i ō rātou ngākau ake, nā te nui whakaharahara o ā rātou taonga; nō reira ka whairawa haere i ō rātou ake karu, ā, kua kore rātou e whakarongo ki ā rātou kupu, ki te hīkoi tōtika i mua i te Atua.\n\n", "alma 46": "[center][font_size=26]Upoko 46[/font_size][/center]\n\n[i]Ka whakatapeha a Amarikaia hei kīngi ia—Ka hāpaingia e Moronai te kara o te herekoretanga—Ka whakaopeope ia i te iwi kia tiakina tō rātou hāhi—E karangatia ana te hunga whakapono tūturu ko ngā karaitiana—Ka tiakina ētahi mōrehu o Hōhepa—Ka tahuti atu a Amarikaia rātou ko ngā kaitītore ki te whenua o Nīwhai—Ka whakamatea te hunga e kore nei e tautoko i te kaupapa o te herekoretanga. Takiwā 73–72 M.K.[/i]\n\n1 Ā, i pahawa ake, nā, ka whakahuihui tahi te hunga katoa kāore i pai ki te whakarongo ki ngā kupu a Heramana rātou ko ana teina kia tū atu ai ki ā rātou teina.\n\n2 Ināianei ā nana, i te tino pukuriri rātou, nā konā i te tino hiahia rātou ki te whakamate i a rātou.\n\n3 Nā, ko te kaiārahi o te hunga i tino pukuriri ai ki ā rātou teina, arā, ko tētahi tangata kaitā, ko tētahi tangata kaha; ā, ko Amarikaia tōna ingoa.\n\n4 Ā, i te hiahia a Amarikaia kia tū ai ia hei kīngi; ā, i te hiahia te hunga anō e pukuriri ana kia tū ai ia hei kīngi mō rātou; ā, ko te wāhi nui o rātou ko ngā kaiwhakawā iti o te whenua, ā, i te whaiwhai mana rātou.\n\n5 Ā, kua ārahina rātou e ngā whakapatipatinga a Amarikaia, nā, mēnā ka tautoko rātou i a ia me te whakapūmau i a ia hei kīngi mō rātou, māna rātou e whakarite hei kaiwhakahaere tikanga i runga i te iwi.\n\n6 Pēnei tā rātou ārahitanga atu e Amarikaia ki roto i ngā tītorehanga, hei aha koa te kauhautanga a Heramana rātou ko ana teina, āe rā, hei aha koa tō rātou tiakanga tino nui i runga i te hāhi, nā te mea he pirihi teitei rātou i runga i te hāhi.\n\n7 Ā, he tokomaha ngā mea i roto i te hāhi i whakapono ai ki ngā kupu whakapatipati a Amarikaia, nō reira ka tītore atu rātou i te hāhi; ā, pēnei kua tino rangirua, ā, kua tino mōrearea ngā āhuatanga o te iwi o Nīwhai, hei aha koa tō rātou wikitōria nui i wikitōria ai rātou i runga i ngā Rāmana, me ā rātou haringa nui i hari ai rātou nā tō rātou whakaputanga e te ringa o te Ariki.\n\n8 Pēnei ka kite tātou i te hohoro o ngā tamariki a te tangata ki te wareware i te Ariki tō rātou Atua, āe rā, anō te hohoro ki te mahi kino, kia ārahina kētia atu e te mea kino.\n\n9 Āe rā, ka kite anō hoki tātou i te nui o te whakarihariha e taea ana e te tangata kino kotahi i waenganui i ngā tamariki a te tangata.\n\n10 Āe rā, ka kite tātou i a Amarikaia, nā te mea he tangata tinihanga ia, ā, he tangata kōrero whakapatipati maha, nāna nei ngā ngākau maha i ārahi atu ki te maha kino; āe rā, kia whai ki te whakangaro i te hāhi a te Atua, me te whakangaro i te tūāpapa o te herekoretanga kua tukuna mai nei e te Atua, i te manaakitanga rānei i tukuna mai nei e te Atua ki runga i te mata o te whenua hei painga mō te hunga tika.\n\n11 Ināianei ā i pahawa ake, nā, i te rongonga o Moronai, ko ia te kaiwhakahau matua o ngā tauā a ngā Nīwhai i ēnei tītorehanga, ka riri ia ki a Amarikaia.\n\n12 Ā, i pahawa ake, nā, ka tīhaea tōna koti; ā, ka tīkina tētahi wāhanga o reira, ā, ka tuhia e ia ki runga rā—Hei maharatanga ki tō tātou Atua, tō tātou whakapono me te herekoretanga, me tō tātou rangimārie, ā tātou hoawahine, me ā tātou tamariki—ā, ka herea ki te pito o tētahi tokotoko.\n\n13 Ā, ka pōtaetia tōna ārai māhunga, me tōna ārai uma, me ōna puapua, ā, ka whītikiria ōna kākahu whawhai ki tōna hope; ā, ka mauria te tokotoko, i tōna pito o reira tōna koti haehae, (ā, ka karangatia tēnā ko te kara o te herekoretanga) ā, ka tuohu iho ia ki te whenua, ā, ka inoi kaha ia ki tōna Atua kia tau iho ai ngā manaakitanga herekoretanga ki runga i ana teina, i ngā wā katoa e toe ai tētahi ope Karaitiana hei noho i te whenua—\n\n14 Nā te mea he pērā katoa te hunga whakapono tūturu a te Karaiti, ko te hunga nō te hāhi a te Atua, i karangatia nei e te hunga ehara nō te hāhi.\n\n15 Ā, he tangata ū te hunga nō te hāhi; āe rā, ka tangohia ki runga ki a rātou, i runga i te ngākau koa, te ingoa o te Karaiti, o te Karaitiana rānei e pērā ana ki tā rātou i karangatia ai, nā tō rātou whakapono i te Karaiti e haere mai ai.\n\n16 Ā, nō reira, i tēnei wā, i inoi ai a Moronai kia whakamakauhia te taha ki ngā Karaitiana, ā, kia whakamakauhia te herekoretanga o te whenua.\n\n17 Ā, i pahawa ake, nā, i te wā i maringi iho ia i tōna wairua ki te Atua, ka whakaingoatia ngā whenua katoa i te taha tonga o te whenua ko Whakangaromanga, āe rā, hei whakarāpopoto, ko ngā whenua katoa, kei te raki me te tonga—He whenua kōwhiria, ā, he whenua herekore.\n\n18 Ā, ka kī ia: Kāore e kore engari te Atua mō te tuku i a tātou, te hunga e whakahāwea ana nā te mea kua tangohia te ingoa o te Karaiti ki runga i a tātou, kia takahia iho ai, ā, kia whakangaromia ai, tae atu ki te wā e kūmea ai e tātou anō nā ō tātou hē.\n\n19 Ā, i te kōrerotanga a Moronai i ēnei kupu, ka haere atu ia ki waenganui i te iwi, e pōwhiriwhiri ana i te wāhi haehae o tana kahu ki runga, kia kite ai te katoa i ngā tuhinga kua tuhia e ia i runga i te wāhi haehae, ā, e karanga ake ana i te reo kaha, e mea ana:\n\n20 Nana, ko te tangata e pupuri ai i tēnei kara ki runga i te whenua, tukuna ia kia haere mai ai i runga i te kaha o te Ariki, ā, kia uru ai ki roto i tētahi kawenata kia pupuri tonu ai i ō rātou tikanga, me tō rātou whakapono, kia manaakitia ai rātou e te Ariki te Atua.\n\n21 Ā, i pahawa ake, nā, i te whakapuakitanga a Moronai i ēnei kupu, nana, ka omaoma mai te iwi me ō rātou kahu whawhai kua whītikiria i ō rātou hope, e haehaea ana ō rātou kākahu hei tohu, hei kawenata rānei, e kore nei rātou e whakarere atu i te Ariki tō rātou Atua; kia pēnei rawa te kōrero rānei, mehemea ka takahia e rātou ngā whakahaunga a te Atua, ka taka iho rānei ki roto i te hē, ā, ka whakamā kia tangohia ai ki runga i a rātou te ingoa o te Karaiti, ka tīhaea rātou e te Ariki pērā i tā rātou tīhaehae i ō rātou kākahu.\n\n22 Nā, koinei te kawenata i meatia ai e rātou, ā, ka makaia iho ō rātou kākahu ki ngā waewae o Moronai, e mea ana: E kawenata ana mātou ki tō tātou Atua, nā, ka whakangaromia mātou, pērā pū anō i ō mātou tuākana i te whenua whakateraki, ki te taka iho mātou ki roto i te hē; āe rā, māna mātou e maka ki ngā waewae o ō mātou hoariri, he pērā i tā mātou makanga i ō mātou kākahu ki ōu waewae kia takahia iho ai e te waewae, ki te taka mātou ki roto i te hē.\n\n23 Ka kī atu a Moronai ki a rātou: Nana, ko tātou ngā mōrehu o ngā uri o Hākopa; āe rā, ko tātou ngā mōrehu o ngā uri o Hōhepa, ko tōna koti i tīhaea ai e ōna tuākana kia maha ōna wāhi; āe rā, ināianei ā nana, tukuna tātou kia mahara ai i ngā whakahaunga a te Atua, ki te kore ka tīhaea ō tātou kākahu e ō tātou teina, ā, ka makaia rānei tātou ki rō whareherehere, kia hokona atu rānei, kia whakamatea rānei.\n\n24 Āe rā, tukuna tātou kia tiakina ai tō tātou herekoretanga kia rite ki tētahi mōrehu o Hōhepa; āe rā, tukuna tātou kia mahara ki ngā kupu a Hākopa, i mua i tōna matenga, nana rā, i kite ia i te tiakanga o tētahi wāhi o te koti o Hōhepa, ā, kīhai i pirau. Ā, i kī ia—I te mea kua tiakina tētahi wāhi o te koti o taku tama, ka tiakina anōtia ētahi mōrehu o ngā uri o taku tama e te ringa o te Atua, ā, ka tīkina ki a ia anō, heoi ka whakangaromia te toenga atu o ngā uri o Hōhepa, e pērā ana ki te toenga o tōna koti.\n\n25 Nana ināianei, ka pōuri tōku wairua i tēnei; hei aha koa, e koa ana tōku wairua ki taku tama, nā te wāhanga o ōna uri e haria atu ai ki te Atua.\n\n26 Nana ināianei, ko tēnei te reo a Hākopa.\n\n27 Ināianei ā, ko wai e mōhio ana mehemea ko ngā uri o Hōhepa, e whakangaromia ai e pērā ai i tōna kahu, ko aua mea pea kua tītore atu i a tātou? Āe rā, ko tātou anō tērā ki te kore tātou e ū i te whakapono o te Karaiti.\n\n28 Ināianei ā i pahawa ake, nā, i te kōrerotanga ake a Moronai i ēnei kupu ka haere atu ia, ā, ka tonoa atu anō hoki ki ngā wāhi tītore katoa o te whenua, ā, ka whakahuihui ngātahi i ngā tāngata katoa i te hiahia kia pupuri ai i tō rātou herekoretanga, kia tū atu ai ki a Amarikaia me te hunga i tītore atu ai, i karangatia ai ko ngā Amarikaia.\n\n29 Ā, i pahawa ake, nā, i te kitenga a Amarikaia kua tokomaha ake te iwi o Moronai i ngā Amarikaia—i tana kitenga atu anō kua rangirua tana iwi e pā ana ki te tika o tā rātou i uru atu ai—nō reira, ka wehi ia kei kore tāna e tutuki, ka mau ia ki te hunga o tōna iwi i pai ai, ā, ka wehe atu ki te whenua o Nīwhai.\n\n30 Nā, i whakaaro a Moronai kāore e tika ana kia whiwhi kaha anō ngā Rāmana; nō reira, ka whakaaro ake ia kia haukoti atu i te iwi o Amarikaia, ki te hopu rānei i a rātou me te whakahoki anō i a rātou, ā, kia whakamate ai i a Amarikaia; āe rā, nā te mea i te mōhio ia māna ngā Rāmana e whakaohooho ake ki a rātou, ā, ka meatia rātou kia haere mai ai ki te pakanga ki a rātou; ā, koinei tāna i mōhio ai e pā ana ki tā Amarikaia e mahi ai kia tutuki ai i āna hiahia.\n\n31 Nō reira, i whakaaro a Moronai e tika ana kia mauria atu ana tauā, ko rātou kua whakahuihui tahi i a rātou anō, ā, ka whakamaua ki ngā patu whawhai, ā, ka uru atu ki roto i tētahi kawenata ki te whakapūmau tonu i te maungārongo—ā, ka pahawa ake, nā, ka mau ia ki tana tauā, ā, ka hīkoi atu me ōna tēneti ki roto i te koraha, ki te haukoti atu i te ara o Amarikaia i te koraha.\n\n32 Ā, i pahawa ake, nā, ka pērā ia ki ōna hiahia, ā, ka hīkoi atu ki roto i te koraha, ā, ka haukotia atu ngā tauā a Amarikaia.\n\n33 Ā, i pahawa ake, nā, ka tahuti atu a Amarikaia me tētahi ope iti o ana tāngata, ā, ka tukuna ake te toenga atu ki roto i ngā ringaringa o Moronai, ā, i whakahokia atu ki roto i te whenua o Harahemara.\n\n34 Nā, he tangata a Moronai kua whakataua e ngā kaiwhakawā matua me te reo o te iwi, nō reira i a ia te tikanga kia mahia tāna e pai ai ki ngā tauā a ngā Nīwhai, ki te whakapūmau me te whakamahi i te mana whakahaere i runga i a rātou.\n\n35 Ā, i pahawa ake, nā, ko te hunga kīhai i whakaae kia uru atu ai ki roto i tētahi kawenata ki te tautoko i te kaupapa herekoretanga, kia riro i a rātou he kāwanatanga herekore, ka meatia e ia kia whakamatea ai; ā, he tokoiti noa ngā mea i whakaparahako ai i te kawenata herekoretanga.\n\n36 Ā, i pahawa ake anō hoki, nā, ka meatia e ia kia whakatūria ake te kara o te herekoretanga ki runga i ngā pourewa katoa i roto nei i te whenua, kua nōhia nei e ngā Nīwhai; ā, pēnei ka whakatō a Moronai i te kara o te herekoretanga ki waenganui i ngā Nīwhai.\n\n37 Ā, ka tīmata anō te rangimārie i runga i te whenua; ā, pēnei ka mau tonu i a rātou te rangimārie i runga i te whenua tata tae noa atu ki te mutunga o te tau tuangahuru o te whakahaeretanga a ngā kaiwhakawā.\n\n38 Ā, i whakapūmau tonu a Heramana rātou ko ngā pirihi teitei i te rangimārie i roto i te hāhi; āe rā, mō te takiwā o ngā tau e whā pū anō i ranea ai te rangimārie me te harikoa i roto i te hāhi.\n\n39 Ā, i pahawa ake, nā, he tokomaha te hunga i mate atu ai, e whakapono tūturu ana kua hokona ō rātou wairua e te Ariki Ihu Karaiti; pēnei ka haere hari atu rātou i tēnei ao.\n\n40 Ā, ka mate ētahi i te kirikā, i pā putuputu mai ai i runga i te whenua i ētahi kaupeka o te tau—engari kāore i nui i te kirikā, nā te tino pai hoki o ngā māhuri maha me ngā pakiaka maha kua whakaritea nei e te Atua hei tango atu i te pūtake o ngā mate e pā noa ai ki te tangata nō te āhua o taua taiao.\n\n41 Engari he tokomaha te hunga i mate kaumātua atu; ā, e hari ana i roto i a ia te hunga i mate ai i roto i te whakapono o te Karaiti, ko te mea hoki tēnei e tika ana hei whakaarohanga mā tātou.\n\n", "alma 47": "[center][font_size=26]Upoko 47[/font_size][/center]\n\n[i]Ka meinga a Amarikaia hei kīngi i runga i ngā Rāmana mā te tinihanga, te kōhuru me te whakangārahu—He kino ake, ā, he matakakā ake ngā kaitītore Nīwhai i ngā Rāmana. Takiwā 72 M.K.[/i]\n\n1 Nā, ka hoki ake tātou ki te tuhinga mō Amarikaia me te hunga i tahuti tahi atu me ia ki roto i te koraha; nana rā, i mauria e ia te hunga i haere tahi atu me ia, kātahi ka haere ake ki te whenua o Nīwhai ki waenganui i ngā Rāmana, ā, i whakaohoohongia ake i ngā Rāmana kia riri ai ki te iwi o Nīwhai, nā konā tukuna atu ai te kīngi o ngā Rāmana tētahi whakapuakitanga puta noa i tōna whenua, ki waenganui i tōna iwi, kia whakahuihui ngātahi anō rātou kia haere ake ai ki te pakanga ki ngā Nīwhai.\n\n2 Ā, i pahawa ake, nā, i te putanga atu o te whakapuakitanga puta noa ki waenganui i a rātou i tino wehi rātou; āe rā, i wehi rātou kei hē rātou ki tō rātou kīngi, ā, i wehi anō rātou ki te whawhai ki ngā Nīwhai kei riro atu ō rātou oranga. Ā, i pahawa ake, nā, kīhai rātou i whakaae, kīhai rānei te wāhi nui i whakaae, ki te whakarongo ki ngā whakahaunga a te kīngi.\n\n3 Ināianei ā i pahawa ake, nā, i pukuriri te kīngi mō rātou i whakakeke; nō reira ka tukuna e ia te mana whakahau ki a Amarikaia ki runga i taua wāhanga o tana tauā i whakarongo ai ki ana whakahau, ā, ka whakahaua ia kia haere atu ai kia tōpana i a rātou ki te hāpai patu.\n\n4 Nana ināianei, koinei te hiahia a Amarikaia; nā te mea he tangata tino muna hei mahi kino nō reira ia whakatakoto ai i te mahere i roto i tōna ngākau ki te tūraki i te kīngi o ngā Rāmana i tōna torona.\n\n5 Ināianei ā, kua whiwhi ia ki te mana whakahau i runga i ērā wāhanga o ngā Rāmana i aro ai ki te kīngi; ā, ka whai ia kia paingia ai ia e te hunga kīhai nei i whakarongo ai; nō reira ka haere atu ia ki te wāhi i karangatia nei ko Onaira, nā te mea koinā te wāhi i tahuti atu ai ngā Rāmana katoa; nā te mea i kite ai rātou i te haerenga mai o te tauā, ā, e whakaaro ana i te haere mai rātou ki te whakamate i a rātou katoa, nō reira ka tahuti atu rātou ki Onaira, ki te wāhi hāpai patu.\n\n6 Ā, kua whakatūria tētahi tangata hei kīngi, ā, hei kaiārahi i runga i a rātou, kua pūmau hoki tā rātou whakaaro pūkeke e kore nei rātou e whakatitia hei haere atu kia tū atu ai ki ngā Nīwhai.\n\n7 Ā, i pahawa ake, nā, i huihui tahi rātou ki runga i te maunga i karangatia nei ko Anatipa, hei whakarite ki te whawhai.\n\n8 Nā, kāore ō Amarikaia whakaaro ki te whawhai atu ki a rātou e rite ana ki ngā whakahaunga a te kīngi; engari nana, ko tana hiahia kē he rapu whakaaro pai i ngā tauā a ngā Rāmana, kia whakanōhia ai ia hei upoko mō rātou me te tūraki iho i te kīngi i tōna torona, ā, kia riro i a ia te kīngitanga.\n\n9 Ā nana, i pahawa ake, nā, i meatia e ia kia whakatūria ō rātou teneti i te raorao e pātata ana ki te maunga o Anatipa.\n\n10 Ā, i pahawa ake, nā, i te taunga ihotanga o te pō ka tonoa munahia atu e ia tētahi ope ki maunga Anatipa, e hiahia ana ki te kaiārahi o taua hunga i runga i te maunga, arā, ko Rehonoti tōna ingoa, kia haere iho ki te pūtake o te maunga, nā te mea i hiahia ia ki te kōrero ki a ia.\n\n11 Ā, i pahawa ake, nā, i te whiwhinga o Rehonoti i tēnei karere kāore ōna māia kia haere iho ai ki te pūtake o te maunga. Ā, i pahawa ake, nā, ka tonoa tuaruatia e Amarikaia, e hiahia ana kia haere iho ia. Ā, i pahawa ake, nā, kīhai a Rehonoti i whakaae; ā, ka tonoa tuatorutia e ia.\n\n12 Ā, i pahawa ake, nā, i te kitenga ake o Amarikaia tē taea e ia te tono mai i a Rehonoti kia puta ai i te maunga, ka haere ake ia ki te maunga, tata tae atu ana ki tō Rehonoti hōpuni; ā, ka tonoa tuawhātia tana karere ki a Rehonoti, e hiahia ana kia haere iho ia, ā, kia mauria ngātahitia anō hoki e ia ōna kaitiaki.\n\n13 Ā, i pahawa ake, nā, i te haerenga ihotanga o Rehonoti me ōna kaitiaki ki a Amarikaia, nā, i hiahia a Amarikaia kia haere iho ia ki a ia i te pō, ā, kia karapotia ngā tāngata i ō rātou puni, ā, ko rātou nei te hunga i tukuna ai te mana whakahau ki a ia e te kīngi, ā, māna rātou e tuku ki roto i ngā ringaringa o Rehonoti, mehemea ka whakatūria ia (a Amarikaia) hei kaiārahi tuarua i runga i te tauā katoa.\n\n14 Ā, i pahawa ake, nā, i haere iho mai a Rehonoti rātou ko ana tāngata, ā, ka karapotia ngā tāngata a Amarikaia, nā konei, kua karapotia rātou e ngā tauā a Rehonoti i mua i tā rātou ohonga ake i te tākiritanga o te ata.\n\n15 Ā, i pahawa ake, nā, i tā rātou kitenga ake kua karapotia rātou, i inoi atu rātou ki a Amarikaia kia tukuna rātou kia uru atu ai ki ā rātou teina, kia kore ai rātou e whakangaromia ai. Nā, ko tēnei pū anō te mea i hiahia ai a Amarikaia.\n\n16 Ā, i pahawa ake, nā, i tukuna e ia ana tāngata, he mea tauaro ki ngā whakahau a te kīngi. Nā, ko tēnei te mea i hiahia ai a Amarikaia, kia whakatutuki ai ia i āna i whakaaro ai hei tūraki iho i te kīngi i tōna torona.\n\n17 Nā, ko te tikanga ia i roto i ngā Rāmana, mehemea ka whakamatea te kaiārahi matua, ka whakatūria te kaiārahi tuarua hei kaiārahi matua mō rātou.\n\n18 Ā, i pahawa ake, nā, ka meatia e Amarikaia kia āta whāngai atu tētahi o ana pononga i te paitini ki a Rehonoti, ā, mate noa ia.\n\n19 Nā, i te matenga o Rehonoti, ka whakatūria e ngā Rāmana a Amarikaia hei kaiārahi, ā, hei kaiwhakahau matua mō rātou.\n\n20 Ā, i pahawa ake, nā, ka hīkoi atu a Amarikaia me ana tauā (nā te mea kua whiwhi ia i tāna i hiahia ai) ki te whenua o Nīwhai, ki te pā o Nīwhai, koia te pā matua.\n\n21 Ā, ka puta mai te kīngi me ana kaitiaki ki te tūtaki i a rātou, nā te mea i whakaaro ia kua tutuki i a Amarikaia āna i whakahau ai, ā, kua whakaminea ngātahitia e Amarikaia tētahi tauā tino nui kia haere atu ai ki ngā Nīwhai ki te pakanga.\n\n22 Engari nana, i te kīngi e puta mai ana ki te tūtaki i a ia, ka meatia e Amarikaia kia haere atu ana pononga ki te tūtaki i te kīngi. Ā, ka haere atu rātou, ā, ka tuohu iho i te aroaro o te kīngi, me te mea nei i te whakanui i a ia mō tōna mana nui.\n\n23 Ā, i pahawa ake, nā, ka torona atu e te kīngi tōna ringa hei whakatū anō i a rātou, koinā te tikanga i roto i ngā Rāmana, hei tohu rangimārie, ko taua tikanga i tīkina mai ai i ngā Nīwhai.\n\n24 Ā, i pahawa ake, nā, i te wā i whakatūria te tuatahi i te whenua, nana, ka werohia e ia tō te kīngi ngākau; ā, ka hinga iho ia ki te whenua.\n\n25 Nā, ka tahuti atu ngā pononga a te kīngi; ā, ka pāorotia ake e ngā pononga a Amarikaia te whakaariki, e mea ana:\n\n26 Nana, kua werohia te ngākau e ngā pononga a te kīngi, ā, kua hinga iho ia, ā, kua tahuti atu rātou; nana, haere mai kia kite ai.\n\n27 Ā, i pahawa ake, nā, i whakahaua e Amarikaia kia hīkoi atu ana tauā kia kite i ahatia ai te kīngi; ā, i tā rātou taenga atu ki te wāhi, me te kite i te kīngi e takoto ana i ōna toto, ka whakataruna a Amarikaia anō nei i te pukuriri ia, ā, ka mea: Ko ngā tāngata i aroha nei ki te kīngi, tukuna ia kia haere atu ai, me te whaiwhai i āna pononga kia whakamatea rātou.\n\n28 Ā, i pahawa ake, nā, ko te hunga katoa i aroha nei ki te kīngi, i tā rātou rongonga i ēnei kupu, ka haere mai ki mua, ā, ka whaiwhai atu i ngā pononga a te kīngi.\n\n29 Nā, i te kitenga ake o ngā pononga a te kīngi i te tauā e whaiwhai ana i a rātou, ka mataku anō rātou, ā, ka tahuti atu ki roto i te koraha, ā, ka whakawhiti atu ki roto i te whenua o Harahemara, ā, ka uru atu ki roto i te iwi o Amona.\n\n30 Ā, ka hoki mai te tauā nāna nei rātou i whaiwhai, kua auare ake tā rātou whai atu i a rātou; ā, pēnei tā Amarikaia, nā tana tinihanga, rapunga i ngā ngākau o te iwi.\n\n31 Ā, i pahawa ake i te aonga ake o te rā, ka tomo atu ia me āna tauā ki roto i te pā o Nīwhai, ā, ka riro i a ia te pā.\n\n32 Ināianei ā, i pahawa ake i te rongonga o te kuini kua whakamatea te kīngi—nā te mea kua tonoa atu e Amarikaia tētahi ope ki te kuini kia whakamōhiotia atu ai ia kua whakamatea te kīngi e ana pononga, nā, kua whaiwhai tana tauā i a rātou, engari auare ake, ā, kua tahuti atu rātou—\n\n33 Nō reira, i te rongonga a te kuini i tēnei karere ka tonoa atu a Amarikaia e ia, e hiahia ana kia tohua e ia ngā tāngata o te pā; ā, i hiahia anō ia kia kuhu atu ai ia ki a ia; ā, i hiahia anō ia kia mauria atu e ia ētahi kaiwhakaatu hei whakaatu atu e pā ana ki te matenga o te kīngi.\n\n34 Ā, i pahawa ake, nā, ka mauria e Amarikaia taua pononga pū anō nāna te kīngi i whakamate, me te hunga katoa i reira tahi, ā, ka kuhu atu ki te kuini, ki te wāhi i noho ai ia; ā, i whakaatu atu rātou katoa ki a ia, nā, kua whakamatea te kīngi e ana pononga ake; ā, i kī anō rātou: Kua tahuti atu rātou; ehara rānei tēnei e whakaatu ai i tō rātou hē? Ā, pēnei tā rātou whakaatu atu ki te kuini e pā ana ki te matenga o te kīngi.\n\n35 Ā, i pahawa ake, nā, ka whai a Amarikaia kia paingia ia e te kuini, ā, ka taumauhia ia e ia hei hoawahine māna; ā, pēnei nā tana tinihanga, me te āwhina o āna pononga māminga, ka riro i a ia te kīngitanga; āe rā, i whakaaetia ia hei kīngi puta noa i te whenua, ki waenganui i te iwi katoa o ngā Rāmana, ko rātou nei ngā Rāmana me ngā Remuere, me ngā Ihimaera, me ngā kaitītore katoa a ngā Nīwhai, mai i te whakahaeretanga a Nīwhai ā mohoa noa nei.\n\n36 Nā, koinei kaitītore, i a rātou anō aua whakaakoranga me aua mātauranga pērā i ngā Nīwhai, āe rā, i te mea kua whakaakona i roto i taua mātauranga anō a te Ariki, hei aha koa, he mea rerekē te kōrero atu, kāore i roa te wā i muri i tā rātou tītorehanga atu ka meinga rātou hei mea pakeke ake, ā, hei mea taikaha, ā, hei mea mohoao, hei mea whakarihariha, ā, hei mea matakakā ake i ngā Rāmana—e inumia tahitia ana ki ngā whakarerenga iho a ngā Rāmana; e tuku ana i a rātou kia māngere, kia mahi ai i ngā tūmomo tūkari katoa; āe rā, e wareware katoa ana ki te Ariki tō rātou Atua.\n\n", "alma 48": "[center][font_size=26]Upoko 48[/font_size][/center]\n\n[i]Ka whakaohokia ngā Rāmana e Amarikaia ki ngā Nīwhai—Ka whakaritea e Moronai tana iwi ki te tiaki i tō te Karaitiana kaupapa—Ka harikoa ia i runga i te herekoretanga, ā, he tangata mārohirohi ia nā te Atua. Takiwā 72 M.K.[/i]\n\n1 Ināianei ā, i pahawa ake, i te wā pū anō i riro i a Amarikaia te kīngitanga ka tīmata ia ki te whakahihiko i ngā ngākau o ngā Rāmana ki te iwi o Nīwhai; āe rā, ka whakatau ia i ngā kaikōrero hei kōrero atu ki ngā Rāmana i ō rātou pourewa, ki ngā Nīwhai.\n\n2 Ā, pēnei tana whakahihiko i ō rātou ngākau ki ngā Nīwhai, nā konā i te wāhanga whakamutunga o te tau tuangahuru o te whakahaeretanga a ngā kaiwhakawā, i te mea kua tutuki ia i āna mahere tae noa ki taua wā, āe rā, i te mea kua whakatūria ia hei kīngi i runga i ngā Rāmana, ka whai anō ia kia whakahaere tikanga i runga i te whenua katoa, āe rā, me ngā tāngata katoa i roto i te whenua, ko ngā Nīwhai me ngā Rāmana.\n\n3 Nō reira kua tutuki i a ia tāna i whakamahere ai, nā te mea nāna ngā ngākau o ngā Rāmana i whakapakeke, ā, nāna ō rātou hinengaro whakamatapō, ā, i whakaoho anō i a rātou ki te riri, nā konā kua whakaminea mai e ia tētahi ope tino nunui ki te pakanga atu ki ngā Nīwhai.\n\n4 Nā te mea i te ū tonu tana whakaaro, nā te nui o te tokomahatanga o tana iwi, kia taea ai ngā Nīwhai me te kukume iho i a rātou ki roto i te hereheretanga.\n\n5 Ā, pēnei tana whakatū i ngā kaiwhakahau matua i roto i ngā Hōrama, ko rātou te hunga i tino matatau rawa ki te kaha o ngā Nīwhai, me o rātou wāhi haumaru, me ngā wāhi ngoikore rawa o ō rātou pā; nō reira ia i whakatū ai i a rātou hei kaiwhakahau matua i runga i ana tauā.\n\n6 Ā, i pahawa ake, nā, ka haria tō rātou puni, ā, ka haere whakatata atu ki te whenua o Harahemara i roto i te koraha.\n\n7 Nā, i pahawa ake, nā, i a Amarikaia e rapu mana ana i runga i āna mahi tinihanga me tāna mahi māminga, i tērā atu taha, i te whakariterite a Moronai i ngā hinengaro o te iwi kia ū rātou ki te Ariki tō rātou Atua.\n\n8 Āe rā, i te whakakaha ia i ngā tauā a ngā Nīwhai, e whakatū pā tūwatawata iti ana, ngā wāhi haumaru rānei; e keri maioro ana taiāwhio noa ana i āna tauā, ā, e waihanga ana anō hoki i ngā taiapa kōhatu e karapotia nei rātou, huri noa i ō rātou pā me ngā rohenga o ō rātou whenua; āe rā, huri noa i te whenua.\n\n9 Ā, ka whakanōhia e ia ngā tāngata tokomaha rawa ake i roto i ngā pā tūwatawata ngoikore ake; ā, pēnei tana whakatūwatawata me tana whakakaha i te whenua i nōhia ai e ngā Nīwhai.\n\n10 Ā, pēnei tana whakariterite i ngā mea hei tiaki i tō rātou herekoretanga, ō rātou whenua, ā rātou hoawahine, me ā rātou tamariki, me tō rātou maungārongo, ā, kia taea te ora ki te Ariki tō rātou Atua, ā, kia tiaki anō rātou i ērā mea i kīa ai e ō rātou hoariri ko te tikanga Karaitiana.\n\n11 Ā, he tangata kaha, ā, he tangata mārohirohi a Moronai; he tangata mātauranga tino tika rawa atu; āe rā, he tangata kāore i āhuareka ki te whakaheke toto; he tangata i hari ai tōna wairua i te herekoretanga o tōna whenua, me ōna teina i te hereheretanga me te whakataurekarekatanga;\n\n12 Āe rā, he tangata i pupuhi ai tōna ngākau i runga i te whakawhetai ki tōna Atua, mō ngā tini tikanga me ngā tini manaakitanga kua whakataua iho ki runga i tōna iwi; he tangata i kaha mahi mō te oranga me te haumarutanga o tana iwi.\n\n13 Āe rā, he tangata ia e toka tū moana ana i roto i tōna whakapono i te Karaiti, ā, kua oati ia ki tētahi oati ki te tiaki i tōna iwi, āna tikanga, me tōna whenua, me tōna whakapono, tae atu ana ki te whakahekenga o ōna toto.\n\n14 Nā, kua whakaakona ngā Nīwhai ki te tiaki i a rātou anō i ō rātou hoariri, tae atu ana ki te whakahekenga toto mēnā rā e tika ana; āe rā, i whakaakona anō hoki rātou kia kaua e takahia te mana o tētahi atu, āe rā, kia kaua e hāpai hoari ki tētahi atu, ki te hoariri anake ki te tiaki anake i ō rātou oranga.\n\n15 Ā, koinei tō rātou whakapono, mā reira hoki te Atua e whakakake ai i a rātou i runga i te whenua, me kī pēnei, mehemea e ū ana rātou ki te pupuri i ngā whakahaunga a te Atua, nā, ka whakakakea rātou e te Atua i runga i te whenua; āe rā, whakatūpatoria rātou kia tahuti atu ai, ki te whakarite rānei mō te pakanga, e rite ana ki tō rātou mōreareatanga.\n\n16 Hei āpiti anō, ka whakamōhiotia rātou e te Atua ko hea haere ai rātou ki te tiaki i a rātou anō i ō rātou hoariri, mā reira, ka whakaputaina rātou e te Ariki; ā, koinei te whakapono a Moronai, ā, i whakakorōriatia tōna ngākau i reira; ehara i te whakahekenga toto engari i te mahi pai, i te tiakanga o tana iwi, āe rā, i te pupuritanga o ngā whakahaunga a te Atua, āe rā, me te whakahētanga atu i te kino.\n\n17 Āe rā, he pono, he pono tāku e mea atu nei ki a koutou, mehemea i pērā ngā tāngata katoa i mua, ināianei, i ngā rā e takoto ake nei kia rite ki a Moronai, nana, kua whakangāueuetia ngā kaha o te ao rēwera pū anō mō āke tonu atu; āe rā, kua kore rawa te rēwera e whaimana ai i runga i ngā ngākau o ngā tamariki a te tangata.\n\n18 Nana, he tangata ia pērā i a Amona, te tama a Mōhia, āe rā, me ērā atu anō o ngā tama a Mōhia, āe rā, me Arami anō hoki me āna tama, nā te mea he tangata katoa rātou nō te Atua.\n\n19 Nana ināianei, kīhai i iti iho i tō Moronai kaha ki te mahi mō te iwi te kaha o Heramana rātou ko ana teina; nā te mea i kauhau rātou i te kupu a te Atua, ā, i rumakina ki te rīpenetātanga e rātou ngā tāngata katoa i whakaae ai ki te whakarongo ki ā rātou kupu.\n\n20 Ā, pēnei tā rātou haeretanga atu, ā, i whakaiti te iwi i a rātou anō nā ā rātou kupu, nā konā i tino arohaina nuitia rātou e te Ariki, ā, pēnei tā rātou whakawāteatanga atu i ngā pakanga me ngā tautohetohenga i waenganui i a rātou anō, āe rā, mō ngā tau pū anō e whā.\n\n21 Engari, pērā i tāku i kōrero ai, i te pito whakamutunga o te tau tuangahuru mā iwa, āe rā, hei aha koa te rangimārie i waenganui i a rātou, i tōpanaia rātou ahakoa kāore i hiahia ki te whawhai atu ki ō rātou tuākana, ngā Rāmana.\n\n22 Āe rā, hei whakarāpopoto, kīhai ō rātou pakanga ki ngā Rāmana i mutu mō ngā tau maha, ahakoa tō rātou hiahia kore.\n\n23 Nā, i te pōuri rātou ki te hāpai patu ki ngā Rāmana, nā te mea kīhai rātou i āhuareka ki te whakaheke toto; āe rā, ehara tēnei i te katoa—i te pōuri anō rātou i te mea ko rātou te take i puta atu te tokomaha o ō rātou tuākana i tēnei ao ki tētahi ao mau tonu, kāore e rite ana ki te tūtaki i tō rātou Atua.\n\n24 Hei aha koa, kāore rātou i pai ki te tuku i ō rātou oranga, kia parekuratia ā rātou hoawāhine, me ā rātou tamariki e te riri nanakia o te hunga ko rātou nei he huānga ki a rātou i tōna wā, āe rā, kua tītorehia atu i te hāhi, ā, kua wehe atu i a rātou, ā, kua haere atu ki te whakangaro i a rātou mā te hono atu ki ngā Rāmana.\n\n25 Āe rā, kāore rātou i āhei te tuku kia hari ai ō rātou tuākana i runga i ngā toto o ngā Nīwhai, mehemea i reira tētahi hunga hei pupuri i ngā whakahaunga a te Atua, nā te mea ko te whakaari tēnā a te Ariki, ki te pupuri rātou i āna whakahaunga ka whakakake rātou i runga i te whenua.\n\n", "alma 49": "[center][font_size=26]Upoko 49[/font_size][/center]\n\n[i]Kīhai i taea e ngā Rāmana ngā pā tūwatawata o Amonaiha me Noa—Ka kangaia e Amarikaia te Atua, ā, ka oati ia ki te inu i te toto o Moronai—Ka whakakaha tonu a Heramana rātou ko ana teina i te Hāhi. Takiwā 72 M.K.[/i]\n\n1 Ināianei ā i pahawa ake i te marama tuangahuru mā tahi o te tau tuangahuru mā iwa, i runga i te rā tuangahuru o te marama, ka kitea ngā tauā a ngā Rāmana e whakatata ana ki te whenua o Amonaiha.\n\n2 Ā nana, kua hanga houtia te pā, kua whakanōhia tētahi tauā e Moronai i te taha o ngā rohe o te pā, ā, kua maiorotia te puehu huri noa hei ārai atu i a rātou mai i ngā pere me ngā kōhatu a ngā Rāmana; nana rā, i whawhai rātou ki ngā kōhatu me ngā pere.\n\n3 Nana, i kī ai au kua hanga houtia te pā o Amonaiha. Ko taku kupu tēnei ki a koutou, āe rā, i āhua hanga houtia; ā, nā te mea kua whakangaromia e ngā Rāmana i mua nā te kino o te iwi, i whakaaro rātou ka ngāwari anō te tūrakinga iho mō rātou.\n\n4 Engari nana, anō te nui o tō rātou pōhēhē; nana rā, kua keria e ngā Nīwhai tētahi parepare tāwhio noa i a rātou, ā, kīhai i taea e ngā Rāmana te whiu i ā rātou kōhatu me ā rātou pere ki a rātou hei whakamate i a rātou, kīhai rānei i taea e rātou te whakaeke ake ki runga i a rātou, atu i tō rātou tomokanga.\n\n5 Nā, i te mīharo nui ngā kaiwhakahau matua o ngā Rāmana, nā te mātauranga o ngā Nīwhai i tā rātou whakariterite i ō rātou wāhi nohonga.\n\n6 Nā, i whakaaro ai ngā kaiwhakahau a ngā Rāmana, nā te tini o ō rātou tatauranga, āe rā, i whakaaro rātou ka tukua rātou kia huaki ai ki runga i a rātou pērā i tā rātou i mua; āe rā, kua whakaritea rātou anō ki te puapua, me ngā ārai uma; ā, kua whakaritea rātou anō ki ngā kahu kiri, āe rā, he kākahu mātotoru hei uhi i ō rātou tahangatanga.\n\n7 Ā, nō te pērātanga o tō rātou whakaritenga i whakaaro ai rātou ka ngāwari tā rātou whakauru atu i a rātou ki roto i te ioka o te hereheretanga, ki te patu rānei me te parekura i a rātou e rite ana ki tā rātou e āhuareka ai.\n\n8 Engari nana, ki tō rātou tino mīharo nui, kua whakaritea rātou mō rātou, i runga i tētahi ritenga kāore anō kia kitea i waenganui i ngā tamariki a Rīhai. Nā, i te rite rātou mō ngā Rāmana, ki te pakanga atu i runga i te āhuatanga o ngā tohutohu a Moronai.\n\n9 Ā, i pahawa ake, nā, i te mīharo rawa atu ngā Rāmana, ngā Amarikaia rānei i ā rātou tū whakaritenga mō te pakanga.\n\n10 Nā, mehemea i heke iho a kīngi Amarikaia i te whenua o Nīwhai, i te upoko o tana tauā, tērā pea kua whakahaua e ia ngā Rāmana kia whakaeke atu ki ngā Nīwhai i te pā o Amonaiha; nana rā, kāore ōna whakaaro ki ngā toto o tana iwi.\n\n11 Engari nana, kīhai a Amarikaia ake anō i heke iho ai ki te whawhai. Ā nana, kāore i māia ana kaiwhakahau matua ki te whakaeke atu ki ngā Nīwhai i te pā o Amonaiha, nā te mea kua whakarerekē a Moronai i ngā whakahaeretanga o ngā āhuatanga i waenganui i ngā Nīwhai, nā konā i nanu ai ngā Rāmana i ō rātou wāhi haumaru nā te mea kāore i taea te whakaeke atu ki ērā e rātou.\n\n12 Nō reira ka hoki atu rātou ki roto i te koraha, ā, ka haria tō rātou puni kātahi ka hīkoi whakatewhenua o Noa, e whakaaro ana rātou ko reira te wāhi pai tuarua hei whakaekenga atu mā rātou ki ngā Nīwhai.\n\n13 Nā te mea kāore rātou i mōhio nā Moronai i whakatūwatawatahia ai, kua hangaia rānei ngā pā whawhai hei haumarutanga, mō ngā pā katoa huri noa, huri noa i te whenua; nō reira, i hīkoi atu rātou ki te whenua o Noa i runga i te whakaaro pūkeke; āe rā, i puta mai ō rātou kaiwhakahau matua, ā, ka oati rātou i tētahi oati ki te whakangaro i te iwi o taua pā.\n\n14 Engari nana, ki tō rātou whakamīharotanga atu, ko te pā o Noa, kua ngoikore i mua, ināianei, nā ngā mahi a Moronai, kua pakari, āe rā, kua kaha ake i te kaha o te pā o Amonaiha.\n\n15 Ināianei ā, nana, koinei te mātauranga nui o Moronai; nā te mea i whakaaro ia ka mataku rātou i te pā o Amonaiha; ā, i te mea hoki ko te pā o Noa te pā ngoikore rawa i te whenua i ngā wā o mua, nō reira ka hīkoi atu rātou ki reira ki te whawhai; ā, pēnei e rite ai ki ōna hiahia.\n\n16 Ā nana, kua whakataua e Rīhai hei kaiwhakahau matua i runga i ngā tāngata o taua pā; ā, ko taua Rīhai pū anō i whawhai ai ki ngā Rāmana i te raorao i te taha rāwhiti o te awa o Hairona.\n\n17 Ināianei ā nana i pahawa ake, nā, i tā ngā Rāmana kitenga atu ko Rīhai te kaiwhakahau o te pā ka nanu anō rātou, nā te mea i tino mataku rawa rātou i a Rīhai, hei aha koa kua oati ō rātou kaiwhakahau matua ki te whakaeke atu i te pā; nō reira, ka kawea ake e rātou ā rātou tauā.\n\n18 Nana ināianei, kāore i taea e ngā Rāmana te tomo atu ki roto i ō rātou pā tūwatawata atu i te kuhu ki roto i te tomokanga, nā te teitei o te maioro kua kēria ake, me te hōhonu o te awakari kua kēria taiāwhio noa, hāunga i te taha o te tomokanga.\n\n19 Ā, pēnei kua noho takatū ngā Nīwhai ki te whakangaro i ngā mea pērā katoa e ngana ai ki te piki ake kia tomokia ai te pā mā tētahi huarahi kē atu, he mea makamaka kōhatu me ngā pere ki a rātou.\n\n20 Pēnei kua takatū rātou, āe rā, he ope nō ō rātou tāne kaha rawa, me ā rātou hoari me ā rātou kōtaha, kia hahau iho ai i ngā mea katoa e ngana ai ki te tomo ki roto i tō rātou wāhi haumaru mā te tomokanga; ā, pēnei tā rātou takatūtanga ki te tiaki i a rātou anō i ngā Rāmana.\n\n21 Ā, i pahawa ake, nā, ka mauria e ngā kaiwhakahau o ngā Rāmana ā rātou tauā ki mua i te tomokanga, ā, ka tīmata tā rātou whawhai ki ngā Nīwhai, kia tomo atu ai ki roto i tō rātou wāhi haumaru; engari nana, kua āia atu rātou i tēnei wā, i tēnei wā, nā konā i parekuratia rātou ki tētahi parekura nui.\n\n22 Nā, i tā rātou kitenga atu tē taea e rātou te rapu kaha i runga i ngā Nīwhai mā te tomokanga, ka tīmata tā rātou kēri iho i ō rātou maioro e puta ai tētahi ara ki ā rātou tauā, kia ōrite ai te papa tauwhawhainga; engari nana, i ēnei mahinga ka heua iho rātou e ngā kōhatu me ngā pere kua makaia ki a rātou; ā, mahue tā rātou whakakī i ngā awakari mā te tō iho i ngā maioro, kua whakakīa kētia e ō rātou tūpāpaku me ō rātou tāngata taotū.\n\n23 Pēnei i ngā Nīwhai te kaha katoa i runga i ō rātou hoariri; ā pēnei ka ngana tonu ngā Rāmana ki te whakangaro i ngā Nīwhai tae noa atu ki te wā i mate katoa ai ō rātou kaiwhakahau katoa; āe rā, neke atu i te kotahi mano Rāmana i whakamatea ai; heoi, i tērā taha, kāore te tangata kotahi o ngā Nīwhai i mate ai.\n\n24 Kua āhua rima tekau ngā mea i toutū ai, kua pākia ai e ngā pere o ngā Rāmana mā te tomokanga, engari kua rīa nei e ō rātou puapua, me ō rātou ārai uma, me ō rātou ārai māhunga, nā konā kei ō rātou waewae ō rātou toutūnga, he mea kino rawa ngā mea maha.\n\n25 Ā, i pahawa ake, nā, i te kitenga ake o ngā Rāmana kua mate katoa ō rātou kaiwhakahau katoa ā, ka tahuti atu rātou ki roto i te koraha. Ā, i pahawa ake, nā, ka hoki atu rātou ki te whenua o Nīwhai, ki te whakamōhio atu ki tō rātou kīngi, a Amarikaia, i whānau mai ia he Nīwhai, e pā ana ki tō rātou hinganga nui.\n\n26 Ā, i pahawa ake, nā, i tino riri rawa ia ki tōna iwi, nā te mea kīhai ia i rapu i tāna i hiahia ai i runga i ngā Nīwhai; kāore ia i kukume iho i a rātou ki raro i te ioka o te hereheretanga.\n\n27 Āe rā, i te tino pukuriri ia, ā, i kangaia e ia te Atua, me Moronai anō hoki, e oati ana i tētahi oati nui māna ō Moronai toto e inu; ā, koinei katoa nā te mea i pupuri a Moronai i ngā whakahaunga a te Atua i te whakaritenga o te haumarutanga o tana iwi.\n\n28 Ā, i pahawa ake, i tērā taha, i whakawhetai te iwi o Nīwhai i te Ariki tō rātou Atua, nā tōna mana kāore nei ōna rite i te whakaputanga i a rātou i ngā ringaringa o ō rātou hoariri.\n\n29 Ā, pēnei whakamutua ai te tau tuangahuru mā iwa o te whakahaeretanga a ngā kaiwhakawā i runga i te iwi o Nīwhai.\n\n30 Āe rā, hono tonu ai te maungārongo i waenganui i a rātou, ā, he nui te whaioranga i roto i te hāhi nā tō rātou ū me tō rātou ngohengohe i tukuna ai e rātou ki te kupu a te Atua, kua whakapuakina mai ki a rātou e Heramana rātou ko Hipirona, ko Korianato me Amona rātou ko ana teina, āe rā, me te hunga katoa kua whakamanaia e te ritenga tapu o te Ariki, kua rūmakina ki te rīpenetātanga, ā, kua tonoa atu ki te kauhau ki waenganui i te iwi.\n\n", "alma 50": "[center][font_size=26]Upoko 50[/font_size][/center]\n\n[i]Ka whakatūwatawata a Moronai i ngā whenua o ngā Nīwhai—Ka waihanga rātou i ngā pā hou maha—I tū ngā pakanga me ngā whakangaromanga i ngā Nīwhai i ngā rā o ō rātou whakarihariha me ō rātou mōrikarika—Ka hinga a Moriatono rātou ko ana kaitītore i a Teanakuma—Ka mate a Nīwhaihā, ā, ka whakakīngia te nohoanga whakawā e tana tama a Pahorana. Takiwā 72–67 M.K.[/i]\n\n1 Ināianei ā i pahawa ake, nā, kāore i mutu i a Moronai te whakariterite mō te whawhai, ki te tiaki rānei i tana iwi i ngā Rāmana; nā te mea i mea ia kia tīmata atu ana tauā i te tīmatanga o te tau rua ngahuru o te whakahaeretanga a ngā kaiwhakawā, kia tīmata tā rātou kēri i ngā parepare tāwhio noa, tāwhio noa i ngā pā katoa, puta noa i ngā whenua katoa i nōhia ai e ngā Nīwhai.\n\n2 Ā, i mea ia kia whakanohohia ai he rākau ki runga ake i ngā parepare, āe rā, kia hangaia ake ai ngā mahinga rākau e rite nei ki tō te tangata teitei, huri noa i te whenua.\n\n3 Ā, i mea ia kia hangaia ake i runga i aua mahinga rākau he taiapa tīwatawata tāwhio noa, tāwhio noa i runga i aua rākau; ā, he mea kaha ērā, ā, he mea teitei ērā.\n\n4 Ā, i mea ia kia whakatūria ai ngā pourewa hei tirohanga atu mō rātou i runga i ngā mahinga tīwatawata, ā, i mea ia kia hangaia ai he wāhi haumaru i runga i aua pourewa, kia kore ai rātou e whara i ngā kōhatu me ngā pere a ngā Rāmana.\n\n5 Ā, i whakaritea rātou kia taea ai te whiu kōhatu i runga rā, e rite ana ki tō rātou e āhuareka ai, ā, ki tō rātou kaha, ā, kia whakamate i te tangata e ngana ai ki te whakatata atu ki ngā taiapa o te pā.\n\n6 Pēnei ka whakarite a Moronai i ngā pā kaha tāwhio noa, tāwhio noa i ngā pā katoa o te whenua katoa mō te haerenga mai a ō rātou hoariri.\n\n7 Ā, i pahawa ake, nā, ka mea a Moronai kia haere atu ai ana tauā ki roto i te koraha ki te taha rāwhiti; āe rā, ka haere atu rātou, ā, ka āia atu e rātou ngā Rāmana katoa i te koraha ki te taha rāwhiti ki roto i ō rātou ake whenua, kei te taha tonga o te whenua o Harahemara.\n\n8 Ā, tika tonu atu te rohe o te whenua o ngā Nīwhai i te moana ki te rāwhiti tae noa atu ki te hauāuru.\n\n9 Ā, i pahawa ake, nā, i te otinga i a Moronai te ā atu i ngā Rāmana katoa i te koraha ki te taha rāwhiti, i te raki o ngā whenua i nōhia ai e rātou anō, ka mea ia kia haere atu ai ngā tangata i te whenua o Harahemara me ngā whenua huri noa ki roto i te koraha ki te taha rāwhiti, tae atu pū anō ki ngā rohe e pātata atu ana ki te takutai, ā, kia nōhia ai te whenua.\n\n10 Ā, i whakanoho anō ia i ngā tauā ki te tonga, i ngā rohe o ō rātou ake whenua, ā, ka meatia rātou kia hangaia ake ai he pā tūwatawata hei tiaki i ō rātou tauā me tō rātou iwi i ngā ringaringa o ō rātou hoariri.\n\n11 Ā, pēnei tana hātepe atu i ngā pā kaha o ngā Rāmana i te koraha ki te taha rāwhiti, āe rā, i te taha uru anō hoki, e whakatūwatawatahia ana te rohe i waenganui i ngā Nīwhai me ngā Rāmana, i waenganui i te whenua o Harahemara me te whenua o Nīwhai, mai i te moana uru, e takoto haere ana rā i te taha o te mātāpuna o te awa o Hairona—e nōhia ana e ngā Nīwhai te whenua whakateraki katoa, āe rā, ko ngā whenua katoa kei te taha raki o te whenua o Mōmona, e rite ana ki tā rātou i āhuareka ai.\n\n12 Pēnei a Moronai, me ana tauā, i kaha tupu haere nā te whakatūturutanga o āna mahi hei oranga mō rātou, ka whai rātou ki te hātepe atu i te kaha me te mana o ngā Rāmana mai i ngā whenua i nōhia ai e rātou, kia kore ai rātou e whaimana ai i runga i ngā whenua e nōhia ana e rātou.\n\n13 Ā, i pahawa ake, nā, ka tīmata ngā Nīwhai i te tūāpapa o tētahi pā, ā, ka karangatia te ingoa o taua pā ko Moronai; ā, i te taha o te moana rāwhiti; ā, i te taha tonga e tata ana ki te rohe o ngā kāinga o ngā Rāmana.\n\n14 Ā, i tīmata anō rātou i tētahi tūāpapa mō tētahi pā i waenganui i te pā o Moronai me te pā o Arona, e hono ana i ngā rohe o Arona me Moronai; ā, i karangatia e rātou te ingoa o te pā, o te whenua rānei, ko Nīwhaihā.\n\n15 Ā, i tīmata anō rātou i taua tau anō ki te hanga i ngā pā maha i te raki, ko tētahi i āhua rerekē tōna hanga i karangatia ai e rātou ko Rīhai, i te raki e pātata ana ki ngā rohe o te takutai moana.\n\n16 Ā pēnei whakamutua ai te tau rua ngahuru.\n\n17 Ā, i ēnei āhuatanga tonu te iwi o Nīwhai i te tīmatanga o te tau rua ngahuru mā tahi o te whakahaeretanga a ngā kaiwhakawā i runga i te iwi o Nīwhai.\n\n18 Ā, i kake nui rātou, ā, ka tino whairawa haere anō rātou; āe rā, i whakatokomahatia rātou, ā, i pakari haere rātou i runga i te whenua.\n\n19 Ā, pēnei tātou kite ai anō te aroha nui me te tika o ngā whakahaeretanga katoa a te Ariki, i tana whakatutuki i āna kupu katoa ki ngā tamariki a te tangata; āe rā, e kite ana tātou kua mana āna kupu, i tēnei wā pū anō, i kōrerotia ai ki a Rīhai, e mea ana:\n\n20 Kua manaakitia koutou ko āu tamariki; ā, ka manaakitia rātou, ki te pupuri rātou i āku whakahaunga ka whai oranga rātou i runga i te whenua. Engari kia mahara, ki te kore rātou e pupuri i āku whakahaunga ka hātepea atu rātou i te aroaro o te Ariki.\n\n21 Ā, e kite ana tātou kua mana ēnei whakaari ki te iwi o Nīwhai; nā te mea nā rātou ēnei ngangaretanga me ā rātou tautohetohenga, āe rā, ā rātou kōhurutanga, me ā rātou pāhuatanga, me tā rātou karakia ki ngā whakapakoko, me ā rātou pūremutanga, me ā rātou mōrikarika, kei waenganui i a rātou anō, i kukume iho ai ki runga i a rātou ā rātou pakanga me ā rātou whakangaromanga.\n\n22 Ā, i whakaputaina katoatia te hunga katoa i ū ai ki te pupuri i ngā whakahaunga a te Ariki i ngā wā katoa, i ngā mano tini o ō rātou tuākana kino e tukuna ana ki te hereheretanga, ki te mate rānei i te hoari, ki te memehā atu rānei i te whakapono kore, me te whakahoahoa atu ki ngā Rāmana.\n\n23 Engari nana, kāore kē atu he wā anō i nui ake ai te harikoa i waenganui i te iwi o Nīwhai, mai i ngā rā o Nīwhai, i ō ngā rā o Moronai, āe rā, i tēnei wā pū anō, i te tau rua ngahuru mā tahi o te whakahaeretanga a ngā kaiwhakawā.\n\n24 Ā, i pahawa ake, nā, ka mutu te tau rua ngahuru mā rua i runga i te rangimārie; āe rā, me te tau rua ngahuru mā toru anō hoki.\n\n25 Ā, i pahawa ake, nā, i te tīmatanga o te tau rua ngahuru mā whā o te whakahaeretanga a ngā kaiwhakawā, kua mau tonu te rongo i waenganui i te iwi o Nīwhai me i kore tētahi tautohetohenga i heipū ai i waenganui i a rātou e pā ana ki te whenua o Rīhai; ko ngā whenua e rua ēnei e tata atu ana ki ngā rohe i te taha o te takutai.\n\n26 Nana rā, i nōhia e te iwi nōna nei te whenua o Moriatono tētahi wāhi o te whenua o Rīhai; nō reira tīmata ai tētahi tautohetohenga nanakia i waenganui i a rātou, nā konā hāpai patu te iwi o Moriatono ki ō rātou teina, ā, i te hiahia rātou ki te patu i a rātou ki te hoari.\n\n27 Engari nana, i tahuti atu te iwi i nōhia ai te whenua o Rīhai ki te hōpuni o Moronai, ā, ka inoi atu rātou ki a ia hei āwhina i a rātou; nā te mea ehara nō rātou te hē.\n\n28 Ā, i pahawa ake, nā, i te kitenga o te iwi o Moriatono, ko rātou i ārahina atu ai e tētahi tangata ko Moriatono tōna ingoa, kua tahuti atu te iwi o Rīhai ki te hōpuni o Moronai, i tino wehi rawa rātou kei haere atu te tauā a Moronai ki runga ki a rātou me te whakangaro i a rātou.\n\n29 Nō reira, ka whakatō iho a Moriatono ki roto i ō rātou ngākau kia tahuti atu rātou ki te whenua raki, kua kapi nei i ngā kōpua wai nui, ā, kia nōhia ai e rātou te whenua whakateraki.\n\n30 Ā nana, kua tika tā rātou mahi i tēnei mahere, (kua meinga hei take mōteatea) engari nana, i te mea he tangata ngākau wera a Moriatono, nō reira i te riri ia ki tētahi o āna pononga wahine, ā, ka taka iho ki runga ki a ia, ā, ka nui tana patupatu i a ia.\n\n31 Ā, i pahawa ake, nā, i tahuti atu ia, ā, ka haere atu ki te hōpuni o Moronai, ā, ka kī atu ia ki a Moronai i ngā mea katoa e pā ana ki taua take, ā, e pā ana anō ki ō rātou hiahia kia tahuti atu ki roto i te whenua whakateraki.\n\n32 Nana ināianei, ko te iwi i te whenua o Mōmona, ko Moronai rānei, i wehi ia kei whakarongo rātou ki ngā kupu a Moriatono me te hono atu ki tōna iwi, ā, pēnei ka riro i a ia ērā wāhi o te whenua, mā konā whakatakotoria iho te tūāpapa mō ngā utu kikino i waenganui i te iwi o Nīwhai, āe rā, mā aua utu e ārahina atu ai te turakitanga iho o tō rātou herekoretanga.\n\n33 Nō reira ka tonoa e Moronai tētahi ope tauā, kia haukoti i te iwi o Moriatono, kia whakamutu i tā rātou tahutitanga atu ki roto i te whenua whakateraki.\n\n34 Ā, i pahawa ake, nā, kīhai rātou i haukoti atu i a rātou tae noa atu ki tā rātou taenga atu ki ngā rohe o te whenua Whakangaromanga; ā, i reira haukoti atu ai rātou i a rātou, i te ara kūiti e takoto ana i te taha o te moana ki roto i te whenua whakateraki, āe rā, i te taha o te moana, i te uru me te rāwhiti.\n\n35 Ā, i pahawa ake, nā, ko te tauā i tonoa atu ai e Moronai, kua ārahina e tētahi tangata ko Teanakuma tōna ingoa, i tūtaki atu ki te iwi o Moriatono; ā, anō te taikaha o te iwi o Moriatono, (he mea nā te whakahihikotanga o āna kupu kino me āna kupu whakapatipati) nā, ka tīmata tētahi whawhai i waenganui i a rātou, i reira whakamate a Teanakuma i a Moriatono, ā, ka hinga tōna tauā i a ia, ā, ka mauhereheretia rātou, ā, ka hoki atu ki te hōpuni o Moronai. Ā, pēnei whakamutua ai te tau rua ngahuru mā whā o te whakahaeretanga a ngā kaiwhakawā i runga i te iwi o Nīwhai.\n\n36 Ā, pēnei whakahokia ai te iwi o Moriatono. Ā, ki te kawenata rātou kia mau ai te rongo ka whakahokia rātou ki te whenua o Moriatono, ā, ka whakaritea ai tētahi tatau pounamu i waenganui i a rātou me te iwi o Rīhai; ā, i whakahokia anōtia rātou ki ō rātou whenua.\n\n37 Ā, i pahawa ake, nā, i taua tau pū anō i whakahokia te rangimārie ki te iwi o Nīwhai, i mate atu, taua Nīwhaihā, te kaiwhakawā tuarua, kua whakakīngia e ia te nohonga-whakawā i runga i te tōtika i te aroaro o te Atua.\n\n38 Hei aha koa, i whakakorehia e ia tā Arami kia mau i a ia ngā tuhinga me ērā atu mea i whakaarohia nuitia e Arami rātou ko ōna tūpuna hei mea tapu; nō reira ka whakataua iho ēnā ki runga i tana tama, a Heramana.\n\n39 Nana, i pahawa ake, nā, ka whakataua te tama a Nīwhaihā hei whakakī i te nohonga-whakawā, hei whakakapi mō tōna matua; āe rā, i whakataua ia hei kaiwhakawā nui, ā, hei kāwana i runga i te iwi, i runga i te oati me tētahi tikanga tapu ki te whakawā i runga i te tika, me te pūmau i te rangimārie me te herekoretanga o te iwi, me te tuku i a rātou ō rātou tikanga kōwhiringa tapu ki te koropiko ki te Ariki tō rātou Atua, āe rā, ki te tautoko me te pūmau i te tikanga a te Atua i ōna rā katoa, ā, kia whakataua te mea tika ki runga i te hunga kino e rite ana ki ō rātou hara.\n\n40 Nana ināianei, ko Pahorana tōna ingoa. Ā, i whakakī a Pahorana i te nohonga o tōna matua, ā, i tīmata tana whakahaeretanga i te pito whakamutunga o te tau rua ngahuru mā whā, i runga i te iwi o Nīwhai.\n\n", "alma 51": "[center][font_size=26]Upoko 51[/font_size][/center]\n\n[i]Ka whai ngā tāngata kīngi ki te whakarerekē i te ture, ā, ki te whakatū kīngi—Ka tautokona a Pahorana rātou ko ngā tāngata herekore e te reo o te iwi—Ka ākina ngā tāngata kīngi e Moronai ki te tiaki i tō rātou whenua, ā, kia whakamatea rānei—Ka mau i a Amarikaia rātou ko ngā Rāmana ngā pā tūwatawata maha—Ka pana atu a Teanakuma i te whakaekenga Rāmana, ā, ka whakamatea a Amarikaia i tōna teneti. Takiwā 67–66 M.K.[/i]\n\n1 Ā, i pahawa ake, nā, i te tīmatatanga o te tau rua ngahuru mā rima o te whakahaeretanga a ngā kaiwhakawā i runga i te iwi o Nīwhai, i te mea kua whakapūmauhia e rātou te rangimārie i waenganui i te iwi o Rīhai me te iwi o Moriatono e pā ana ki ngā whenua, ā, kua tīmata anō te tau rua ngahuru mā rima i runga i te rangimārie;\n\n2 Hei aha koa, kāore i mau roa te rangimārie katoa i runga i te whenua, nā te mea i tīmata tētahi tautohetohenga i waenganui i te iwi e pā ana ki te kaiwhakawā matua a Pahorana; nana rā, i reira tētahi wāhanga o te iwi i hiahia ai kia whakarerekē i ētahi tikanga ruarua o te ture.\n\n3 Engari nana, kīhai a Pahorana i pai kia whakarerekē, kia tuku rānei kia whakarerekēhia te ture; nō reira, kīhai ia i aro atu ki te hunga i tukuna ai ō rātou reo me ā rātou petihana e pā ana ki te whakarerekētanga o te ture.\n\n4 Nō reira, i te riri te hunga i hiahia ai ki te whakarerekē i te ture ki a ia, ā, i hiahia rātou kia kore tonu ia e tū ai hei kaiwhakawā i runga i te whenua; nō reira ka ara ake tētahi tautohetohe nanakia e pā ana ki tēnei take, engari kāore i eke ki te whakahekenga toto.\n\n5 Ā, i pahawa ake, nā, i karangatia te hunga i hiahia ai ki te tūraki iho i a Pahorana i te nohonga-whakawā he tangata-kīngi, nā te mea i te hiahia rātou kia whakarerekē ai i te ture i runga i tētahi āhuatanga kia turaki iho i te kāwana herekore, ā, kia whakatūria ai he kīngi i runga i te whenua.\n\n6 Ā, ka tangohia atu e ngā tāngata i hiahia ai kia noho tonu a Pahorana hei kaiwhakawā matua i runga i te whenua te ingoa o ngā tāngata herekore; ā, pēnei te māwehetanga i waenganui i a rātou, nā te mea kua oati ngā tāngata herekore, kua kawenata rānei ki te tiaki i ō rātou ritenga me ō rātou tikanga o tō rātou hāhi mā te kāwanatanga herekore.\n\n7 Ā, i pahawa ake, nā, i whakatauhia tēnei take tautohetohe e te reo o te iwi. Ā, i pahawa ake, nā, i tau mai te reo o te iwi hei tautoko i tā ngā tāngata herekore, ā, ka riro tonu i a Pahorana te nohonga-whakawā, nā konā ka nui te hari i waenganui i ngā teina o Pahorana me te tokomaha o te iwi herekore, nā rātou anō ngā tāngata-kīngi i wahangū ai, nā, kīhai rātou i māia ki te whakahē atu, engari i meinga rātou kia tiaki i te tikanga o te herekoretanga.\n\n8 Nā, ko te hunga i heke iho i ngā kāwai rangatira te hunga i aro atu ai ki te tikanga kīngi, ā, i whai rātou hei kīngi; ā, i tautokona rātou e te hunga e whaiwhai nei i te mana me te kaha i runga i te iwi.\n\n9 Engari nana, he wā whakahirahira tēnei mō ngā tautohetohenga i waenganui i te iwi o Nīwhai; nana rā, kua whakaohoohokia ake anō e Amarikaia ngā ngākau o ngā Rāmana ki te iwi o Nīwhai, ā, i whakahuihuia ngātahitia e ia ngā hōia mai i ngā tōpito katoa o te whenua, e whakamaua ana rātou ki te patu whawhai, ā, e whakarite kaha ana mō te pakanga; nā te mea i oati ai ia māna te toto o Moronai e inu.\n\n10 Engari nana, ka kite nei tātou he mea hīkaka tāna i oati ai; hei aha koa, i whakarite ia i a ia anō me ana tauā ki te pakanga atu ki ngā Nīwhai.\n\n11 Nā, kāore i pērā rawa te kaha o ana tauā i āna o mua, nā ngā mano tini i patua ai e te ringa o ngā Nīwhai; engari ahakoa tō rātou hinganga nui, i whakaminea mai e Amarikaia tētahi tauā tino nui whakaharahara, nā konā kāore ōna wehi kia heke iho ai ki te whenua o Harahemara.\n\n12 Āe rā, ka heke iho mai a Amarikaia pū anō, i te upoko o ngā Rāmana. Ā, i te tau rua ngahuru mā rima o te whakahaeretanga a ngā kaiwhakawā; ā, i taua wā anō i te whakatau iho i ngā āhuatanga o ā rātou tautohetohenga e pā ana ki te kaiwhakawā matua, a Pahorana.\n\n13 Ā, i pahawa ake, nā, i te rongonga ake o te hunga kua karangatia nei ko ngā tāngata-kīngi i te haere mai ngā Rāmana ki te whawhai ki a rātou, i hari rātou i roto i ō rātou ngākau; ā, kāore rātou i whakaae kia hāpai patu, nā te mea i te pukuriri rātou ki te kaiwhakawā matua, ki te iwi herekore anō hoki, nā, kua kore rātou e hāpai patu ki te tiaki i tō rātou whenua.\n\n14 Ā, i pahawa ake, nā, i te kitenga a Moronai i tēnei, me tana kite atu i te haere mai ngā Rāmana ki roto i ngā rohe o te whenua, i tino pukuriri ia nā te taikaha o aua tāngata i kaha mahi ai ia hei tiaki i a rātou; āe rā, i kikī tōna ngākau i te riri ki a rātou.\n\n15 Ā, i pahawa ake, nā, ka tonoa ngātahitia atu e ia tētahi petihana me te reo o te iwi, ki te kāwana o te whenua, e hiahia ana kia pānuitia ai e ia, ā, kia hoatu ki a ia (a Moronai) te mana ki te akiaki i aua kaitītore ki te tiaki i tō rātou whenua, ki te whakamate rānei i a rātou.\n\n16 Nā te mea ko tana aronga tuatahi tēnā ki te whakamutu i ngā tautohetohenga me ngā tītorehanga i waenganui i te iwi; nana rā, koinei tētahi take i mua mō tō rātou whakangaromanga. Ā, i pahawa ake, nā, ka whakaaetia tēnā e rite ana ki te reo o te iwi.\n\n17 Ā, i pahawa ake, nā, ka whakahau a Moronai i tana tauā kia haere atu ai ki aua tāngata-kīngi, ki te turaki iho i tō rātou whakapehapeha me tō rātou rangatiratanga kia rite anō tō rātou papatairite ki tō te whenua, ka hāpai patu rānei rātou ki te tautoko i te tikanga herekoretanga.\n\n18 Ā, i pahawa ake, nā, ka hīkoi atu ngā tauā ki a rātou; ā, i turaki iho rātou i tō rātou whakapehapeha me tō rātou rangatiratanga, nā konā i a rātou e hāpai ake ana i ā rātou rākau whawhai ki te tatau atu ki ngā tāne a Moronai, nā, ka heua iho rātou, ā, ka rite tō rātou papatairite ki tō te whenua.\n\n19 Ā, i pahawa ake, nā, kua whā mano o aua kaitītore i heua iho ai ki te hoari; ā, ka haria atu, ā, ka makaia atu aua kaiārahi ō rātou kīhai i mate i te pakanga ki roto i te whakareherehere, nā te mea kāore i whai wā ki te whakawā i a rātou i tēnei wā.\n\n20 Ā, ko te toenga o aua tāngata tītore, mahue te patua iho ki te whenua ki te hoari, nā, ka tuohu iho ki te tikanga o te herekoretanga, ā, kua tonoa rātou ki te hāpai ake i te tikanga o te herekoretanga ki runga i ō rātou pourewa, ā, i roto i ō rātou pā, ā, ki te hāpai patu hei tiaki i tō rātou whenua.\n\n21 Ā, pēnei tā Moronai whakamutu i aua tāngata-kīngi, nā konei kāore tētahi i mōhiotia nei ki taua karangatanga e kīa nei ko te tangata-kīngi; ā, pēnei tana whakamutu i te taikahatanga me te whakapehapehatanga o aua tāngata i kauhau atu ai i ō rātou toto rangatira; engari kua turakina iho rātou kia whakaiti rātou i a rātou anō pērā i ō rātou tuākana, me te whawhai toa anō rātou mō tō rātou whakawāteatanga atu i te hereheretanga.\n\n22 Nana, i pahawa ake, nā, i a Moronai e pēnei ana te turaki iho i ngā pakanga me ngā tautohetohenga i waenganui i tōna ake iwi, me te whakauru anō i a rātou ki raro i te maungārongo me te whakahaeretanga tika, me te whakariterite i ngā tikanga mō te pakanga ki ngā Rāmana, nana, kua uru mai ngā Rāmana ki roto i te whenua o Moronai, kei roto i ngā rohe e tata ana ki te takutai moana.\n\n23 Ā, i pahawa ake, nā, kāore i tino kaha ngā Nīwhai i te pā o Moronai; nō reira, i āia rātou e Amarikaia, e whakamatemate ana i ngā mea tokomaha. Ā, i pahawa ake, nā, ka riro i a Amarikaia te pā, āe rā, ka riro i a ia ō rātou tūwatawata katoa.\n\n24 Ā, ka haere atu te hunga i tahuti atu i te pā o Moronai ki te pā o Nīwhaihā; ka whakahuihui ngātahi anō hoki te iwi o te pā o Rīhai, ā, ka whakariterite rātou, ā, i takatū rātou ki te whawhai ki ngā Rāmana.\n\n25 Engari i pahawa ake, nā, kāore i whakaae a Amarikaia kia haere atu ngā Rāmana ki te pā o Nīwhaihā ki te pakanga, engari i pūmau tonu i a rātou ki te taha takutai, e mahue atu ana ngā tāngata ki roto i tēnā pā, i tēnā pā hei pupuri, ā, hei tiaki;\n\n26 Ā, pēnei tonu tana whakahaere, e riro ana i a ia ngā pā maha, ko te pā o Nīwhaihā, me te pā o Rīhai, me te pā o Moriatono, me te pā o Omonere, me te pā o Kire, me te pā o Mureke, katoa ērā i te taha rāwhiti o ngā rohe e tata atu ana ki te takutai moana.\n\n27 Ā, pēnei riro ai i ngā Rāmana ngā pā maha, nā te tinihanga o Amarikaia, e ō rātou tatauranga tē taea te tatau, he mea whakatūwatawatahia i runga i ngā āhuatanga whakatūwatawata a Moronai; ka meinga katoa ērā hei pā kaha mō ngā Rāmana.\n\n28 Ā, i pahawa ake, nā, ka hīkoi atu rātou ki ngā rohe o te whenua Mōmona, e āia atu ana e rātou ngā Nīwhai me te whakamatemate i te tokomaha.\n\n29 Engari i pahawa ake, nā, i tutakina rātou e Teanakuma, nāna nei a Moriatono i whakamate, ā, nāna tana iwi i haukoti i tana rerenga atu.\n\n30 Ā, i pahawa ake, nā, ka haukotia anōtia a Amarikaia e ia, i a ia e hīkoi atu ana me tana tauā mano tini kia riro i a ia te whenua o Mōmona, me te whenua whakateraki anō hoki.\n\n31 Engari nana, ka nanu ia nā te panatanga atu a Teanakuma me āna tāngata i a ia, nā te mea he tino toa hoki rātou; nā te mea he nui atu te kaha me ngā pūkenga whawhai o tēnā tangata, o tēnā tangata a Teanakuma i ngā Rāmana, nā konā ka taea e rātou ngā Rāmana.\n\n32 Ā, i pahawa ake, nā, ka whakatīwheta rātou i a rātou, nā konā ka patupatua rātou e rātou tae atu ana ki te tōnga o te rā. Ā, i pahawa ake, nā, i whakatūria e Teanakuma me ana tāngata ō rātou tēneti i roto i ngā rohe o te whenua Mōmona; ā, i whakatūria e Amarikaia ōna tēneti i roto i ngā rohe i tātahi i te takutai moana, ā, ko te āhuatanga tēnei i āia atu ai rātou.\n\n33 Ā, i pahawa ake, nā, i te taunga ihotanga o te pō, ka haere pō atu a Teanakuma rāua ko tana pononga, ā, ka tomo atu ki te puni o Amarikaia; ā nana, kua warea rātou e te moe nā te nui o tō rātou ngenge, i ahu mai i ngā mahinga me te wera o te rā.\n\n34 Ā, i pahawa ake, nā, ka tomo huna atu a Teanakuma ki roto i te tēneti o te kīngi, ā, ka werohia tōna ngākau ki tētahi tao; ā, nāna te kīngi i whakamate wawe nā konā kīhai ia i whakaoho ake i ana pononga.\n\n35 Ā, ka hoki huna atu anō ia ki tōna puni ake, ā nana, i te moe āna tāngata, ā, ka whakaoho ia i a rātou, ā, ka whāki atu ia ki a rātou i ngā mea katoa nāna nei i mahi.\n\n36 Ā, ka meatia e ia kia takatū tahi āna tauā, kei oho ake ngā Rāmana, ā, ka haere mai ki runga i a rātou.\n\n37 Ā, pēnei mutu ai te tau rua ngahuru mā rima o te whakahaeretanga a ngā kaiwhakawā ki runga i te iwi o Nīwhai; ā, pēnei mutu ai ngā rā o Amarikaia.\n\n", "alma 52": "[center][font_size=26]Upoko 52[/font_size][/center]\n\n[i]Ka whakakapi a Amonoro i a Amarikaia hei kīngi mō ngā Rāmana—Ka ārahi a Moronai rātou ko Teanakuma, ko Rīhai i ngā Nīwhai i tētahi pakanga i wikitōria ai i runga i ngā Rāmana—Ka whakahokia te pā o Mureke, ā, ka whakamatea a Hākopa te Hōrama. Takiwā 66–64 M.K.[/i]\n\n1 Ināianei ā, i pahawa ake i te tau rua ngahuru mā ono o te whakahaeretanga a ngā kaiwhakawā i runga i te iwi o Nīwhai, nana, i te ohonga ake o ngā Rāmana i te ata tuatahi o te marama tuatahi, nana, ka kite rātou kua mate a Amarikaia i tōna ake tēneti; ā, i kite anō rātou kua rite a Teanakuma ki te whawhai ki a rātou i taua rā.\n\n2 Ināianei ā, i te kitenga a ngā Rāmana i tēnei ka mataku rātou; ā, ka whakarērea e rātou tā rātou mahere ki te hīkoi atu ki roto i te whenua whakateraki, ā, ka hoki atu rātou me tō rātou tauā ki roto i te pā o Mureke, ā, ka whai atu rātou i te oranga i roto i ō rātou pā tūwatawata.\n\n3 Ā, i pahawa ake, nā, ka whakatūria te teina a Amarikaia hei kīngi i runga i te iwi; ā, ko Amonoro tōna ingoa; pēnei ka whakatūria a kīngi Amonoro, te teina o kīngi Amarikaia hei kaiwhakakapi mōna.\n\n4 Ā, i pahawa ake, nā, i whakahau ia i tana iwi kia tiakina tonutia aua pā, kua riro i a rātou i runga i te whakaheke toto; nā te mea kīhai i riro i a rātou tētahi pā engari i runga anake i te nui o te whakahekenga o te toto.\n\n5 Ināianei ā, i kite a Moronai i tō rātou ū ki te pupuri i aua pā kua riro atu i a rātou, me ērā atu wāhi o te whenua kua riro atu nei i a rātou; me tā rātou kite atu i te nui o tō rātou tokomahatanga, ka whakaaro a Teanakuma ehara i te mea me whakaeke atu rātou ki roto i ō rātou pā tūwatawata.\n\n6 Engari i pupuri ia i āna tāngata kia tata mai, anō nei i te whakariterite mō te pakanga; āe rā, i te tino pono tana whakariterite hei tiaki i a ia anō i a rātou, mā te whakatū taiapa huri noa me te whakarite i ngā wāhi haumaru.\n\n7 Ā, i pahawa ake, nā, i te whakarite tonu ia mō te whawhai tae noa ki te wā i tonoa e Moronai tētahi ope tangata nui ki te whakakaha i tana tauā.\n\n8 Ā, ka tuku whakahau a Moronai ki a ia kia mau tonu i a ia ngā mauhere katoa kua taka ai i ōna ringaringa; i te mea he tokomaha ngā mauhere i riro ai i ngā Ramana, nā konā me mau i a ia ngā mauhere Rāmana katoa hei utu mō aua mea i riro atu ai i ngā Rāmana.\n\n9 Ā, i tuku whakahau anō ia ki a ia kia whakatūwatawatahia te whenua o Mōmona, ā, ki te whakamaioro anō i te ara kūiti i ārahina atu nei ki te whenua whakateraki, kei riro i ngā Rāmana taua pito me te rapu kaha ki te whakatīwheta i a rātou i tētahi taha, i tētahi taha.\n\n10 Ā, ka tuku anō a Moronai ki a ia, e hiahia ana kia ū ia ki te tiaki i taua takiwā o te whenua, ā, kia kimi huarahi anō ia kia whakapau i tōna kaha ki te whakawhiu i ngā Rāmana, kia tango atu ia mā te rautaki, mā tētahi atu huarahi rānei aua pā kua riro atu i ō rātou ringaringa; ā, kia whakatūwatawata, kia whakakaha ia i ngā pā huri noa, ko ngā mea kāore anō kia taka atu ki roto i ngā ringaringa o ngā Rāmana.\n\n11 Ā, i kī atu anō hoki ia ki a ia, kua haere atu au ki a koe, engari nana, kua whakaekea mai ngā Rāmana ki runga i a mātou i ngā rohe o te whenua e pātata ana ki te taha o te moana uru; ā nana, kei te tū atu au ki a rātou, nō reira kāore e taea ana e au te haere atu ki a koe.\n\n12 Nā, ka wehe atu te kīngi (a Amonoro) i te whenua o Harahemara, ā, kua whakamōhiotia atu te kuini e pā ana ki te matenga o tōna tuakana, ā, kua whakaminea mai tētahi ope nunui, ā, ka hīkoi atu ki ngā Nīwhai i roto i ngā rohe e pātata atu ana ki te moana uru.\n\n13 Ā, pēnei tana tohe atu ki te whakatīwheta atu i ngā Nīwhai, ā, ki te kukume atu i tētahi wāhi o ā rātou tauā ki taua wāhi o te whenua, engari kua whakahaua e ia ērā kua mahue i a ia kia nōhia ai ngā pā kua riro i a rātou, kia whakatīwheta anō hoki i ngā Nīwhai kei ngā rohe e pātata atu ana ki te moana rāwhiti, ā, kia whakamaua e rātou ō rātou whenua e rite ana ki tō rātou kaha, e rite ana ki te kaha o ō rātou tauā.\n\n14 Ā, kei roto ngā Nīwhai i aua āhuatanga mōrearea i te mutunga o te tau rua ngahuru mā ono o te whakahaeretanga a ngā kaiwhakawā i runga i te iwi o Nīwhai.\n\n15 Engari nana, i pahawa ake i te tau rua ngahuru mā whitu o te whakahaeretanga a ngā kaiwhakawā, nā, ko Teanakuma, nā runga i te whakahau a Moronai—nāna nei ngā tauā i whakatū ai hei tiaki i ngā rohe i te tonga me te uru o te whenua, ā, kua tīmata tana hīkoi whakatewhenua o Mōmona, kia āwhina ia i a Teanakuma me āna tāngata i tā rātou whakahokiranga i ngā pā kua riro atu i a rātou—\n\n16 Ā, i pahawa ake, nā, kua whiwhi whakahau a Teanakuma kia whakaekea te pā o Mureke, ā, kia whakahokia mai anō mēnā e taea ana.\n\n17 Ā, i pahawa ake, nā, ka whakariterite a Teanakuma ki te whakaeke atu ki runga i te pā o Mureke, me te hīkoi atu tana tauā ki ngā Rāmana; engari i kite ia e kore rawa rātou e taea ana e ia i a rātou e noho ana i roto i ō rātou pā tūwatawata; nō reira, ka whakarērea e ia ōna rautaki, ā, ka hoki anō ki te pā o Mōmona, kia tāria ai te haerenga mai a Moronai, nā, kia whiwhi kaha ia ki tana tauā.\n\n18 Ā, i pahawa ake, nā, ka tae atu a Moronai me tana tauā ki te whenua o Mōmona, i te pito whakamutunga o te tau rua ngahuru mā whitu o te whakahaeretanga a ngā kaiwhakawā i runga i te iwi o Nīwhai.\n\n19 Ā, i te tīmatanga o te tau rua ngahuru mā waru, ka whakatūria e Moronai rātou ko Teanakuma me ngā rangatira maha tētahi rūnanga whawhai—me aha rātou kia tō mai ai ngā Rāmana ki waho ki te whawhai ki a rātou; kia maunu ai rānei rātou i a rātou ki waho i ō rātou wāhi kaha, kia whaikaha ai rātou i runga i a rātou me te riro mai anō i a rātou te pā o Mureke.\n\n20 Ā, i pahawa ake tā rātou tono karere ki te tauā o ngā Rāmana, i tiakina ai te pā o Mureke, ki tō rātou rangatira, ko Hākopa tōna ingoa, e hiahia ana kia puta ia me āna tauā ki ngā mānia i waenganui i ngā pā e rua. Engari nana, kāore a Hākopa, koia tētahi Hōrama, e puta mai ai ki te tūtaki i a rātou i runga i ngā mānia.\n\n21 Ā, i pahawa ake i a Moronai, kāore ōna tūmanako ki te tūtaki ki a rātou i runga i te papa taurite, nō reira, ka huri atu ia ki tētahi rautaki e whakapoapoa ai ia i ngā Rāmana ki waho i ō rātou pākaha.\n\n22 Nō reira ka mea ia kia mau a Teanakuma ki tētahi ope iti o ngā tāngata me te hīkoi whakararo e pātata ana ki te takutai moana; ā, ka hīkoi a Moronai me tana tauā, i te pō, ki roto i te koraha, i te taha uru o te pā o Mureke; ā, pēnei, i te aonga ake o te rā, i te kitenga atu o ngā Rāmana i a Teanakuma, ka oma atu rātou ki te whāki atu ki a Hākopa, tō rātou rangatira.\n\n23 Ā, i pahawa ake, nā, ka hīkoi atu ngā tauā o ngā Rāmana ki a Teanakuma, e whakaaro ana nā tō rātou tokomaha ka taea a Teanakuma e rātou nā te tokoiti o tana ope. Ā, i te kitenga atu o Teanakuma i ngā tauā o ngā Rāmana e puta mai ana ki te whawhai ki a rātou ka tīmata tana tahuti iho ki te takutai moana, whakateraki.\n\n24 Ā, i pahawa ake, nā, i te kitenga o ngā Rāmana i tā rātou tahutitanga atu, ka māia rātou, ā, ka arumia rātou i runga i te hīkaka. Ā, i a Teanakuma e pēnei ana tana arataki atu i ngā Rāmana ko rātou nei e whaiwhai poka noa ana i a rātou, nana, ka whakahau a Moronai i taua wāhi o tana tauā i reira kia hīkoi atu ki roto i te pā, ā, kia riro ai i a rātou te pā.\n\n25 Ā, pēnei tā rātou i mahi ai, ā, ka whakamatea te hunga katoa i mahue ai i reira ki te tiaki i te pā, āe rā, ko te hunga katoa kīhai i whakaae ki te tuku ake i ā rātou rākau whawhai.\n\n26 Ā, pēnei tā Moronai rapu i te pā o Mureke, he mea nā te wāhi iti o tana tauā, i a ia e hīkoi atu ana me te toenga atu ki te tūtaki ki ngā Rāmana i te wā e hoki mai ai rātou i te arumanga atu i a Teanakuma.\n\n27 Ā, i pahawa ake, nā, ka aruaru ngā Rāmana i a Teanakuma tae noa ki tā rātou whakatatanga atu ki te pā o Mōmona, kātahi rātou ka tūtaki ki a Rīhai me tētahi ope iti, kua mahue nei ki te tiaki i te pā o Mōmona.\n\n28 Ināianei ā nana, i te kitenga ake o ngā kaiwhakahau matua o ngā Rāmana i a Rīhai me tana tauā e whakaeke ana ki a rātou ka tahuti atu ratou i runga i te pororaru nui, kei riro pea i a rātou te pā o Mureke i mua i tā Rīhai hopunga i a rātou; nā te mea kua ngenge rātou i tā rātou hīkoi, ā, kua whaikaha ngā tāngata a Rīhai.\n\n29 Nā, kāore ngā Rāmana i te mōhio i tō rātou hiku a Moronai me tana tauā; ā, i te wehi anake rātou i a Rīhai rātou ko ōna tāngata.\n\n30 Nā, kāore i hiahia a Rīhai ki te mau ki a rātou kia tūtaki rā anō rātou ki a Moronai me tana tauā.\n\n31 Ā, i pahawa ake, nā, i mua i tā ngā Rāmana hoki tawhiti atu kua karapotia rātou e ngā Nīwhai, e ngā tāngata o Moronai i tētahi taha, ā, i nga tāngata o Rīhai i tētahi taha, he whaikaha katoa rātou; engari i te ngenge ngā Rāmana nā tā rātou hīkoi roa.\n\n32 Ā, ka whakahau a Moronai i āna tāngata kia taka iho ki runga ki a rātou tae noa ki te wā kua tukuna ake ā rātou rākau whawhai.\n\n33 Ā, i pahawa ake i a Hākopa, koia tō rātou rangatira, he Hōrama anō hoki ia, ā, he wairua anō tōna e kore nei e taea ana, ka ārahina atu e ia ngā Rāmana ki te whawhai i runga i te riri nanakia ki a Moronai.\n\n34 I te mea e huapae ana a Moronai i tō rātou ara, nō reira i te pūmau te whakaaro a Hākopa ki te patu i a rātou me te para atu i tana huarahi ki te pā o Mureke. Engari nana, he whaikaha ake a Moronai me āna tāngata; nō reira kīhai rātou i tuohu iho i te aroaro o ngā Rāmana.\n\n35 Ā, i pahawa ake, nā, i whawhai rātou i ngā taha e rua i runga i te riri nanakia; ā, he tokomaha ngā mea i patua ai i ngā taha e rua; āe rā, i taotūngia a Moronai, ā, i whakamatea a Hākopa.\n\n36 Ā, he nanakia anō te huaki i huaki ai a Rīhai rātou ko āna tāngata kaha i tō rātou hiku, nā konā tuku atu ai ngā Rāmana i te hiku i ā rātou rākau whawhai; ā, ko te toenga o rātou, i runga i te pōkaikaha nui, kāore i mōhio ki hea haere ai, ki hea rānei whakaeke ai.\n\n37 Nā, ka kite a Moronai i tō rātou pōkaikaha, ka kī atu ia ki a rātou: Mehemea ka haria mai ā koutou rākau whawhai me te tuku mai, nana, kāore mātou e whakaheke i ō koutou toto.\n\n38 Ā, i pahawa ake, nā, i te rongonga o ngā Rāmana i ēnei kupu, ka puta mai ō rātou kaiwhakahau matua, ko te hunga katoa kāore i whakamatea, kātahi ka whiua iho ā rātou rākau whawhai ki ngā waewae o Moronai, hei āpiti atu, ka whakahaua e rātou ā rātou tāngata kia pērāhia anōtia.\n\n39 Engari nana, he tokomaha anō kīhai rawa i pai kia pērāhia; ā, ka haria atu te hunga kīhai i pai kia tukuna atu ō rātou hoari, ā, ka herea, ā, ka tangohia atu ō rātou rākau whawhai i a rātou, ā, i tonoa rātou kia hīkoi atu me ā rātou teina ki roto i te whenua o Mōmona.\n\n40 Ināianei ā, he nui noa ake te tokomahatanga o ngā mauhere i te tokomahatanga o te hunga kua whakamatea, āe rā, he nui ake i te tokomahatanga o te hunga kua whakamatea i ngā taha e rua.\n\n", "alma 53": "[center][font_size=26]Upoko 53[/font_size][/center]\n\n[i]Ka whakamahia ngā mauhere Rāmana ki te whakatūwatawata i te pā o Mōmona—Ka ahu mai ngā wikitōria Rāmana nā ngā tītorehanga i waenganui i ngā Nīwhai—Ka riro i a Heramana te mana whakahau i ngā tama taiohi rua mano o te iwi o Amona. Takiwā 64–63 M.K.[/i]\n\n1 Ā, i pahawa ake, nā, i whakanōhia e rātou ngā kaitiaki i runga i ngā mauhere o ngā Rāmana, ā, ka tonoa rātou kia haere atu ai ki te tanu i ō rātou mate, āe rā, me ngā mate anō o ngā Nīwhai i whakamatea ai; ā, ka whakatūria e Moronai he tāngata hei tiaki i runga i a rātou i a rātou e mahi ana i ā rātou mahi.\n\n2 Ā, ka haere atu a Moronai rāua ko Rīhai ki te pā o Mureke, ā, ka riro i a rāua te mana whakahaere o te pā, ā, ka tukuna atu ki a Rīhai. Nana ināianei, ko tēnei Rīhai te tangata i piri ai ki a Moronai i te nuinga o āna whawhai katoa; ā, he tangata e rite ana ki a Moronai, ā, i hari rātou i ō rāua oranga; āe rā, i arohaina rāua e rāua, ā, i arohaina anō hoki e te iwi katoa o Nīwhai.\n\n3 Ā, i pahawa ake, nā, i muri iho i tā ngā Rāmana tanumanga i ō rātou mate me ngā mate o ngā Nīwhai, ka hīkoia atu anō rātou ki te whenua o Mōmona; ā, ka mea a Teanakuma, nā ngā whakahau a Moronai, kia tīmata tā rātou kēri i tētahi awakari huri noa i te whenua, i te pā rānei, a Mōmona.\n\n4 Ā, ka mea anō ia kia hangaia ai e rātou tētahi tīwatawata rākau i runga i te taha whakaroto o te awakari; ā, ka whiua te onepū ki waho atu i te awakari ki te taha o te tīwatawata rākau; ā, pēnei tā rātou meatanga i ngā Rāmana kia mahi ai tae noa ki te wā kua karapotia e rātou te pā o Mōmona huri noa ki ngā taiapa kaha kua hangaia ki te rākau me te onepū, he tino tiketike rawa anō hoki.\n\n5 Ā, ka meinga tēnei pā hei pā tino kaha i ngā rā i muri mai; ā, i tiakina e rātou nga mauhere Rāmana i roto i tēnei pā; āe rā, kei roto anō i tētahi taiapa i meatia ai rātou e rātou kia hangaia ai ki ō rātou ake ringaringa. Nā, kua tika mā Moronai e mea ai i ngā Rāmana kia mahi, nā te mea i ngāwari tā rātou tiaki i a rātou i a rātou e mahi ana; ā, i te hiahia ia ki āna tauā katoa ina whakaeke atu ia ki runga i ngā Rāmana.\n\n6 Ā, i pahawa ake, nā, kua wikitōria a Moronai ki runga i tētahi o ngā tauā nunui rawa atu o ngā Rāmana, ā, kua riro i a ia te pā o Mureke, koia tētahi o ngā pākaha o ngā Rāmana i te whenua o Nīwhai; ā, pēnei kua hangaia e ia tētahi pākaha ki te pupuri i āna mauhere.\n\n7 Ā, i pahawa ake, nā, kāore ia i whai ki te whawhai atu anō ki ngā Rāmana i taua tau, engari i whakamahia āna tāne kia whakariterite rātou mō te pakanga, āe rā, i whakatūwatawatahia te pā hei ārai atu i ngā Rāmana, āe rā, i whakaputaina anō hoki ā rātou wāhine me ā rātou tamariki i te hemokai me te whakamamaetanga, me te tuku kai ki ō rātou tauā.\n\n8 Ināianei ā i pahawa ake, nā, kua rapu kaha anō ngā tauā o ngā Rāmana i runga i ngā Nīwhai, i te moana uru, te tonga, i a Moronai e ngaro atu ana nā tētahi tikanga tinihanga i waenganui i ngā Nīwhai, āe rā, nā konā ahu ai ngā tītorehanga i waenganui i a rātou, āe rā, nā konā kua riro i a rātou ētahi o ō rātou pā i taua wāhi o te whenua.\n\n9 Ā, pēnei nā te kino i roto i a rātou anō, āe rā, nā ngā tītorehanga me ngā tikanga tinihanga i waenganui i a rātou anō kua whakanohoia rātou i roto i tētahi āhuatanga tino mōrearea rawa atu.\n\n10 Ināianei ā nana, he kōrero anō tāku hei kōrero e pā ana ki te iwi o Amona, he Rāmana rātou, i te tīmatanga; engari nā Amona rātou ko ana teina, nā te mana rānei me te kupu a te Atua, kua whakatahuritia rātou ki te Ariki; ā, kua kukume iho rātou ki roto i te whenua o Harahemara, ā, kua tiakina rātou mai i taua wā e ngā Nīwhai.\n\n11 Ā, kua whakakorea rātou ki te hāpai patu ki ō rātou tuākana nā tō rātou oati; nā te mea kua oati rātou kia kore anō rātou e whakaheke toto ā muri ake nei; ā, e rite ana ki tō rātou oati kua mate rātou; āe rā, me i kore te ngākau nui me te aroha nui o Amona rātou ko ana teina mō rātou kua tukuna rātou kia taka iho ai ki roto i ngā ringaringa o ō rātou tuākana.\n\n12 Ā, nō tēnei take i kūmea iho ai rātou ki roto i te whenua o Harahemara; ā, kua roa rātou e tiakina ana e ngā Nīwhai.\n\n13 Engari i pahawa ake, nā, i tā rātou kitenga atu i te mōreareatanga, me ngā whakamamaetanga maha, me ngā tūkinotanganga i pīkauria ai e ngā Nīwhai mō rātou, kua korikoria rātou e te aroha, ā, i te hiahia anō rātou ki te hāpai patu hei tiaki i tō rātou whenua.\n\n14 Engari nana, i a rātou e tata ana ki te hiki i ō rātou rākau whawhai, kua warea rātou e te kaha o Heramana rātou ko ana teina, nā te mea whano ka whati rātou i te oati i oati ai rātou.\n\n15 Ā, i wehi a Heramana kei ngaro ō rātou wairua me ka pērāhia; nō reira i meinga te hunga kua uru atu nei ki roto i tēnei oati kia kite ai i ā rātou teina e kautū haere ana i roto i ō rātou whakamamaetanga, i roto i ō rātou āhuatanga mōrearea i taua wā.\n\n16 Engari nana, i pahawa ake, he tokomaha ā rātou tama, kīhai i uru atu ai ki roto i tētahi kawenata kia kaua rātou e hiki i ā ratou rākau whawhai hei tiaki i a rātou anō i ō rātou hoariri; nō reira i whakahuihui tahi anō rātou i a rātou anō i tēnei wā, ko te hunga katoa e taea ana te hāpai patu, ā, i karangatia rātou e rātou anō he Nīwhai.\n\n17 Ā, i uru atu ai rātou ki roto i tētahi kawenata ki te whawhai mō te herekoretanga o ngā Nīwhai, āe rā, ki te tiaki i te whenua tae noa ki te whakatakotoranga iho i ō rātou oranga; āe rā, i kawenata pū anō rātou e kore rawa rātou e tuku atu i tō rātou herekoretanga, engari ka whawhai rātou i ngā whawhai katoa hei tiaki i ngā Nīwhai, ā, hei tiaki i a rātou anō i te hereheretanga.\n\n18 Nana ināianei, e rua mano o aua taiohi tāne, i uru atu ai ki roto i tēnei kawenata, ā, i hikina ai ā rātou rākau whawhai hei tiaki i tō rātou whenua.\n\n19 Ināianei ā nana, i te mea kīhai rawa rātou i taumaha ki ngā Nīwhai, ka meinga rātou ināianei hei tautoko nui anō hoki i tēnei wā; nā te mea i hīkina ake ā rātou rākau whawhai, ā, i te hiahia rātou ki a Heramana hei kaiārahi mō rātou.\n\n20 Ā, he taiohi tāne katoa rātou, ā, i mātātoa tō rātou māia, tō rātou kaha anō hoki me tō rātou kakama; engari nana, ehara tēnei i te katoa—he tāne katoa rātou i pono ai i ngā wā katoa ahakoa he aha taua mea i riro atu ki a rātou.\n\n21 Āe rā, he tangata pono, ā, he tangata whaiwhakaaro, nā te mea kua ākona rātou kia puritia ai ngā whakahaunga a te Atua me te hīkoi tōtika i tōna aroaro.\n\n22 Ināianei ā nana i pahawa ake, nā, i hīkoi atu a Heramana i te upoko o tana ope taiohi tāne rua mano, hei tautoko i te iwi i roto i ngā rohe o te whenua i te taha tonga e tata ana ki te moana uru.\n\n23 Ā, pēnei te whakamutunga o te tau rua ngahuru mā waru o te whakahaeretanga a ngā kaiwhakawā i runga i te iwi o Nīwhai.\n\n", "alma 54": "[center][font_size=26]Upoko 54[/font_size][/center]\n\n[i]Ka whakawhitiwhiti kōrero a Moronai rāua ko Amonoro e pā ana ki te whakawhitiwhiti mauhere—Ka tonoa e Moronai kia hoki atu ai ngā Rāmana me te whakamutu i ā rātou whakaekenga kōhuru—Ka tonoa e Amonoro kia whakatakotohia iho e ngā Nīwhai ā rātou patu, ā, kia heke iho rātou ki raro i te mana o ngā Rāmana. Takiwā 63 M.K.[/i]\n\n1 Ināianei ā i pahawa ake i te tīmatanga o te tau rua ngahuru mā iwa o ngā kaiwhakawā, ka tonoa atu e Amonoro ki a Moronai e hiahia ana ki te whakawhitiwhiti mauhere.\n\n2 Ā, i pahawa ake, nā, i tino hari a Moronai i tēnei tono, nā te mea i te hiahia ia ki ngā ō i hoatu ai ki ngā mauhere Rāmana hei wāwāhitanga atu ki tōna ake iwi; ā, i te hiahia anō ia ki ōna ake tāngata hei whakakaha i tana tauā.\n\n3 Nā, he tokomaha ngā wāhine me ngā tamariki i kahakina atu ai e ngā Rāmana, ā, kāore kau noa te wahine, te tamaiti kotahi rānei i waenganui i ngā mauhere katoa o Moronai, i ngā mauhere rānei i kahakina atu ai e Moronai; nō reira, i whakarautaki a Moronai kia hopukina ai ngā mauhere Nīwhai katoa e taea ana mai i ngā Rāmana.\n\n4 Nō reira i tuhi ia i tētahi pukapuka, ā, ka haria atu e tētahi pononga a Amonoro, ko taua mea anō nāna nei tētahi pukapuka i hari mai ki a Moronai. Nā, koinei ngā kupu i tuhia ai e ia ki a Amonoro, e mea ana:\n\n5 Nana, e Amonoro, kua tuhi atu nei au ki a koe e pā ana ki tēnei pakanga nāu anō i huaki ki tōku iwi, nā tō tuakana rānei i huaki mai ki a rātou, ā, e ū tonu ana koe ki te whakahaere tonu atu nō muri iho i tana matenga.\n\n6 Nana, e hiahia ana ahau ki te kōrero atu ki a koe e pā ana ki te tika a te Atua, me te hoari o tana riri nui e tāwēwē nei ki runga i a koe ki te kore koe e rīpenetā me te whakahoki atu i ō tauā ki roto i ō koutou ake whenua, te whenua rānei e nōhia ana e koutou, koia ko te whenua o Nīwhai.\n\n7 Āe rā, e hiahia ana ahau ki te kōrero atu ki a koe i ēnei mea me i āhei i a koe te whakarongo ki ēnei mea; āe rā, e hiahia ana ahau ki te kōrero atu ki a koe e pā ana ki te ao rēwera weriweri e tatari ana kia whiwhi ai i te hunga kōhuru pērā i a kōrua ko tōu tuakana, ki te kore koe e rīpenetā me te whakahoki i ō tikanga kōhuru, me te hoki atu me ō tauā ki roto i ō koutou ake whenua.\n\n8 Engari i te mea kua whakaparahako koe i ēnei mea i mua, ā, kua whawhai atu ki te iwi o te Ariki, waihoki rā kei te whakapae au ka mahia pērātia anō e koe.\n\n9 Ināianei ā nana, kua rite mātou ki te whakawhiwhi i a koutou; āe rā, ki te kore koutou e whakahoki atu i ō koutou tikanga, nana, ka tōia iho e koutou te riri o te Atua nā koutou nei anō i whakaparahako ki runga ki a koutou, tae atu ana ki tō koutou whakangaromanga katoatanga.\n\n10 Engari, e ora ana te Ariki, ka whakaeke atu ō mātou tauā ki runga i a koutou ki te kore koutou e hoki atu, ā, ka torona atu koutou ākuanei ki te mate, nā te mea ka mau tonu i a mātou ō mātou pā me ō mātou whenua; āe rā, ka pūmau tonu mātou ki tō mātou whakapono me ngā tikanga o tō mātou Atua.\n\n11 Engari nana, e whakaaro ana ahau tērā pea e auare ake ana tāku kōrerotanga atu ki a koe e pā ana ki ēnei mea; e whakaaro ana rānei au tērā pea he tamaiti koe nā te ao rēwera; nō reira māku taku pukapuka e whakakapi i runga i taku kōrero atu ki a koe e kore au e whakawhitiwhiti mauhere, hāunga i runga i ngā tikanga e pēnei ana, māu e whakawhiti mai i te tāne me tāna wahine me āna tamariki, mō te mauhere kotahi; mehemea ka pēnei te āhuatanga e mahi nei koe, ā, māku e whakawhitiwhiti.\n\n12 Ā nana, ki te kore koe e pēnei, māku e whakaeke atu ki runga i a koutou me aku tauā; āe rā, ka whakamaua e ahau aku wāhine me aku tamariki ki te patu, ā, māku e whakaeke atu ki a koutou, ā, ka arumia pū anō koutou e ahau ki roto i tō koutou ake whenua, koia tō mātou whenua tuku iho tuatahi; āe rā, ka ai he toto mō te toto, āe rā, he oranga mō te oranga; ā, māku hoki e whawhai atu ki a koutou tae noa atu ki te wā kua whakangaromia koutou i te mata o te whenua.\n\n13 Nana, kei roto au i tōku riri, me taku iwi anō hoki; nāu i whai ki te kōhuru i a mātou, ā, kua whai noa iho mātou ki te tiaki i a mātou anō. Engari nana, ki te whai tonu koutou ki te whakangaro i a mātou ka whai mātou ki te whakangaro i a koutou; āe rā, ka whai mātou i tō mātou whenua, arā, ko tō mātou whenua tuku iho tuatahi.\n\n14 Nā, ka mutu i ahau taku pukapuka. Ko Moronai ahau; Ko au tētahi rangatira o te iwi o ngā Nīwhai.\n\n15 Nā, i pahawa ake, nā, ka riri a Amonoro, i tana whiwhinga i tēnei pukapuka; ā, ka tuhituhi atu ia i tētahi atu pukapuka ki a Moronai, ā, koinei ngā kupu i tuhia ai e ia, e mea ana:\n\n16 Ko Amonoro ahau, te kīngi o ngā Rāmana; ko au te teina o Amarikaia nāu anō nei i kōhuru. Nana, māku ōna toto e ngaki ki runga i a koutou, āe rā, māku e whakaeke atu ki runga i a koutou me aku tauā nā te mea kāore ōku wehi i āu kupu whakaweti.\n\n17 Nana rā, i mahi hē ō tūpuna ki ō rātou tuākana, nā rātou tō rātou tikanga ki te kāwanatanga i muru atu, i te mea e tika ana nō rātou kē taua tikanga.\n\n18 Ināianei ā nana, mehemea ka whakatakotohia iho koutou i ā koutou rākau whawhai, ā, ki te tuku iho koutou i a koutou anō kia kāwanatia ai e te hunga nō rātou kē te kāwanatanga, kātahi au ka mea i tōku iwi kia whakatakotohia iho ā rātou rākau whawhai, ā, kāore e whawhai atu anō.\n\n19 Nana, nāu ngā kupu whakaweti maha i whakahāhāngia mai ki ahau me tōku iwi; engari nana, kāore ō mātou wehi ki āu nā whakawetiweti.\n\n20 Hei aha koa, māku e whakaae ki tāu tono whakawhitwhiti mauhere, i runga i te hari, kia penapena ai āku kai mō ōku toa ika ā-whiro; ā, ka whawhai tonu mātou i tētahi whawhai mau tonu, tae noa atu ki te whakataurekarekatanga i ngā Nīwhai ki tō mātou mana, ki tō rātou whakangaromanga mau tonu rānei.\n\n21 Ā, ki te taha ki taua Atua nāu anō i kī kua whakaparahakotia e mātou, nana, kāore ō mātou mōhioranga ki tētahi mea pērā; kāore anō hoki tō koutou; engari mehemea he mea pērā, kāore mātou i te mōhio atu i te mea nāna mātou i hanga pērā i a koutou anō.\n\n22 Ā, mehemea he rēwera me tētahi ao rēwera, nana, kāore rānei ia e tono atu i a koutou ki reira kia nohotahi ai me tōku tuakana nā koutou anō i kōhuru, i kīa ai e koe kua haere atu ia ki taua tū wāhi? Engari nana kāore he tikanga ō ēnei mea.\n\n23 Ko Amonoro ahau, he uri nō Hōrama, i whakapēhia ai e ō koutou tūpuna, ā, i kūmea atu i Hiruharama.\n\n24 Ināianei ā nana, he Rāmana māia ahau; nana, kua whawhaitia tēnei whawhai hei ngaki i ō rātou mate, ā, ki te pūmau me te whakamau i ō rātou tikanga ki te kāwanatanga; heoi ka mutu i ahau taku pukapuka ki a Moronai.\n\n", "alma 55": "[center][font_size=26]Upoko 55[/font_size][/center]\n\n[i]Kāore a Moronai e whakaae ki te whakawhitiwhiti mauhere—Ka whakapoapoahia ngā kaitiaki Rāmana kia haurangi ai, ā, ka whakaputaina ngā mauhere Nīwhai—Ka riro te pā o Kire i runga i te whakaheke toto kore. Takiwā 63–62 M.K.[/i]\n\n1 Nā, i pahawa ake, nā, ka riri ake a Moronai i tana whiwhinga i tēnei pukapuka, nā te mea i mōhio ia he tino mātau rawa atu a Amonoro ki āna tinihanga; āe rā, i mōhio ia e mātau ana a Amonoro ehara i te take tika i meinga ai ia kia whawhai ai ki te iwi o Nīwhai.\n\n2 Ā, ka kī ia: Nana, kāore au e whakawhitiwhiti mauhere ki a Amonoro ki te kore ia e whakahoki i āna tikanga, pērā i tāku i kī nei i taku pukapuka; engari au mō te tuku atu ki a ia kia whaikaha ake anō ia i tāna ināianei.\n\n3 Nana, e mōhio ana au ki te wāhi e tiakina ai ngā Rāmana i ōku uri kua kahakina atu ai e rātou; ā, i te mea kāore a Amonoro i whakaae ki taku pukapuka, nana, ka hoatu e au ki a ia e rite nei ki āku kupu; āe rā, ka rapu mate au i waenganui i a rātou tae noa ki te wā e tonoa mai ai e rātou kia houhia te rongo.\n\n4 Ināianei ā i pahawa ake, nā, i te kōrerotanga a Moronai i ēnei kupu, ka mea ia i tētahi kimihanga i waenganui i āna tāngata, me kore pea ia e rapu ai i tētahi uri nō Rāmana i waenganui i a rātou.\n\n5 Ā, i pahawa ake, nā, i kimi rātou i tētahi, ko Rāmana tōna ingoa; ā, ko ia tētahi o ngā pononga a te kīngi i kōhurutia ai e Amarikaia.\n\n6 Nā, ka mea a Moronai kia haere atu ai a Rāmana me tētahi ope iti o āna tāngata ki ngā kaitiaki i runga nei i ngā Nīwhai.\n\n7 Nā, i tiakina ngā Nīwhai i roto i te pā o Kire; nō reira ka whakatau a Moronai i a Rāmana, ā, ka meatia e ia kia haere tētahi ope iti i tana taha.\n\n8 Ā, i te ahiahi rā anō ka haere a Rāmana ki ngā kaitiaki i runga rā i ngā Nīwhai, ā nana, i kite rātou i a ia e haere mai ana kātahi rātou ka karanga atu ki a ia; engari ko tāna ki a rātou: Kei wehi; nana, he Rāmana ahau. Nana, kua mawhiti atu mātou i ngā Nīwhai, ā, e moe ana rātou; ā nana kua mau i a mātou ki tētahi wāhi o ā rātou waina, ā, mauria mai ana e mātou.\n\n9 Nā, i te rongonga o ngā Rāmana i ēnei kupu ka pōhiritia ia i runga i te koa; ā, ka kī atu rātou ki a ia: Homai ki a mātou tētahi wāhi o tō waina, kia inu ai mātou; e koa ana mātou mōu i mau waina mai nā te mea kei te ngenge mātou.\n\n10 Engari ka kī atu a Rāmana ki a rātou: Tukua kia pupuri mātou i ō mātou waina tae noa ki te wā e whawhai atu ai tātou ki ngā Nīwhai. Engari nā tēnei kōrero i nui ake ai tō rātou hiahia ki te inu i te waina;\n\n11 Nā, ko tā rātou: Kei te ngenge mātou, nō reira tukua kia inu mātou i te waina, ā taihoa ake nei ka whiwhi waina anō mātou, e whakakaha ai i a tātou ki te whawhai atu ki ngā Nīwhai.\n\n12 Ā, ka kī atu a Rāmana ki a rātou: Ka tukua koutou kia mea ai e rite ana ki ō koutou hiahia.\n\n13 Ā, i pahawa ake, nā, ka inu nui rātou i te waina; ā, i reka ki te waha, nō reira ka nui ake tā rātou inu; ā, he mea kaha rawa, kua whakaritea hei mea kaha rawa.\n\n14 Ā, i pahawa ake, nā, ka inu rātou, ā, ka hari, ā, nā wai rā ka haurangi katoa rātou.\n\n15 Ināianei ā, i te kitenga ake o Rāmana mā i te haurangi katoa rātou, ā, i te moeau anō rātou, ka hoki atu rātou ki a Moronai me te whāki atu ki a ia i ngā mea katoa i pā ai ki a rātou.\n\n16 Ināianei ā e rite ana tēnei ki te rautaki o Moronai. Ā, kua whakaritea e Moronai āna tāngata ki ngā rākau whawhai; ā, ka haere atu ia ki te pā o Kire, i ngā Rāmana e moeau ana, ā, e haurangi ana, ā, ka whiua atu ngā rākau whawhai ki ngā mauhere, nā konā kua mau patu katoa rātou;\n\n17 Āe rā, ki ā rātou wāhine anō hoki, me ā rātou tamariki katoa, ko ngā mea katoa e āhei ana te hiki rākau whawhai, i te wā i whakamaua e Moronai aua mauhere katoa ki te patu; ā, i te wā i whakamahia ai ērā mea katoa i runga i te tino ngū.\n\n18 Engari kua whakaohongia ngā Rāmana, nana, i te haurangi rātou, ā, kua taea rātou te patu e ngā Nīwhai.\n\n19 Engari nana, ehara tēnei i te hiahia o Moronai; kāore ōna āhuareka atu ki te kōhuru me te whakaheke toto, engari i āhuareka ia ki te whakaora i tana iwi i te whakangaromanga; ā, nā konei e kore ia e tō mai i te hē ki runga i a ia anō, kua kore ia e taka iho ai ki runga i ngā Rāmana me te whakangaro i a rātou i tō rātou haurangitanga.\n\n20 Engari kua tutuki ia i āna hiahia; nā te mea kua whakamaua ērā mauhere Nīwhai e ia ki te patu ko rātou e noho ana i roto i ngā taiapa o te pā, ā, kua riro i a rātou te kaha hei whakamau i aua wāhanga i roto nei i ngā taiapa.\n\n21 Kātahi ka mea ia i ngā tangata i a ia kia neke pakupaku noa i a rātou, me te karapoti i ngā tauā o ngā Rāmana.\n\n22 Ā nana, i meatia tēnei i te pō, nā konā i te ohonga ake a ngā Rāmana i te ata ka kite rātou i ngā Nīwhai e karapoti ana i waho me ngā mauhere e mau patu ana i roto.\n\n23 Ā, pēnei ka kite rātou kua taea rātou e ngā Nīwhai; ā, ka kite rātou i ēnei āhuatanga ka whakaaro ehara i te mea tika kia whawhai atu ai ki ngā Nīwhai; nō reira ka tonoa e ō rātou kaiwhakahau matua ā rātou rākau whawhai, ā, ka mauria atu e rātou, ā, ka whiua ki ngā waewae o ngā Nīwhai, e inoi atu ana kia tohungia.\n\n24 Nana ināianei, koinei te hiahia o Moronai. Ka whakamaua rātou hei mauhere pakanga, ā, ka whakamaua te mana whakahaere o te pā, ā, ka meatia kia whakawāteahia ai ngā mauhere, ko te hunga Nīwhai; ā, ka uru atu ki roto i te tauā a Moronai, ā, he mea kaha anō rātou ki tana tauā.\n\n25 Ā, i pahawa ake, nā, i mea ia i ngā Rāmana, ko te hunga i kahakina ai e ia hei mauhere, kia tīmata atu anō rātou i tētahi mahi whakakaha i ngā maiorotanga huri noa i te pā o Kire.\n\n26 Ā, i pahawa ake, nā, nāna te pā i whakatūwatawata, e rite ana ki ōna hiahia, ka meatia e ia kia haria atu ai ngā mauhere ki te pā o Mōmona; ā, i tiakina anōtia e ia taua pā ki tētahi ope tino kaha rawa atu.\n\n27 Ā, i pahawa ake, nā, i pērā tā rātou, hei aha koa ngā rautaki nukarau katoa a ngā Rāmana, pupuri, tiaki i ngā mauhere katoa kua kahakina atu e rātou, ā, i whakamaua anōtia e rātou te whenua katoa me te kaha katoa i whakahokia mai e rātou.\n\n28 Ā, i pahawa ake, nā, ka wikitōria haere anō ngā Nīwhai, me te whakahoki mai i ō rātou tikanga me ō rātou ritenga.\n\n29 He maha ngā wā i ngana ai ngā Rāmana ki te karapoti i a rātou i te pō, engari ka hingahinga ngā mauhere tokomaha i ēnei whanaketanga.\n\n30 Ā, he maha anō ngā wā i ngana ai rātou ki te whāngai atu i ā rātou waina ki ngā Nīwhai, kia whakangaromia ai rātou ki te paitini, ki te haurangitanga rānei.\n\n31 Engari nana, kāore i pūhoi ngā Nīwhai ki te mahara ki te Ariki tō rātou Atua i tēnei tō rātou wā o te whakamamaetanga. Tē taea rātou e ā rātou māhanga; āe rā, kīhai rātou i pai kia inumia ā rātou waina, hāunga tā rātou whāngai tuatahi atu ki ngā mauhere Rāmana.\n\n32 Ā, pēnei tā rātou tūpato kei whāngaia atu tētahi paitini ki waenganui i a rātou; nā te mea mehemea ka mate tētahi Rāmana i tā rātou waina ka mate anō tētahi Nīwhai; ā, pēnei tā rātou whakamātau i ā rātou waipiro katoa.\n\n33 Ināianei ā i pahawa ake, nā, e tika pū ana kia whakarite a Moronai i ngā whakaritenga ki te whakaeke atu i te pā o Moriatono; nana rā, kua mea ngā Rāmana, i runga i ā rātou mahinga, kua whakatūwatawatahia te pā o Moriatono tae noa ki te wā kua meinga hei pā tino kaha rawa.\n\n34 Ā, hono tonu ana anō hoki tā rātou kawe ope hou ki roto i te pā, me te mau anō i ngā ō hou.\n\n35 Ā, pēnei te whakamutunga o te tau rua ngahuru mā iwa o te whakahaeretanga a ngā kaiwhakawā i runga i te iwi o Nīwhai.\n\n", "alma 56": "[center][font_size=26]Upoko 56[/font_size][/center]\n\n[i]Ka tonoa atu e Heramana tētahi pukapuka ki a Moronai, e kōrero ana mō te āhuatanga o te pakanga ki ngā Rāmana—Ka whai wikitōria nui a Anatipu rāua ko Heramana i runga i ngā Rāmana—Ka mīharo nui te kaha o te whawhai a ngā tama taiohi rua mano a Heramana, ā, kāore i whakamatea te mea kotahi o rātou. Ko te whiti 1, takiwā 62 M.K.; ko ngā whiti 2–19, takiwā 66 M.K.; ā, ko ngā whiti 20–57, takiwā 65–64 M.K.[/i]\n\n1 Ināianei ā i pahawa ake i te tīmatanga o te tau toru ngahuru o te whakahaeretanga a ngā kaiwhakawā, i runga i te rā tuarua o te marama tuatahi, ka whiwhi a Moronai i tētahi pukapuka mai i a Heramana, e kōrero ana mō ngā āhuatanga o te iwi i tērā takiwā o te whenua.\n\n2 Ā, koinei ngā kupu i tuhia ai e ia, e mea ana: E Moronai, e tōku tuakana e arohaina nuitia ana, i roto i te Ariki, i roto anō hoki i ngā whakapātaritari o te pakanga; nana, e tōku tuakana aroha, he paku kōrero anō tāku e pā ana ki tō mātou pakanga i tēnei wāhi o te whenua.\n\n3 Nana, e rua mano ngā tama o aua tāne i mauria iho mai ai e Amona ki waho i te whenua o Nīwhai—nā e mōhio ana koe koinei ngā uri o Rāmana, ko ia te mātāmua o tō tātou tupuna matua a Rīhai;\n\n4 Nā, ehara i te mea me whakaatu atu au ki a koe e pā ana ki ā rātou whakarerenga iho me tō rātou whakapono kore rānei, nā te mea e mōhio ana koe e pā ana ki ēnei mea katoa—\n\n5 Nō reira kāti noa māku te kī atu ki a koe kua hiki rākau whawhai ngā mea rua mano o ēnei taiohi tāne, ā, e hiahia ana kia tū ai au hei kaiārahi mō rātou; ā, kua haere mai mātou ki te tiaki i tēnei whenua.\n\n6 Ināianei ā, e mōhio ana hoki koe e pā ana ki te kawenata i kawenatahia ai e ō rātou mātua, kia kaua rātou e hiki ake i ā rātou rākau whawhai ki ō rātou tuākana ki te whakaheke toto.\n\n7 Engari i te tau rua ngahuru mā ono, i tā rātou kitenga atu i ō tātou whakamamaetanga me ō mātou whakapātaritaritanga mō rātou anō, whano rātou ka whati i te kawenata i meatia nei e rātou me te hiki ake i ā rātou rākau whawhai hei tiaki i a tātou.\n\n8 Engari kāore au i tuku i a rātou kia whati ai i tēnei kawenata i mea ai rātou, i runga i te whakaaro mā te Atua tātou e whakakaha, ā, ka kore e nui atu ō tātou pōuritanga nā te whakatutukiranga i te oati i oati ai rātou.\n\n9 Engari nana, anei tētahi mea hei haringa nui mō tātou. Nana rā, i te tau rua ngahuru mā ono, i hīkoi au, a Heramana, i te upoko o ēnei taiohi tāne rua mano ki te pā o Huria, ki te āwhina i a Anatipu, nāu nei i whakatū ai hei kaiārahi i runga i te iwi i taua wāhi o te whenua.\n\n10 Ā, i hono atu au ki āku tama rua mano, (nā te mea e tika ana kia karangatia rātou he tama) ki te tauā a Anatipu, i hari nui a Anatipu i taua kaha; nana rā, kua whakawhāitihia tana tauā e ngā Rāmana nā te mea he tokomaha rawa ō tātou tāne i patua ai e ō rātou tauā, nā tērā kua whaitake tātou hei tangi.\n\n11 Hei aha koa, ka tau ō tātou ngākau i tēnei, nā, kua mate rātou i runga i te whakaaro ki tō rātou whenua me tō rātou Atua, āe rā, kei te hari rātou.\n\n12 Ā, he tokomaha anō hoki ngā mauhere i mauria atu ai e ngā Rāmana, he kaiwhakahau matua katoa rātou, nā te mea kāore tētahi atu i tohungia ai e rātou. Ā, e whakaaro ana mātou kei te whenua o Nīwhai rātou ināianei; kei te tika tēnei mehemea kāore anō rātou kia patua.\n\n13 Ināianei ā koinei ngā pā kua riro atu i ngā Rāmana i runga i te whakahekenga i ngā toto o ō tātou tāngata mārohirohi tokomaha:\n\n14 Ko te whenua o Manati, arā, te pā o Manati rānei, me te pā o Tēroma, me te pā o Kumeni, me te pā o Anatipara.\n\n15 Ā, koinei ngā pā i riro i a rātou i taku taenga atu ki te pā o Huria; ā, kite ana au i a Anatipu rātou ko ana tāngata e whakarīrā ana ki te whakamaioro i te pā.\n\n16 Āe rā, i te pēhia ō rātou tīnana me ō rātou wairua, nā te mea kua kaha rawa tā rātou whawhai i te awatea, ā, kua whakarīrā i te pō ki te whakamaioro i ō rātou pā; ā, pēnei ka pāngia rātou e ngā whakamamaetanga nui o ia āhua, o ia āhua.\n\n17 Ināianei ā i ū ō rātou whakaaro ki te wikitōria i roto i tēnei wāhi, ki te mate rānei; nō reira e tika ana kia whakaaro koe ko tēnei ope iti nāku i hari mai, āe rā, i puta ake ngā manako nui me te hari nui i aua tama āku.\n\n18 Ināianei ā i pahawa ake, nā, i te kitenga o ngā Rāmana kua whiwhi kaha anō a Anatipu ki tana tauā, kātahi rātou ka whakahaua e Amonoro kia kaua e whakaeke atu ki te pā o Huria, ki a mātou rānei, ki te whawhai.\n\n19 Ā, pēnei i whakamakautia mātou e te Ariki; nā te mea kua whakaeke mai rātou ki a mātou i tēnei tō mātou āhua tino ngoikore rawa me kore pea rātou e whakangaro i tō mātou tauā iti; engari pēnei i tiakina mātou.\n\n20 I whakahaua rātou e Amonoro kia puritia aua pā kua riro i a rātou. Ā, pēnei whakamutua ai te tau rua ngahuru mā ono. Ā, i te tīmatanga ake o te tau rua ngahuru mā whitu kua whakaritea mātou me tō mātou pā e mātou anō mō te tiakanga.\n\n21 Nā, i te hiahia anō mātou kia whakaeke mai ngā Rāmana ki runga i a mātou; nā te mea kāore mātou i te hiahia ki te whakaeke atu ki runga i a rātou i ō rātou pākaha.\n\n22 Ā, i pahawa ake, nā, i tukuna atu e mātou ētahi tūtei huri noa, huri noa, ki te mātaki i ngā haerenga o ngā Rāmana, nā, kia kore rātou e hipa atu i a mātou i te pō, kia kore rānei e whakaeke atu ki runga i ērā atu o ō mātou pā whakateraki i te awatea.\n\n23 Nā te mea i mōhio mātou kāore ērā pā i te kaha rawa ki te whawhai atu ki a rātou; nō reira i te hiahia mātou, mehemea ka hipa atu rātou i a mātou, ki te taka iho ki runga i tō rātou hiku, ā, pēnei ka huaki atu ki te taha hiku i te wā tonu e whakaekea ana tō rātou upoko. I whakapono mātou ka taea rātou e mātou; engari nana, i te nanu mātou i tēnei tō mātou hiahia.\n\n24 Kāore rātou i māia kia tōhipa atu tō rātou tauā katoa i a mātou, kāore rānei i māia rātou kia pērātia ki tētahi wāhi, he wehi nō rātou kei tokoitiiti rātou, ā, kei hinga.\n\n25 Kāore rānei rātou i māia kia hīkoi iho ki te pā o Harahemara; kāore rānei rātou i māia ki te whakawhiti atu i te awa o Hairona, ki te pā o Nīwhaihā.\n\n26 Ā, pēnei i ū ō rātou whakaaro kia puritia ai e ā rātou tauā ngā pā katoa i riro ai i a rātou.\n\n27 Ināianei ā i pahawa ake i te marama tuarua o tēnei tau, he maha ngā ō i haria mai ai e ngā matua o ērā tama rua mano āku.\n\n28 Hei āpiti anō i tonoa mai ngā tāne rua mano ki a mātou mai i te whenua o Harahemara. Ā, pēnei i whakaritea mātou me ō mātou tāngata tekau mano, me ngā ō mā rātou, me ā rātou hoawahine anō hoki, me ā rātou tamariki.\n\n29 Ā, pēnei ka kite ngā Rāmana i te tupuranga o ā mātou tauā ia rā, ia rā, me ngā ō e haria mai ana hei whakakaha i a mātou, ka wehi haere rātou, ā, ka tīmata tā rātou kōkiri atu, me kore pea e taea te whakamutu i tā mātou whakawhiwhi i ngā ō me ngā tautoko.\n\n30 Nā, i tā mātou kitenga atu i ngā Rāmana e āmaimai haere ana i tēnei āhauatanga, ka hiahia mātou ki te whakahaere rautaki ki runga i a rātou; nō reira ka whakahau a Anatipu kia hīkoi atu mātou ko āku tama nonohi ki te pā e tūtata ana, anō nei i te kawe ō atu mātou ki tētahi pā e tūtata mai ana.\n\n31 Ā, ko te tikanga ia me hīkoi atu mātou kia tata atu ki te pā o Anatipara, anō nei i te haere mātou ki te pā ki tua atu, kei roto i ngā rohe e tata ana ki te takutai moana.\n\n32 Ā, i pahawa ake, nā, i hīkoi atu mātou, anō nei i a mātou ā mātou ō, kia haere atu ai ki taua pā.\n\n33 Ā, i pahawa ake, nā, ka hīkoi atu a Anatipu me tētahi wāhi o tana tauā, e mahue ana te toenga atu hei tiaki i te pā. Engari kāore ia i hīkoi atu tae atu ki te wā kua haere kē atu au me taku tauā iti, ā, kua whakatata atu ki te pā o Anatipara.\n\n34 Ināianei ā, kei roto i te pā o Anatipara te tauā kaha rawa a ngā Rāmana e noho ana; āe rā, ko te mea nunui ake.\n\n35 Ā, i pahawa ake, nā, i te wā i whakamōhiotia rātou e ā rātou tūtei, ka puta mai rātou me tā rātou tauā, ā, ka hīkoi mai ki a mātou.\n\n36 Ā, i pahawa ake, nā, ka tahuti whakateraki atu mātou i a rātou. Ā, pēnei tā mātou ārahi atu i te tauā kaha rawa a ngā Rāmana;\n\n37 Āe rā, tae atu ki tētahi pāmamaotanga āhua nui, nā konā i tā rātou kitenga atu i te tauā a Anatipu e aruaru ana i a rātou, i runga i tō rātou kaha, kāore rātou i huri whakatematau, whakatemauī rānei, engari ka tōtika tonu atu tā rātou aru i a mātou; ā, e whakapae ana mātou, i te hiahia rātou ki te whakamate i a mātou i mua i tā Anatipu hopu i a rātou, ā, pēnei kia kore ai rātou e karapotia e tō mātou iwi.\n\n38 Ināianei ā, i te kitenga o Anatipu i te mōreareatanga whano ka pā mai, ka kaha ake te hīkoi o tana tauā. Engari nana, kua pō; nō reira kāore rātou i hopu i a mātou, kāore rānei a Anatipu i hopu i a rātou; nō reira i noho hōpuni mātou mō te pō.\n\n39 Ā, i pahawa ake, nā, i mua i te tākiritanga o te ata, nana, i te aruaru mai ngā Rāmana i a mātou. Nā, kāore mātou i te tino kaha ki te whawhai ki a rātou; āe rā, kāore au i tuku i āku tama nonohi kia taka iho ki roto i ō rātou ringaringa; nō reira hono tonu tā mātou hīkoi, ā, ka whakatika atu tā mātou hīkoi ki roto i te koraha.\n\n40 Nā, kāore rātou i māia kia huri whakatematau, kia huri whakatemauī rānei kei karapotia rātou; kāore rānei au e huri whakatematau, e huri whakatemauī rānei kei hopu rātou i ahau, kāore i taea e mātou te tū atu ki a rātou, engari ka whakamatea, ā, ka whakatika tā rātou mawhiti atu; ā, pēnei tā mātou tahutitanga atu i te koraha mō te roanga atu o taua rā, tae noa atu ki te pō.\n\n41 Ā, i pahawa ake anō, i te tākiritanga o te ata ka kite mātou i ngā Rāmana kei runga i a mātou, ā, i tahuti atu mātou i tō rātou aroaro.\n\n42 Engari i pahawa ake, nā, kāore i roa tā rātou arumanga i a mātou kātahi ka tū rātou; ā, i te ata o te rangi tuatoru o te marama tuawhitu.\n\n43 Ināianei ā, kāore mātou i te mōhio mehemea kua hopungia rātou e Anatipu kāore rānei, engari nāku i kī atu ki aku tāne: Nana, kāore mātou i te mōhio hāunga i te mea kua tū rātou kia whakaeke atu tātou ki a rātou, kia hopungia tātou i tā rātou māhanga;\n\n44 Nō reira he aha tā koutou, e aku tama, ka whakaae rānei koutou kia haere ki te whawhai ki a rātou?\n\n45 Ināianei ā ko taku kupu tēnei ki a koutou, e tōku tuakana aroha e Moronai, nā, kāore ahau i kite atu i te toa e rite nei te nui o te māia, e kāo, kāore kau i waenganui i ngā Nīwhai katoa.\n\n46 I te mea i karanga atu au ki a rātou he tama nāku (nā te mea he tino taitamariki katoa rātou) nā konei i kī mai rātou ki ahau: Matua, nana kei a tātou tō tātou Atua, ā, kāore ia e tuku kia hinga ai tātou; nā, tukua tātou kia haere atu; kua kore tātou e whakamate i ō tātou tuākana mehemea kua waiho mai tātou e rātou; nō reira tukua tātou kia haere, kei taea te tauā a Anatipu e rātou.\n\n47 Nā, kāore anō rātou kia whawhai noa, heoi, kāore ō rātou wehi i te mate; ā, he nui kē atu tā rātou whakaaro ki te herekoretanga o ō rātou tūpuna i tā rātou whakaaro ki ō rātou ake oranga; āe rā, kua ākona rātou e ō rātou whaea, nā, ki te kore rātou e ngākau ruarua, ka whakaputaina rātou e te Atua.\n\n48 Ā, ka whakahua mai rātou ki ahau i ngā kupu a ō rātou whaea, e mea ana: Kāore mātou i te ngākau ruarua kua mōhio ō mātou whaea ki tēnei.\n\n49 Ā, i pahawa ake, nā, i hoki atu mātou ko taku rua mano ki ēnei Rāmana kua arumia mai mātou. Ināianei ā nana, kua hopu ngā tauā a Anatipu i a rātou, ā, kua tīmata ake tētahi pakanga nanakia.\n\n50 I te ngenge te tauā a Anatipu, nā te roa o tā rātou hīkoi i te wā poto, whano ka taka iho ki roto i ngā ringaringa o ngā Rāmana; ā, me i kore ahau i hoki atu me aku rua mano kua tutuki tā rātou hiahia.\n\n51 Nā te mea kua hinga iho a Anatipu i te hoari, me āna kaiārahi tokomaha, nā tō rātou ngenge, he mea nā te hohoro o tā rātou hīkoi—nō reira i pōraruraru ai ngā tāngata o Anatipu nā te hinganga o ō rātou kaiārahi, ka tīmata tā rātou horo i mua i ngā Rāmana.\n\n52 Ā, i pahawa ake, nā, ka māia ngā Rāmana, ā, ka tīmata ki te aruaru i a rātou; ā, pēnei i te tino kaha te aruaru a ngā Rāmana i a rātou i te wā i whakaeke atu a Heramana ki tō rātou hiku me tana rua mano, ā, ka tīmata ki te tino patupatu rawa i a rātou, nā konā tū ai, ā, tahuri atu ai te tauā katoa o ngā Rāmana ki runga i a Heramana.\n\n53 Nā, i te kitenga o ngā tāngata a Anatipu i te tahuritanga atu a ngā Rāmana, ka whakamine mai anō rātou i ā rātou tāne, ā, ka whakaeke atu anō ki te hiku o ngā Rāmana.\n\n54 Ināianei ā, i pahawa ake, nā, ka karapoti mātou, ko te iwi o Nīwhai, ko te iwi o Anatipu, me taku rua mano, i ngā Rāmana, ā, ka patupatua rātou; āe rā, nā konā meinga ai rātou kia tukuna mai ā rātou rākau whawhai, me rātou anō hei mauhere pakanga.\n\n55 Ināianei ā, i pahawa ake, nā, i te wā i tukuna rātou e rātou anō ki a mātou, nana, ka tatauria e au aua taiohi tāne i whawhai tahi me au, he pairi nōku kei tokomaha o rātou kua whakamatea.\n\n56 Engari nana, he nui taku hari, nō te mea kāore te mea kotahi o rātou kua hinga iho ki te whenua; āe rā, kua whawhai rātou me te mea nei i runga i te kaha o te Atua; āe rā, kāore i mātauria noatia he tangata whawhai i rite ai ki tō rātou kaha whakamīharo; ā, i runga i tēnei kaha nui i taka iho ai rātou ki runga i ngā Rāmana, nā konā whakamataku ai rātou i a rātou; ā, nā tēnei take i tuku rātou i a rātou anō hei mauhere pakanga.\n\n57 Ā, i te mea kāore ō mātou wāhi mō ngā mauhere, hei tiaki i a rātou i ngā tauā a ngā Rāmana, nō reira i tonoa rātou e mātou ki te whenua o Harahemara, ā, i tukuna atu anō hoki tētahi wāhi o ngā tāngata a Anatipu kīhai nei i whakamatea, me rātou; ā, ka whakahonoa te toenga atu e au ki aku Amona taiohi, ā, ka hīkoi atu anō mātou ki te pā o Huria.\n\n", "alma 57": "[center][font_size=26]Upoko 57[/font_size][/center]\n\n[i]Ka kōrero a Heramana mō te rironga i a Anatipara me te tuohutanga me te tiakanga nō muri mai o Kumeni—Ka māia te whawhai o āna taiohi Amona; ka toutūngia ngā mea katoa, engari kāore tētahi i whakamatea—Ka tuku pūrongo a Kire e pā ana ki te whakamatenga me te mawhititanga o ngā mauhere Rāmana. Takiwā 63 M.K.[/i]\n\n1 Ināianei ā i pahawa ake, nā, i whiwhi au i tētahi pukapuka i a Amona, te kīngi, e mea ana mēnā ka tukuna atu e au aua mauhere pakanga kua kahakina atu e mātou, nā, māna te pā o Anatipara e tuku ki a mātou.\n\n2 Engari nāku tētahi pukapuka i tuku atu ki te kīngi, e mea ana kua tino mōhio mātou kua taea e ā mātou tauā te muru i te pā o Anatipara; ā, e whakaaro ana he heahea mēnā ka tukuna atu e mātou ērā mauhere mō taua pā, ā, ka tukuna atu anake e mātou ā mātou mauhere i runga i ngā tikanga whakawhitiwhiti.\n\n3 Ā, kāore a Amonoro i whakaae ki taku pukapuka, nā te mea kāore ia i pai ki te whakawhitiwhiti mauhere; nō reira i tīmata ā mātou whakaritenga ki te whakaeke atu ki te pā o Anatipara.\n\n4 Engari i whakarere te iwi o Anatipara i te pā, ā, ka tahuti atu ki ērā atu pā ō rātou, kua riro nei i a rātou, kia whakatūwatawatahia ērā; ā, pēnei ka taka iho te pā o Anatipara ki roto i ō mātou ringaringa.\n\n5 Ā, pēnei ka whakamutua te tau rua ngahuru mā waru o te whakahaeretanga a ngā kaiwhakawā.\n\n6 Ā, i pahawa ake, nā, i te tīmatanga o te tau rua ngahuru mā iwa, i whiwhi mātou i tētahi kawenga ō me tētahi tāpirihanga ki tō mātou tauā, mai i te whenua o Harahemara, mai i te whenua huri noa anō hoki, e ono mano tō rātou tokomahatanga, hāunga rā ngā tama ono tekau a ngā Amona kua haere mai ki te hono atu ki ō rātou teina, ko taku ope rua mano iti. Ināianei ā nana, he kaha mātou, āe rā, he maha ngā ō i kawea mai ai ki a mātou.\n\n7 Ā, i pahawa ake, nā, ka hiahia mātou ki te whawhai i tētahi whawhai ki te tauā kua whakatūria nei ki te tiaki i te pā o Kumeni.\n\n8 Ināianei ā nana, māku e whakaatu nei ki a koe kāore i roa tā mātou whakatutuki i tō mātou hiahia; āe rā, i runga i tō mātou tauā kaha, i runga rānei i tētahi wāhi o tō mātou tauā kaha, i karapoti mātou, i te pō, te pā o Kumeni, i mua tata i te whiwhinga i tētahi kawenga ō ki a rātou.\n\n9 Ā, i pahawa ake, nā, i noho hōpuni mātou huri noa i te pā mō ngā rā maha; engari i moe mātou i runga i ō mātou hoari, me te whakatū kaitiaki, kia kore e taea e ngā Rāmana te whakaeke mai ki runga i a mātou i te pō me te whakamate i a mātou, he maha ngā wā i whai ai rātou kia pērā ai; engari hei ia te wā i pēnei ai ka whakahekea ō rātou toto.\n\n10 Nāwai rā ka tae mai ā rātou ō, whano ka tomo rātou ki roto ki te pā i te pō. Ā, ko mātou nei, ehara i te Rāmana, he Nīwhai kē; nō reira, ka mau mātou ki a rātou me ā rātou ō.\n\n11 Ā, hei aha koa kua aukatia atu ngā Rāmana i tō rātou oranga i runga i tēnei āhuatanga, i te ū tonu tō rātou hiahia ki te pupuri i te pā; nō reira ka meinga hei mea tika kia mau i a mātou ērā ō me te tuku atu i ērā ki Huria, ā, ko ā mātou mauhere ki te whenua o Harahemara.\n\n12 Ā, i pahawa ake, nā, kāore i pahure atu ngā rā maha kātahi ka ngaro haere ngā tūmanako katoa o ngā Rāmana e whiwhi kai ai rātou; nō reira ka tukuna ake e rātou te pā ki ō mātou ringaringa; ā, pēnei kua tutuki mātou i ō mātou rautaki i te rironga mai o te pā Kumeni.\n\n13 Engari i pahawa ake, nā te tini o ā mātou mauhere, nā, hei aha koa te tokomaha o ā mātou tatauranga, i meinga ai mātou kia aro katoa atu tō mātou tauā ki te tiaki i a rātou, ki te whakamate rānei i a rātou.\n\n14 Nana rā, ka whati atu rātou i ngā ope nunui, ā, ka whawhai ki te kōhatu, ki ngā patu hoki, ki ngā mea katoa rānei i taea ai e rātou te hopu i ō rātou ringaringa, nā konā kua neke atu i te rua mano o rātou i whakamatea ai e mātou whai muri iho i tā rātou tukunga mai i a rātou anō hei mauhere pakanga.\n\n15 Nō reira i meinga hei mea tika mō mātou, kia whakamutua ō rātou oranga, kia tiaki rānei i a rātou, e mau hoari ana, tae noa iho ki te whenua o Harahemara; hei āpiti anō, kāore ā mātou ō i kō atu i te mea e tika ana mō tō mātou iwi ake, hei aha koa ērā mea kua murua atu i ngā Rāmana.\n\n16 Ināianei ā, i roto i ērā āhuatanga kakawa, ka meinga tēnei take hei mea tino taumaha ki te whakatakoto whakaaro e pā ana ki ēnei mauhere pakanga; hei aha koa, i whakatau iho mātou kia tukuna iho rātou ki te whenua o Harahemara; nō reira, i kōwhiria e mātou tētahi wāhi o ō mātou tāngata, ā, ka hoatu ki a rātou te tikanga i runga i ā mātou mauhere kia haere iho ki te whenua o Harahemara.\n\n17 Engari i pahawa ake, nā, i hoki mai ratou i te rā whai muri. Ināianei ā nana, kāore mātou i ui atu ki a rātou e pā ana ki ngā mauhere; nana rā, kua huaki mai ngā Rāmana ki runga i a mātou, ā, i hoki mai rātou i te wā pai ki te whakaora i a mātou i te takanga iho ki roto i ō rātou ringaringa. Nana rā, kua tukuna e Amonoro ki a rātou tētahi kawenga ō hou me tētahi ope tāne nunui.\n\n18 Ā, i pahawa ake, nā, ka tae mai aua tāngata i tukuna atu ai e mātou me ngā mauhere i te wā pai hei aukati i a rātou, i te wā whano ka taea mātou e rātou.\n\n19 Engari nana, he nanakia rawa te whawhai i whawhai ai taku ope rua mano ono tekau iti; āe rā, i tokatū moana rātou i te aroaro o ngā Rāmana, ā, whakamatea ana te hunga katoa i tū atu ai ki a rātou.\n\n20 Ā, i te wā whano ka tuohu iho te toenga atu o te tauā i te aroaro o ngā Rāmana, nana, i tokatū moana, ā, i wehi kore aua rua mano ono tekau.\n\n21 Āe rā, ka whakarongo, ā, ka ngohengohe rātou ki ia kupu whakahau i runga i te āhua tino tika rawa atu; āe rā, i rite anō ki tō rātou whakapono te meatanga ki a rātou; ā, i mahara au ki ngā kupu i kōrero ai rātou ki ahau nā ō rātou whaea rātou i whakaako.\n\n22 Ināianei ā nana, nā ēnei tama āku me aua tāngata i kōwhiria ai hei kawe atu i ngā mauhere tēnei wikitōria nui; nā te mea nā rātou ngā Rāmana i hinga ai; nō reira i āia atu rātou ki te pā o Manati.\n\n23 Ā, i pupuri mātou i te pā o Kumeni, ā, kāore i whakangaromia katoatia ki te hoari; hei aha koa, he tokomaha o mātou i mate ai.\n\n24 Ā, i pahawa ake, nā, whai muri iho i tā ngā Rāmana tahutitanga atu, ka whakahau au i taua wā tonu kia haria atu ngā tāngata kua taotūngia i waenganui i ngā mate, ā, ka meatia kia tākaia ō rātou tūnga.\n\n25 Ā, i pahawa ake, nā, e rua rau i aku rua mano, ono tekau, kua hemo i te toto kore; hei aha koa, i runga i te painga o te Atua me tō mātou mīharo, ā, i runga hoki i te koa o te tauā katoa, kāore i mate tētahi wairua o rātou; āe rā, kāore hoki tētahi wairua i wenganui i a rātou kāore nei ōna tūnga maha.\n\n26 Ināianei ā, he mea whakamīharo ki tā mātou tauā katoa tā rātou tiakanga, āe rā, kua tiakina rātou ahakoa kua whakamatea ō rātou tuakana kotahi mano. Ā, e tika ana tā mātou kī ake, nā te mana whakamīharo o te Atua, nā tō rātou whakapono nui i taua mea kua whakaakona hei whakaponotanga mā rātou—arā he Atua tika anō, ā, ko te tangata kāore nei e rangirua, nā, ka tiakina e tōna mana whakamīharo.\n\n27 Nā, koinei te whakapono o te hunga kua kōrerotia nei e ahau; he taiohi rātou, he tokatū ō rātou hinengaro, ā, ka whakawhirinaki tonu rātou ki te Atua.\n\n28 Ināianei ā i pahawa ake, nā, whai muri iho i tā mātou tiaki i ō mātou tāngata kua tūnga, ā, i tā mātou tanu i ō mātou mate me ngā mate hoki ō ngā Rāmana, he tokomaha rātou, nana, ka uiui atu mātou i a Kire e pā ana ki ngā mauhere kātahi anō ka haria tahitia iho ki te whenua o Harahemara.\n\n29 Nā, ko Kire te rangatira nui i runga i te ope kua whakataua hei tiaki i rātou tae iho ana ki te whenua.\n\n30 Ināianei ā, koinei ngā kupu i kōrero mai ai a Kire ki ahau: Nana, i tīmata tā mātou haere iho ki te whenua o Harahemara me ā mātou mauhere. Ā, i pahawa ake, nā, i tūtaki mātou i ngā tūtei o ō tātou tauā, kua tonoa atu nei ki te mātakitaki i te hōpuni o ngā Rāmana.\n\n31 Ā, ka karanga mai rātou ki mātou, e mea ana—Nana, kei te hīkoi atu ngā tauā o ngā Rāmana whakatepā o Kumeni; ā nana, ka taka iho rātou ki runga i a rātou, āe rā, ka whakangaromia tō tātou iwi.\n\n32 Ā, i pahawa ake, nā, ka rongo ā mātou mauhere i ā rātou karanga, nā konā ka māia haere rātou; ā, ka ara ake rātou i runga i te tutū ki a mātou.\n\n33 Ā, i pahawa ake nā tā rātou haututūtanga ka meatia e mātou kia taka iho ō mātou hoari ki runga i a rātou. Ā, i pahawa ake, nā, ka rere tōpū mai rātou ki runga i ō mātou hoari, nā konei, he tokomaha ake o rātou i whakamatea ai; ā, ka whatia atu, ā, ka tahuti atu i a mātou.\n\n34 Ā nana, i te wā i tahuti atu rātou, ā, kāore nei i taea rātou e mātou, ka hohoro atu tā mātou hīkoi atu ki te pā o Kumeni; ā nana, i tae tika atu mātou ki reira kia āwhinatia ai rātou i te tiakanga o te pā.\n\n35 Ā nana, kua whakaputaina anōtia mātou i ngā ringaringa o ō tātou hoariri. Ā, kia whakapaingia te ingoa o tō tātou Atua; nana rā, nāna mātou i tiaki; āe rā, nāna tēnei mea nui mō tātou.\n\n36 Nā, i pahawa ake i tāku, i tā Heramana, rongonga atu i ēnei kupu a Kire, i kī katoa au i te hari nui nā te pai o te Atua i tana tiakanga i a mātou, ki kore katoa mātou e ngaro; āe rā, e tūmanako ana ahau kua tomo atu ērā wairua o te hunga kua whakamatea ki roto i te okiokinga o tō rātou Atua.\n\n", "alma 58": "[center][font_size=26]Upoko 58[/font_size][/center]\n\n[i]Ka mau i a Heramana rātou ko Kire, ko Teomonere te pā o Manati i runga i te mahere rautaki—Ka hoki atu ngā Rāmana—Ka tiakina ngā tama o te iwi o Amona i a rātou e tū kaha ana ki te tiaki i tō rātou herekoretanga me tō rātou whakapono. Takiwā 63–62 M.K.[/i]\n\n1 Ā nana, i pahawa ianei ake, nā, ko tā mātou whainga i muri iho mai, arā, ko te hopu i te pā Manati; engari nana, kāore he huarahi e ārahina atu ai rātou ki waho i te pā e ō mātou ope iti. Nana rā, i mahara rātou ki tā mātou i mahi nei i mua; nō reira kāore i taea te whakapoapoa mai i a rātou ki waho i ō rātou pā kaha;\n\n2 Ā, he tini noa atu rātou i tō mātou tauā nā konā kīhai mātou i māia ki te whakaeke atu ki a rātou i roto i ō rātou pākaha.\n\n3 Āe rā, kua tika haere tā mātou whakamahi i ō mātou tāngata hei tiaki i aua wāhanga o te whenua kua whakahokia mai nei ki a mātou; nō reira ka tika haere kia tatari ai mātou, kia whiwhi kaha anō mātou i te whenua o Harahemara me ētahi atu kawenga ō hou hoki.\n\n4 Ā, i pahawa ake, nā, ka tuku atu au i tētahi karere ki te kāwana o tō mātou whenua, kia whakamōhiotia atu e pā ana ki ngā kōnekehanga o tō mātou iwi. Ā, i pahawa ake, nā, ka tatari mātou kia whiwhi ō, ā, kia whiwhi kaha hoki mai i te whenua o Harahemara.\n\n5 Engari nana, he iti te pai i puta i tēnei; nā te mea i te whiwhi kaha nui ngā Rāmana i tēnei rā, i tēnei rā, me ngā ō anō hoki; ā pēnei ngā āhuatanga i pā ai ki a mātou i tēnei wā.\n\n6 Ā, e whakaeke mai ana ngā Rāmana ki a mātou mai i tētahi wā ki tētahi wā, e mea ana mā te mahere rautaki hei whakangaro i a mātou; hei aha koa kīhai i taea e mātou te haere tahi atu ki te whawhai ki a rātou, nā ō rātou wāhi haumaru me ō rātou piringa kaha.\n\n7 Ā, i pahawa ake, nā, i tatari mātou i roto i ēnei momo āhuatanga uaua mō te takiwā o ngā marama maha, tae noa atu ki te wā whano ka hemo mātou i te matekai.\n\n8 Engari i pahawa ake, nā, i whiwhi kai mātou, he mea tiakina mai ki a mātou e tētahi tauā tāngata rua mano hei āwhina mai i a mātou; ā, koinei noa iho te āwhina i whiwhi ai mātou, hei tiaki i a mātou me tō mātou whenua kei taka iho ki roto i ngā ringaringa o ō mātou hoariri, āe rā, hei kakari atu ki tētahi hoariri kāore nei e taea te tatau.\n\n9 Ināianei ā, ko te pūtake o ēnei mea whakamā o mātou, ko te pūtake rānei kīhai i nui atu te kaha i tukuna mai ai ki a mātou, kāore mātou i mōhio; nō reira i te pōuri mātou, ā, i te kikī i te wehi, kei tau iho mai rā anō pea ngā whakawākanga a te Atua ki runga i tō mātou whenua, hei turaki, ā, hei whakangaro rawa i a mātou.\n\n10 Nō reira ka ringihia e mātou ō mātou wairua i runga i te inoi ki te Atua, kia whakakahangia mātou e ia, ā, kia whakaputaina mai mātou i ngā ringaringa o ō mātou hoariri, āe rā, kia tuku kaha mai ki a mātou anō hoki hei pupuri mātou i ō mātou pā, me ō mātou whenua, me ō mātou rawa, hei oranga mō tō mātou iwi.\n\n11 Āe rā, i pahawa ake, nā, ka torotoro mai te Atua ki a mātou e mōhio ai mātou māna mātou e whakaputa; āe rā, nā konā ia kōrero rangimārie mai ki ō mātou wairua, ā, i tukuna mai ki a mātou te whakapono nui, ā, i meatia mātou kia tūmanako atu ki tētahi whakaputanga i roto i a ia.\n\n12 Ā, ka whai māia mātou i runga i tō mātou ope iti i whiwhi ai mātou, ā, ka pūmau ngā whakaaro kia whai wikitōria ki runga i ō mātou hoariri, me te pupuri i ō mātou whenua, me ō mātou rawa, me ā mātou hoawahine, me ā mātou tamariki, me te tikanga o tō mātou herekoretanga.\n\n13 Ā pēnei ka haere whakamua atu mātou i runga i tō mātou kaha katoa ki ngā Rāmana, kei roto nei i te pā o Manati; ā, i whakatūria e mātou ō mātou tēneti ki te taha koraha, e tata atu ana ki te pā.\n\n14 Ā, i pahawa ake i te aonga ake o te rā, i te kitenga ake o ngā Rāmana kei roto mātou i ngā rohe e pātata atu ana ki te koraha e tūtata ana ki te pā, nā, ka tonoa atu ā rātou tūtei taiāwhio noa i a mātou e kite ai rātou i tō mātou tokomahatanga me te kaha anō o tō mātou tauā.\n\n15 Ā, i pahawa ake, nā, i tā rātou kitenga ake ehara mātou i te kaha, e rite ana ki tō mātou tokomahatanga, me te wehi anō kei hātepe atu mātou i a rātou mai i tō rātou tautoko ki te kore rātou e puta mai ki te pakanga ki a mātou me te whakamate i a mātou, waihoki i te whakaaro anō hoki rātou ka ngāwari noa iho tā rātou whakangaro i a mātou ki tō rātou mano tini, nō reira ka tīmata ā rātou whakariterite mō te haere mai ki a mātou ki te whawhai.\n\n16 Ā, i tā mātou kitenga atu i te whakariterite rātou mō te haere mai ki a mātou, nana, ka mea au i a Kire, me tētahi ope tāngata tokoiti, kia huna ia i a ia anō i te koraha, waihoki kia huna anō hoki a Teomonere rātou ko tētahi ope tāngata tokoiti i a rātou anō hoki i te koraha.\n\n17 Nā, i te taha matau a Kire rātou ko ana tāngata, ā, i te taha mauī ērā atu; ā, i te wā kua pēnei tā rātou huna i a rātou anō, nana, ka noho tonu au me te toenga atu o taku tauā, i taua wāhi anō i whakatūria tuatahitia ō mātou tēneti hei whakarite mō te wā e puta mai ai ngā Rāmana ki te whawhai.\n\n18 Ā, i pahawa ake, nā, ka puta mai ngā Rāmana me tō rātou tauā mano tini ki a mātou. Ā, i te wā kua haere mai rātou, ā, whano ka taka iho ki runga i a mātou ki te hoari, ka mea au i āku tāngata, ko te hunga i tōku taha, kia tahuti atu ki roto i te koraha.\n\n19 Ā, i pahawa ake, nā, ka hohoro rawa te aruaru a ngā Rāmana i a mātou, nā te mea i te tino hiahia rawa rātou kia hopu ai i a mātou me te whakamate i a mātou; nō reira ka whai mai rātou i a mātou ki roto i te koraha; ā, i tōhipa atu mātou i te taha i a Kire rāua ko Teomonere, nā konā kīhai rātou i kitea ake e ngā Rāmana.\n\n20 Ā, i pahawa ake, nā, i te hipanga atu a ngā Rāmana, i te wā rānei i hipa atu ai te tauā, ka ara ake a Kire rāua ko Teomonere i ō rātou wāhi huna, ā, ka hātepe atu i ngā tūtei a ngā Rāmana kia kore ai e taea e rātou te hoki atu ki te pā.\n\n21 Ā, i pahawa ake, nā, i te wā kua hātepea atu rātou e rātou, ka oma atu rātou ki te pā kātahi ka taka iho ki runga i ngā kaitiaki kua mahue atu i reira ki te tiaki i te pā, nā konā whakangaromia atu ai rātou, ā, ka riro i a rātou te pā.\n\n22 Nā, i meatia tēnei nā te mea i tukuna e ngā Rāmana tō rātou tauā katoa, hāunga ngā kaitiaki ruarua noa, kia ārahina atu ai ki roto i te koraha.\n\n23 Ā, i pahawa ake, nā, mā tēnei āhuatanga ka riro i a Kire rāua ko Teomonere ō rātou pākaha. Ā, i pahawa ake, nā, ka whakatika atu mātou, nō muri iho i te haerenga roatanga i te koraha whakatewhenua o Harahemara.\n\n24 Ā, i te kitenga o ngā Rāmana i a rātou e hīkoi atu ana whakatewhenua o Harahemara, ka tino mataku rawa rātou, kei whakatakotoria iho tētahi mahere hei ārahi atu i a rātou ki tō rātou whakangaromanga; nō reira ka tīmata anō tā rātou tahutitanga atu ki roto i te koraha, āe rā, mā taua ara rā anō i haere mai ai rātou.\n\n25 Ā nana, kua pō, ā, kua whakatūria e rātou ō rātou tēneti, nā te mea i whakaaro ake ngā rangatira nui o ngā Rāmana kua ngenge ngā Nīwhai nā tō rātou hīkoiranga; ā, e whakaaro ana kua āia e rātou tō rātou tauā katoa nō reira kāore ā rātou whakaaro e pā ana ki te pā o Manati.\n\n26 Nā, i pahawa ake i te taunga iho o te pō, ka mea au i aku tāngata kia kaua e moe, engari kia hīkoi tonu atu mā tētahi atu huarahi ki te whenua o Manati.\n\n27 Ā, nā tēnei tā mātou hīkoi i te pō, nana, kua hipa atu mātou i ngā Rāmana i te aonga ake o te rā, nā konei tae tuatahi atu mātou i mua i a rātou ki te pā o Manati.\n\n28 Ā, i pahawa pēnei ake, nā tēnei rautaki ka riro i a mātou te pā o Manati i runga i te whakaheke toto kore.\n\n29 Ā, i pahawa ake, nā, i te whakatatanga mai o ngā tauā Rāmana ki te pā, me tā rātou kitenga atu kua rite mātou ki te tūtaki ki a rātou, ka mīharo rawa atu rātou, ā, kua pāngia e te wehi, nā konei tahuti atu ki roto i te koraha.\n\n30 Āe rā, i pahawa ake, nā, ka tahuti atu ngā tauā Rāmana ki waho atu i tēnei takiwā katoa o te whenua. Engari nana, kua haria mai e rātou ngā wāhine me ngā tamariki tokomaha ki waho i te whenua.\n\n31 Ā, ko aua pā i riro atu ai i ngā Rāmana, kei ō mātou ringaringa i tēnei wā tonu; ā, kei te hokihoki atu ō mātou matua me ō mātou whaea me ā mātou tamariki ki ō rātou kāinga, ko rātou katoa hāunga ngā mea kua mauhere atu, ā, kua kahakina atu e ngā Rāmana.\n\n32 Engari nana, he iti ō mātou tauā hei tiaki i ēnei pā tino maha me ngā rohe tino nunui.\n\n33 Engari nana, e whakawhirinaki ana mātou ki tō mātou Atua nāna nei i homai ki a mātou te wikitōria i runga i aua whenua, nā konā kua riro i a mātou aua pā me aua whenua, nō mātou anō i mua.\n\n34 Nā, kāore mātou i te mōhio he aha te pūtake kāore te kāwana e tuku anō ai i te kaha; kāore rānei ērā tāngata i haere mai ai ki a mātou i te mōhio he aha te pūtake kāore mātou i whiwhi kaha anō.\n\n35 Nana, kāore mātou i te mōhio mēnā rānei kei te mūhore koe, ā, kua tōia atu e koe ngā ope tauā ki roto i tērā takiwā o te whenua; ki te pēnei, kāore mātou i te hiahia kia amuamu.\n\n36 Ā, ki te kore e pēnei, nana, e hopohopo ana mātou kua tipu pea tētahi wehenga i roto i te kāwana, koinā kāore rātou e tuku tāngata mai hei āwhina; nā te mea e mōhio ana mātou he nui ake tō rātou i ērā mea kua tukuna mai.\n\n37 Engari, nana, kāore ōna tikanga—e whakawhirinaki nei mātou mā te Atua mātou e whakaputa, hei aha koa te ngoikoretanga o ō mātou tauā, āe rā, ka whakaputaina mātou i ngā ringaringa o ō mātou hoariri.\n\n38 Nana, koinei te tau rua ngahuru mā iwa, i te pito whakamutunga, kei a mātou ō mātou whenua; ā, kua tahuti atu ngā Rāmana ki waho i te whenua o Nīwhai.\n\n39 Ā, ko aua tama a te iwi o Amona, kua kōrerotia nuitia e au, kei te taha i ahau i te pā o Manati; ā, kua tautokona rātou e te Ariki, āe rā, kua tiakina rātou kei hinga i te hoari, nā konā kāore i whakamatea te wairua kotahi.\n\n40 Engari nana, he maha ō rātou tūnga; hei aha koa tū pūmau ana rātou i taua herekoretanga i herekoretia ai rātou e te Atua; ā, e ū kaha ana rātou ki te maumahara ki te Ariki tō rātou Atua mai i tētahi rā ki tētahi rā; āe rā, ka ū rātou ki te pupuri i āna ture, me āna whakawākanga, me āna whakahaunga i ngā wā katoa; ā, e kaha ana tō rātou whakapono ki ngā poropititanga e pā ana ki ērā e puta mai ai.\n\n41 Ināianei ā, e aku teina aroha, e Moronai, mā te Ariki tō tāua Atua, nāna nei tāua i hoko, i mawheto nei i a tāua, e pupuri tonu koe ki tōna aroaro; āe rā, māna tonu e whakamakau ki tēnei iwi, kia waimārie koe i runga i te rironga i a koe ngā mea katoa kua riro atu i ngā Rāmana i a tātou, koia hei tautoko i a mātou. Ināianei ā, nana, ka whakakōpanihia taku pukapuka. Ko Heramana ahau, te tama a Arami.\n\n", "alma 59": "[center][font_size=26]Upoko 59[/font_size][/center]\n\n[i]Ka tono atu a Moronai ki a Pahorana kia whakakahangia ngā tauā a Heramana—Ka riro i ngā Rāmana te pā o Nīwhaihā—E riri ana a Moronai ki te kāwanatanga. Takiwā 62 M.K.[/i]\n\n1 Nā, i pahawa ake i te tau toru ngahuru o te whakahaeretanga o ngā kaiwhakawā i runga i te iwi o Nīwhai, whai muri iho i tā Moronai whiwhi me tana pānui i te pukapuka a Heramana, i te tino koa rawa atu ia nā te oranga, āe rā, te waimārie nui kua riro i a Heramana, i te rironga mai anō i aua whenua kua riro atu.\n\n2 Āe rā, ka whakaaturia atu ki tana iwi katoa, i roto i te whenua katoa huri noa i taua wāhi i reira ia, kia koa anō ai rātou.\n\n3 Ā, i pahawa ake, nā, ka tuku wawe atu ia i tētahi pukapuka ki a Pahorana, e hiahia ana kia whakahuihui tāngata hei whakakaha i a Heramana, i ngā tauā rānei a Heramana, nā konā ia e pupuri ngāwari ai tērā wāhanga o te whenua i riro mai anō ai i a ia i te manaakitanga nui whakamīharo.\n\n4 Ā, i pahawa ake i te tukunga atu a Moronai i tēnei pukapuka ki te whenua o Harahemara, ka tīmata anō ia ki te whakatakoto mahere e riro mai ai ērā atu kāinga me aua pā kua riro atu i ngā Rāmana mai i a rātou.\n\n5 Ā, i pahawa ake, nā, i a Moronai e pēnei ana tana whakaritenga ki te whawhai atu ki ngā Rāmana, nana, kua whakaekea te iwi o Nīwhaihā, ko te hunga kua whakahuihuitia ngātahitia mai i te pā o Moronai me te pā o Rīhai me te pā o Moriatono e ngā Rāmana.\n\n6 Āe rā, ko aua mea anō kua ākina atu kia tahuti atu ai i te whenua o Manati, me ngā whenua huri noa, kua whakawhiti mai, ā, kua hono atu ki ngā Rāmana i tēnei wāhi o te whenua.\n\n7 Ā pēnei, he iwi tino tini noa atu rātou, āe rā, e whakawhiwhi kaha ana ia te rā, ia te rā, i runga i te whakahau a Amorono ka huaki mai rātou ki runga i te iwi o Nīwhaihā, ā, ka tīmata tā rātou patupatu i a rātou i runga i tētahi parekura nanakia.\n\n8 Ā, he nui nō ā rātou tauā i meinga ai ngā mōrehu o te iwi Nīwhai kia tahuti atu i mua i a rātou; ā, ka haere mai rātou, ā, ka hono mai ki te tauā a Moronai.\n\n9 Ināianei ā, i te mea kua whakaaro a Moronai kua tukuna atu he tāngata ki te pā o Nīwhaihā hei āwhina i te iwi ki te pupuri i te pā, ā, e mōhio ana he māmā ake te tiaki i te pā kei taka ki ngā ringaringa o ngā Rāmana i te whakahokiranga mai anō i a rātou, ka whakaaro ake ia ka māmā tā rātou pupuri i taua pā.\n\n10 Nō reira ka puritia tana tauā katoa hei pupuri i aua wāhi kua whakahokia mai e ia.\n\n11 Ināianei ā, i te kitenga ake o Moronai kua riro atu te pā o Nīwhaihā ka tino pōuri rawa ia, ā, ka rangirua haere, nā te whakarihariha o te iwi, mehemea rānei kāore rātou e taka ki ngā ringaringa o ō rātou tuākana.\n\n12 Nā, koinei te āhua o āna rangatira nunui katoa. I rangirua rātou, i mīharo rātou nō te whakarihariha o te iwi, ā, pēnei nā te waimārie o ngā Rāmana i runga i a rātou.\n\n13 Ā, i pahawa ake, nā, i te riri a Moronai ki te kāwanatanga, nā tā rātou whakaaro kore e pā ana ki te herekoretanga o tō rātou whenua.\n\n", "alma 60": "[center][font_size=26]Upoko 60[/font_size][/center]\n\n[i]Ka komekome a Moronai ki a Pahorana e pā ana ki te whakaaro kore o te kāwanatanga ki ngā tauā—Ka tukuna te hunga tika e te Atua kia whakamatea—Me whakapau ngā Nīwhai i tō rātou kaha katoa me ō rātou mea katoa ki te whakaputa i a rātou anō i ō rātou hoariri—Ka whakatūpato a Moronai i te Kāwanatanga ka whawhai atu ia ki a rātou ki te kore rātou e tuku āwhina atu ki āna tauā. Takiwā 62 M.K.[/i]\n\n1 Ā, i pahawa ake, nā, ka tuhi atu anō ia ki te kāwana o te whenua, ko Pahorana tērā, ā, koinei ngā kupu i tuhia ai e ia, e mea ana: Nana, e aro atu ana taku pukapuka ki a Pahorana, i te pā o Harahemara, ko ia te kaiwhakawā matua me te kāwana i runga i te whenua, ā, ki te hunga katoa kua kōwhiria mai nei e tēnei iwi hei kāwana, hei whakahaere i ngā āhuatanga o tēnei pakanga.\n\n2 Nana rā, he kupu anō āku hei kōrerotanga atu ki a rātou mā runga i te kōrero whakahē; nana rā, e mōhio anō hoki koutou kua tohua koutou ki te whakahui ngātahi i ngā tāngata, me te whakamau i a rātou ki te hoari, ki te hemita, ki ngā tūmomo rākau whawhai o ia āhua, o ia āhua, me te tuku atu ki ngā Rāmana, ki ngā wāhi katoa o te whenua e haere mai ai rātou.\n\n3 Ināianei ā nana, ko taku kupu tēnei ki a koutou, he maha ngā whakamamaetanga kua pā mai ki ahau, me aku tāngata anō hoki, me Heramana anō hoki me āna tāngata; āe rā, ko te matekai, te mateinu, me te ngenge, me ngā tūmomo whakamamaetanga katoa o ia āhua, o ia āhua.\n\n4 Engari nana, mēnā koinei anake ō mātou whakamamaetanga kua kore mātou i komekome, kua kore rānei i amuamu.\n\n5 Engari nana, he nui te parekura i waenganui i tō tātou iwi; āe rā, kua hinga ngā mea manomano i te hoari, ehara rānei i te pēnei me i tukua mai e koutou ki ā mātou tauā he kaha me te āwhina mō rātou. Āe rā, he nui tō whakaaro kore ki a mātou.\n\n6 Ināianei ā nana, e hiahia ana mātou kia mōhio ai he aha te pūtake o tēnei whakaaro kore tino nanakia; āe rā, e hiahia ana mātou kia mōhio ai ki te pūtake o tō koutou āhuatanga whakaaro kore.\n\n7 E āhei ana ianei i a koutou tēnei whakaaro, arā, te noho i runga i ō koutou torona i runga i tēnei āhuatanga tikanga whakaaro kore, i ō koutou hoariri e whakawhānui haere ana i ngā mahinga o te mate taiāwhio noa i a koutou? Āe rā, i a rātou e kōhuru ana i ō koutou teina manomano—\n\n8 Āe rā, ko rātou nei kua titiro ake ki a koutou kia tiakina, āe rā, kua whakanohoia iho koutou i tētahi āhuatanga e āhei ai koutou te āwhina atu i a rātou, āe rā, kua tukuna pea e koutou he tauā ki a rātou, hei whakakaha i a rātou, ā, kua whakaorangia ngā mea manomano o rātou kei hinga i te hoari.\n\n9 Engari nana, ehara tēnei i te katoa—kua kaiponu koutou i ō koutou ō i a rātou, nā konāhe tokomaha ngā mea kua whawhai atu, ā, kua maringi iho ō rātou toto, ō rātou oranga nā ngā hiahia nunui i a rātou mō te oranga o tēnei iwi; āe rā, kua pēneitia e rātou i te wā whano ka hemo i te matekai, nā tō koutou whakaaro kore tino nanakia ki a rātou.\n\n10 Ināianei ā, e aku teina aroha—nā te mea e tika ana kia arohaina koutou; āe rā, e tika ana kia nui ake tō koutou tākaretanga hei whakaaro ki te oranga me te herekoretanga o tēnei iwi; engari nana, kua aro kore atu koutou ki a rātou nā konā kua tau iho ngā toto o ngā mea manomano ki runga i ō koutou māhunga hei rapu utu; āe rā, kua mōhio te Atua ki ā rātou karanga katoa, me ā rātou whakamamaetanga katoa—\n\n11 Nana, i āhei i a koutou te whakaaro, arā, te noho i runga i ō koutou torona, ā, nā te painga whakaharahara o te Atua ka whakaputa noa i a koutou i runga i te noho noa iho? Nana, mehemea kua whakaarohia pēneitia kua auare ake tā koutou whakaaro.\n\n12 E whakaaro ana koutou, nā te mea kua mate ā tātou teina tokomaha rawa atu, koia he mea nō tō rātou whakarihariha? Ko taku kupu tēnei ki a koutou, mehemea kua whakaaro pēnei koutou, kua auare ake tā koutou whakaaro; nā te mea ko taku kupu tēnei ki a koutou, he tokomaha ngā mea kua hinga i te hoari; ā nana he whakahēanga tēnā mō koutou;\n\n13 Nā e tukuna ana e te Ariki te hunga tika kia whakamatea ai kia tau iho ai tōna tika me tōna whakawākanga ki runga i te hunga whakarihariha; nō reira ehara i te mea me whakaaro ake koutou kua ngaro te hunga tika nā te mea kua whakamatea rātou; engari nana, ka tomo atu rātou ki roto i te okiokinga o te Ariki tō rātou Atua.\n\n14 Ināianei ā nana, ko taku kupu tēnei kia koutou, e hopohopo ana ahau kei tau iho mai ngā whakawākanga a te Atua ki runga i tēnei iwi, nā tō rātou kaha māngere, āe rā, ko te māngere pū anō o tō mātou kāwanatanga, me tō rātou whakaaro kore nanakia ki ā rātou teina, āe rā, ki te hunga kua whakamatea nei.\n\n15 Nā, me i kore te kino i tīmata tuatahi mai ai i tō tātou upoko, kua taea e mātou te tū māia atu ki ō tātou hoariri kia kore ai rātou e whaikaha ki runga i a tātou.\n\n16 Āe rā, me i kore te pakanga i pakaru iho mai i waenganui i a tātou; āe rā, me i kore ēnei tangata-kīngi, nā rātou nei te whakaheke toto nunui i waenganui i a tātou anō; āe rā, i taua wā i te tatau anō tātou ki a tātou anō, mehemea kua whakakotahi tātou i ō tātou kaha pērā i tā tātou i mua; āe rā, me i kore te hiahia ki te rapu kaha me te mana i rapua ai e aua tāngata-kīngi i runga i a tātou; me i pono ki te tikanga herekoretanga, me i whakakotahi mai ki a tātou, me te haere atu ki ō tātou hoariri, mahue te hāpai i ā rātou hoari ki a tātou, koia te pūtake whakaheke toto nunui i waenganui i a tātou anō; āe rā, me i haere atu tātou ki a rātou i runga i te kaha o te Ariki, kua whakamararatia atu ō tātou hoariri, nā te mea kua pērātia, e ai ki te whakatutukitanga i tana kupu.\n\n17 Engari nana, i te haere mai ngā Rāmana ki runga i a tātou, e muru ana i ō tātou whenua, ā, kei te kōhuru rātou i tō tātou iwi ki te hoari, āe rā, ā tātou wāhine me ā tātou tamariki, waihoki e kahakina hereheretia atu ana ngā mea tokomaha, e mea ana i a rātou kia rongo ai i ngā tūmomo whakamamaetanga katoa, ā, pēnei nā te whakarihariha nunui o te hunga e whaiwhai ana i te kaha me te mana, āe rā, ko aua tāngata-kīngi anō.\n\n18 Engari me aha au e kōrero atu anō ai e pā ana ki tēnei take? Nā te mea kāore mātou i te mōhio mēnā rānei kei te whaiwhai koutou anō i te mana. Kāore rānei mātou i te mōhio mēnā rānei he kaikaiwaiū anō hoki koutou ki tō whenua.\n\n19 Kua whakaaro kore rānei koutou ki a mātou nā te mea kei te manawa koutou o tō tātou whenua, ā, kua karapotia nei e te whakahaumarutanga, nā konei kāore koutou e mea nei kia tukuna he kai ki a mātou, he tāngata anō hei whakakaha i ā tātou tauā?\n\n20 Kua wareware i a koutou ngā whakahaunga a te Ariki tō koutou Atua? Āe rā, kua wareware i a koutou te hereheretanga o ō tātou tūpuna? Kua wareware i a koutou ngā wā maha kua whakaputaina mai tātou i ngā ringaringa o ō tātou hoariri?\n\n21 E whakaaro ana rānei koutou ka whakaputa tonu te Ariki i a tātou, i a tātou e noho ana i runga i ō tātou torona, ā, kāore nei e whakamahi i ērā mea kua homai nei e te Ariki ki a tātou?\n\n22 Āe rā, ka noho hakurara koutou i a koutou e karapotia ana e aua hunga manomano, āe rā, me ngā tekau mano, e noho hakurara ana anō hoki, ahakoa he manomano ngā tāngata huri noa i ngā rohe o te whenua e hingahinga ana i te hoari, āe rā, e taotū ana, ā, e toto ana?\n\n23 E whakaaro ana rānei koutou ka titiro iho mai te Atua ki runga i a koutou me te mea nei he hē kore i a koutou e noho noa iho ana me te tirotiro i ēnei mea? Nana ko taku kupu tēnei ki a koutou, Kāo. Nā, kei te hiahia au kia mahara anō koutou i mea ai te Atua, nā, ka horoia tō roto oko i te tuatahi, kātahi ka horoia tō waho oko anō hoki.\n\n24 Ināianei ā, ki te kore koutou e rīpeneta i tā koutou i mea ai, ā, kia tīmata te tū ake me te mahi, me te tuku mai i ngā kai me ngā tāngata ki a mātou, ā, ki a Heramana anō hoki, kia taea e ia te tautoko i aua wāhi o te whenua kua whakahokia mai e ia, ā, kia taea e tātou te whakahoki mai i te toenga atu o ō tātou kāinga i ēnei wāhi, nana ka tika anō kia kaua e tautohetohe tonu atu ki ngā Rāmana tae atu ki te wā kua horoia tuatahitia tō roto oko, āe rā, ko te upoko pū anō o tō tātou kāwanatanga.\n\n25 Ā, ki te kore koutou e whakaae mai ki taku pukapuka, ā, kia puta mai me te whakaatu mai ki ahau i tētahi wairua tūturu o te herekoretanga, me te tākare ki te whakakaha me te whakatūwatawata i ō tātou tauā, me te tuku kai atu ki a rātou hei oranga mō rātou, nana māku ētahi o āku tāngata herekore e mahue mai nei hei pupuri i tēnei wāhanga o tō tātou whenua, ā, ka mahue i ahau te kaha me ngā manaakitanga o te Atua ki runga i a rātou, kia kore ai rātou e taea ai e tētahi atu mana—\n\n26 Ā, ko tēnei nā tō rātou whakapono nui, me tā rātou manawaroa i ō rātou whakamamaetanga—\n\n27 Ā, ka haere atu au ki a koutou, ā, mehemea he tangata kei waenganui i a koutou he hiahia tōna ki te herekoretanga, āe rā, mēnā rānei he korakora o te herekoretanga e toe ana, nana ka whakatupu ngangaretanga i waenganui i a koutou, tae atu ana ki te wā ka mate moa te hunga e hiahia ana ki te rapu i te kaha me te mana.\n\n28 Āe rā, nana, kāore au e wehi ana i tō koutou kaha me tō koutou mana, engari e wehi ana au i tōku Atua; ā, ka hāpai ake au i tōku hoari e rite ana ki āna whakahaunga hei tiaki i te kara o tōku whenua, ā, i te mea nā ō koutou hara i aituā nui ai mātou.\n\n29 Nana ko te wā tēnei, āe rā, kua tae mai te wā, nā, ki te kore koutou e whakaoho i a koutou anō hei tiaki i tō koutou whenua me ā koutou mea nohinohi, kua iriiri te hoari o te tika ki runga i a koutou; āe rā, ka taka iho ki runga i a koutou, ā, ka toro atu ki a koutou i runga i te whakangaromanga katoatanga.\n\n30 Nana, e tatari ana ahau mō tā koutou āwhina; ā, ki te kore koutou e tuku āwhina mai hei oranga mō mātou, nana, ka haere atu au ki a koutou, i te whenua pū anō o Harahemara, ā, ka patua koutou ki te hoari, nā konā ka kore ō koutou mana hei whakawheauau i te kāneke whakamuatanga o tēnei iwi i roto i te kara o te herekoretanga.\n\n31 Nana rā, kāore te Ariki e tuku kia ora koutou, ā, kia pakari haere koutou i roto i ō koutou hara hei whakangaro i tana iwi tika.\n\n32 Nana, e whakaaro ana rānei koutou ka tohu te Ariki i a koutou, ā, ka puta mai anō i runga i te whakawākanga ki ngā Rāmana, i te mea nā ngā whakarerenga iho a ō rātou tūpuna i ahu mai ai tō rātou mauāhara, āe rā, kua tōaitia e te hunga kua tītore atu i a tātou, i a koutou e haututū ana he mea nā tō koutou aroha ki te korōria me ngā mea tekateka o te ao?\n\n33 E mōhio ana rānei koutou kei te takahi koutou i ngā ture o te Atua, ā, e mōhio ana koutou e takahia ana ērā e koutou i raro i ō koutou waewae. Nana, e mea ana te Ariki ki ahau: Mehemea kāore te hunga kua whakataua e koutou hei kāwana e rīpenetā i ō rātou hara me ō rātou hē, ka haere ake koutou ki te whawhai ki a rātou.\n\n34 Ināianei ā nana, ko au, a Moronai, kua akiakina, e ai ki te kawenata kua mea nei au ki te pupuri i ngā whakahaunga a tōku Atua; nō reira e hiahia ana au kia pūmau koutou ki te kupu a te Atua, me te tuku wawe ki ahau i ō koutou ō me ā koutou tāngata, ā, ki a Heramana anō hoki.\n\n35 Ā nana, ki te kore koutou e pēnei ka haere wawe atu au ki a koutou; nana rā, kāore te Atua e tuku kia mate mātou i te hiakai; nō reira ka homai e ia ā koutou kai ki a mātou, ahakoa mēnā ka meatia i runga i te hoari. Nā, tirohia kia tutuki koutou i te kupu a te Atua.\n\n36 Nana, ko Moronai ahau, tō koutou kaiwhakahau matua. Kāore au e whai atu ana i te mana, engari kia turakina iho ia ki raro. Kāore au e whaiwhai i te hōnore o te ao, engari ki te korōria o tōku Atua, me te herekoretanga me te oranga o tōku whenua. Ā pēnei ka whakakōpani au i taku pukapuka.\n\n", "alma 61": "[center][font_size=26]Upoko 61[/font_size][/center]\n\n[i]Ka kōrero atu a Pahorana ki a Moronai e pā ana ki te ngangaretanga me te haututūtanga ki te kāwanatanga—Ka riro i ngā tāngata-kīngi a Harahemara, ā, kei roto rātou i tētahi whakaritenga me ngā Rāmana—Ka tono a Pahorana i te āwhina a te tauā ki ngā kūpapa. Takiwā 62 M.K.[/i]\n\n1 Nana, i pahawa ianei ake nō muri tata i tā Moronai tuku atu i tana pukapuka ki te kāwana matua, ka whiwhi ia i tētahi pukapuka i a Pahorana, te kāwana matua. Ā, koinei ngā kupu i whiwhi ai ia:\n\n2 Ko au, a Pahorana, ko au te kāwana matua o tēnei whenua, e tuku atu ana i ēnei kupu ki a Moronai, te kaiwhakahau matua i runga i te tauā. Nana, ko taku kupu tēnei ki a koe, e Moronai, kāore au i te koa mō ō koutou whakamamaetanga, āe rā, e pōuri ana tōku wairua i tēnā.\n\n3 Engari nana, kei reira ētahi e koa ana i ō koutou whakamamaetanga, āe rā, nā konā kua ara ake rātou ki te haututū mai ki ahau, me ērā tāngata āku ko rātou nei he tāngata herekore, āe rā, he tini noa atu te hunga kua ara ake nei.\n\n4 Ā, ko taua hunga anō ngā mea kua whai ki te muru atu i te nohoanga-whakawā i ahau, nā, koinei te pūtake o tēnei hara nunui; nā te mea kua kaha whakamahia te whakapatipati, he maha ngā ngākau o ngā tāngata kua ārahina atu e rātou, mā reira e puta mai ai tētahi whakamamaetanga nanakia ki waenganui i a mātou; kua kaiponu rātou i ō mātou ō, ā, kua whakawehi rātou i ō mātou tāngata herekore nā konei tē haere atu rātou ki a koe.\n\n5 Ā nana, kua āia atu au e rātou i tō rātou aroaro, ā, kua tahuti atu au ki te whenua o Kiriona, me ngā tāngata katoa i āhei ai i a au te mau.\n\n6 Ā nana, kua tukuna atu e au tētahi whakapuakitanga puta noa i tēnei wāhanga o te whenua; ā nana, e huihui mai ana rātou ki a mātou ia te rā, ia te rā, hei tiaki i tō rātou whenua me tō rātou herekoretanga, ki te rapu utu mō ō mātou hē.\n\n7 Ā, kua haere mai rātou ki ahau, nā konā kua whakawehi te hunga kua haututū mai ki a mātou, āe rā, nā konā kei te wehi rātou i a mātou, ā, kāore rātou e māia ana ki te whawhai mai ki a mātou.\n\n8 Kua riro i a rātou te whenua, te pā rānei, o Harahemara; kua whakatūria he kīngi i runga i a rātou, ā, kua tuhituhi atu ia ki te kīngi o ngā Rāmana, nā tēnei anō kua hono atu i tētahi whakaritenga ki a ia; nā tēnei anō kua whakaae mai ki te pupuri i te pā o Harahemara, e whakaaro ana ia mā taua pupuritanga e taea ai e Rāmana te rapu i te toenga atu o te whenua, ā, ka whakatūria ia hei kīngi i runga i tēnei iwi ina pēhia rātou i raro i ngā Rāmana.\n\n9 Ināianei ā, kua whakahēngia au i roto i tō pukapuka, engari kāore he take ki ahau; kāore au i te riri, engari kei te hari au i te nui o tō ngākau. Kāore au, a Pahorana e whaiwhai i te mana, hāunga anake i taku whakamauranga anō i tōku nohoanga-whakawā kia taea ai e au te tiaki i ngā tika me te herekoretanga o tōku iwi.\n\n10 Ināianei ā, nana, ka karo tātou i te kino tae atu ana ki te whakaheke toto. Kua kore tātou e whakaheke i te toto o ngā Rāmana mēnā rānei kua noho rātou i tō rātou ake whenua.\n\n11 Kua kore mātou e whakaheke i te toto o ō tāua teina mēnā rānei kua kore rātou e ara ake i runga i te haututū me te hāpai ake i te hoari ki a mātou.\n\n12 Kua pai ki a mātou kia whakaiti i a mātou anō ki raro i te ioka hereheretanga mēnā rānei i te tika kia pērāhia i tā te Atua tika, mēnā rānei ka whakahau ia i a mātou kia pērā ai.\n\n13 Engari nana kāore nei ia i te whakahau mai ki a mātou kia whakaiti mātou i a mātou anō ki ō mātou hoariri, engari kia whakawhirinaki mātou ki a ia, ā, māna tātou e whakaputa.\n\n14 Nō reira, e taku teina aroha, e Moronai, tukua tāua kia karo i te kino, me ērā atu kino katoa tē taea te karo ki ā tāua kupu, āe rā, pērā i ngā haututūtanga me ngā tītorehanga, tukua tātou kia karo ai i ēnā ki ō tāua hoari, kia mau tonu i a tāua tō tātou herekoretanga, kia hari anō ai tātou i ngā tikanga nui o tō tāua hāhi, ā, i te tikanga o tō tātou Kaihoko me tō tātou Atua.\n\n15 Nō reira, haere wawe mai koutou ko ētahi o āu tāngata ki ahau, ā, mahue atu te toenga i raro i te whakahau o Rīhai rāua ko Teanakumu; whakamanaia rāua kia taea ai te whakahaere i ngā tikanga pakanga i tērā wāhanga o te whenua, e rite ana ki te Wairua o te Atua, koia hoki te wairua o te herekoretanga kei roto nei i a rāua.\n\n16 Nana kua tukuna e au ētahi ō ki a rātou, kia kore ai rātou e mate kia tae mai rā anō koe ki ahau.\n\n17 Whakakaongia ngātahitia ngā tāngata e taea ana e koe i a koe e hīkoi mai ana i reira, kātahi ka haere wawe atu tātou ki ērā kaitītore, i runga i te kaha o tō tātou Atua e rite ana ki te whakapono kei roto nei i a tātou.\n\n18 Ā, ka riro i a tātou te pā o Harahemara, kia hopu kai anō hei tuku atu ki a Rīhai rāua ko Teanakumu; āe rā, ka tū atu tātou ki a rātou i runga i te kaha o te Ariki, ā, ka whakamutua tēnei kino nunui.\n\n19 Ināianei ā, e Moronai, e hari ana tōku ngākau i runga i te rironga mai o tāu pukapuka, nā te mea i te āhua āwangawanga ahau mō ngā mea me mahi mātou, mēnā rānei kua tika tā mātou tatau atu ki ā tāua teina.\n\n20 Engari nāu anō te kī, ki te kore rātou e rīpenetā kua whakahau te Ariki ki a koe kia tū atu koe ki a rātou.\n\n21 Kei wareware koe ki te whakaū i a Rīhai rāua ko Teanakumu i roto i te Ariki; kī atu ki a rāua kei wehi, nā te mea ka whakaputa te Atua i a rāua, āe rā, me te hunga katoa e tū kaha ana i taua herekoretanga nā konā rātou i herekoretia ai e te Atua. Ināianei ā, ka whakakōpanihia taku pukapuka ki taku teina aroha, ki a Moronai.\n\n", "alma 62": "[center][font_size=26]Upoko 62[/font_size][/center]\n\n[i]Ka hīkoi atu a Moronai ki te āwhina i a Pahorana i te whenua o Kiriona—Ka whakamatea ngā tāngata-kīngi e kore nei e whakaae ki te tiaki i tō rātou whenua—Ka riro anō a Pahorana rāua ko Moronai i a Nīwhaihā—Ka hono atu ngā Rāmana tokomaha ki te iwi o Amona—Ka whakamate a Teanakumu i a Amonoro kātahi ka patua ia anō hoki—Ka āia atu ngā Rāmana i te whenua, ā, ka houhia te rongo—Ka hoki atu a Heramana ki te minitatanga, ā, ka whakatupuria ake e ia te hāhi. Takiwā 62–57 M.K.[/i]\n\n1 Ināianei ā i pahawa ake, nā, ka māia te ngākau o Moronai i tana whiwhinga i tēnei pukapuka, ā, ka kī rawa i te hari nui whakaharahara nā te ū o Pahorana, ā, ehara ia i te kaikaiwaiū ki te herekoretanga me te kara o tōna whenua.\n\n2 Engari i tino tangi hotuhotu anō hoki ia nā te kino o te hunga nā rātou a Pahorana i pei atu ai i te nohoanga-whakawā, āe rā, hei whakarāpoto nā te hunga kua haututū ki tō rātou whenua me tō rātou Atua anō hoki.\n\n3 Ā, i pahawa ake, nā, ka kūmea e Moronai tētahi ope tāngata iti, e rite ana ki te hiahia a Pahorana, ka hoatu e ia te mana whakahau ki a Rīhai rāua ko Teanakumu i runga i te toenga atu o te tana tauā, ā, ka whakatika atu tana hīkoi whakatewhenua o Kiriona.\n\n4 Ā, ka hīkina ake e ia te kara herekoretanga i roto i ngā wāhi katoa i tomo ai ia, ā, ka whakakaongia e ia ngā tāngata katoa i taea ai e ia i runga i tana hīkoi whakatewhenua o Kiriona.\n\n5 Ā, i pahawa ake, nā, ka karapinepine atu ngā mea manomano ki tana kara, ā, ka hāpai ake i ō rātou hoari hei tiaki i tō rātou whenua, kia kore ai rātou e heke atu ki raro i te hereheretanga.\n\n6 Ā pēnei, i te wā kua whakakaongia e Moronai ngā tāngata katoa i taea ai e ia i runga i tana hīkoi, ka tae atu ia ki te whenua o Kiriona; ā, ka pakari rawa atu rātou i tana whakakotahi i āna tāngata ki ērā o Pahorana, he kaha ake anō i ērā tāngata o Pakuha, koia te kīngi o aua kaitītore nā rātou nei i āia atu ai ngā tāngata herekore ki waho atu i te whenua o Harahemara, ā, kua riro i a rātou te whenua.\n\n7 Ā, i pahawa ake, nā, ka heke atu a Moronai rāua ko Pahorana me ā rāua tauā ki roto i te whenua o Harahemara, ā, ka tū atu ki te pā, ā, ka tūtaki ki ngā tāngata a Pakuha, nā konā tutū ai te puehu i te whawhai.\n\n8 Ā nana, ka whakamatea a Pakuha kātahi ka mauheretia atu āna tāngata, ā, ka whakahokia atu a Pahorana ki tōna nohoanga-whakawā.\n\n9 Ā, ka whakawākia ngā tāngata o Pakuha, e rite ana ki te ture, me ērā tāngata-kīngi kua kahakina atu, ā, kua makaia atu ki roto i te whareherehere; ā, ka whakamatea rātou e rite ana ki te ture; āe rā, ērā tāngata o Pakuha me ērā tāngata-kīngi, ko ngā tāngata katoa kīhai i whakaae ki te hāpai patu hei tiaki i tō rātou whenua, engari ki te whawhai ki a ia, ka whakamatea.\n\n10 Ā pēnei ka tika pū anō kia ngohengohe rawa tēnei ture hei oranga mō tō rātou whenua; āe rā, ka whakamatea wawetia te tangata e kitea ai e whakaparahako ana i tōna herekoretanga e rite ana ki te ture.\n\n11 Ā pēnei te whakamutunga o te tau toru ngahuru o te whakahaeretanga a ngā kaiwhakawā i runga i te iwi o Nīwhai; kua whakahokia mai e Moronai rāua ko Pahorana te maungārongo ki runga i te whenua o Harahemara, ki waenganui i tō rātou ake iwi, kua whakamatea te hunga katoa kāore i pono ki te tikanga herekoretanga.\n\n12 Ā, i pahawa ake i te tīmatanga o te tau toru ngahuru mā tahi o te whakaheretanga a ngā kaiwhakawā i runga i te iwi o Nīwhai, ka mea a Moronai kia tukuna atu he ō me tētahi tauā anō hoki o ngā tāngata ono mano ki a Heramana, hei āwhina i a ia i tana tiaki i taua wāhanga o te whenua.\n\n13 Ā, i mea anō ia kia tonoa atu ai tētahi tauā ono mano tāngata me ētahi kai ki ngā tauā a Rīhai rāua ko Teanakumu. Ā, i pahawa ake, nā, kua pēneitia hei whakatūwatawata i te whenua ki ngā Rāmana.\n\n14 Ā, i pahawa ake, nā, ka waiho e Moronai rāua ko Pahorana tētahi ope tāngata nunui i te whenua o Harahemara, kātahi ka whakatika atu tā rātou hīkoi me tētahi ope tāngata nui whakatewhenua o Nīwhaihā, e ū ana te whakaaro ki te tūraki iho i ngā Rāmana i taua pā.\n\n15 Ā, i pahawa ake, nā, i te hīkoi rātou whakatewhenua, ka hopukia e rātou tētahi ope tāngata Rāmana nunui, ā, ka whakamatea ngā mea tokomaha o rātou, ā, ka murua atu ā rātou ō me ā rātou rākau whawhai.\n\n16 Ā, i pahawa ake i muri iho i tā rātou hopuranga i a rātou, ka meatia rātou e rātou kia uru atu ai ki roto i tētahi kawenata kia kaua rawa e hāpai rākau whawhai anō ki ngā Nīwhai.\n\n17 Ā, i te wā i uru atu ai rātou ki roto i tēnei kawenata ka tonoa atu rātou e rātou kia nohotahi ai me te iwi o Amona, ā, neke atu i te whā mano te tokomahatanga kua whakamatea nei.\n\n18 Ā, i pahawa ake, nā, i te wā i tonoa atu rātou e rātou ka haere tonu atu tā rātou hīkoi whakatewhenua o Nīwhaihā. Ā, i pahawa ake, nā, i tā rātou taenga atu ki te pā o Nīwhaihā, ka whakatūria e rātou ō rātou tēneti i ngā mānia o Nīwhaihā, e tū tata ana ki te pā o Nīwhaihā.\n\n19 Nā, i te hiahia a Moronai kia puta mai ngā Rāmana ki te whawhai ki a rātou, i runga i ngā mānia; engari ko ngā Rāmana, e mōhio ana ki tō rātou māia nui whakaharahara, me tā rātou tirohanga atu i tō rātou tokomahatanga, nō reira kāore rātou i māia kia puta atu ki a rātou; nō reira kīhai rātou i puta mai ki te whawhai i taua rā.\n\n20 Ā, i te taunga ihotanga o te pō, ka haere atu a Moronai i roto i te pōuriuritanga o te pō, ā, ka tae ki runga i te taiapa kia tirotiro atu ai kei tēhea wāhanga o te pā e noho puni ana ngā Rāmana me tō rātou tauā.\n\n21 Ā, i pahawa ake, nā, i te taha rāwhiti rātou, e tata ana ki te tomokanga; ā, i te moe katoa rātou. Ināianei ā, ka hoki atu a Moronai ki tana tauā, ā, ka mea ia i a rātou kia whakarite wawe rātou i ngā aho kaha me ngā arawhata, kia tukuna iho ai i runga i te taiapa ki te taha whakaroto o te taiapa.\n\n22 Ā, i pahawa ake, nā, ka mea a Moronai kia hīkoi atu ana tāngata me te eke ake ki runga i te taiapa, kātahi ka tukuna iho rātou e rātou anō ki roto i taua wāhanga o te pā, āe rā, ki te taha rāwhiti pū anō, kāore i reira ngā Rāmana e noho puni ana me ō rātou tauā.\n\n23 Ā, i pahawa ake, nā, kua tukuna iho rātou katoa ki roto i te pā i te pō, he mea nā ā rātou aho kaha me ā rātou arawhata; pēnei i te tākiritanga o te ata kei roto katoa rātou i ngā taiapa o te pā.\n\n24 Ināianei ā, i te ohonga ake o ngā Rāmana me tā rātou kitenga atu i ngā tauā o Moronai kei roto nei i ngā taiapa, i te mataku rawa atu rātou, nā konā tahuti atu ai rātou mā te putanga.\n\n25 Ināianei ā, i te kitenga atu o Moronai i tā rātou tahutitanga atu i tōna aroaro, ka mea ia i āna tāngata kia hīkoi atu ki a rātou, ā, ka patua ngā mea tokomaha, ā, ka karapotia ērā atu mea tokomaha, ā, ka mauheretia atu rātou; ā, ka tahuti atu te toenga atu o rātou ki roto i te whenua o Moronai, kei roto nei i ngā rohe e tata ana ki te takutai moana.\n\n26 Pēnei i riro anō ai a Moronai rāua ko Pahorana i te pā o Nīwhaihā kīhai i ngaro tētahi wairua kotahi; ā, he tokomaha ngā Rāmana i patua ai.\n\n27 Nā, i pahawa ake, nā, i hiahia ngā Rāmana tokomaha ki te hono atu ki te iwi o Amona, ā, kia meinga he iwi herekore.\n\n28 Ā, i pahawa ake, nā, ko te hunga katoa i hiahia, nā, ka whakaaehia atu e rite ana ki ō rātou hiahia.\n\n29 Nō reira, ka hono atu ngā mauhere Rāmana katoa ki te iwi o Amona, ā, ka tīmata tā rātou mahi kaha, e ngaki ana i te whenua, e whakatupu ana i ngā kākano katoa o ia āhua, o ia āhua, me ngā kāhui o ia tū, o ia tū; ā, pēnei ka wātea ngā Nīwhai i taua taumahatanga nui; āe rā, nā konā kua wātea rātou i ngā mauhere katoa nō ngā Rāmana.\n\n30 Nā, i pahawa ake i a Moronai, whai muri iho i te rironga i a ia te pā o Nīwhaihā, i te mea kua kahakina atu ngā mauhere maha, nā konā tino iti haere ai ngā tauā Rāmana, ā, kua whakahokia mai ngā Nīwhai tokomaha kua kahakina hereheretia atu i mua, nā konā ka whakakaha rawa ake i te tauā o Moronai; nō reira ka haere atu a Moronai i te whenua o Nīwhaihā ki te whenua o Rīhai.\n\n31 Ā, i pahawa ake, nā, i te kitenga o ngā Rāmana i te haerenga mai a Moronai ki a rātou, ka mataku anō rātou kātahi ka tahuti atu anō rātou i mua i te aroaro o te tauā a Moronai.\n\n32 Ā, i pahawa ake, nā, ka aruaru a Moronai rātou ko tana tauā i a rātou mai i tētahi pā ki tētahi pā, tae noa ki tā rātou tūtakiranga ki a Rīhai rāua ko Teanakumu; ā, ka tahuti ngā Rāmana i a Rīhai rāua ko Teanakumu, tae iho ana ki ngā rohe e tata ana ki te takutai moana, tae atu ana ki tā rātou taenga atu ki te whenua o Moronai.\n\n33 Ā, i te huihui ngatahitia ngā tauā katoa o ngā Rāmana, nā konā he rōpū kotahi rātou katoa i te whenua o Moronai. Nā, i reira anō hoki a Amonoro, te kīngi o ngā Rāmana i te taha i a rātou.\n\n34 Ā, i pahawa ake, nā, ka noho hōpuni a Moronai rātou ko Rīhai, ko Teanakumu me ō rātou tauā taiāwhio noa i ngā rohe o te whenua o Moronai, nā konā kua karapotia ngā Rāmana i roto i ngā rohe e tata ana ki te koraha i te tonga, ā, i ngā rohe e tata ana ki te koraha i te taha rāwhiti.\n\n35 Ā pēnei, ka noho hōpuni rātou mō te pō. Nana rā, i te ngenge ngā Nīwhai me ngā Rāmana anō hoki nā te nui o te hīkoiranga; nō reira kīhai rātou i whakatau rautaki i te pō, hāunga ko Teanakumu; nā te mea i te tino riri ia ki a Amorono, me Amarikaia tana tuakana, koia te pūtake o tēnei pakanga nui, pakanga roa i waenganui i a rātou me ngā Rāmana, koia te pūtake o te pakanga nui me te whakaheke toto nui, āe rā, me te matekai nui.\n\n36 Ā, i pahawa ake, nā, ka haere atu a Teanakumu i runga i tana riri ki roto i te hōpuni o ngā Rāmana, ā, ka tukuna iho e ia anō ki roto i ngā taiapa o te pā. Ā, ka haere atu ia me tētahi aho, mai i tētahi wāhi ki tētahi wāhi, nā konā kite mārika ia i te kīngi; ā, ka whiua atu tētahi tao ki a ia, ngoto rawa i a ia e pātata ana ki te ngākau. Engari nana, ka whakaoho te kīngi i āna pononga i mua i tana matenga, nā konā whaiwhai atu rātou i a Teanakumu, kātahi ka whakamatea ia.\n\n37 Nā, i pahawa ake, nā, i te wā i mōhio ai a Rīhai rāua ko Moronai kua mate a Teanakumu ka tino pōuri rawa atu rāua; nana rā, he tangata ia kua māia tana whawhai mō tōna whenua, āe rā, he hoa pono ia nō te herekoretanga; ā, he maha ōna whakamamaetanga nanakia i pākia ai ia. Engari nana, kua mate ia, ā, kua haere i te huarahi o te ao katoa.\n\n38 Nā, i pahawa ake, nā, ao ake te rā ka hīkoi atu a Moronai, ka huaki atu ki runga i ngā Rāmana, nā konā whakamatea ai ki tētahi parekura nunui; ā, i āia atu rātou e rātou ki waho i te whenua; ā, ka tahuti atu rātou, kāore rātou i hoki mai anō i tērā wā ki te whawhai ki ngā Nīwhai.\n\n39 Ā pēnei whakamutua ai te tau toru ngahuru mā tahi o te whakaheretanga o ngā kaiwhakawā i runga i te iwi o Nīwhai; ā pēnei kua pakanga rātou i ngā pakanga, me ngā whakahekenga toto, me te matekai, me te whakamamaetanga, mō te takiwā o ngā tau maha.\n\n40 Ā, kua heipū ngā kōhurutanga, me ngā tautohetohenga, me ngā tītorehanga, me ngā tūmomo kino katoa i waenganui i te iwi o Nīwhai; hei aha koa hei painga mō te hunga tika, āe rā, he mea nā ngā inoi o te hunga tika, kua tohua rātou.\n\n41 Engari nana, kua pakeke ngā Nīwhai me ngā Rāmana nā te tino roa o te pakanga; ā, he tokomaha ngā mea i whakangāwaritia nā ō rātou whakamamaetanga, nā konā ka whakaiti rātou i a rātou anō i te aroaro o te Atua, i roto pū anō i te hōhonutanga o te whakaiti.\n\n42 Ā, i pahawa ake, nā, whai muri iho i tā Moronai whakatūwatawata i aua wāhanga o te whenua e tino puare ana ki ngā Rāmana, tae noa ki te wā kua tino pakari ēnā, ka hoki ia ki te pā o Harahemara; ā, ka hoki anō a Heramana ki tōna kāinga tuku iho; ā, kua whakapūmauhia anōtia te rangimārie i waenganui i te iwi o Nīwhai.\n\n43 Ā, ka tuku iho a Moronai i te mana whakahaere o āna tauā ki roto i ngā ringaringa o tana tama, ko Moronaihā tōna ingoa; kātahi ka hoki atu ia ki tōna ake whare kia whakapau ai i te toenga o ōna rā i runga i te rangimārie.\n\n44 Ā, ka hoki atu a Pahorana ki tōna nohoanga-whakawā; ā, ka waha ake anō a Heramana ki runga ki a ia anō te tikanga ki te kauhau atu i te kupu a te Atua ki te iwi; i te mea nā ngā pakanga me ngā tautohetohenga maha kua tika haere kia whakaritea anōtia tētahi tikanga i te hāhi.\n\n45 Nō reira, ka haere atu a Heramana rātou ko ana teina, ā, i whakapuaki atu i te kupu a te Atua i runga i te kaha ki te whakapakepake i ngā tāngata tokomaha e pā ana ki ō rātou whakarihariha, nā tēnei ka mea rātou kia rīpenetā i ō rātou hara, ā, kia rūmakina ki te Ariki tō rātou Atua.\n\n46 Ā, i pahawa ake, nā, i whakapūmau anō rātou i te hāhi o te Atua, puta noa i te whenua katoa.\n\n47 Āe rā, kua whakaritea he tikanga e pā ana ki te ture. Ā, ka kōwhiria ō rātou kaiwhakawā, me ō rātou kaiwhakawā matua.\n\n48 Ā, ka whaioranga haere anō te iwi o Nīwhai i te whenua, ā, ka whakatokomaha haere, ā, ka tino pakari haere anō i te whenua. Ā, ka tino whairawa haere anō rātou.\n\n49 Engari hei aha koa ō rātou taonga, tō rātou kaha rānei, tō rātou whaioranga rānei, kīhai rātou i neke ake i runga i te whakapehapeha o ō rātou karu; kāore rānei rātou i te pūhoi kia maumahara ki te Ariki tō rātou Atua; engari i tino whakaitia rawatia iho rātou e rātou anō i tōna aroaro.\n\n50 Āe rā, i maumahara rātou ki ngā mea nui i mahia ai e te Ariki mō rātou, nāna tonu rātou i whakaputa i te mate, i ngā herenga hoki, i ngā whareherehere hoki, i ngā tūmomo whakamamaetanga hoki o ia āhua, o ia āhua, i whakaputaina rātou e ia i ngā ringaringa o ō rātou hoariri hoki.\n\n51 Ā, ka hono tonu tā rātou inoi ki te Ariki tō rātou Atua, nā konā ka manaaki te Ariki i a rātou, e rite ana ki tana kupu, nā tērā ka pakari haere rātou, ā, ka whaioranga i te whenua.\n\n52 Ā, i pahawa ake, nā, kua meatia ēnei mea katoa. Ā, ka mate a Heramana, i te tau toru ngahuru mā rima o te whakahaeretanga a ngā kaiwhakawā i runga i te iwi o Nīwhai.\n\n", "alma 63": "[center][font_size=26]Upoko 63[/font_size][/center]\n\n[i]Ka riro i a Hipirona me Heramana whai muri ngā tuhinga tapu—Ka hūnuku atu ngā Nīwhai tokomaha ki te whenua whakateraki—Ka waihanga a Hakota i ētahi kaipuke, ka mānu atu i te moana i te uru—Ka hinga ngā Rāmana i a Moronaihā i te pakanga. Takiwā 56–52 M.K.[/i]\n\n1 Ā, i pahawa ake i te tīmatanga o te tau toru ngahuru mā ono o te whakahaeretanga a ngā kaiwhakawā i runga i te iwi o Nīwhai, ka riro i a Hipirona aua mea tapu kua tukuna ki a Heramana e Arami.\n\n2 Ā, he tangata tika ia, ā, i tōtika tana haere i te aroaro o te Atua; ā, ka ū ia ki te mahi pai i ngā wā katoa ki te pupuri i ngā whakahaunga a te Ariki tōna Atua; ā, i pērā anō tana teina.\n\n3 Ā, i pahawa ake, nā, ka mate anō hoki a Moronai. Ā pēnei te whakamutunga o te tau toru ngahuru mā ono o te whakahaeretanga a ngā kaiwhakawā.\n\n4 Ā, i pahawa ake, nā, i te tau toru ngahuru mā whitu o te whakahaeretanga a ngā kaiwhakawā, i reira tētahi ope tāngata nunui, neke atu anō i te rima mano, whā rau tāngata, me ā rātou hoawahine me ā rātou tamariki, ka wehe atu i te whenua o Harahemara ki roto i te whenua whakateraki.\n\n5 Ā, i pahawa ake i a Hakota, he tangata tino pākiki ia, nō reira ka haere atu ia me te waihanga ake i tētahi kaipuke tino nui rawa atu, i ngā rohe o te whenua Mōmona, e tata atu ana ki te whenua Whakangaromanga, ā, ka whakamānutia atu ki te moana uru, e tata atu ana ki te whenua whāiti e ārahina atu ana ki te whenua whakateraki.\n\n6 Ā nana, he tokomaha ngā Nīwhai i kuhu atu ai ki roto rā, ā, ka mānu atu me ngā ō maha, me ngā wahine hoki me ngā tamariki; ā, ka haere whakateraki atu rātou. Ā pēnei whakamutua ai te tau toru ngahuru mā whitu.\n\n7 Ā, i te tau toru ngahuru mā waru, ka waihanga tēnei tangata i ētahi atu kaipuke. Ā, ka hoki mai te kaipuke tuatahi, ā, ka kuhu atu ngā tāngata tokomaha ki roto rā; ā, he maha anō ā rātou ō i kawea atu ai e rātou, ā, ka haere whakateraki atu anō rātou.\n\n8 Ā, i pahawa ake, nā, kāore he rongo kōrero mō rātou i muri atu. Ā, e whakaaro ana mātou kua toromia iho rātou i ngā rire o te moana. Ā, i pahawa ake, nā, ka mānu atu tētahi kaipuke; ā, kāore e mōhiotia ana ki hea haere ai.\n\n9 Ā, i pahawa ake i tēnei tau he tokomaha ngā tāngata i haere atu ai ki te whenua whakateraki. Ā pēnei whakamutua ai te tau toru ngahuru mā waru.\n\n10 Ā, i pahawa ake i te tau toru ngahuru mā iwa o te whakahaeretanga a ngā kaiwhakawā, ka mate a Hipirona anō hoki, ā, kua haere atu a Koriatono ki te whenua whakateraki i tētahi kaipuke, ki te kawe ō atu ki te iwi kua haere atu ki taua whenua.\n\n11 Nō reira ka tika haere mō Hipirona ki te tuku iho i aua mea tapu, i mua i tōna matenga, ki runga i te tama a Heramana, kua karangatia anōtia ko Heramana, kua huaina ia ki te ingoa o tōna matua.\n\n12 Nana ināianei, ka tuhia aua whaowhaonga katoa i riro ai i a Heramana, ā, ka tukuna atu ki waenganui i ngā tamariki a te tangata puta noa i te whenua, hāunga aua wāhi kua whakahaua e Arami kia kaua e tukua atu.\n\n13 Hei aha koa, ko te tikanga ia kia puritia taputia ēnei mea, ā, kia tukuna iho i tētahi whakatipuranga ki tētahi whakatipuranga; nō reira, i tēnei tau, kua whakatauhia ērā ki runga i a Heramana, i mua i te matenga o Hipirona.\n\n14 Ā, i pahawa ake anō hoki i tēnei tau i reira ētahi kaitītore kua haere atu ki waenganui i ngā Rāmana; ā, ka whakaohoohokia anōtia rātou kia riri ki ngā Nīwhai.\n\n15 Waihoki i tēnei tau anō ka heke iho mai rātou me tētahi tauā tino rahi ki te pakanga ki te iwi o Moronaihā, ki te tauā rānei o Moronaihā, heoi anō, i patua rātou, ā, ka āia atu anō ki ō rātou ake whenua, he nui anō te aituā i pā ai ki a rātou.\n\n16 Ā pēnei ka whakamutua te tau toru ngahuru mā iwa o te whakahaeretanga a ngā kaiwhakawā i runga i te iwi o Nīwhai.\n\n17 Ā pēnei whakakōpanihia te tuhinga a Arami, me Heramana tana tama, me Hipirona anō hoki, ko ia tana tama.\n\n", "hel 1": "[center][font_size=26]Ko te Pukapuka a Heramana[/font_size][/center]\n\nHe tuhituhinga mō ngā Nīwhai. Ko ā rātou pakanga me ngā tautohetohenga, me ā rātou tītorehanga. Me ngā poropititanga anō hoki a ngā poropiti tapu tokomaha, i mua i te haerenga mai a te Karaiti, e ai ki ngā tuhinga a Heramana, ko ia te tama a Heramana, e ai anō hoki ki ngā tuhinga a āna tama, tae noa iho anō ki te haerenga mai a te Karaiti. Ka whakatahuritia anō hoki ngā Rāmana tokomaha. He tuhinga mō tā rātou whakatahuritanga. He tuhinga mō te tika o ngā Rāmana, me te whakarihariha me ngā mōrikarika o ngā Nīwhai, e ai ki te tuhinga a Heramana me āna tama, tae noa iho ki te haerenga mai a te Karaiti, kua karangatia nei ko te pukapuka a Heramana, me ētahi atu mea.\n\n[center][font_size=26]Upoko 1[/font_size][/center]\n\n[i]Ka eke a Pahorana te tuarua hei kaiwhakawā matua, ā, ka kōhurutia ia e Kihikumeni—Ka whakakapi a Pakumeni i te nohoanga whakawā—Ka ārahi a Koriatuma i ngā tauā Rāmana, ka riro i a Harahemara, ka whakamatea a Pakumeni—Ka hinga ngā Rāmana i a Moronaihā, ā, ka whakamau anō i a Harahemara, ā, ka patua a Koriatuma. Takiwā 52–50 M.K.[/i]\n\n1 Ināianei ā nana, i pahawa ake i te tīmatanga o te tau whā ngahuru o te whakahaeretanga a ngā kaiwhakawā i runga i te iwi o Nīwhai, ka tīmata tētahi raruraru nui i waenganui i te iwi o ngā Nīwhai.\n\n2 Nana rā, ka mate a Pahorana, ā, kua haere i te huarahi o te ao katoa; nō reira ka tīmata tētahi tautohetohenga whakapāwera e pā ana ki te rironga atu i a wai te nohoanga-whakawā i waenganui i ngā teina me ngā tuakana, ko rātou nei ngā tama a Pahorana.\n\n3 Nā, koinei ō rātou ingoa i tautohetohe atu ai mō te nohoanga-whakawā, nā rātou anō hoki i mea ai i te iwi kia tautohetohe ai: ko Pahorana, ko Pānihi rātou ko Pakumeni.\n\n4 Nā, ehara ēnei i te katoa o ngā tama a Pahorana (nā te mea he tokomaha āna), engari koinei te hunga i tautohetohe ai mō te nohoanga-whakawā; nō reira, i mea ai rātou kia toru ngā wehenga i waenganui i te iwi.\n\n5 Hei aha koa, i pahawa ake ka whakataua a Pahorana e te reo o te iwi hei kaiwhakawā matua, ā, hei kāwana i runga i te iwi o Nīwhai.\n\n6 Ā, i pahawa ake i a Pakumeni, i tana kitenga ake kīhai i taea e ia te rapu i te nohoanga-whakawā, ka tautoko atu ia i te reo o te iwi.\n\n7 Engari nana, ka tino riri a Pānihi me taua wāhanga o te iwi e hiahia ana ki a ia hei kāwana mō rātou; nō reira, whano ka whakapoapoa atu ia i aua tāngata kia ara ake i runga i te haututū ki ā rātou teina.\n\n8 Ā, i pahawa ake i a ia e tata pēnei ana, nana, ka kahakina atu ia, ā, ka whakawākia ia e rite ana ki te reo o te iwi, ā, ka whakataua ia kia mate; nā te mea i whakaohongia ake e ia te haututūtanga, ā, i whai atu ki te whakangaro i te herekoretanga o te iwi.\n\n9 Nā, i te kitenga o te hunga hiahia kia tū ai ia hei kāwana mō rātou, nā, kua whakataua ia kia mate, nō reira riri ai rātou, ā nana, ka tonoa atu tētahi Kihikumene, tae atu pū anō ki te nohoanga-whakawā o Pahorana, ā, ka kōhurutia a Pahorana i a ia e noho ana i runga i te nohoanga-whakawā.\n\n10 Ā, i arumia ia e ngā pononga a Pahorana; engari nana, tē taea e tētahi te hopu i a Kihikumene nā te tere o tana rerenga atu.\n\n11 Ā, i haere atu ia ki te hunga nā rātou ia i tono, ā, ka uru katoa atu rātou ki roto i tētahi kawenata, āe rā, e oati ana i runga i tō rātou Kaihanga ora tonu, kia kore rawa rātou e whāki atu ki tētahi nā Kihikumene a Pahorana i kōhuru.\n\n12 Nō reira, kāore i mōhiotia a Kihikumene i roto i te iwi o Nīwhai, nā te mea i whakaāhua kētia ia i te wā i kōhuru ai ia i a Pahorana. Ā, ko Kihikumene rātou ko tana ope, ko rātou i uru ai ki roto i tētahi kawenata ki a ia, ka whakauru atu rātou i a rātou anō ki waenganui i te iwi, i tētahi āhuatanga e kore nei rātou katoa e kitea ai; engari ka whakataua kia mate te hunga katoa i kitea ai.\n\n13 Ināianei ā nana, kua whakatūria a Pakumeni, e rite ana ki te reo o te iwi, kia tū ai hei kaiwhakawā matua, ā, hei kāwana i runga i te iwi, hei whakahaere i muri iho i tana tuakana a Pahorana; ā, e rite ana ki tōna tikanga. Ā, i meatia katoatia ēnei i te tau whā ngahuru o te whakahaeretanga a ngā kaiwhakawā; ā, ka mutu te tau.\n\n14 Ā, i pahawa ake i te tau whā ngahuru mā tahi o te whakahaeretanga a ngā kaiwhakawā, nā, kua whakahuihuia tahitia e ngā Rāmana tētahi tauā tini tē taea te tatau, ā, kua whakamaua rātou ki ngā hoari, me ngā hemita, me ngā kōpere, me ngā pere, me ngā ārai-māhunga, me ngā ārai uma, me ngā tūmomo puapua o ia āhua, o ia āhua.\n\n15 Ā, ka heke iho anō rātou me kore pea e whawhai ki ngā Nīwhai. Ā, i ārahina rātou e tētahi tangata ko Koriatuma tōna ingoa; ā, he uri ia nō Harahemara; ā, he kaitītore ia mai i ngā Nīwhai; ā, he tangata kaitā ia, ā, he tangata mārohirohi ia.\n\n16 Nō reira, te kīngi o ngā Rāmana, ko Tuparoto tōna ingoa, koia te tama a Amorono, e whakaaro ana nā te mea he tangata mārohirohi a Koriatuma, ka taea e ia te tū atu ki ngā Nīwhai, i runga i tōna kaha me tōna mātauranga nunui anō hoki, nā konā pea, mā te tono atu i a ia ka whaimana ia i runga i ngā Nīwhai—\n\n17 Nō reira ka whakaoho ake ia i a rātou kia riri, ā, i whakahuihui tahi ia i ana tauā, ā, i whakatū a Koriatuma hei kaiārahi mō rātou, ā, ka meatia kia hīkoi atu rātou ki te whenua o Harahemara ki te whawhai ki ngā Nīwhai.\n\n18 Ā, i pahawa ake, nā te nui o ngā tautohetohenga me ngā uauatanga i te kāwanatanga, kīhai i rahi ngā kaitiaki i te whenua o Harahemara; nā te mea kua whakaaro ake rātou kua kore e māia ngā Rāmana ki te haere mai ki te manawa o ō rātou whenua ki te whakaeke i taua pā nui o Harahemara.\n\n19 Engari i pahawa ake, nā, i hīkoi atu a Koriatuma i te upoko o tana ope tauā mano tini, ā, ka huaki mai ki runga i ngā tāngata o te pā, ā, nā te tino tere o tā rātou hīkoi kīhai i taea e ngā Nīwhai te whakaemi ngātahi i ā rātou tauā.\n\n20 Nō reira, ka haua iho e Koriatuma ngā kaitiaki i te tomokanga o te pā, ā, ka hīkoi whakamua atu me tana tauā katoa ki roto i te pā, ā, i patua e rātou ngā mea katoa i tū atu ai ki a rātou, nā konā riro ai i a rātou te pā katoa.\n\n21 Ā, i pahawa ake i a Pakumeni, koia te kaiwhakawā matua, ka tahuti atu i te aroaro o Koriatuma, ki ngā taiapa pū anō o te pā. Ā, i pahawa ake, nā, ka patua ia e Koriatuma ki te taha o taiapa, nā konei mate ai ia. Ā, pēnei mutu ai ngā rā o Pakumeni.\n\n22 Ināianei ā, i te kitenga ake o Koriatuma kua riro i a ia te pā o Harahemara, ā, i tana kitenga atu kua tahuti atu ngā Nīwhai i tana aroaro, ā, kua patua rātou, ā, kua kahakina atu rātou, ā, kua makaia ki roto i te whareherehere, me tana kite atu kua riro i a ia te pā kaha ake i te whenua katoa, ka māia tana ngākau nā konei whano ka whawhai atu ia ki te whenua katoa.\n\n23 Ināianei ā, kīhai ia i noho roa i te whenua o Harahemara, engari i hīkoi atu ia me tētahi tauā nui whakatepā pū anō o Mōmona; nā te mea koia ko tōna hiahia kia haere whakamua atu me te haehae atu i reira ki te hoari, kia riro i a ia ngā wāhi whakateraki o te whenua.\n\n24 Ā, e whakaaro ana kei te pokapū o te whenua tō rātou kaha nunui, nō reira ia hīkoi atu ai, tē whai wā rātou ki te whakahuihui tahi anō i a rātou hāunga ko ngā ope ririki; ā, i runga i tēnei āhuatanga i taka iho ai rātou ki runga i a rātou, ā, haua iho rātou ki te whenua.\n\n25 Engari nana, ka whaikaha a Moronaihā ki runga i a rātou nā tēnei haerenga a Koriatuma i te pokapū o te whenua, hei aha koa te tokomahatanga o ngā Nīwhai i whakamatea ai.\n\n26 Nana rā, i whakapae a Moronaihā kua kore e māia ngā Rāmana kia haere mai ai ki te pokapū o te whenua, engari ka whakaeke atu rātou ki ngā pā huri noa i ngā taha o te rohe pērā i tā rātou i mua; nō reira mea ai a Moronaihā kia tiakina aua wāhi e tata ana ki ngā rohe o te whenua e ā rātou tauā.\n\n27 Engari nana, kāore ngā Rāmana i te matakū e rite ana ki tana hiahia, engari kua haere mai rātou ki te pokapū o te whenua, ā, kua riro i a rātou te pā matua koia ko te pā o Harahemara, ā, i te hīkoi rātou mā roto i ngā wāhi matua rawa o te whenua, e whakamate ana i ngā tāngata i runga i te parekura nunui, tāne mai, wahine mai, me ngā tamariki, e riro ana i a rātou ngā pā maha me ngā pā kaha maha.\n\n28 Engari i te kitenga o Moronaihā i tēnei, ka tukuna wawetia e ia a Rīhai me tētahi ope tauā huri noa ki te haukoti i a rātou i mua i tā rātou taenga atu ki te whenua o Mōmona.\n\n29 Ā i pēnei ia; ā, i haukotia rātou e ia i mua i tā rātou taenga atu ki te pā o Mōmona, ā, ka whawhai ki a rātou, nā konā tīmata ai tā rātou hoki atu ki te whenua o Harahemara.\n\n30 Ā, i pahawa ake, nā, ka haukoti a Moronaihā i a rātou i tā rātou hokitanga atu, ā, ka whawhai ki a rātou, nā konā ka meinga hei whawhai nui rawa te whakaheke toto; āe rā, he tokomaha ngā mea i whakamatea ai, ā, i kitea anō hoki a Koriatuma i waenganui i te hunga kua whakamatea.\n\n31 Ināianei ā, nana, kāore he huarahi e oma atu ai ngā Rāmana, i te taha raki, i te tonga rānei, i te rāwhiti rānei, i te uru rānei, i te mea kua karapotia rātou i ngā taha katoa e ngā Nīwhai.\n\n32 Ā, pēnei kua panga e Koriatuma ngā Rāmana ki waenganui i ngā Nīwhai, nā konā kei roto rātou i te kaha o ngā Nīwhai, ā, ko ia ake anō kua whakamatea, ā, ka tukua iho ngā Rāmana e rātou anō ki roto i ngā ringaringa o ngā Nīwhai.\n\n33 Ā, i pahawa ake, nā, ka riro anō i a Moronaihā te pā o Harahemara, ā, ka mea ia kia wehe atu ai ngā Rāmana kua mauheretia nei ki waho i te whenua i runga i te rangimārie.\n\n34 Ā pēnei mutu ai te tau whā ngahuru mā tahi o te whakaheretanga a ngā kaiwhakawā.\n\n", "hel 2": "[center][font_size=26]Upoko 2[/font_size][/center]\n\n[i]Ka tū a Heramana, te tama a Heramana, hei kaiwhakawā matua—Ka ārahina e Kariatono tētahi ope a Kihikumene—Ka whakamate te pononga a Heramana i a Kihikumene, ā, ka tahuti atu te ope a Kariatono ki roto i te koraha. Takiwā 50–49 M.K.[/i]\n\n1 Ā, i pahawa ake i te tau whā ngahuru mā rua o te whakahaeretanga a ngā kaiwhakawā, whai muri iho i tā Moronaihā whakapūmautanga anō i te rangimārie i waenganui i ngā Nīwhai me ngā Rāmana, nana, kāore i reira tētahi hei whakakī i te nohoanga-whakawā; nō reira ka tīmata tētahi tautohetohenga anō i waenganui i te iwi e pā ana ki a wai hei whakakī ake i te nohoanga-whakawā.\n\n2 Ā, i pahawa ake ka whakataua a Heramana, ko ia te tama a Heramana, hei whakakī i te nohoanga-whakawā, e te reo o te iwi.\n\n3 Engari nana, i te whanga a Kihikumene, koia te mea nāna nei a Pahorana i kōhuru, ki te whakangaro i a Heramana anō hoki; ā, i tautokona ia e tana ope, ko rātou nei kua uru atu ki roto i tētahi kawenata kia kore rawa tētahi e mōhio ai ki tana whakarihariha.\n\n4 Nā, i reira tētahi Kariatono, he tino pirihi ia ki te kōrero i ngā kupu maha, i tana mahi anō hoki, ki te mahi i ngā mahi kōhuru huna me te mahi tāhae; nō reira ka tū ia hei kaiārahi o te ope o Kihikumene.\n\n5 Nō reira ka whakapatipatihia rātou e ia, me Kihikumene anō hoki, arā, me ka whakanohoia ia i te nohoanga-whakawā māna te hunga nō tana ope e whakanohonoho ki roto i ngā tūranga whaikaha me ngā tūranga whaimana i waenganui i te iwi; nō reira ka whai a Kihikumene ki te whakangaro i a Heramana.\n\n6 Ā, i pahawa ake i a ia e haere atu ana ki te nohoanga-whakawā ki te whakangaro i a Heramana, nana, kua puta atu i te pō tētahi o ngā pononga a Heramana, ā, kua mau i a ia, i runga i te whakaāhua kē, tētahi mātauranga mō aua whakaritenga kua whakatakotohia iho e tēnei ope ki te whakangaro i a Heramana—\n\n7 Ā, i pahawa ake, nā, ka tūtaki ia ki a Kihikumene, ā, ka hoatu ia ki a ia tētahi tohu; nō reira whakamōhio atu a Kihikumene ki a ia te mea i hiahia ai ia, e hiahia ana ia kia ārahina atu ia ki te nohoanga-whakawā e kōhuru ai ia i a Heramana.\n\n8 Ā, i te mōhiotanga a te pononga a Heramana ki te ngākau katoa o Kihikumene, me tana whainga anō ki te kōhuru, ā, ko te whainga o aua hunga katoa o tana ope ki te kōhuru, ki te pāhua, me te rapu mana, (ā, koinei tā rātou mahere muna, me tā rātou whakakotahitanga) ka kī atu te pononga a Heramana ki a Kihikumene: Tukua tāua kia haere atu ai ki te nohoanga-whakawā.\n\n9 Nā, ka tino hari a Kihikumene i tēnei, nā te mea i whakaaro ake ia ka tutuki i tāna i hiahia ai; engari nana, i a rāua e haere atu ana ki te nohoanga-whakawā, ka werohia a Kihikumene e te pononga a Heramana, ā, ngoto rawa ki te ngākau, nā, ka hinga mate iho ia kīhai hoki i aurere. Ā, ka oma atu ia me te whāki atu ki a Heramana i ngā mea katoa i kite ai, i rongo ai, i mahi ai ia.\n\n10 Ā, i pahawa ake, nā, ka tonoa atu e Heramana ētahi kia mau tēnei ope kaitāhae me tēnei ope kaikōhuru, kia whakamatea rātou e rite ana ki te ture.\n\n11 Engari nana, i te kitenga a Kariatono kīhai a Kihikumene i hoki mai, ka wehi ia kei whakangaromia ia; nō reira ka mea ia kia arumia tana ope i a ia. Ā, ka rere atu rātou ki waho atu i te whenua, mā tētahi ara huna, ki roto i te koraha; ā, pēnei i te haerenga atu a Heramana kia mau rātou kāore rātou i kitea noatia i tētahi wāhi.\n\n12 Ā, ka kōrero anō mō tēnei Kariatono a muri ake nei. Ā, pēnei mutu ai te tau whā ngahuru mā rua o te whakahaeretanga a ngā kaiwhakawā i runga i te iwi o Nīwhai.\n\n13 Ā nana, i te mutunga o tēnei pukapuka ka kite koutou kua puta ake tēnei Kariatono hei mea turaki, āe rā, hei mea tata whakangaromia katoatia e ia te iwi o Nīwhai.\n\n14 Nana kāore au e mea ana kei te mutunga o te pukapuka a Heramana, engari e mea ana au kei te mutunga o te pukapuka a Nīwhai, mai i reira tangohia ai e au ēnei kōrero katoa kua tuhituhia nei e ahau.\n\n", "hel 3": "[center][font_size=26]Upoko 3[/font_size][/center]\n\n[i]Ka hūnuku atu ngā Nīwhai tokomaha ki te whenua whakateraki—Ka hanga rātou i ngā whare ki te raima, ā, ka pupuri i ngā tuhinga maha—Ka whakatahuritia, ā, ka rumakina ngā mea manomano—Ka ārahina ngā tāngata e te kupu a te Atua ki te whakaoranga—Ka whakakī a Nīwhai, te tama a Heramana, i te nohoanga-whakawā. Takiwā 49–39 M.K.[/i]\n\n1 Ināianei ā i pahawa ake i te tau whā ngahuru mā toru o te whakahaeretanga a ngā kaiwhakawā, kāore tētahi tautohetohenga i waenganui i te iwi o Nīwhai hāunga te whakapehapeha iti i roto i te hāhi, nā konā puta ai ētahi tītorehanga iti i waenganui i te iwi, i houhia te rongo o ērā āhuatanga i te mutunga o te tau whā ngahuru mā toru.\n\n2 Ā, kāore he tautohetohenga i waenganui i te iwi i te tau whā ngahuru mā whā; kāore rānei he tautohetohenga nui i te tau whā ngahuru mā rima.\n\n3 Ā, i pahawa ake i te tau whā ngahuru mā ono, āe rā, he nui ngā tautohetohenga me ngā tītorehanga maha; nā tēnei ka hira noa ake ngā tāngata i puta atu i roto i te whenua o Harahemara, ā, ka haere atu ki te whenua whakateraki kia nōhia ai te whenua.\n\n4 Ā, he tawhiti rawa tā rātou haere, nā konei ka tae atu rātou ki ngā wai nunui me ngā awa maha.\n\n5 Āe rā, i marara haere rātou ki ngā wāhi katoa o te whenua, ki roto i ngā wāhi katoa kīhai nei i whakamōwaitia, ā, kāore he rākau, nā te nui o ngā tāngata i nōhia ai te whenua i mua.\n\n6 Ināianei ā, kāore i tītōhea tētahi wāhi o te whenua, engari kāore he rākau; heoi, nā te nui o te whakangaromanga o te iwi i nōhia ai te whenua i mua kua karangatia he whenua tītōhea.\n\n7 Ā, i te mea he iti noa ngā rākau i runga i te whenua, hei aha koa ka tino mātanga haere te iwi i haere atu ai ki reira ki te mahi raima; nō reira rātou hanga ai i ngā whare raima, i reira noho ai rātou.\n\n8 Ā, i pahawa ake, nā, ka tokomaha haere rātou, ā, ka marara haere rātou, ā, ka haere atu i te whenua whakatetonga ki te whenua whakateraki, ā, ka whakawhānui haere, nā konei tīmata ai tā rātou kapi haere i te mata o te whenua katoa, mai i te moana ki te tonga ki te moana ki te raki, mai i te moana ki te uru ki te moana ki te rāwhiti.\n\n9 Ā, i noho te iwi i te whenua whakateraki i roto i ngā tēneti, me ngā whare raima, ā, i tukua e rātou ngā rākau katoa e pihi ake ai i runga i te mata o te whenua kia tupu ake ai, kia whairākau ai rātou a tōna wā hei waihanga ai i ō rātou whare, āe rā, ō rātou pā, me ō rātou temepara, me ō rātou wharekarakia, me ō rātou wāhi haumaru, me ō rātou whare katoa o ia āhua, o ia āhua.\n\n10 Ā, i pahawa ake i te mea he iti noa iho te rākau i te whenua whakateraki, he nui ngā mea i mauria mai ai mā runga kaipuke.\n\n11 Ā pēnei, mā konei taea ai te iwi i te whenua whakateraki e rātou te hanga i ngā pā maha, ki te rākau, ki te raima hoki.\n\n12 Ā, i pahawa ake, nā, he tokomaha nō te iwi o Amona, i whānau mai ai he Rāmana, i haere atu anō ki tēnei whenua.\n\n13 Ināianei ā, he maha ngā tuhinga i puritia ai mō ngā whakahaeretanga o tēnei iwi, e ngā tāngata tokomaha o tēnei iwi, he mea āta whakataki, he mea tino nui, e pā ana ki a rātou.\n\n14 Engari nana, ko te wāhi whakaterau o te whakahaeretanga o tēnei iwi, āe rā, ko te tuhinga mō ngā Rāmana, mō ngā Nīwhai, me ā rātou pakanga, me ngā tautohetohenga, me ngā tītorehanga, me ā rātou kauhautanga, me ā rātou poropititanga, me ā rātou utanga kaipuke me ā rātou waihanga kaipuke, me tā rātou waihanga temepara, me ngā whare karakia me ō rātou wāhi haumaru, me tō rātou tika, me tō rātou whakarihariha, me ā rātou kōhuru, me ā rātou tāhae, me ā rātou pāhuatanga, me ā rātou mōrikarika me ā rātou pūremutanga, e kore nei e whakapurua ki roto i tēnei mahinga.\n\n15 Engari nana, he maha ngā pukapuka me ngā tuhinga maha o ia āhua i reira, ā, kua puritia te nuinga e ngā Nīwhai.\n\n16 Ā, kua tukuna iho mai i tētahi whakatipuranga ki tētahi atu e ngā Nīwhai, tae noa atu ana ki tā rātou takanga iho ki roto i te hē, ā, kua kōhurutia, pāhuatia, kua arumia anōtia, kua āia anōtia atu, kua patua anōtia, kua whakamararatia anōtia atu i runga i te mata o te whenua, ā, kua hanumi atu ki ngā Rāmana tae atu ana ki te wā kāore rātou e kīa ana he Nīwhai rātou, riro ana hei mea kino, hei mea mohoao, hei mea horetītī, āe rā, riro ana hei Rāmana.\n\n17 Ināianei ā, ka hoki anō au ki taku tuhinga; nō reira, kua pahemo atu ngā mea kua kōrerotia ake nei e au whai muri iho i ngā tautohetohenga nui, me ngā raruraru, me ngā pakanga, me ngā tītorehanga, i waenganui i te iwi o Nīwhai.\n\n18 Ka mutu te tau whā ngahuru mā ono o te whakahaeretanga a ngā kaiwhakawā;\n\n19 Ā, i pahawa ake, nā, he nui tonu te tautohetohenga i roto i te whenua, āe rā, i te tau whā ngahuru mā whitu pū anō, i te whā ngahuru mā waru anō hoki.\n\n20 Hei aha koa ka whakakī a Heramana i te nohoanga-whakawā i runga i te tika me te pono; āe rā, ka tākare ia ki te pupuri i ngā ture, me ngā whakawā, me ngā whakahaunga a te Atua; ā, i mahi tonu ia i ērā mea e tika ana i te tirohanga a te Atua; ā, i hīkoi ia i runga i ngā ara o tōna matua, nā konā kake ai ia i te whenua.\n\n21 Ā, i pahawa ake, nā, tokorua āna tama. Ka hoatu e ia te ingoa Nīwhai ki te mātāmua, ā, ka hoatu ki te pōtiki, te ingoa Rīhai. Ā, ka tīmata tā rāua tupuranga ake i roto i te Ariki.\n\n22 Ā, i pahawa ake, nā, ka mutu haere ngā pakanga me ngā tautohetohenga, paku noa iho, i waenganui i te iwi o Nīwhai, i te pito whakamutunga o te tau whā ngahuru mā waru o te whakahaeretanga a ngā kaiwhakawā i runga i te iwi o Nīwhai.\n\n23 Ā, i pahawa ake i te tau whā ngahuru mā iwa o te whakahaeretanga a ngā kaiwhakawā, ka whakapūmauhia te rangimārie mau roa i te whenua, ko ngā mea katoa hāunga ko ngā whakakotahitanga huna kua whakapūmauhia nei e te kaitāhae a Kariatono i roto i te wāhi o te whenua e nōhia rawatia ana, koirā mea i taua wā kīhai i mōhiotia e te hunga i te upoko o te kāwanatanga; nō reira kāore rātou i whakangaromia atu i te whenua.\n\n24 Ā, i pahawa ake, nā, he tino nui rawa atu te oranga i te hāhi i taua tau anō, nā konā he mano tini te hunga i hono mai ai i a rātou anō ki te hāhi, ā, kua rumakina ki te rīpenetātanga.\n\n25 Ā, anō te nui o te oranga o te hāhi, he maha anō ngā manaakitanga i maringi iho ki runga i te iwi, nā tēnei kua tino mīharo rawa ake anō ngā pirihi teitei me ngā kaiako tē taea te mehua.\n\n26 Ā, i pahawa ake, nā, ka kaha te mahi a te Ariki i runga i te rūmakitanga me te hono i te tini o ngā wairua ki te hāhi a te Atua, āe rā, i ngā mano tini pū anō.\n\n27 Pēnei kite ai tātou e aroha ana te Ariki ki te hunga katoa e karanga ake ai ki tōna ingoa tapu, i runga i te tapatahitanga o ō rātou ngākau.\n\n28 Āe rā, pēnei kite ai tātou kua tūwhera te tatau o te rangi ki te katoa, arā, ki te hunga katoa e whakapono ai ki runga i te ingoa o Ihu Karaiti, ko ia te Tama a te Atua.\n\n29 Āe rā, ka kite tātou ko te tangata e hiahia ana ka mau ki te kupu a te Atua, e ora tonu nei, e mana tonu nei, māna tonu e whakawehe atu ngā tinihanga me ngā māhanga me ngā whakawainga a te rēwera, ā, ka ārahina tā te Karaiti tangata i runga i ngā huarahi kūiti, ā, i te huarahi whāiti e whakawhiti atu ana i taua tawhā mutunga kore o te pōuritanga kua whakaritea nei hei horomanga ake i te hunga kino—\n\n30 Me te kawe i ō rātou wairua, āe rā, ō rātou wairua mate kore, ki te ringa matau o te Atua i te kīngitanga o te rangi, kia nohotahi ai me Aperahama, me Ihaka, me Hākopa, me ō tātou tūpuna tapu, ā, e kore nei e puta atu anō.\n\n31 Ā, hono tonu nei te hari i tēnei tau i te whenua o Harahemara, ā, i roto i ngā rohe katoa huri noa, i roto pū anō i ngā whenua katoa kua nōhia nei e ngā Nīwhai.\n\n32 Ā, i pahawa ake, nā, he rangimārie, he koa nui whakaharahara i te toenga atu o te tau whā ngahuru mā iwa; āe rā, hua tonu anō te rangimārie me te hari nui i te tau rima ngahuru o te whakahaeretanga a ngā kaiwhakawā.\n\n33 Ā, i mau tonu anō te rangimārie i te tau rima ngahuru mā tahi o te whakaheretanga a ngā kaiwhakawā, hāunga te whakapehapeha i tīmata ai ki te uru ki roto i te hāhi—kāore i roto i te hāhi o te Atua, engari ki roto i ngā ngākau o te iwi nāna nei te kī nō te hāhi rātou o te Atua.\n\n34 Ā, kua neke ake rātou i runga i te whakahīhī, tae atu ana ki te whakatoinga i ō rātou huānga tokomaha. Nā, he kino nui tēnei, nā tēnei ka meinga te wāhi ngākau iti o te iwi kia mamae ai i ngā whakatoinga nui, ā, kia kautū ai i roto i ngā whakamamaetanga maha.\n\n35 Hei aha koa ka putuputu tā rātou nohopuka me ā rātou inoi, ā, ka pakari haere, ā, ka pakari haere i roto i tō rātou whakaitinga, ā, ka ū rawa i runga i te whakapono o te Karaiti, tae atu ana ki te whakakīnga i ō rātou ngākau ki te hari me te rangimārie, āe rā, ka whakamākia, ā, ka whakatapua ō rātou ngākau, ko taua whakatapunga e puta mai ana i te tukunga i ō rātou ngākau ki te Atua.\n\n36 Ā, i pahawa ake, nā, ka mutu te tau rima ngahuru mā rua i runga i te rangimārie anō hoki, hāunga ko te whakapehapeha tino nui rawa kua uru atu ki roto i ngā ngākau o te iwi; ā, he mea nā ō rātou taonga tino nui me tō rātou kake i runga i te whenua; ā, i tupu anō ki runga i a rātou mai i tētahi rā ki tētahi rā.\n\n37 Ā, i pahawa ake i te tau rima ngahuru mā toru o te whakaheretanga a ngā kaiwhakawā, ka mate a Heramana, ā, ka tīmata tana tama mātāmua a Nīwhai hei kaiwhakahaere i muri i a ia. Ā, i pahawa ake, nā, ka whakakī ia i te nohoanga-whakawā i runga i te tika me te pono; āe rā, i pupuri ia i ngā whakahaunga a te Atua, ā, ka hīkoi ia i ngā huarahi o tana matua.\n\n", "hel 4": "[center][font_size=26]Upoko 4[/font_size][/center]\n\n[i]Ka hono tahi ngā kaitītore Nīwhai me ngā Rāmana, ā, ka riro i a rātou te whenua o Harahemara—Ka puta ngā hinganga Nīwhai i tō rātou whakarihariha—Ka memeha haere te hāhi, ka ngoikore haere te iwi pērā ki ngā Rāmana. Takiwā 38–30M.K.[/i]\n\n1 Ā, i pahawa ake i te tau rima ngahuru mā whā he maha ngā tītorehanga i roto i te hāhi, ā, he tautohetohe anō hoki i roto i te iwi, nā konei ka nui te whakaheke toto.\n\n2 Ā, ka whakamatea te wāhi haututū, ā, ka āia atu rātou ki waho i te whenua, ā, ka haere atu rātou ki te kīngi o ngā Rāmana.\n\n3 Ā, i pahawa ake, nā, ka ngana rātou ki te whakaoho ake i ngā Rāmana kia pakanga ki ngā Nīwhai; engari nana, he mataku rawa ngā Rāmana, nā konā kīhai rātou i pai ki te whakarongo ki ngā kupu a aua kaitītore.\n\n4 Engari i pahawa ake i te tau rima ngahuru mā ono o te whakahaeretanga a ngā kaiwhakawā, i reira ētahi kaitītore i wehe atu ai i ngā Nīwhai ki ngā Rāmana; ā, i tutuki tā rātou i waenganui i ērā atu tāngata ki te whakaohooho ake i a rātou ki ngā Nīwhai; ā, i te whakariterite rātou i taua tau katoa mō te pakanga.\n\n5 Ā, i te tau rima ngahuru mā whitu ka heke iho mai rātou ki te whawhai ki ngā Nīwhai, ā, ka tīmata rātou ki te mahi whakamate; āe rā, nā konā i te tau rima ngahuru mā waru o te whakahaeretanga a ngā kaiwhakawā ka tutuki tā rātou rirohanga i te whenua o Harahemara; āe rā, ko ngā whenua katoa anō hoki, tae atu pū anō ki te whenua e pātata atu ana ki te whenua o Mōmona.\n\n6 Ā, kua āia atu ngā Nīwhai me ngā tauā a Moronaihā ki roto i te whenua o Mōmona;\n\n7 Ā, i reira rātou whakatūwatawata ai mō ngā Rāmana, mai i te moana uru, tae atu ana ki te rāwhiti; kotahi tonu te rā hei haerenga mō tētahi Nīwhai, i runga i te rārangi i whakatūwatawatahia ai e rātou, ā, i whakatūria ai ā rātou tauā hei tiaki i tō rātou whenua ki te raki.\n\n8 Ā pēnei, ka riro ngā mea katoa nō ngā Nīwhai i roto nei i te whenua whakatetonga ki aua kaitītore nō ngā Nīwhai, i runga i te āwhinatanga a tētahi tauā nui a ngā Rāmana. Ā, kua meatia ēnei katoa i te tau rima ngahuru mā waru, mā iwa anō o te whakahaeretanga a ngā kaiwhakawā.\n\n9 Ā, i pahawa ake i te tau ono ngahuru o te whakahaeretanga a ngā kaiwhakawā, ka tutuki a Moronaihā me āna tauā i tā rātou rironga mai i ngā wāhi maha o te whenua; āe rā, kua riro mai anō i a rātou ngā pā kua taka atu ki ngā ringaringa o ngā Rāmana.\n\n10 Ā, i pahawa ake i te tau ono ngahuru mā tahi o te whakahaeretanga a ngā kaiwhakawā ka tutuki i a rātou te whakamau mai anō i te haurua o ō rātou mea katoa.\n\n11 Nā, me i kore tā ngā Nīwhai whakarihariha me tā rātou mōrikarika i waenganui i a rātou; āe rā, i waenganui i te hunga i whakapuaki nei nō te hāhi o te Atua kua kore tēnei matenga me tēnei parekura nui i tūpono ki a rātou.\n\n12 Ā, he mea nā te whakapehapeha o ō rātou ngākau, nā ō rātou taonga tino nui, āe rā, nā tā rātou whakapēhi i te hunga rawakore, e kaiponu ana i ā rātou kai i te hunga hiakai, e kaiponu ana ō rātou kākahu i te hunga tahanga, ā, e papaki ana i te pāpāringa o ō rātou huānga, e whakatoi ana i ngā mea tapu, e whakakore ana i te wairua o te poropititanga me te whakakitenga, e kōhuru ana, e pāhua ana, e rūkahu ana, e tāhae ana, e mahi pūremu ana, e oho ake ana i ngā tautohetohenga nui, ā, e wehe atu ana ki roto i te whenua o Nīwhai, ki waenganui i ngā Rāmana—\n\n13 Ā, nā tēnei tō rātou whakarihariha nui, me ā rātou kupu whakamanamana i runga i tō rātou ake kaha, kua mahue rātou i roto i tō rātou ake kaha; nō reira kīhai rātou i kake, engari kua whakamamaetia, ā, kua pākia, ā, kua āia atu ki mua i ngā Rāmana, tae atu ana ki te wā kua tata ngaro atu i a rātou ō rātou whenua katoa.\n\n14 Engari nana, he maha ngā mea i kauhau atu ai a Moronaihā ki te iwi nā tō rātou kino, me Nīwhai rāua ko Rīhai anō hoki, ko rāua nei ngā tama a Heramana, i kauhau atu i ngā mea maha ki te iwi, āe rā, i poropiti atu i ngā mea maha ki a rātou e pā ana ki ō rātou hē, ā, me ngā mea anō e puta ai ki a rātou ki te kore rātou e rīpenetā i ō rātou hara.\n\n15 Ā, i pahawa ake, nā, i rīpenetā rātou, ā, i a rātou ka rīpenetā nei ka tīmata tā rātou kake.\n\n16 Nā, i te kitenga a Moronaihā kua tīmata tā rātou rīpenetā ka ngana ia ki te ārahi atu i a rātou mai i tētahi wāhi ki tētahi wāhi, ā, mai i tētahi pā ki tētahi pā, tae atu ana ki te wā kua whakamau anō rātou i te kotahi-haurua o ā rātou rawa me te kotahi-haurua o ō rātou whenua katoa.\n\n17 Ā, pēnei mutu ai te tau ono ngahuru mā tahi o te whakahaeretanga a ngā kaiwhakawā.\n\n18 Ā, i pahawa ake i te tau ono ngahuru mā rua o te whakahaeretanga a ngā kaiwhakawā, nā, kāore i taea e Moronaihā te whakamau i ētahi atu mea i runga i ngā Rāmana.\n\n19 Nō reira ka whakarere rātou i tā rātou whakaritenga ki te whakamau anō i te toenga atu o ō rātou whenua, nā te tokomaha hoki o ngā Rāmana kīhai rawa i āhei i ngā Nīwhai te whaimana ki runga i a rātou; nō reira ka meinga e Moronaihā āna tauā katoa hei tiaki i aua wāhi kua riro mai nei i a ia.\n\n20 Ā, i pahawa ake, ka wehi nui ngā Nīwhai i te nui o te tokomahatanga o ngā Rāmana, kei taea rātou, ā, kei takatakahia iho, ā, kei patua, ā, kei whakangaromia.\n\n21 Āe rā, ka tīmata tā rātou mahara ki ngā poropititanga a Arami, me ngā kupu anō hoki a Mōhia; ā, ka kite rātou he iwi kakī mārō rātou, ā, kua whakakorehia e rātou ngā whakahaunga a te Atua;\n\n22 Ā, kua whakapeautia, ā, kua takahia e ō rātou waewae ngā ture a Mōhia, ērā mea rānei kua whakahau te Ariki kia hoatu ai ki te iwi; ā, kua kite rātou kua whakananua ō rātou ture, ā, kua meinga rātou he iwi whakarihariha, nā konā kua kino rātou pērā pū anō i ngā Rāmana.\n\n23 Ā, nā tō rātou kino kua memeha haere te hāhi; ā, ka tīmata tā rātou whakapono kore i te wairua poropititanga me te wairua whakakitenga anō; ā, ka titiro kanohi ki te kanohi ngā whakawākanga a te Atua ki a rātou.\n\n24 Ā, ka kite anō rātou kua ngoikore haere rātou, pērā i ō rātou tuākana, arā, ko ngā Rāmana, ā, kīhai tonu te Wairua o te Ariki i tiaki i a rātou; āe rā, kua wehe atu i a rātou nā te mea kāore te Wairua o te Ariki e noho ai i roto i ngā temepara tapu kore—\n\n25 Nō reira mutu ai tā te Atua tiaki i a rātou i runga i tōna kaha whakamīharo, i tōna kaha kāore nei tōna rite, nā te mea kua taka iho rātou ki roto i tētahi āhuatanga whakapono kore, i tētahi āhuatanga whakarihariha; ā, ka kite anō rātou kua tokomaha rawa atu ngā Rāmana i a rātou, ā, ki te kore rātou e piri ki te Ariki te Atua kāore e kore ka ngaro rawa rātou.\n\n26 Nana rā, ka kite rātou he rite te nui o te kaha o ngā Rāmana ki te nui o tō rātou kaha, āna, tangata ki te tangata. Ā, pēnei kua taka iho rātou ki roto i tēnei hē nui; āe rā, pēnei kua ngoikore haere rātou, nā tō rātou hē, i te takiwā o ngā tau ruarua.\n\n", "hel 5": "[center][font_size=26]Upoko 5[/font_size][/center]\n\n[i]Ka aro pūmau atu a Nīwhai rāua ko Rīhai ki te kauhautanga—Ka ākina rāua e ō rāua ingoa ki te whakarite i ō rāua oranga kia rite ki ō rāua tūpuna—Ka hoko te Karaiti i te hunga e rīpenetā ai—Ka whakatahuritia e Nīwhai rāua ko Rīhai ngā tāngata tokomaha, ā, ka makaia ki te whareherehere, ā, ka karapotia rāua e te ahi—Ka tau iho tētahi kapua pōuri i runga i ngā tāngata toru rau—Ka ngāueue te whenua, ā, ka whakahau tētahi reo i ngā tāngata ki te rīpenetā—Ka kōrerorero tahi a Nīwhai rāua ko Rīhai ki ngā anahera, ā, ka karapotia te whakaminenga e te ahi. Takiwā 30 M.K.[/i]\n\n1 Ā, i pahawa ake, nā, i taua tau rā anō, nana, ka tukuna atu e Nīwhai te nohoanga-whakawā ki tētahi tangata nōna nei te ingoa ko Hetorama.\n\n2 Nā te mea kua whakapūmautia ō rātou ture me ō rātou tikanga e te reo o te iwi, ā, kua tokomaha ake te hunga i kōwhiri ai i te kino i te hunga i kōwhiri ai i te pai, nō reira i te pakari haere rātou mō te whakangaromanga, nā te mea kua pokea ngā ture.\n\n3 Āe rā, ehara tēnei i te katoa; he iwi kakī mārō rātou, nā konā kāore i taea rātou te whakakāwanatia e te ture, e te tika rānei, ki te kore rātou e whakangaromia.\n\n4 Ā, i pahawa ake, nā, kua taumaha haere a Nīwhai nā tō rātou hē; ā, ka tukuna atu e ia te nohoanga-whakawā, ā, ka mau ki runga ki a ia te tikanga ki te kauhau i te kupu a te Atua i te toenga atu o ōna rā katoa, me tōna teina anō a Rīhai, te toenga atu o ōna rā katoa;\n\n5 Nā te mea i mahara rāua ki ngā kupu i kōrerotia ai e tō rāua matua a Heramana ki a rāua. Ā, koinei ngā kupu i kōrerotia ai e ia:\n\n6 Nana, e aku tama, e hiahia ana au kia mahara kōrua ki te pupuri i ngā whakahaunga a te Atua; ā, e hiahia ana au kia whakapuaki atu ki te iwi i ēnei kupu. Nana, kua hoatu e au ki a kōrua ngā ingoa o ō tātou mātua tuatahi i puta mai ai i te whenua o Hiruharama; ā, kua pēnei tāku, nā, ina mahara kōrua ki ō kōrua ingoa ka mahara kōrua ki a rāua; ā, ina mahara kōrua ki a rāua ka mahara kōrua ki ā rāua mahinga; ā, ina mahara kōrua ki ā rāua mahinga ka mōhio kōrua ki te mea i kōrerotia ake ai, i tuhituhia ake ai anō hoki, he tangata pai rāua.\n\n7 Nō reira, e aku tama, e hiahia ana au kia mahi kōrua i ērā e pai ana, kia taea ai te kōrero mō kōrua, te tuhituhi anō hoki mō kōrua, e rite ana ki ērā mea kua kōrerotia ake, kua tuhituhia ake mō rāua.\n\n8 Ināianei ā e aku tama, nana, he mea anō āku e hiahia nei ahau mō kōrua, koia tēnei, kia kore kōrua e mahi i ēnei mea kia taea ai e kōrua te whakamanamana, engari kia mahi kōrua i ēnei mea hei whakatakoto ake mō kōrua ake anō he taonga i te rangi, āe rā, he mea mau tonu, ā, he mea e kore nei e memeha noa atu; āe rā, kia riro i a kōrua tērā koha utu nui o te oranga tonutanga, ko ngā mea e whakapae ana tātou kua hoatu nei ki ō tātou tūpuna.\n\n9 Kia mahara, mahara, e aku tama, ki ngā kupu i kōrerotia ai e kīngi Peniamine ki tana iwi; āe rā, kia mahara kāore he huarahi kē atu, he mea kē atu rānei e whakaorangia ai te tangata, mā roto anake i te toto whakamārie o Ihu Karaiti, ko ia e haere mai ai; āe rā, kia mahara kei te haere mai ia ki te hoko i te ao.\n\n10 Ā, kia mahara anō hoki ki ngā kupu i kōrerotia ai e Amureke ki a Tēroma, i te pā o Amonaihā; nā, i kī atu ia ki a ia, nā, kāore e kore ka haere mai te Ariki ki te hoko i tana iwi, engari kāore ia e haere mai ki te hoko i a rātou i roto i ō rātou hara, engari ki te hoko i a rātou mai i ō rātou hara.\n\n11 Ā, he mana tōna kua hoatu ki a ia e tōna Matua ki te hoko i a rātou mai i ō rātou hara nā te rīpenetātanga; nō reira kua tono anahera mai ia ki te whakapuaki i ngā āhuatanga o ngā tikanga o te rīpenetātanga, e kūmea mai nei ki raro i te mana o te Kaihoko, ki te whakaoranga o ō rātou wairua.\n\n12 Ināianei ā, e aku tama, kia mahara, kia mahara hei runga i te kāmaka o tō tātou Kaihoko, koia nei ko te Karaiti, te Tama a te Atua, e hanga ai kōrua i tō kōrua tūāpapa; ina tonoa mai nei e te rēwera āna hau kaha, āe rā, āna pere uira i roto i te āwhiowhio, āe rā, ina patua iho kōrua e āna whatu me āna marangai katoa, kāore ōna kaha ki runga i a kōrua ki te kukume iho i a kōrua ki te tawhā o te pōuri me te auē mutunga kore, nā te kāmaka kua hanga nei kōrua ki runga, koia tētahi tūāpapa tūturu, he tūāpapa tēnā mēnā ka hangaia e ngā tāngata ki runga e kore rātou e hinga.\n\n13 Ā, i pahawa ake, nā, koinei ngā kupu i whakaakona ai e Heramana ki ana tama; āe rā, i whakaako ia i a rāua ki ngā mea maha tē taea te tuhituhi, me ngā mea maha kua tuhituhia.\n\n14 Ā, i mahara rāua ki āna kupu; nō reira rāua haere atu ai, e pupuri ana i ngā whakahaunga a te Atua, ki te whakaako i te kupu a te Atua ki waenganui i te iwi katoa o Nīwhai, e tīmata ana ki te pā o Mōmona;\n\n15 Ā, atu i reira ki te pā o Kire; ā, mai i te pā o Kire ki te pā o Mureke;\n\n16 Ā, mai i tētahi pā ki tētahi atu, tae atu ki te wā kua haere atu rāua ki waenganui i te iwi katoa o Nīwhai e noho ana i te whenua whakatetonga; ā, mai i reira ki roto i te whenua o Harahemara, ki waenganui i ngā Rāmana.\n\n17 Ā, i pahawa ake, nā, i kauhau rāua i runga i te kaha nui, nā konā whakapōrarurarutia aua kaitītore tokomaha kua whakawhiti atu i ngā Nīwhai, nā konā ka haere mai rātou ki te whāki i ō rātou hara, ā, ka rumakina ki te rīpenetātanga, ā, ka hoki wawe atu ki ngā Nīwhai kia ngana ai ki te whakatikatika i ā rātou mahi hē i mahia ai e rātou.\n\n18 Ā, i pahawa ake, nā, ka kauhau a Nīwhai rāua ko Rīhai ki ngā Rāmana i runga i te kaha me te mana nui, nā te mea i a rāua te kaha me te mana kua hoatu ki a rāua kia taea ai e rāua te kōrero, ā, kua hoatu ki a rāua anō ērā mea hei kōrerotanga mā rāua—\n\n19 Nō reira i mīharo rawa atu ngā Rāmana i ā rāua kōrero, ki te whakapakepake i a rātou, nā konā kua neke atu i te waru mano o ngā Rāmana kei te whenua o Harahemara me ngā wāhi huri noa i rumakina ai ki te rīpenetātanga, ā, i whakapakepakehia mō te whakarihariha o ngā whakarerenga iho a ō rātou tūpuna.\n\n20 Ā, i pahawa ake, nā, ka haere atu a Nīwhai rāua ko Rīhai i reira ki te whenua o Nīwhai.\n\n21 Ā, i pahawa ake, nā, ka kahakina rāua e te tauā o ngā Rāmana, ā, ka makaia ki roto i te whareherehere; āe rā, ki roto pū anō i taua whareherehere i makaia ai a Amona rātou ko ana teina e ngā pononga a Rimihi.\n\n22 Ā, whai muri iho i tā rāua makanga ki roto i te whareherehere mō ngā rā maha kāore hoki he kai, nana, ka kuhu atu rātou ki roto i te whareherehere kia whakamatea ai rāua.\n\n23 Ā, i pahawa ake, nā, ka karapotia a Nīwhai rāua ko Rīhai me te mea nei he ahi, nā konā rā anō kīhai rātou i māia kia whakapā atu ō rātou ringaringa ki runga i a rāua kei pāhunu rātou. Hei aha koa, kīhai i pāhunu a Nīwhai rāua ko Rīhai; ā, i te tū rāua me te mea nei kei roto i te ahi, ā, kīhai rāua i pāhunu.\n\n24 Ā, i tā rāua kitenga atu i a rāua e karapotia ana ki tētahi pou ahi, ā, kāore rāua e pāhunutia ana, ka māia ō rāua ngākau.\n\n25 Nā te mea i kite rāua kāore ngā Rāmana i māia kia whakapā ai i ō rātou ringaringa ki runga i a rāua; kāore rānei rātou i māia ki te whakatata atu ki a rāua, engari ka tū me te mea nei kua reokore i te māharo nui.\n\n26 Ā, i pahawa ake, nā, ka tū atu a Nīwhai rāua ko Rīhai, ā, ka tīmata ki te kōrero atu ki a rātou, e mea ana: Kaua e wehi, nana rā, nā te Atua tēnei mea mīharo i whakaatu atu nei ki a koutou, mā konei kite ai koutou tē taea e koutou te whakapā i ō koutou ringaringa ki runga i a māua ki te whakamate i a māua.\n\n27 Ā nana, i tā rāua kōrerotanga i ēnei kupu, ka ngāueue rawa te whenua, ā, ka ngāueue anō ngā pakitara o te whareherehere me te mea nei whano ka hinga iho ki te whenua; engari nana, kāore ērā i hinga. Ā nana, he Rāmana, he kaitītore Nīwhai te hunga i roto i te whareherehere.\n\n28 Ā, i pahawa ake, nā, ka taumarumarutia rātou e tētahi kapua pōuriuri, ā, ka tau iho tētahi wehi nui whakapāwera ki runga i a rātou.\n\n29 Ā, i pahawa ake, nā, ka tau mai tētahi reo me te mea nei kei runga i te kapua pōuriuri, e mea ana: Kia rīpenetā koutou, kia rīpenetā koutou, ā, kaua e whai tonu atu ki te whakangaro i aku pononga kua tonoa atu nei e au ki te whakapuaki i ngā rongo whakahari.\n\n30 Ā, i pahawa ake i te wā i rongo ai rātou i tana reo, ā, ka kite rātou ehara ia i te reo whatitiri, ehara rānei i te reo ngangau nui, engari nana, he reo iti, he mea tino rangimārie me te mea nei he kōhimuhimu, ā, ka ngoto rawa ki te tino wairua—\n\n31 Ā, ahakoa te rangimārie o te reo, nana ka ngāueue rawa te whenua, ā, ka ngāueue anō ngā pakitara o te whareherehere, me te mea nei whano ka hinga iho ki te whenua; ā nana kīhai te kapua pōuriuri, kua taumarumarutia rātou, i korara atu—\n\n32 Ā nana ka tau mai anō te reo, e mea ana: Kia rīpenetā koutou, kia rīpenetā koutou, nā te mea kua tata mai te kīngitanga o te rangi; ā, kaua e whai tonu ki te whakangaro i aku pononga. Ā, i pahawa ake, nā, ka ngāueue anō te whenua, ā, ka ngāueue ngā pakitara.\n\n33 Hei āpiti atu anō ka puta tuatoru mai te reo, ā, ka kōrero atu ki a rātou i ngā kupu whakamīharo tē taea te kōrero e te tangata; ā, ka ngāueue anō ngā pakitara, ā, ka ngāueue te whenua me te mea nei ka weheruatia.\n\n34 Ā, i pahawa ake, nā, kāore i taea e ngā Rāmana te tahuti atu nā te kapua pōuriuri i taumarumarutia nei rātou; āe rā, tē taea te korikori nā te wehi i tau ai ki runga i a rātou.\n\n35 Nā, i reira tētahi i waenganui i a rātou i whānau mai ai i ngā Nīwhai, nō roto mai anō i te hāhi o te Atua i tōna wā engari kua tītore atu i reira.\n\n36 Ā, i pahawa ake, nā, ka tahuri ia i a ia anō, ā nana, ka kite atu ia mā roto i te kapua pōuriuri i ngā mata o Nīwhai rāua ko Rīhai; ā nana, i tino kānapanapa rawa, me te mea nei ko ngā mata anahera. Ā, ka kite ia i tā rāua hiki ake i ō rāua karu ki te rangi; ā, i te āhua rāua me te mea nei i te kōrero, i te hāpai ake i ō rāua reo ki tētahi mea i kite ai rāua.\n\n37 Ā, i pahawa ake, nā, ka karanga atu tēnei tangata ki te whakaminenga, kia tahuri mai rātou kia kite. Ā nana, kua hoatu he kaha ki a rātou kia tahuri ai kia kite; ā, ka kite rātou i ngā mata o Nīwhai rāua ko Rīhai.\n\n38 Ā, ka kī atu rātou ki te tangata: Nana, he aha te tikanga o ēnei mea katoa, ā, kei te kōrero tahi ēnei tāngata ki a wai?\n\n39 Nā, ko Aminatapa te ingoa o tēnei tangata. Ā, ka kī atu a Aminatapa ki a rātou: Kei te kōrero tahi rāua ki ngā anahera a te Atua.\n\n40 Ā, i pahawa ake, nā, ka kī atu ngā Rāmana ki a ia: Me aha mātou, kia tangohia atu ai tēnei kapua pōuriuri e taumarumaruhia nei tātou?\n\n41 Ā, ka kī atu a Aminatapa ki a rātou: Me rīpenetā koutou, me te karanga ake ki te reo, tae atu ana ki te wā ka whai whakapono koutou i te Karaiti, kua whakaakona ki a koutou e Arami, me Amureke, me Tēroma; ā, ina pēnei koutou, ka tangohia atu te kapua pōuriuri e taumarumarutia ana koutou.\n\n42 Ā, i pahawa ake, nā, ka tīmata katoa tā rātou karanga ake ki te reo o te mea nāna nei te whenua i ngāueue; āe rā, ka karanga ake rātou tae noa atu ki te wā i korara atu te kapua pōuriuri.\n\n43 Ā, i pahawa ake, nā, i te wā i whiua atu ō rātou karu huri noa, ā, ka kite atu kua korara atu te kapua pōuriuri e taumarumarutia nei rātou, nana, ka kite rātou kua karapotia nei rātou, āe rā ia wairua, e tētahi pou ahi.\n\n44 Ā, kei waenganui a Nīwhai rāua ko Rīhai i a rātou; āe rā, kua karapotia rātou; āe rā, kei roto rātou me te mea nei i te kāpura muramura, heoi kāore i pāmamae i a rātou, kīhai rānei i pā atu ki ngā pakitara o te whareherehere; ā, ka kī rātou i te hari tē taea te kōrero, ā, e kī ana i te korōria.\n\n45 Ā nana, ka heke iho te Wairua Tapu o te Atua i te rangi, ā, ka uru atu ki roto i ō rātou ngākau, ā, kua kī rātou me te mea nei i te ahi, ā, kua taea e rātou te kōrero i ngā kupu whakamīharo.\n\n46 Ā, i pahawa ake, nā, ka tau mai tētahi reo ki a rātou, āe rā, he reo āhuareka, me te mea nei he kōhimuhimu, e mea ana:\n\n47 Kia tau te rangimārie, kia tau te rangimārie ki runga i a koutou, nā tō koutou whakapono i taku Mea Arohaina, nō te tūāpapa ia o te ao.\n\n48 Ināianei ā, i tā rātou rongonga i tēnei ka whiu ake rātou i ō rātou karu ki runga me te mea nei ki te titiro ki te wāhi i ahu mai ai te reo; ā nana, ka kite rātou i te tūwheratanga ake o ngā rangi; ā, ka heke iho ngā anahera i te rangi, ā, ka minita atu ki a rātou.\n\n49 Ā, neke atu i te toru rau ngā wairua i kite ai, ā, i rongo ai i ēnei mea; ā, kua whakahaua rātou kia haere atu, ā, kia kaua e mīharo, kia kaua rānei e rangirua.\n\n50 Ā, ka pahawa ake, nā, ka haere atu rātou, ā, ka minita atu ki te iwi, e whakapuaki ana puta noa i ngā rohe katoa huri noa i ngā mea i kite ai, ā, i rongo ai, nā konā whakapakepake ai te wāhi nui o ngā Rāmana ki tā rātou, nā te nui o ngā whakaatu i whiwhi ai rātou.\n\n51 Ā, ko ngā mea i whakapakepakehia nei ka papare ake i a rātou rākau whawhai, me tō rātou mauāhara anō hoki me ngā whakarerenga iho a ō rātou tūpuna.\n\n52 Ā, i pahawa ake, nā, ka tukuna atu e rātou ki ngā Nīwhai ngā whenua i nohoia ai e rātou.\n\n", "hel 6": "[center][font_size=26]Upoko 6[/font_size][/center]\n\n[i]Ka kauhau atu ngā Rāmana tika ki ngā Nīwhai kino—Ka whaioranga ngā iwi e rua i tētahi wā o te maungārongo me te tōnuitanga—Ko Rutiwha, te kaitito o te hara, e whakaohooho ake ana i ngā ngākau o te hunga kino me ngā kaipāhua o Kariatono i runga i te kōhuru me te whakarihariha—Ka riro te kāwana Nīwhai i ngā kaipāhua. Takiwā 29–23 M.K.[/i]\n\n1 Ā, i phawa ake, nā, i te wā i mutu ai te tau ono ngahuru mā rua o te whakahaeretanga a ngā kaiwhakawā, kua heipū ake ēnei mea katoa, ā, kua meinga ngā Rāmana, ko te wāhi nui o rātou, he iwi tika, nā konā nui ake ai tō rātou tika i tō ngā Nīwhai, nā tā rātou ū, nā tā rātou pūmau i roto i te whakapono.\n\n2 Nana rā, he maha ngā Nīwhai i reira kua meinga hei tangata pakeke, hei tangata rīpenetā kore, ā, hei tangata kino whakaharahara, nā konā whakaparahako ai rātou i te kupu a te Atua me ngā kauhautanga katoa me ngā poropititanga katoa i tau ai ki waenganui i a rātou.\n\n3 Hei aha koa, he nui te hari o te iwi i roto i te hāhi nā te whakatahuritanga o ngā Rāmana, āe rā, nā te hāhi o te Atua, kua whakapūmauhia i waenganui i a rātou. Ā, ka whakahoahoa tahi rātou ki a rātou, ā, ka hari tētahi me tētahi, ā, ka kī katoa i te hari.\n\n4 Ā, i pahawa ake, nā, ka heke iho mai ngā Rāmana tokomaha ki roto i te whenua o Harahemara, ā, ka whakapuaki atu ki te iwi o ngā Nīwhai i ngā āhuatanga o tā rātou whakatahuritanga, ā, ka akiaki atu i a rātou kia whakapono, ā, kia rīpenetā.\n\n5 Āe rā, he tokomaha ngā mea i kauhau atu ai i runga i te kaha me te mana nui, ki te kukumetanga iho i ngā mea tokomaha o rātou ki roto i te hōhonutanga o te whakaiti, kia noho ai hei kaiaru māhaki a te Atua rāua ko te Reme.\n\n6 Ā, i pahawa ake, nā, ka haere ngā Rāmana tokomaha ki te whenua whakateraki; ā, ka haere anō hoki a Nīwhai rāua ko Rīhai ki roto i te whenua whakateraki, ki te kauhau atu ki te iwi. Ā, pēnei mutu ai te tau ono ngahuru mā toru.\n\n7 Ā nana, ka mau te rangimārie puta noa i te whenua, nā konā haere atu ai ngā Nīwhai ki roto i ngā wāhi katoa o te whenua i pai ai ki a rātou, ahakoa kei waenganui i ngā Nīwhai, i ngā Rāmana rānei.\n\n8 Ā, i pahawa ake, nā, ka haere anō hoki ngā Rāmana ki ngā wāhi katoa i pai ai ki a rātou, ahakoa kei waenganui i ngā Rāmana, kei waenganui rānei i ngā Nīwhai; ā pēnei tā rātou whakawhitiwhititanga noatanga tētahi ki tētahi, ki te hokohoko, ki te mahi taonga, e rite ana ki ō rātou hiahia.\n\n9 Ā, i pahawa ake, nā, ka tino whairawa haere rātou, ko ngā Rāmana me ngā Nīwhai; ā, he nui rawa ā rātou koura, me ā rātou hiriwā, me ngā maitai utu nui katoa o ia āhua, o ia āhua, kei te whenua ki te tonga me te whenua ki te raki.\n\n10 Nā, kua karangatia te whenua ki te tonga ko Rīhai, ā, ko te whenua ki te raki ko Mureke, he mea tiki mai i te tama a Herekia; nā te mea i haria mai a Mureke ki roto i te whenua ki te raki e te Ariki, ā, ko Rīhai ki roto i te whenua ki te tonga.\n\n11 Ā nana, i reira ngā koura katoa o ia āhua, o ia āhua i ēnei whenua e rua, me ngā hiriwā, me ngā oa o ia āhua, o ia āhua; ā, he tautōhito anō hoki i reira, i mahi ai i ngā momo oa katoa, ā, nā rātou anō i tahu; ā pēnei rātou i whairawa haere ai.\n\n12 Ka ranea tā rātou whakatupu kākano, i te raki, ā, i te tonga hoki; ā, ka whakakake nuitia rātou, i te raki me te tonga. Ā, ka tokomaha haere rātou, ā, ka tino pakari haere i runga i te whenua. Ā, he maha ā rātou kāhui o ia āhua, o ia āhua i whakatupuria ai e rātou, āe rā, he maha anō ngā kūao mōmona.\n\n13 Nana ka mahi, ā, ka miro ā rātou wāhine, ā, ka hanga i ngā kahu katoa o ia āhua, o ia āhua, ki te rīnena miro pai me ngā kahu katoa o ia āhua, o ia āhua, hei whakakākahu i ō rātou tahangatanga. Ā pēnei pāhemo atu ai te tau ono ngahuru mā whā i runga i te rangimārie.\n\n14 Ā, he nui anō tō rātou hari me tō rātou rangimārie i te tau ono ngahuru mā rima, āe rā, he maha ngā kauhautanga me ngā poropititanga e pā ana ki ērā e puta mai ai. Ā pēnei pāhemo atu ai te tau ono ngahuru mā rima.\n\n15 Ā, i pahawa ake i te tau ono ngahuru mā ono o te whakahaeretanga a ngā kaiwhakawā, nana, ka kōhurutia a Hetorama e tētahi ringa huna i a ia e noho ana i runga i te nohoanga-whakawā. Ā, i pahawa ake i taua tau anō, ko tana tama, kua whakataua e te iwi i muri i a ia, ka kōhurutia anō hoki ia. Ā pēnei mutu ai te tau ono ngahuru mā ono.\n\n16 Ā, i te tīmatanga o te tau ono ngahuru mā whitu ka tīmata anō tā te iwi kino haeretanga.\n\n17 Nana rā, kua roa te wā i manaakitia rātou e te Ariki ki ngā taonga o te ao, nā, kīhai rātou i whakaohokia ake ki te riri, ki ngā pakanga, ki te whakaheke toto rānei; nō reira ka tīmata tā rātou whakatau iho i ō rātou ngākau ki runga i ā rātou taonga; āe rā, ka tīmata tā rātou whai atu ki te rapu taonga me kore pea rātou e neke ake ai tētahi i runga i tētahi atu; nō reira tīmata ai tā rātou meatanga i ngā kōhuru huna, me te whānako me te pāhua, kia whai taonga ai rātou.\n\n18 Ināianei ā nana, he ope aua kaikōhuru me aua kaipāhua i whakatūria ai e Kihikumene rāua ko Kariatono. Ināianei ā kua pahawa ake, nā, he tokomaha i reira, i waenganui pū anō i ngā Nīwhai, nō te ope o Kariatono. Engari nana, he nui kē atu rātou i roto i ngā wāhi tino kino o ngā Rāmana. Ā, i karangatia rātou ko ngā kaipāhua me ngā kaikōhuru a Kariatono.\n\n19 Ā, nā rātou te kaiwhakawā a Hetorama i kōhuru, me tana tama, i a rāua i te nohoanga-whakawā; ā nana, kīhai rātou i kitea.\n\n20 Ināianei ā i pahawa ake, nā, i te kitenga ake a ngā Rāmana he kaipāhua kei waenganui i a rātou, ka tino pōuri rawa rātou; ā, ka whakapau katoa i ō rātou kaha katoa ki te whakangaro atu i a rātou i te mata o te whenua.\n\n21 Engari nana, ka whakaohokia ake e Hātana ngā ngākau o te wāhi nui o ngā Nīwhai, nā konā whakakotahi rātou ki aua ope kaipāhua, ā, ka uru atu rātou ki roto i ā rātou kawenata me ā rātou oati, kia tiaki rātou tētahi i tētahi i roto i ngā uauatanga katoa e tau ai ki runga i a rātou, kia kaua rātou e whakawhiua mō ā rātou kōhurutanga, me ā rātou pāhuatanga, me ā rātou tāhaetanga.\n\n22 Ā, i pahawa ake, nā, i a rātou ō rātou tohu, āe rā, ko ā rātou tohu huna, me ā rātou kupu huna; ā, pēnei kia mōhio ai ki te teina kua uru atu ki roto i te kawenata, nā, ahakoa he aha te mea kino e mahia ai e tana teina kua kore ia e ahatia e tana tuakana, e te hunga rānei nō tēnei ope, kua uru atu ki roto i tēnei kawenata.\n\n23 Ā pēnei e kōhuru ai rātou, e pāhua ai, e tāhae ai, ā, e mahi ai i ngā pūremu me ngā whakarihariha katoa o ia āhua, o ia āhua, e tauaro ana ki ngā ture o tō rātou whenua me ngā ture anō hoki o tō rātou Atua.\n\n24 Ā, ko ngā mea nō tō rātou ope e hura atu ai ki te ao i ō rātou whakarihariha me ō rātou mōrikarika, ka whakawākia, ehara i te mea e rite ana ki ngā ture o tō rātou whenua, engari e rite ana ki ngā ture o tō rātou whakarihariha, i homai nei ki a rātou e Kariatono rāua ko Kihikumene.\n\n25 Nana ināianei, koinei oati huna me ēnei kawenata huna i whakahaua ai e Arami ki tana tama kia kaua e tukua atu ki te ao, kei whakamahia hei mea e kukume iho ai i te iwi ki te whakangaromanga.\n\n26 Nana ināianei, kīhai ēnei oati me ēnei kawenata i puta ai ki a Kariatono mai i ngā tuhinga i tukua iho ai ki a Heramana; engari nana, kua whakaurua ērā ki roto i te ngākau o Kariatono e taua mea anō nāna nei ō tātou mātua tuatahi i whakawai ki te kai i te hua i rāhuitia.\n\n27 Āe rā, ko taua mea anō i whakangārahu tahi ai me Keina, nā, mehemea ka kōhuru ia i tana teina a Apera kua kore e hura atu ki te ao. Ā, ka whakangārahu tahi me Keina me āna kaiaru i taua wā tonu haere ake nei.\n\n28 Hei āpiti anō ko taua mea anō nāna i whakauru ki roto i ngā ngākau o te iwi ki te hanga i te pourewa mā tōna tiketike e tae atu ai rātou ki te rangi. Ā, ko taua mea anō nāna nei te iwi nō taua pourewa i ārahi mai ki tēnei whenua; nāna anō i whakawhānui atu i ngā mahinga pōuri me ngā mōrikarika i runga i te mata o te whenua, tae atu ana ki tana kukumetanga iho i te iwi ki tētahi whakangaromanga katoatanga, ā, ki tētahi ao rēwera mutunga kore.\n\n29 Āe rā, ko taua mea anō nāna i whakauru ki roto i te ngākau o Kariatono kia mahi tonu ai i te mahi o te pōuri, me te kōhuru huna; ā, kua kawea mai i te tīmatanga o te tangata tae noa mai ki tēnei wā.\n\n30 Ā nana, ko ia anō te kaitito o ngā hara katoa. Ā nana, kei te kawe tonu nei ia i āna mahinga pōuri me āna kōhurutanga huna, ā, kei te tuku iho i ā rātou whakangārahu, me ā rātou oati, me ā rātou kawenata, me ā rātou whakaritenga kino whakarihariha, mai i tētahi whakatipuranga ki tētahi whakatipuranga e rite ana ki tāna rapu i ngā ngākau o ngā tamariki a te tangata.\n\n31 Ināianei ā nana, kua kaha nui tana pupuri i runga i ngā ngākau o ngā Nīwhai; āe rā, nā konā tino kino haere ai rātou; āe rā, kua tahuri atu te wāhi nui o rātou i te huarahi o te tika, ā, kua takatakahia e rātou ngā whakahaunga a te Atua, ā, tahuri atu ana ki ō rātou ake huarahi, ā, ka hangaia ake e rātou mō rātou anō he whakapakoko i ā rātou kōura me ā rātou hiriwā.\n\n32 Ā, i pahawa ake, nā, ka tau iho ēnei kino katoa ki a rātou i roto i ngā tau ruarua noa, nā konā tau mai ai te nuinga o aua mea ki runga i a rātou i te tau ono ngahuru mā whitu o te whakahaeretanga a ngā kaiwhakawā i runga i te iwi o Nīwhai.\n\n33 Ā, ka tupu haere rātou i ō rātou hē i te tau ono ngahuru mā waru anō hoki, i runga i te pōuri nui me te auē nui o te hunga tika.\n\n34 Ā pēnei kite ai tātou i te tīmatatanga o tā ngā Nīwhai memehā atu i te whakapono kore, ā, ka tupu ake i te whakarihariha me te mōrikarika, i ngā Rāmana e tīmata ana ki te tino tupu i runga i te mātauranga o tō rātou Atua; āe rā, ka tīmata rātou ki te pupuri i āna ture me āna whakahaunga, me te hīkoi i runga i te pono me te tōtika i tōna aroaro.\n\n35 Ā pēnei kite ai tātou i te tīmatanga o tā te Wairua o te Ariki māwehe atu i ngā Nīwhai, nā te whakrihariha me te pakeketanga o ō rātou ngākau.\n\n36 Ā pēnei kite ai tātou ka tīmata te Ariki ki te riringi iho i tōna Wairua ki runga i ngā Rāmana, nā tō rātou ngāwari me tō rātou hiahia ki te whakapono i āna kupu.\n\n37 Ā, i pahawa ake, nā, ka aruaru ngā Rāmana i te ope kaipāhua o Kariatono; ā, i kauhau atu rātou i te kupu a te Atua ki waenganui i te wāhi tino kino o rātou, nā konā whakangaromia katoatia ai tēnei ope kaipāhua i waenganui i ngā Rāmana.\n\n38 Ā, i pahawa ake i tērā atu taha, nā, ka whakakaha ngā Nīwhai i a rātou, ā, ka tautoko i a rātou, e tīmata ana i te wāhi tino kino o rātou, tae noa atu ana ki te wā kua kapi whānuitia atu e rātou te whenua katoa o Nīwhai, ā, kua whakakōtiti kē i te wāhi nui o te hunga tika tae noa ki tā rātou hekenga iho ki te whakapono ki ā rātou mahinga me te whiwhi tahi ki ā rātou taonga parakete, me te hono tahi ki a rātou i roto i ā rātou kōhurutanga huna me ā rātou whakakotahitanga.\n\n39 Ā pēnei tā rātou whiwhi i te whakahaeretanga katoa o te kāwanatanga, nā konā takatakahia ai e ō rātou waewae, me te papaki, me te haehae, me te tahuri i ō rātou tuarā i te hunga rawakore me te hunga māhaki, me ngā kaiaru whakaiti a te Atua.\n\n40 Ā pēnei kite ai tātou i tō rātou āhuatanga he mea whakawehi, e pakari haere ana mō tētahi whakangaromanga mau tonu.\n\n41 Ā, i pahawa ake, nā, pēnei mutu ai te tau ono ngahuru mā waru o te whakahaeretanga a ngā kaiwhakawā i runga i te iwi o Nīwhai.\n\n", "hel 7": "Ko te Poropititanga a Nīwhai, Te Tama a Heramana—Ka whakawehi te Atua i te iwi o Nīwhai, nā, ka toro atu ia ki a rātou i runga i tōna riri, tae noa atu ki tō rātou whakangaromanga rawatanga ki te kore rātou e rīpenetā i tō rātou whakarihariha. Ka pākia te iwi o Nīwhai e te Atua ki te urutā; ka rīpenetā rātou, ā, ka tahuri ki a ia. Ka poropiti atu a Hamuera, tētahi Rāmana ki ngā Nīwhai.\n\nKo ngā upoko 7 tae noa ki te 16.\n\n[center][font_size=26]Upoko 7[/font_size][/center]\n\n[i]Ka whakaparakongia a Nīwhai i te raki, ā, ka hoki ia ki Harahemara—Ka inoi ia i runga i tana pourewa māra, ā, ka karanga ake ia ki te iwi kia rīpenetā, kia mate rānei. Takiwā 23–21 M.K.[/i]\n\n1 Nana, i pahawa ianei ake i te tau ono ngahuru mā iwa o te whakahaeretanga a ngā kaiwhakawā i runga i te iwi o ngā Nīwhai, nā, ka hoki a Nīwhai, te tama a Heramana, ki te whenua o Harahemara mai i te whenua whakateraki.\n\n2 Nā te mea kua haere atu ia ki waenganui i te iwi kei te whenua whakateraki, ā, i kauhau atu ia i te kupu a te Atua ki a rātou, ā, ka poropiti ia i ngā mea maha ki a rātou;\n\n3 Ā, i whakaparahako rātou i āna kupu katoa, nā konā tē taea e ia te noho tonu i waenganui i a rātou, engari ka hoki atu anō ia ki tōna whenua tupu.\n\n4 Ā, i tana kitenga atu i te iwi i roto i tētahi āhuatanga kino whakarihariha, me aua kaipāhua o Karianato e whakakīkī ana i ngā nohoanga-whakawā—kua riro hoki i a rātou te kaha me te mana o te whenua; e whakatahangia atu ana ngā whakahaunga a te Atua, kāore rawa hoki ō rātou tika i tōna aroaro; kāore rātou i mahi tika atu ki ngā tamariki a te tangata;\n\n5 E whakahē ana i te hunga tika mō tō rātou tika; e tukuna atu ana te hunga hara me te hunga kino kei whakawhiua nā ā rātou pūtea; waihoki kia puritia tonutia ō rātou tūranga i te upoko o te kāwanatanga, ki te whakahaere me te mahi e rite ana ki ā rātou hiahia, kia rapu taonga, ā, kia rapu korōria i runga i te ao, ā, waihoki, kia māmā ake ai tā rātou mahi pūremu, tā rātou tāhae, tā rātou patu tangata, me tā rātou mahi e rite ana ki tā rātou i pai ai—\n\n6 Nā, kua tau iho tēnei kino nui ki runga i ngā Nīwhai, i te takiwā o ngā tau ruarua; ā, i te kitenga o Nīwhai i tēnei, ka pupuhi ake tōna ngākau i runga i te pōuritanga i tōna uma; ā, ka hāmama ake ia i runga i te mamae o tōna wairua:\n\n7 Auē, me i whiwhi ahau ki ōku rā i ngā rā i haere tuatahi mai ai tōku matua a Nīwhai i te whenua o Hiruharama, kia taea ai e ahau te hari tahi me ia i te whenua o te kupu whakaari; i reira ngāwari ai te akiaki i tōna iwi, e kaha ana ki te pupuri i ngā whakahaunga a te Atua, ā, e pūhoi ana kia ārahina atu ai ki roto i te hē; ā, i hōhoro rātou ki te whakarongo ki ngā kupu a te Ariki—\n\n8 Āe rā, mehemea ko ōku rā i aua rā, kātahi tōku wairua ka hari i runga i te tika o ōku huānga.\n\n9 Engari nana, kua whakataua au ki ēnei rā hei rā mōku, ā, kia kī ai tōku wairua i te pōuri nā te whakarihariha o ōku huānga.\n\n10 Ā nana, i pahawa ianei ake, nā, i runga i tētahi pourewa, kei roto nei i te māra a Nīwhai, i te taha o te huanui e tika tonu atu ana ki te mākete matua, kei roto nei i te pā o Harahemara; nō reira, kua tuohu iho a Nīwhai i a ia anō ki runga i te pourewa i roto nei i tana māra, ko taua pourewa anō e tū tata ana ki te kūwaha māra e tika tonu atu ana ki te huanui.\n\n11 Ā, i pahawa ake, nā, i reira ētahi tāngata e tōhipa atu ana, ā, ka kite ake i a Nīwhai i a ia e maringi atu ana i tōnu wairua ki te Atua i runga i te pourewa; ā, ka oma atu rātou, ā, ka kōrero atu ki te iwi he aha tā rātou i kite ai, ā, ka huitahi te iwi i ngā whakaminenga nui kia mōhio ai rātou he aha te take o tēnei tangihanga mō te whakarihariha o te iwi.\n\n12 Ināianei ā, i te tūnga ake o Nīwhai ka kite ia i ngā whakaminenga tāngata kua huihui tahi mai nei.\n\n13 Ā, i pahawa ake, nā, ka tūwhera ia i tōna māngai, ā, ka kī atu ki a rātou: Nana, he aha koutou i huihui tahi ai i a koutou anō? Kia kōrero atu au ki a koutou mō ō koutou kino?\n\n14 Āe rā, nā te mea kua eke ake au ki runga i tōku pourewa kia riringi iho au i tōku wairua ki tōku Atua, nā te pōuri tino nui o tōku ngākau, koia he mea nā ō koutou hē!\n\n15 Ā, nā taku tangihanga me taku auē kua huitahi anō koutou i a koutou anō, ā, kei te mīharo koutou; āe rā, e tika tonu nei tā koutou mīharo; āe rā, me mīharo koutou nā te mea kua hoatuhia koutou, nā, kua kaha tā te rēwera pupuri i ō koutou ngākau.\n\n16 Āe rā, he aha koutou i ngāwari ai ki te whakawainga o te mea e whai ana ki te whiu atu i ō koutou wairua ki raro ki te pōuritanga me te auē mutunga kore?\n\n17 Kia rīpenetā koutou, kia rīpenetā koutou! He aha koutou e mate ai? Kia tahuri koutou, kia tahuri koutou ki te Ariki tō koutou Atua. He aha ia i whakarere ai i a koutou?\n\n18 Nā koutou i whakapakeke i ō koutou ngākau; āe rā, kāore koutou e whakarongo ki te reo o te hēpara pai; āe rā, kua whakapātaritari koutou i a ia kia riri ki a koutou.\n\n19 Ā nana, mahue te whakahuihui i a koutou, ki te kore koutou e rīpenetā, nana, māna koutou e whakamarara atu kia meinga koutou hei kai mā ngā kurī me ngā kararehe mohoao.\n\n20 Auē, me pēhea koutou i wareware nei i tō koutou Atua i taua rā anō nāna nei koutou i whakaputa?\n\n21 Engari nana, he mea tēnei kia whai taonga, ā, kia whakamoemititia e te tangata, āe rā, kia whiwhi kōura me te hiriwā. Ā, kua whakatau iho koutou i ō koutou ngākau ki runga i ngā taonga me ngā mea tekateka o tēnei ao, mō konā kōhuru ai koutou, pāhua ai anō, tāhae ai anō, me te whakapae teka atu ki ō kiritata, me te mahi i ngā tūmomo kino katoa o ia āhua, o ia āhua.\n\n22 Ā, mō tēnei take tau iho ai te auē ki runga i a koutou ki te kore koutou e rīpenetā. Nā te mea ki te kore koutou e rīpenetā, nana, ko tēnei pā nui, me aua pā nui anō hoki huri noa, huri noa, kei roto nei i te whenua e noho nei tātou, ā, ka murua atu kia kore koutou e whaiwāhi i reira; nana rā, kāore te Ariki e tuku kaha ki a koutou, pērā i tāna i mua, hei tū atu ki ō koutou hoariri.\n\n23 Nana rā, pēnei tā te Ariki: E kore au e whakaatu atu ki te hunga kino tētahi wāhi o tōku kaha, kia nui ake tōku ki tētahi i tōku ki tētahi atu, engari ki te hunga e rīpenetā ana i ō rātou hara, me te whakarongo ki āku kupu. Nō reira, e hiahia ana ahau kia titiro koutou, e aku teina, nā, ka pai ake te mea mō ngā Rāmana i te mea mō koutou ki te kore koutou e rīpenetā.\n\n24 Nana rā, he nui ake tō rātou tika i tō koutou, nā te mea kāore rātou i hē atu i te mātauranga kua whiwhi nei rātou; nō reira ka aroha te Ariki ki a rātou; āe rā, māna e whakaroa atu i ō rātou rā me te whakatokomaha ake i ō rātou uri, ina whakangaromia katoatia koutou ki te kore koutou e rīpenetā.\n\n25 Āe rā, auē te mate mō koutou nā taua mōrikarika nui kua tau ki waenganui i a koutou; ā, kua whakahono atu koutou ki a ia, āe rā, ki taua ope huna kua whakapūmauhia e Karianato!\n\n26 Āe rā, auē te mate mō koutou nā taua whakapehapeha kua tukuna e koutou kia uru ai ki roto i ō koutou ngākau, kua neke ake i a koutou ki tua atu i tērā e pai ana nā ā koutou taonga tino nunui rawa!\n\n27 Āe rā, auē te mate mō koutou nā tō koutou whakrihariha me ō koutou mōrikarika!\n\n28 Ā, ki te kore koutou e rīpenetā ka mate koutou; āe rā, ka murua pū anō atu ō koutou whenua i a koutou, ā, ka whakangaromia atu koutou i te mata katoa o te whenua.\n\n29 Nana ināianei, ehara i a au ake te kōrero e mea ana ka puta mai ēnei mea, nā te mea ehara taku mōhioranga ki ēnei mea i ahau ake anō; engari nana, e mōhio ana ahau he pono ēnei mea nā te mea nā te Ariki te Atua ēnei mea i whakamōhio mai ki ahau, nō reira e whakaatu atu nei au ka puta ēnā mea.\n\n", "hel 8": "[center][font_size=26]Upoko 8[/font_size][/center]\n\n[i]Ka whai ngā kaiwhakawā kino ki te whakaohooho ake i te iwi ki a Nīwhai—I whakaatu katoa a Aperahama, a Mohi, a Henohi, a Henoka, a Eria, a Ihaia, a Heremaia, a Rīhai rātou ko Nīwhai mō te Karaiti—Ka whakapuaki atu a Nīwhai i te kōhurutanga o te kaiwhakawā matua i runga i te whakakitenga. Takiwā 23–21 M.K.[/i]\n\n1 Ināianei ā i pahawa ake, nā, i te kōrerotanga a Nīwhai i ēnei kupu, nana, i reira ētahi tāngata he kaiwhakawā rātou, nō taua ope huna anō hoki o Karianato, ā, i riri rātou, ā, i karanga atu nei rātou ki a ia, e mea ana ki te iwi: He aha koutou e kore ai e mau ki tēnei tangata me te kawe atu i a ia, kia whakahēngia ia e rite ana ki tana hē kua mahia e ia?\n\n2 He aha koutou e titiro atu ai ki tēnei tangata, me te whakarongo ki a ia e taunu ana i tēnei iwi me tō tātou ture?\n\n3 Nana rā, kua kōrero atu a Nīwhai ki a rātou e pā ana ki te kino o tō rātou ture; āe rā, he maha ngā mea i kōrero ai a Nīwhai e kore nei e taea te tuhi; ā, kāore he mea kotahi i kōrerotia ai e ia e tauaro ana ki ngā whakahaunga a te Atua.\n\n4 Ā, i riri aua kaiwhakawā ki a ia mōna i kōrero mārama ki a rātou e pā ana ki ā rātou mahinga huna o te pōuritanga; hei aha koa, kāore rātou i māia kia pā atu ō rātou ake ringaringa ki runga ki a ia, nā te mea i wehi rātou i te iwi kei karanga ake rātou mō tō rātou hē.\n\n5 Nō reira i karanga atu rātou ki te iwi, e mea ana: He aha koutou e tuku ai i tēnei tangata kia taunu ai i a tātou? Nana rā kei te whakahē ia i tēnei iwi, tae atu ana ki te whakangaromanga; āe rā, ka murua atu anō hoki ēnei pā nui ō tātou i a tātou, kia kore tātou e whaiwāhi ai ki roto rā.\n\n6 Ināianei ā e mōhio ana tātou kāore e taea ana tēnei, nana rā, he mea kaha tātou, ā, he nui ō tātou pā, nō reira kāore e taea ana e ō tātou hoariri te whaikaha ki runga i a tātou.\n\n7 Ā, i pahawa ake, nā, pēnei tā rātou whakaohooho ake i te iwi kia riri ai ki a Nīwhai, ā, ka whakatutūngia ngā tautohetohenga i waenganui i a rātou; nā te mea i reira ētahi i karanga atu ai: Waiho atu tēnei tangata, nā te mea he tangata pai ia, ā, kāore e kore ka puta mai aua mea kua kōrerotia nei e ia ki te kore tātou e rīpenetā;\n\n8 Āe rā, nana, ka tau mai ngā whakawākanga katoa kua whakaatungia mai nei e ia ki runga i a tātou; nā te mea kei te mōhio tātou e tika tana whakaaturanga mai ki a tātou e pā ana ki ō tātou hē. Ā nana he maha ērā, ā, e mōhio ana ia anō hoki ki ngā mea katoa e tau mai ai pērā i tāna mōhio ki ō tātou hē;\n\n9 Āe rā, ā nana, mehemea ehara ia i tētahi poropiti kua kore i taea e ia te whakaatu mai e pā ana ki aua mea.\n\n10 Ā, i pahawa ake, nā, ka meinga aua tāngata i whai ai ki te whakangaro i a Nīwhai nā tō rātou wehi, nā, kia kaua rātou e pā atu i ō rātou ringaringa ki runga ki a ia; nō reira ia tīmata anō ai tana kōrero atu ki a rātou, e kite ana kua aro mai ētahi ki a ia, nā konā wehi ai te toenga atu o rātou.\n\n11 Nō reira i akiakina ia kia kōrero atu anō ki a rātou e mea ana: Nana, e aku teina, kāore anō koutou kia pānui, nā, i hoatu e te Atua he mana ki te tangata kotahi, ko Mohi pū anō, kia patua iho ai ngā wai o te Moana Whero, ā, ka weheruatia i tētahi taha, i tētahi taha, nā konā ngā Iharaira, ko rātou nei ō tātou tūpuna, whakawhiti atu ai i runga i te whenua maroke, ā, ka katia iho ngā wai ki runga i ngā tauā o ngā Ihipiana, ā, horomia ake ana rātou?\n\n12 Ināianei ā nana, mehemea i hoatu e te Atua tēnei mana nui ki tēnei tangata, me aha koutou e tautohetohe ai i waenganui i a koutou anō, me te kī ake kāore ia i homai ki ahau he mana e mōhio ai au e pā ana ki ngā whakawākanga e tau iho ai ki runga i a koutou ki te kore koutou e rīpenetā?\n\n13 Engari, nana, ehara i te mea kei te whakakore anake i aku kupu, engari kei te whakakore anō hoki koutou i ngā kupu katoa kua kōrerotia nei e ō tātou tūpuna, me ngā kupu anō hoki kua kōrerotia nei e tēnei tangata, e Mohi, anō te nui o te mana i hoatu nei ki a ia, āe rā, ko ngā kupu kua kōrerotia nei e ia e pā ana ki te haerenga mai a te Mīhaia.\n\n14 Āe rā, kāore rānei ia i whakaatu atu, nā, ka haere mai te Tama a te Atua? Ā, pērā i tana whakairi ake i te nākahi parāhe i te koraha, waihoki ka whakairingia ake ia e haere mai ai.\n\n15 Ā, ka ora ngā tāngata katoa e titiro atu ai ki te nākahi, pērā pū anō ka ora ngā tāngata katoa e titiro atu ai ki te Tama a te Atua i runga i te whakapono, me te wairua iro, tae atu ana ki taua oranga e mau tonu ana.\n\n16 Ināianei ā nana, ehara i te mea ko Mohi anake i whakaatu atu ai mō ēnei mea, engari ko ngā poropiti tapu katoa anō hoki, mai i ōna rā tae noa atu ki ngā rā o Aperahama.\n\n17 Āe rā, ā nana, i kite a Aperahama i tana haerenga mai, ā, kua kī i te koa, ā, ka hari.\n\n18 Āe rā, ā nana ko taku kupu tēnei ki a koutou, ehara i te mea i mōhio a Aperahama anake ki ēnei mea, engari he maha ngā mea i mua i ngā rā o Aperahama i karangatia ai i runga i te ritenga tapu o te Atua; āe rā, i runga pū anō i te ritenga o tana Tama; ā, pēnei kia whakakitea atu ai ki te iwi, he maha ngā tau manomano i mua i tana haerenga mai, nā, ka puta pū anō mai te whakaoranga ki a rātou.\n\n19 Ināianei ā e hiahia ana au kia mōhio koutou, nā, he tokomaha ngā poropiti kua whakaatungia mai nei mō ēnei mea mai i ngā rā anō o Aperahama; āe rā, nana, i whakaatu kaha nei te poropiti a Henohi; nā konā whakamatea ai ia.\n\n20 Ā nana, ko Henoka anō hoki, me Eria anō hoki, me Ihāia anō hoki, me Heremaia anō hoki, (ko Heremaia taua poropiti anō nāna nei i whakaatu atu mō te whakangaromanga o Hiruharama) ināianei ā kei te mōhio tātou i whakangaromia a Hiruharama e rite ana ki ngā kupu a Heremaia. Kāti rā, he aha e kore ai te Tama a te Atua e haere mai ai, e rite ana ki tana poropititanga?\n\n21 Ināianei ā ka tautohe koutou i te pono o te whakangaromanga o Hiruharama? Ka kī ake koutou kīhai ngā tama a Herekia i whakamatea, ko rātou katoa atu i a Mureke? Āe rā, kāore koutou e kite, nā, kei waenganui i a tātou ngā uri o Herekia, ā, kua āia atu rātou i te whenua o Hiruharama? Engari nana, ehara tēnei i te katoa—\n\n22 I āia atu tō tātou matua a Rīhai i te whenua o Hiruharama nā te mea i whakaatu atu ia mō ēnei mea. I whakaatu atu a Nīwhai anō hoki mō ēnei mea, ā, tata pū ō tātou tūpuna katoa, tae noa mai ki tēnei wā tonu; āe rā, kua whakaatu rātou mō te haerenga mai a te Karaiti, ā, kua titiro whakamua, ā, kua hari i tana rā e haere ake nei.\n\n23 Ā nana, ko ia te Atua, ā, kei tō rātou taha ia, ā, i whakakite atu ia i a ia anō ki a rātou, nā, kua hokona rātou e ia; ā, i hoatu rātou i te korōria ki a ia, nā tērā mea e puta mai nei.\n\n24 Ināianei ā, e kite ana kei te mōhio koutou ki ēnei mea, ā, tē taea e koutou te whakakore i ērā ki te kore koutou e rūkahu, nō reira kua hē koutou i tēnei, nā te mea kua whakaparahakongia ēnei mea katoa e koutou, ahakoa he nui ngā whakaaturanga kua whiwhi nei koutou; āe rā, kua whiwhi pū anō koutou i ngā mea katoa, ko ngā mea i te rangi me ngā mea katoa kei runga i te whenua, hei whakaaturanga kei te pono ērā mea.\n\n25 Engari nana, kua whakaparahako koutou i te pono, ā, kua haututū atu ki tō koutou Atua tapu; ā, hei tēnei wā anō, mahue tā koutou whakatakoto ake i ngā taonga mō koutou ake anō i te rangi, kāore he mea hei whakakino i reira, ā, kāore e tae atu tētahi mea e poke ana, kei te pūranga ake koutou mō koutou ake anō te riri mō te rā whakawā.\n\n26 Āe rā, kei te pakari haere koutou i tēnei wā pū anō, nā ō koutou kōhuru me ā koutou pūremu me ā koutou whakarihariha, mō te whakangaromanga mutunga kore; āe rā, ki te kore koutou e rīpenetā ka tau wawe iho mai nei tēnā ki runga i a koutou.\n\n27 Āe rā, titiro kei ō tātou tatau ināianei; āe rā, haere ake koutou ki roto ki te nohoanga-whakawā, ā, kimihia; ā nana, kua kōhurutia tō koutou kaiwhakawā, ā, kei te takoto iho ia i ōna toto; ā, kua kōhurutia ia e tana teina, e whai nei ki te noho i te nohoanga-whakawā.\n\n28 Ā nana, nō tō koutou ope huna rāua tahi, ko Karianato tōna kaitito me te mea kino e whai nei ki te whakangaro i ngā wairua o te tangata.\n\n", "hel 9": "[center][font_size=26]Upoko 9[/font_size][/center]\n\n[i]Ka kite ngā karere i te kaiwhakawā matua e mate nei i te nohoanga whakawā—Ka mauhereheretia, ā, nāwai rā ka tukuna atu—Ka whakataua a Heanatuma e Nīwhai i runga i te whakakitenga, ko ia te kaikōhuru—Ka whakaaetia a Nīwhai e ētahi hei poropiti. Takiwā 23–21 M.K.[/i]\n\n1 Nana, i pahawa ianei ake, nā, i te kōrerotanga a Nīwhai i ēnei kupu, ka oma atu ētahi tāngata i waenganui i a rātou ki te nohoanga-whakawā; āe rā, tokorima ngā mea i haere, ā, ka kōrero rātou ki a rātou anō, i a rātou e haere atu ana:\n\n2 Nana, ka mōhio tūturu nei tātou ināianei mehemea he poropiti tēnei tangata, ā, mehemea rānei i whakahau te Atua i a ia ki te poropiti i ngā mea whakamīharo ki a tātou. Nana, kāore tātou e whakapono nāna i mea ēnei mea; āe rā, kāore tātou e whakapono ana he poropiti ia; hei aha koa, mehemea he pono tēnei mea nāna nei i poropiti e pā ana ki te kaiwhakawā matua, arā, kua mate ia, kātahi tātou ka whakapono, nā, he pono ērā atu kupu kua kōrerotia nei e ia.\n\n3 Ā, i pahawa ake, nā, ka oma atu rātou i runga i tō rātou kaha, ā, ka tae atu ki te nohoanga-whakawā; ā nana, kua hinga iho te kaiwhakawā matua ki runga i te whenua, ā, i te takoto ia i roto i ōna toto.\n\n4 Ināianei ā nana, i tino mīharo rawa rātou i tā rātou kitenga i tēnei mea, nā konā hinga anō rātou ki te whenua; nā te mea kīhai rātou i whakapono ki ngā kupu kua kōrerotia nei e Nīwhai e pā ana ki te kaiwhakawā matua.\n\n5 Engari ināianei, i tā rātou kitenga atu kua whakapono rātou, ā, ka pā iho te wehi ki runga i a rātou kei tau mai ngā whakawākanga katoa kua kōrerotia nei e Nīwhai ki runga i te iwi; nō reira i wiriwiri rātou, ā, kua hinga ki te whenua.\n\n6 Nā, i te wā tonu i kōhurutia ai te kaiwhakawā—he mea wero e tana teina, e tētahi kahu huna, ā, ka tahuti atu ia, ā, ka oma haere nei ngā pononga ki te whāki atu ki te iwi, e whakaarahia atu ana te karanga o te kōhuru ki waenganui i a rātou;\n\n7 Ā nana ka whakahuihui tahi nei te iwi i a rātou anō ki te wāhi i reira te nohoanga-whakawā—ā nana, i mīharo rawa atu rātou i tā rātou kitenga atu i aua tāngata tokorima kua hinga iho nei ki te whenua.\n\n8 Ināianei ā nana, kāore te iwi i paku mōhio ki tētahi mea e pā ana ki te whakaminenga i huitahi ai i te māra a Nīwhai; nō reira ka kōrero rātou i waenganui i a rātou anō: Koinei ngā tāngata nāna nei te kaiwhakawā i kōhuru, ā, kua patua rātou e te Atua kia kore ai rātou e tahuti atu ai i a tātou.\n\n9 Ā, i pahawa ake, nā, ka hopukina rātou e rātou, ā, ka hereheretia rātou, ka makaia rātou ki roto i te whareherehere. Ā, kua tukuna atu tētahi whakapuakitanga puta noa i te whenua e mea ana kua whakamatea te kaiwhakawā, ā, kua hopukina atu ngā kaikōhuru, ā, kua makaia ki roto i te whareherehere.\n\n10 Ā, i pahawa ake, nā, i te aonga ake o te rā ka huihui tahi te iwi i a rātou anō ki te tangi me te nohopuku, i te nehunga o te kaiwhakawā matua nui kua whakamatea nei.\n\n11 Ā pēnei, ko aua kaiwhakawā i tae atu rā ki te māra a Nīwhai, i rongo anō i āna kupu, kua huitahi atu anō rātou i te nehunga.\n\n12 Ā, i pahawa ake, nā, ka uiui atu i waenganui i te iwi, e mea ana: Kei hea ngā tāngata tokorima i tonoa atu ai kia kite atu mehemea kua mate te kaiwhakawā matua? Ā, ka whakautu rātou ka mea: Kāore mātou i te mōhio e pā ana ki tēnei tokorima nāu nei i tono; engari he tokorima ko rātou nei ngā kaikōhuru, kua makaia atu ki roto i te whareherehere.\n\n13 Ā, i pahawa ake, nā, i te hiahia ngā kaiwhakawā kia mauria mai ai rātou; ā, ka mauria mai rātou, ā nana ko rātou te tokorima i tonoa atu ai; ā nana ka uia atu rātou e ngā kaiwhakawā kia mōhio ai e pā ana ki tēnei mea, ā, ka kōrero atu rātou ki a rātou i ngā mea katoa i mahi nei rātou, e mea ana:\n\n14 I oma mātou, ā, ka tae mai ki te wāhi o te nohoanga-whakawā, ā, i tā mātou kitenga atu i ngā mea katoa e rite ana ki tā Nīwhai i poropiti ai, ka mīharo mātou nā konā hinga iho ai ki te whenua; ā, i tā mātou ohonga ake i te mīharotanga, nana i makaia mātou e rātou ki roto i te whareherehere.\n\n15 Nā, mō te kōhurutanga o tēnei tangata, kāore mātou e mōhio ana nā wai i mahi; ā, ko tēnei anake e mōhio nei mātou, i oma mai mātou, ā, i haere mai mātou kia rite ki tā koutou i hiahia ai, ā nana kua mate ia, e rite ana ki ngā kupu a Nīwhai.\n\n16 Ināianei ā i pahawa ake, nā, ka whakamāramatia atu tēnei mea ki te iwi e ngā kaiwhakawā, ā, ka karanga atu ki a Nīwhai, e mea ana: Nana, e mōhio ana tātou kāore e kore kua whakarite tahi a Nīwhai me ētahi atu kia whakamate ai i te kaiwhakawā, kātahi ka taea e ia te whakapuaki mai ki a tātou, kia whakatahuri mai i a tātou ki tana whakapono, kia whakatiketike ia i a ia anō hei tangata nui, kua kōwhiria e te Atua, ā, hei poropiti.\n\n17 Ināianei ā nana, ka hura i tā tēnei tangata, ā, ka whāki ia i tana hē, ā, ka whakamōhio mai ia ki a tātou ko wai te kaikōhuru tūturu o tēnei kaiwhakawā.\n\n18 Ā, i pahawa ake, nā, ka tukua noatia aua tāngata tokorima i runga i te rā nehu. Hei aha koa, ka kohete rātou i ngā kaiwhakawā mō ngā kupu i kōrerotia ai e rātou e whakahē ana i a Nīwhai, ā, ka tohetohe takitahi atu ki a rātou, nā konā whakapōrarutia ai rātou e rātou.\n\n19 Hei aha koa, ka mea rātou kia hopukina a Nīwhai, ā, kia herea, ā, kia mauria mai ai ki mua i te whakaminenga, ā, ka tīmata tā rātou uiui atu i a ia i ngā āhuatanga maha kia mau ai ia i a rātou, kia whakapaengia ia e rātou kia mate—-\n\n20 E mea ana ki a ia: He tangata whaihoa koe; ko wai tēnei tangata nāna nei tēnei kōhuru? Nā, whakamōhiotia mai ki a mātou, me te whāki mai i tō hē; e mea ana, Nana anei te pūtea; waihoki ka tuku anō mātou i a koe kia ora mēnā rānei ka whāki mai koe ki a mātou, me te whāki mai anō tā kōrua i whakarite ai.\n\n21 Engari ka kī atu a Nīwhai ki a rātou: E koutou ngā kuare, e koutou te hunga ngākau kokoti kore, e koutou te hunga kāpō, me koutou ngā tāngata kakī mārō, e mōhio ana rānei koe me pēhea te roa e tuku ai te Ariki tō koutou Atua i a koutou kia haere tonu ai i runga i tā koutou huarahi hara?\n\n22 Auē, e tika ana me tīmata tā koutou tangi me tā koutou auē, nā te whakangaromanga nui e tāria nei koutou i tēnei wā tonu, ki te kore koutou e rīpenetā.\n\n23 Nana e mea ana koutou kua whakarite ahau ki tētahi tangata māna hei kōhuru i a Hetorama, tō tātou kaiwhakawā matua. Engari nana, ko taku kupu tēnei ki a koutou, he mea tēnei nā taku poropititanga atu ki a koutou e mōhio ai koutou e pā ana ki tēnei mea; āe rā, hei whakaaturanga mai anō ki a koutou, nā, i mōhio au ki ngā whakarihariha me ngā mōrikarika i waenganui i a koutou.\n\n24 Ā, nā te mea kua pēnei au, e mea ana koutou kua whakarite au ki tētahi tangata māna hei mahi tēnei mea; āe rā, nā te mea i whakaatu atu au ki a koutou i tēnei tohu kei te riri koutou ki ahau, ā, e whai ana ki te whakangaro i tōku oranga.\n\n25 Ināianei ā nana, māku tētahi atu tohu e whakaatu atu ki a koutou, kātahi ka kite mēnā rānei ka whai koutou ki te whakangaro i ahau i runga i tēnei mea.\n\n26 Nana ko taku kupu tēnei ki a koutou: Haere atu ki te whare o Heanatuma, ko ia te teina o Hetorama, ā, me kī atu ki a ia—\n\n27 Kua whakarite a Nīwhai, te poropiti whakataruna, e poropiti ana mō ngā kino nui e pā ana ki tēnei iwi, ki a koe, nā konei koe i kōhuru ai i a Hetorama, ko ia tō tuakana?\n\n28 Ā nana, ka kī atu ia ki a koutou, Kāo.\n\n29 Ā, ka kī atu koutou ki a ia: Nāu tō tuakana i kōhuru?\n\n30 Ā, ka tū wehi ia, ā, kāore i te mōhio he aha e mea ai. Ā nana, ka whakakore atu ia ki a koutou; ā, ka tinihanga hoki ia me te mea nei kei te ohorere; hei aha koa, ka whakapuaki atu ia ki a koutou kāore ōna hē.\n\n31 Engari nana, ka tirohia ia e koutou, ā, ka kite koutou i te toto i runga i ngā remu o tōna kahu.\n\n32 Ā, i tā koutou kitenga atu i tēnei, ka kī ake koutou: Nō hea tēnei toto? E kore ianei mātou e mōhio ana koia te toto o tō tuakana?\n\n33 Kātahi ia ka wiriwiri, ā, ka kiritea te āhua, anō nei kua tau te mate ki runga i a ia.\n\n34 Kātahi ia ka kī ake: Nā tēnei wehi me tēnei kiriteatanga kua tau iho ki runga ki a koe, nana, e mōhio ana mātou e hē ana koe.\n\n35 Kātahi ka nui ake te wehi e tau ai ki runga ki a ia; kātahi ia ka whāki atu ki a koutou, ā, kāore tonu ia e whakakore anō nāna nei tēnei kōhurutanga.\n\n36 Kātahi ia ka kī atu ki a koutou, kāore au, a Nīwhai, e paku mōhio ana e pā ana ki tēnei mea hāunga kua homai ki ahau e te mana o te Atua. Kātahi ka mōhio koutou he tangata pono ahau, ā, kua tonoa au ki a koutou i te Atua.\n\n37 Ā, i pahawa ake, nā, ka haere rātou, ā, ka pērā i tā Nīwhai i kōrero ai ki a rātou. Ā nana, he pono ngā kupu i kōrero ai ia; nā te mea e rite ana ki ngā kupu tāna i whakakorekore ai; waihoki e rite ana ki ngā kupu tāna i whāki ai.\n\n38 Ā, ka mauria atu ia kia whakaatu atu ia, nā, ko ia pū anō te kaikōhuru, nā konā tukua noatia atu ai te tokorima, me Nīwhai anō hoki.\n\n39 Ā, i reira ētahi o ngā Nīwhai i whakapono ai ki ngā kupu a Nīwhai; ā, i reira anō ētahi, e whakapono ai nā te whakaaturanga a te tokorima, nā te mea kua whakatahuritia mai rātou i a rātou i te whareherehere.\n\n40 Ināianei ā i reira ētahi i waenganui i te iwi, i kī ake ai he poropiti a Nīwhai.\n\n41 Ā, i reira anō ētahi atu i kī ake ai: Nana, he atua ia, nā te mea mēnā ehara ia i te atua kua kore ia e āhei ki te mōhio ki ngā mea katoa. Nana rā, kua kōrero mai ia i ngā whakaaro o ō tātou ngākau, ā, kua kōrero mai anō hoki ia i ngā mea ki a tātou; ā, kua whakakitea mai e ia te kaikōhuru tūturu o tō tātou kaiwhakawā matua.\n\n", "hel 10": "[center][font_size=26]Upoko 10[/font_size][/center]\n\n[i]Ka hoatu e te Ariki ki a Nīwhai te mana hīri—Kua whakamanahia ia kia herea, ā, kia wetekina i runga i te whenua, ā, i runga anō i te rangi—Ka whakahau ia i te iwi kia rīpenetā, kia mate rānei—Ka kawea ia e te Wairua mai i tētahi whakaminenga ki tētahi atu whakaminenga. Takiwā 21–20 M.K.[/i]\n\n1 Ā, i pahawa ake, nā, ka ara ake tētahi wehenga i waenganui i te iwi, nā konā wehewehe rātou i tērā taha me tērā taha, ā, ka haere i ō rātou ake huarahi, e mahue ana a Nīwhai ko ia anake, i a ia e tū ana i waenganui i a rātou.\n\n2 Ā, i pahawa ake, nā, ka haere atu a Nīwhai i tōna huarahi ki tōna ake whare, e whakaaro ana ki ngā mea i whakakitea mai nei e te Ariki ki a ia.\n\n3 Ā, i pahawa ake i a ia e whakaaro pēnei ana—e pēhia nuitia ana nā te whakarihariha o te iwi o Nīwhai, ā rātou mahi huna o te pōuritanga, me ā rātou kōhurutanga, me ā rātou pāhuatanga, me ngā hē katoa o ia āhua, o ia āhua—ā, i pahawa ake i a ia e whakaaro pēnei ana i tōna ngākau, nana, ka puta mai tētahi reo ki a ia e mea ana:\n\n4 Kua manaakitia koe, e Nīwhai, mō ērā mea nāu nei i mahi; nā te mea kua kite au i tāu whakapuaki nei i te kupu i runga i te ngenge kore, kua hoatu nei e au ki a koe, ki tēnei iwi. Ā, kīhai koe i wehi i a rātou, ā, kīhai koe i whai atu ki te tiaki i tōu ake oranga, engari kua whai atu i tāku i pai ai, me te pupuri i aku whakahaunga.\n\n5 Ināianei ā, nā te mea kua mahi koe i tēnei i runga i te ngenge kore, nana, māku koe e manaaki mō āke tonu atu; ā, māku koe e whakakaha i runga i te kupu, ā, i runga i te mahi, i runga i te whakapono, ā, i roto anō i ngā mahinga; āe rā, kia meatia pū anō ngā mea katoa ki a koe e rite ana ki tō kupu, nā te mea e kore koe e inoi mai mō ngā mea e tauaro ana ki tāku e pai ai.\n\n6 Nana, ko koe a Nīwhai, ā, ko au te Atua. Nana, kei te whakapuaki atu au ki a koe i te aroaro o aku anahera, kia whaimana koe i runga i tēnei iwi, ā, ka pākia te whenua ki te matekai, me te urutā, me te whakangaromanga, e rite ana ki te whakarihariha o tēnei iwi.\n\n7 Nana, ka hoatu ki a koe he mana, nā, ko ngā mea katoa e hīria nei e koe i runga i te whenua ka hīria i runga i te rangi; ā, ko ngā mea e wetekina ai e koe i runga i te whenua ka wetekina i runga i te rangi; ā pēnei, ka whaimana koe i runga i tēnei iwi.\n\n8 Ā pēnei, mēnā ka kī atu koe ki tēnei temepara kia pakaru kia rua ngā wāhi, ka meatia.\n\n9 Ā, mēnā ka kī atu koe ki tēnei maunga, Kia whakahoroa iho koe kia papatairite, ka meatia.\n\n10 Ā nana, mēnā ka kī ake koe, nā, ka pākia tēnei iwi e te Atua, ka pahawa ake.\n\n11 Ināianei ā nana, kei te whakahau au ki a koe, kia haere atu koe ki te whakapuaki atu ki tēnei iwi, nā, e ai tā te Ariki te Atua, koia te Mea Kaha Rawa: Ki te kore koutou e rīpenetā ka pākia koutou, tae noa atu ana ki te whakangaromanga.\n\n12 Ā nana, i pahawa ianei ake, nā, i te kōrerotanga a te Ariki i ēnei kupu ki a Nīwhai, ka tū ia, ā, kāore ia i haere tonu atu ki tōna ake whare, engari ka hoki atu anō ki ngā whakaminenga kua whakamararatia atu i runga i te mata o te whenua, ā, ka tīmata ki te whakapuaki atu ki a rātou i te kupu a te Ariki kua kōrerotia nei ki a ia, e pā ana ki tō rātou whakangaromanga ki te kore rātou e rīpenetā.\n\n13 Nana ināianei, ahakoa taua merekara nui i mea ai a Nīwhai i tana kōrerotanga atu ki a rātou e pā ana ki te matenga o tō rātou kaiwhakawā matua, i whakapakeke rātou i ō rātou ngākau, ā, kīhai i whakarongo ki ngā kupu a te Ariki.\n\n14 Nō reira ka whakapuaki atu a Nīwhai ki a rātou i te kupu a te Ariki, e mea ana: Ki te kore koutou e rīpenetā e ai tā te Ariki, ka pākia koutou ki te whakangaromanga pū anō.\n\n15 Ā, i pahawa ake, nā, i te wā i whakapuaki atu a Nīwhai ki a rātou i te kupu, nana, i whakapakeke tonu rātou i ō rātou ngākau, ā, kāore rātou i whakarongo ki āna kupu; nō reira ka taunu rātou i a ia, ā, ka whai ki te whakapā atu i ō rātou ringaringa ki runga ki a ia kia makaia atu ai ia e rātou ki roto i te whareherehere.\n\n16 Engari nana, i a ia te mana o te Atua, ā, kāore i taea e rātou te kawe atu i a ia me te maka atu i a ia ki roto i te whareherehere, nā te mea i kahakina atu ia e te Wairua, ā, ka kawea atu i tō rātou aroaro.\n\n17 Ā, i pahawa ake, nā, ka pēnei tana haere atu i te Wairua, mai i tētahi whakaminenga ki tētahi whakaminenga e whakapuaki atu ana i te kupu a te Atua, tae atu ana ki te wā kua whakapuaki atu ia ki a rātou katoa, kua tonoa atu rānei ki waenganui i te iwi katoa.\n\n18 Ā, i pahawa ake, nā, kīhai rātou i whakarongo ki āna kupu; ā, ka tīmata ake ngā tautohetohenga, nā konā weherua ai rātou i a rātou anō, ā, ka tīmata ki te patu tētahi i tētahi ki te hoari.\n\n19 Ā pēnei whakamutua ai te tau whitu ngahuru mā tahi o te whakahaeretanga a ngā kaiwhakawā i runga i te iwi o Nīwhai.\n\n", "hel 11": "[center][font_size=26]Upoko 11[/font_size][/center]\n\n[i]Ka whakapakepake a Nīwhai i te Ariki kia tuku kē i te matekai hei rīwhi mō tō rātou pakanga—Ka mate ngā tāngata tokomaha—Ka rīpenetā rātou, ā, ka kaha inoi ake a Nīwhai ki te Ariki mō te ua—Ka whiwhi a Nīwhai rāua ko Rīhai i ngā whakakitenga maha—Ka whakapūmau rawa ngā kaipāhua o Karianato i a rātou anō i te whenua. Takiwā 20–6 M.K.[/i]\n\n1 Ināianei ā i pahawa ake i te tau whitu ngahuru mā rua o te whakahaeretanga a ngā kaiwhakawā, nā, ka nui ake ngā tautohetohenga, nā konā hua ai ngā pakanga puta noa i te whenua katoa o te iwi o Nīwhai.\n\n2 Ā, ko tēnei ope huna o ngā pāhua i mahi ai i ēnei mahi whakangaromanga me tēnei mahi whakarihariha. Ā, mau tonu tēnei pakanga mō te roanga ake o taua tau; ā, ka pērā tonu anō hoki mō te tau whitu ngahuru mā toru.\n\n3 Ā, i pahawa ake, nā, i tēnei tau anō ka karanga ake a Nīwhai ki te Ariki, e mea ana:\n\n4 E te Ariki, kaua e tukua kia whakangaromia tēnei iwi e te hoari; engari E te Ariki, tukua kia tau mai tētahi matekai i te whenua, ki te whakaoho ake i a rātou kia mahara ki te Ariki tō rātou Atua, ā, tērā pea ka rīpenetā rātou, ā, ka tahuri mai ki a koe.\n\n5 Ā, ka pērātia anō, e rite ana ki ngā kupu a Nīwhai. Ā, i reira tētahi matekai nui i runga i te whenua, i waenganui i te iwi katoa o Nīwhai. Ā pēnei, i te tau whitu ngahuru mā whā ka mau tonu te matekai, ā, ka mutu te mahi whakangaro i runga i te hoari engari ka kino te matekai.\n\n6 Ā, ka haere tonu tēnei mahi whakangaro i te tau whitu ngahuru mā rima. Nā te mea kua pākia te whenua kia maroke, ā, kāore i hua mai he kākano i te tau kākano; ā, kua pākia te whenua katoa, kei waenganui anō hoki i ngā Rāmana me ngā Nīwhai, nā konei pākia ai rātou kia matemate ngā tāngata manomano i roto i ngā wāhi kino ake o te whenua.\n\n7 Ā, i pahawa ake, nā, ka kite te iwi whano ka mate rātou i te matekai, ā, ka tīmata rātou ki te mahara ki te Ariki tō rātou Atua; ā, ka tīmata tā rātou maumahara ki ngā kupu a Nīwhai.\n\n8 Ā, ka tīmata tā te iwi inoi atu ki ō rātou kaiwhakawā matua me ō rātou kaiārahi, kia kī ake ai ki a Nīwhai: Nana, e mōhio ana mātou he tangata koe nō te Atua, nō reira karanga ake ki te Ariki tō tātou Atua kia tahuri atu tēnei matekai i a tātou, kei tutuki ngā kupu katoa nāu i kōrero mai e pā ana ki tō tātou whakangaromanga.\n\n9 Ā, i pahawa ake, nā, ka kī atu ngā kaiwhakawā ki a Nīwhai, e rite ana ki ngā kupu i hiahia ai. Ā, i pahawa ake, nā, i te wā i kite ai a Nīwhai kua rīpenetā te iwi, ā, kua whakaiti rātou i a rātou anō i raro i te kahu taratara, ka karanga ake ia ki te Ariki, e mea ana:\n\n10 E te Ariki, nana kua rīpenetā tēnei iwi; ā, kua tahia atu te ope o Karianato i waenganui i a rātou nā konā kua mate moa rātou, ā, kua huna hoki ō rātou mahere huna i te whenua.\n\n11 Nā, E te Ariki, māu rā pea e tahuri atu tō riri i a rātou nā tā rātou whakaitinga, ā, kia mārie anō tō riri i runga i te whakangaromanga o aua tāngata kino nāu kē nei i whakangaro.\n\n12 E te Ariki, māu rā pea e tahuri atu tō riri, āe rā, tō riri nanakia, ā, kia mea ai kia mutu tēnei matekai i te whenua.\n\n13 E te Ariki, māu rā pea e whakarongo mai ki ahau, ā, kia meinga kia rite ki aku kupu, ā, kia tukuna mai te ua ki runga i te mata o te whenua, kia hua mai i a ia ōnu hua rākau, me ōna kākano i te tau kākano.\n\n14 E te Ariki, i whakarongo koe ki aku kupu i te wā i kī ai au, Tukua mai he matekai, kia mutu ai te urutā o te hoari; ā, e mōhio nei au māu anō, i tēnei wā pū anō, e whakarongo ki aku kupu, nā te mea nāu i kī ai: Ki te rīpenetā tēnei iwi māku rātou e tohu.\n\n15 Āe rā, E te Ariki, kei te kite koe kua rīpenetā rātou, nā te matekai me te urutā me te whakangaromanga kua tau ki runga i a rātou.\n\n16 Ināianei ā, E te Ariki, māu rā pea e tahuri atu tō riri, me te whakamātau anō mēnā rānei ka mahi rātou ki a koe? Ā, ki te pērā rawa, E te Ariki, ka āhei koe ki te manaaki i a rātou e rite ana ki āu kupu kua kōrerotia nei e koe.\n\n17 Ā, i pahawa ake i te tau whitu ngahuru mā ono i tahuri atu te Ariki i tōna riri i te iwi, ā, ka meinga te ua kia heke iho ai ki runga i te whenua, nā konā hua mai ai i ōna hua rākau i te tau o ōna hua rākau. Ā, i pahawa ake, nā, ka hua mai ai i ōna kākano i te tau o ōna kākano.\n\n18 Ā nana, i hari te iwi, ā, ka whakakorōriatia e rātou te Atua, ā, kua kī katoa te mata katoa o te whenua i te hari; ā, kāore tonu rātou i whai ki te whakangaro i a Nīwhai, engari i whakaarohia ia e rātou hei poropiti nui, he tangata anō nō te Atua, kua homai ki a ia he mana nui, he kaha nui e te Atua.\n\n19 Ā nana, kāore i iti iho tō Rīhai, tana teina, mātauranga e pā ana ki ngā mea o te tika.\n\n20 Ā pēnei i pahawa ake, nā, ka whaiora haere anō te iwi o Nīwhai i te whenua, ā, ka tīmata tā rātou hangahanga ake i ō rātou wāhi tītōhea, ā, ka tīmata tā rātou tokomaha haere me tā rātou whakawhānui haeretanga, tae atu ana ki te wā i kapi te mata katoa o te whenua i a rātou, whakateraki atu, whakatetonga atu, mai i te moana uru ki te moana rāwhiti.\n\n21 Ā, i pahawa ake, nā, ka mutu te tau whitu ngahuru mā ono i te rangimārie. Ā, ka tīmata te tau whitu ngahuru mā whitu i runga i te rangimārie; ā, ka horapa haere te hāhi puta noa i te mata o te whenua katoa; ā, nō te hāhi te wāhi nui o te iwi, o ngā Nīwhai me ngā Rāmana; ā, i nui rawa te rangimārie i te whenua; ā, ka mutu pēnei te tau whitu ngahuru mā whitu.\n\n22 Hei āpiti anō i mau tonu te rangimārie i te tau whitu ngahuru mā waru, hāunga ētahi tautohetohenga e pā ana ki ngā tikanga kua whakatakotoria iho e ngā poropiti.\n\n23 Ā, ka tīmata ngā ngangare nui i te tau whitu ngahuru mā iwa. Engari i pahawa ake i a Nīwhai rāua ko Rīhai, me ō rāua teina tokomaha i mōhio ai e pā ana ki ngā tikanga pono, he mea nā ngā whakakitenga maha ia rā, ia rā, nō reira i kauhau atu rātou ki te iwi, nā konā whakamutu ai rātou i ā rātou ngangaretanga i taua tau anō.\n\n24 Ā, i pahawa ake i te tau waru ngahuru o te whakahaeretanga a ngā kaiwhakawā i runga i te iwi o Nīwhai, i reira ētahi kaitītore nō te iwi o Nīwhai, kua haere atu ai ki ngā Rāmana i ngā tau i mua, ā, kua tangohia ake ki runga i a rātou te ingoa o ngā Rāmana, me ētahi atu anō hoki o ngā uri o ngā Rāmana, kua whakaohokia ake e rātou ki te riri, e aua kaitītore rānei, nō reira tīmata ai rātou i tētahi pakanga ki ō rātou huānga.\n\n25 Ā, ka mahi kōhuru rātou, ā, ka mahi pāhua rātou; kātahi ka hoki rātou ki roto i ngā maunga, ki roto i te koraha me ngā wāhi huna, e huna ana i a rātou anō kia kore ai rātou e kitea, e whiwhi āpitihanga ana ki ō rātou tokomahatanga ia te rā, ia te rā, i te mea i reira ētahi kaitītore i haere atu ai ki a rātou.\n\n26 Ā pēnei, nāwai rā, āe rā, i roto i ngā tau ruarua, ka meinga rātou hei ope pāhua nui whakaharahara; ā, i kimi rātou i ngā mahere huna o Karianato; ā pēnei ka meinga rātou hei kaipāhua nā Karianato.\n\n27 Nana ināianei, he nui te whakararuraru i mahia nei e ēnei kaipāhua, āe rā, he nui te whakangaromanga anō i roto i te iwi o Nīwhai, i roto anō hoki i ngā Rāmana.\n\n28 Ā, i pahawa ake, nā, i tika tā rātou whakamutu i tēnei mahi whakangaromanga; nō reira tonoa atu ai tētahi tauā o ngā tāngata mārohirohi ki roto i te koraha, ā, i runga hoki i ngā maunga kia rapua ai tēnei ope kaipāhua, me te whakangaro i a rātou.\n\n29 Engari nana, i pahawa ake i taua tau anō ka āia atu rātou ki ō rātou ake whenua. Ā pēnei mutu ai te tau waru ngahuru o te whakahaeretanga a ngā kaiwhakawā i runga i te iwi o Nīwhai.\n\n30 Ā, i pahawa ake i te tīmatanga o te tau waru ngahuru mā tahi, ka haere atu anō rātou ki te whawhai ki tēnei ope kaipāhua, ā, ka whakangaro i ngā mea tokomaha; ā, kua torongia anō hoki rātou ki te whakangaromanga nui.\n\n31 Ā, ka meinga anō rātou kia hoki atu i te koraha me ngā maunga ki ō rātou ake whenua, nā te tokomaha rawa o aua kaipāhua i muia ai ngā maunga me te koraha.\n\n32 Ā, i pahawa ake, nā, ka mutu pēnei tēnei tau. Ā, ka nui haere anō ngā kaipāhua, ā, ka pakari haere, nā konā whakatumatuma ai rātou i ngā tauā katoa o ngā Nīwhai, me ō ngā Rāmana anō hoki; ā, ka mea anō rātou kia tau iho te wehi nui ki te iwi, ki runga i te mata katoa o te whenua.\n\n33 Āe rā, he maha hoki ngā wāhi i haere ai rātou, ā, i nui tā rātou mahi whakangaromanga ki reira; āe rā, he tokomaha i whakamatea, ā, i kahakina hereheretia atu ētahi atu ki roto i te koraha, āe rā, tērā noa ake ā rātou wahine me ā rātou tamariki.\n\n34 Nā, i whakaohokia anōtia te iwi e tēnei kino nui, i tau ai ki runga i te iwi nā tō rātou kino, ki te mahara ki te Ariki tō rātou Atua.\n\n35 Ā pēnei mutu ai te tau waru ngahuru mā tahi o te whakahaeretanga a ngā kaiwhakawā.\n\n36 Ā, i te tau waru ngahuru mā rua ka tīmata anō tā rātou wareware ki te Ariki tō rātou Atua. Ā, i te tau waru ngahuru mā toru ka tīmata tā rātou pakari haeretanga i te kino. Ā, i te tau waru ngahuru mā whā kāore rātou i whakatika i ā rātou mahinga.\n\n37 Ā, i pahawa ake i te tau waru ngahuru mā rima ka pakari ake tā rātou haere i runga i tō rātou whakapehapeha, me tō rātou whakarihariha; ā pēnei i te pakari haere anō rātou mō te whakangaromanga.\n\n38 Ā pēnei mutu ai te tau waru ngahuru mā rima.\n\n", "hel 12": "[center][font_size=26]Upoko 12[/font_size][/center]\n\n[i]He tikoki te tangata, ā, he kuare, ā, he tere ki te mahi kino—Ka whakawhiu te Ariki i Tana iwi—Ka whakatauritetia te korekorehanga o te tangata ki te mana o te Atua—Hei te rā whakawā, ka whiwhi te tangata i te oranga mutunga kore, i te pōuritanga mutunga kore rānei. Takiwā 6 M.K.[/i]\n\n1 Ā pēnei ka kite tātou i te tekateka, me te tikoki o ngā ngākau o ngā tamariki a te tangata; āe rā, kei te kite tātou i te Ariki i runga i tōna painga nui mutunga kore e manaaki ana, ā, e whakakake ana i te hunga e whakawhirinaki nei ki a ia.\n\n2 Āe rā, kei te kite anō tātou i te wā pū anō e whakakake nei i tana iwi, āe rā, i runga i te huanga o ā rātou māra, i ā rātou kāhui o ia tū, o ia tū, i ā rātou kōura, i ā rātou hiriwā, i ngā mea utu nui katoa me ngā mahinga toi o ia āhua, o ia āhua; e tohu ana i ō rātou oranga, ā, e whakaputa ana i a rātou i ngā ringaringa o ō rātou hoariri; e whakangāwari ana i ngā ngākau o ō rātou hoariri kia kore ai e whakapuaki i ngā pakanga ki a rātou; āe rā, hei whakarāpopoto, e mahi ana i ngā mea katoa hei oranga, ā, hei hari mō tana iwi; āe rā, i reira te wā e whakapakeke ai rātou i ō rātou ngākau, ā, ka wareware ki te Ariki tō rātou Atua, ā, ka takatakahia iho i raro i ō rātou waewae te Mea Tapu—āe rā, pēnei nā tō rātou ngāwari, me tō rātou kake tino nui whakaharahara.\n\n3 Ā pēnei tātou kite ai, nā, ki te kore te Ariki e whakawhiu i tana iwi ki ngā whakamamaetanga maha, āe rā, ki te kore ia e toro iho ki a rātou i runga i te mate me te whakawehi, ki te matekai me ngā tūmomo urutā katoa o ia āhua, o ia āhua, kāore rātou e mahara ki a ia.\n\n4 Auē, anō te kuare, anō te tekateka, anō te kino, me te whakarēweratanga, ā, anō te hohoro ki te mahi kino, ā, anō te pūhoi a ngā tamariki a te tangata ki te mahi pai; āe rā, anō te hohoro ki te whakarongo atu ki ngā kupu a te mea kino, me te whakatau i ō rātou ngākau ki runga i ngā mea tekateka o te ao!\n\n5 Āe rā, anō te hohoro kia neke ake i runga i te whakapehapeha; āe rā, anō te hohoro ki te whakamanamana, me te mahi i ngā tūmomo mea katoa e kino ana; ā, anō tō rātou pūhoi ki te mahara ki te Ariki tō rātou Atua, me te whai taringa atu ki āna kupu ngārahu, āe rā, anō te pūhoi ki te hīkoi i runga i ngā huarahi o te whai mātauranga!\n\n6 Nana, kāore ō rātou hiahia ki te Ariki tō rātou Atua, nāna nei rātou i hanga, kia whakahaere, ā, kia kīngi i runga i a rātou; ahakoa tōna painga nui me tana aroha ki a rātou, ka whakakore rātou i āna kupu ngārahu, ā, kāore rātou e pai ki a ia hei kaiārahi mō rātou.\n\n7 Auē, anō te nui o te korekorehanga o ngā tamariki a te tangata; āe rā, he iti pū anō rātou i te puehu o te whenua.\n\n8 Nana rā, ka nekeneke te puehu o te whenua ki wiwī, ki wawā, tae noa ki te weheruatanga ake, i runga i te whakahau a tō tātou Atua nui, ā, tō tātou Atua ora tonu.\n\n9 Āe rā, nana, tūoioi ana, ngāueue ana ngā pukepuke me ngā maunga i tōna reo.\n\n10 Ā, pakaru iho ana ērā i te kaha o tana reo, ā, meinga ana hei mea papatairite, āe rā, anō nei he raorao.\n\n11 Āe rā, ngāueue ana te whenua katoa i te kaha o tana reo;\n\n12 Āe rā, pīoioi ana ngā tūāpapa, ki te pokapū anō, i te kaha o tōna reo.\n\n13 Āe rā, mēnā ka kī atu ia ki te whenua—Neke—kua neke ia.\n\n14 Āe rā, mēnā ka kī atu ia ki te ao—Me hoki whakamuri koe, kia maha atu anō ngā hāora o te rā—kua meatia;\n\n15 Ā pēnei, ka hoki whakamuri te ao e rite ana ki tana kupu, ā, ki tā te tangata titiro kua tū kau te rā; āe rā, ā nana, e pēnei ana anō; nā te mea e pono ana ko te ao e neke ana ehara i te rā.\n\n16 Ā nana, tēnei anō, mēnā ka kī atu ia ki ngā wai o te rire nui—Kia maroke ake koe—kua meatia.\n\n17 Nana, mēnā ka kī atu ki tēnei maunga—Kia ara ake koe, ā, kia nuku mai, ā, kia hinga iho ki runga ki tērā pā, kia tanumia ake ai—nana kua meatia.\n\n18 Ā nana, mēnā ka hunaia ake e tētahi tangata tētahi taonga i te whenua, ā, ka kī ake te Ariki—Tukuna kia kangaia taua mea, nā te kino o te tangata nāna nei i huna ake—nana, ka kangaia taua mea.\n\n19 Ā, mēnā ka kī ake te Ariki—Kia kangaia koe, kia kore ai koe e kitea ake anō mai i tēnei wā haere ake nei mō āke tonu atu—nana, kāore e kitea e tētahi tangata haere ake nei mō āke tonu atu.\n\n20 Ā nana, mēnā ka kī atu te Ariki ki tētahi tangata—Ka kangaia koe mō āke tonu atu nā ōu kino—ka meatia.\n\n21 Ā, mēnā ka kī ake te Ariki—Ka hātepea atu koe i tōku aroaro nā ōu kino—ka meinga e ia kia pērā.\n\n22 Auē te mate mō te tangata e kī ake i tēnei, nā te mea mō te tangata e mahi nei i te kino, ā, tē taea te whakaora; nō reira, mō tēnei take, kia whakarauorangia ai te tangata, i whakapuakina ai te rīpenetātanga.\n\n23 Nō reira, ka manaakitia te hunga e rīpenetā, ā, e whakarongo ki te reo o te Ariki tō rātou Atua; nā te mea koinei te hunga e whakarauorangia ai.\n\n24 Ā, mā te Atua e tuku, i tana raneatanga nui, kia kūmea mai ai ngā tāngata ki te rīpenetātanga me ngā mahinga pai, kia whakahokia mai ai rātou ki te aroha, kia rite ki ā rātou mahi.\n\n25 Ā, e hiahia ana au kia whakarauorangia ngā tāngata katoa. Engari e pānui ana tātou, nā, hei te rā nui whakamutunga ka makaia atu ētahi, āe rā, ka makaia atu i te aroaro o te Ariki;\n\n26 Āe rā, ka whakataua rātou ki tētahi āhuatanga pōuri mutunga kore, e tutuki ana i ngā kupu e mea ana: Ka whiwhi te hunga kua mahi pai i te oranga tonutanga; ā, ka whiwhi te hunga kua mahi kino i te pōuritanga mutunga kore. Ā pēnei anō. Āmine.\n\n", "hel 13": "Ko te poropititanga a Hamuera, te Rāmana, ki ngā Nīwhai.\n\nKo ngā upoko 13 tae noa ki te 15.\n\n[center][font_size=26]Upoko 13[/font_size][/center]\n\n[i]Ka poropiti a Hamuera te Rāmana i te whakangaromanga o ngā Nīwhai ki te kore rātou e rīpenetā—Ka kangaia rātou me ā rātou taonga—Ka whakaparahako, ā, ka ākina hoki ngā poropiti ki te kōhatu, ka karapotia e ngā nauwhea, ā, ka whai atu i te harikoa i roto i ngā mahi kino. Takiwā 6 M.K.[/i]\n\n1 Ināianei ā i pahawa ake i te tau waru ngahuru mā ono, i te noho tonu ngā Nīwhai i roto i te whakarihariha, āe rā, i roto i te whakarihariha nui, i ngā Rāmana e ū kaha ana ki te pupuri i ngā whakahaunga a te Atua, e ai ki te ture a Mohi.\n\n2 Ā, i pahawa ake i tēnei tau anō i reira tētahi Hamuera, he Rāmana, i haere mai ai ki roto i te whenua o Harahemara, ā, ka tīmata tana kauhau atu ki te iwi. Ā, i pahawa ake, nā, i kauhau ia, mō ngā rā maha, i te rīpenetātanga ki te iwi, ā, i makaia atu ia e rātou, ā, whano ia ka hoki ki tōna ake whenua.\n\n3 Engari nana, ka tau mai te reo o te Ariki ki a ia, kia hoki anō ia, me te poropiti ki te iwi i ngā mea katoa e uru ai ki tōna ngākau.\n\n4 Ā, i pahawa ake, nā, kāore rātou i tuku kia kuhu atu ia ki roto i tō rātou pā; nō reira ka haere ake ia, ā, ka piki ake ki runga i tō reira taiapa, ā, ka toro atu i tōna ringa, ā, ka karanga ake i runga i te reo kaha, ā, ka poropiti atu ki te iwi i ngā mea katoa i purua iho ai e te Ariki i tōna ngākau.\n\n5 Ā, ka kī atu ia ki a rātou: Nana, ko au, ko Hamuera, ko tētahi Rāmana, e kōrero atu ana i ngā kupu a te Ariki e purua iho nei e ia ki roto i tōku ngākau; ā nana, kua purua e ia ki roto i tōku ngākau kia kī ake ai ki tēnei iwi, nā, kei te werewere iho te hoari o te tika ki runga i tēnei iwi; ā, e kore e pahemo atu ngā tau e whā rau i mua i te takanga iho o te hoari o te tika ki runga i tēnei iwi.\n\n6 Āe rā, e tāria ana tēnei iwi e te whakangaromanga taumaha, ā, kāore e kore ka tau mai ki runga ki tēnei iwi, ā, kāore he mea kē atu e whakaora ai i tēnei iwi hāunga ko te rīpenetātanga me te whakapono ki te Ariki a Ihu Karaiti, kāore e kore ka haere mai ia ki roto ki tēnei ao, ā, ka mamae i ngā mea maha, ā, ka whakamatea mō tēnei iwi.\n\n7 Ā nana, kua whakapuakina mai e tētahi anahera a te Ariki ki ahau, ā, nāna nei ngā rongo whakahari i mau mai ai ki tōku wairua. Ā nana, kua tonoa au ki a koutou ki te whakapuaki atu i tēnā ki a koutou anō hoki; kia whiwhi ai koutou i ngā rongo whakahari; engari nana kāore koutou i manako mai ki ahau.\n\n8 Nō reira, e ai tā te Ariki: Nā te pakeketanga o ngā ngākau o te iwi o ngā Nīwhai, ki te kore rātou e rīpenetā ka muru au i tōku kupu i a rātou, ā, ka tangohia atu e au tōku Wairua i a rātou, ā, kāore au e tohu tonu i a rātou, ā, ka whakatahuri atu au i ngā ngākau o ō rātou tuakana kia riri ai ki a rātou.\n\n9 Ā, e kore e pahemo atu ngā tau e whā rau i mua i taku mea kia patua rātou; āe rā, ka toro atu au ki a rātou ki taku hoari, ā, ki taku matekai, ā, ki taku urutā.\n\n10 Āe rā, ka toro atu au ki a rātou i runga i taku riri nanakia, ā, i reira anō ētahi nō te whakatipuranga tuawhā e ora ai, nō ō koutou hoariri, kia kite ai i tō koutou whakangaromanga katoatanga; ā, kāore e kore ka tau mai tēnei ki te kore koutou e rīpenetā, e ai tā te Ariki; ā, mā te hunga nō te whakatipuranga tuawhā e toro iho ai tō koutou whakangaromanga.\n\n11 Engari ki te rīpenetā koutou me te hoki atu ki te Ariki tō koutou Atua ka huri atu tōku riri, e ai tā te Ariki; āe rā, pēnei e ai tā te Ariki, ka manaakitia te hunga e rīpenetā, ā, e tahuri mai ki ahau, engari auē te mate mō te hunga e kore nei e rīpenetā.\n\n12 Āe rā, auē te mate mō tēnei pā nui o Harahemara; nana rā, kua tohungia ia nā te hunga tika; āe rā, auē te mate mō tēnei pā nui, nā te mea kei te kite au, e ai tā te Ariki, he tokomaha i reira, āe rā, ko te wāhi nui ake o tēnei pā nui, e whakapakeke ai i ō rātou ngākau ki ahau, e ai tā te Ariki.\n\n13 Engari ka manaakitia te hunga e rīpenetā ai, nā te mea māku rātou e tohu. Engari nana, me i kore te hunga tika e noho nei i tēnei pā nui, nana, kua mea au kia tau iho mai te ahi mai i te rangi hei whakangaromia ia.\n\n14 Engari nana, he whakaaro ki te hunga tika i tohungia ai ia. Engari nana, e tata mai ana te wā, e ai tā te Ariki, nā, ina makaia atu e koutou te hunga tika i waenganui i a koutou, kātahi koutou ka pakari mō te whakangaromanga; āe rā, auē te mate mō tēnei pā nui, nā te whakarihariha me ngā mōrikarika kei roto nei i a ia.\n\n15 Āe rā, auē te mate mō te pā o Kiriona, nā te whakarihariha me ngā mōrikarika kei roto nei i a ia.\n\n16 Āe rā, auē te mate mō ngā pā katoa huri noa i te whenua, e nōhia ana e ngā Nīwhai, nā te whakarihariha me ngā mōrikarika kei roto rā.\n\n17 Ā nana, ka tau iho tētahi kanga ki runga i te whenua, e ai tā te Ariki o ngā Mano, he whakaaro ki ngā tāngata kei runga i te whenua, āe rā, nā tō rātou whakarihariha me ō rātou mōrikarika.\n\n18 Ā, ka pahawa ake, e ai tā te Ariki o ngā Mano, āe rā, tō tātou Atua nui pono, nā, kāore te tangata e huna ake ai he taonga māna i te whenua e kite atu anō i ērā mea, nā te kanga nui o te whenua, hāunga mēnā he tangata tika ia, ā, ka hunaia ake ki te Ariki.\n\n19 Nā te mea kei te hiahia au, e ai tā te Ariki, kia hunaia ake e rātou he taonga ki ahau; ā, ka kangaia te hunga e kore nei e hunaia ake ā rātou taonga ki ahau; nā te mea kāore he tangata e hunaia ake ana ā rātou taonga ki ahau hāunga ko te hunga tika; ā, ko te hunga e kore nei e hunaia ake āna taonga ki ahau, kua kangaia ia, me te taonga anō hoki, ā, e kore tētahi e whakahoki i ērā mea nā te kanga o te whenua.\n\n20 Ā, ka tae mai te rā e huna ake ai ā rātou taonga, nā te mea kua whakatau iho ō rātou ngākau i runga i ngā taonga; ā, nā te mea kua whakatau iho ō rātou ngākau ki runga i ā rātou taonga, ā, ka hunaia ake ā rātou taonga i te wā e tahuti atu ai rātou i te aroaro o ō rātou hoariri; nā te mea e kore rātou e hunaia ake ērā mea ki ahau, ka kangaia rātou me ā rātou taonga anō hoki; ā, hei taua rā anō pākia ai rātou, e ai tā te Ariki.\n\n21 Nana koutou, e te iwi o tēnei pā nui, ā, whakarongo mai ki aku kupu; āe rā, whakarongo ki ngā kupu e kōrero mai ana te Ariki; nana rā, e mea ana ia kua kangaia koutou nā ā koutou taonga, ā, kua kangaia hoki ā koutou taonga nā te mea e whakatau nei koutou i ō koutou ngākau ki runga i ērā mea, ā, kīhai koutou i whakarongo atu ki ngā kupu a te mea nāna i hoatu nei ērā mea ki a koutou.\n\n22 Kāore koutou e maumahara ana ki te Ariki tō koutou Atua i roto i ngā mea nāna nei koutou i manaaki, engari e maumahara katoa ana koutou ki ā koutou taonga, tē whakawhetai atu ki te Ariki tō koutou Atua mō ērā mea; āe rā, kāore e aro ana ō koutou ngākau ki te Ariki, engari e pupuhi ana i runga i te whakapehapeha nui, ki te whakamanamana, ki te pupuhitanga nunui, te pūhaehae, te ngangare, te ngau tuarā, te whakatoi, me ngā kōhuru, me ngā kino katoa o ia āhua, o ia āhua.\n\n23 Mō tēnei take i mea ai te Ariki te Atua kia tau iho ai tētahi kanga ki runga i te whenua, i runga anō hoki i ā koutou taonga, ā pēnei nā ō koutou kino.\n\n24 Āe rā, auē te mate mō tēnei iwi, nā tēnei wā kua tae mai nei, e makaia atu ai e koutou ngā poropiti, kei te tāwai i a rātou, kei te ākina rātou ki te kōhatu, ā, kei te whakamate i a rātou, me te mahi i ngā tūmomo kino o ia āhua, o ia āhua ki a rātou, he pērā i tā rātou i ngā wā onamata.\n\n25 Ināianei ā, ina kōrero koutou, ka kī ake koutou: Mehemea ō mātou rā i ngā rā o ō tātou tūpuna onamata, kua kore mātou i whakamatea ngā poropiti; kua kore mātou i ākina rātou ki te kōhatu, me te maka atu i a rātou ki waho.\n\n26 Nana he kino ake koutou i a rātou; nā te mea e ora ana te Ariki, mēnā ka haere mai tētahi poropiti ki waenganui i a koutou me te whakapuaki ake ki a koutou i te kupu a te Ariki, e whakaatu nei i ō koutou nei hara me ō koutou kino, kua riri koutou ki a ia, ā, ka makaia atu ia ki waho, ā, ka whai atu koutou i ngā huarahi maha hei whakangaro i a ia; āe rā, ka kī ake koutou he poropiti teka ia, ā, he kaihara ia, ā, nō te rēwera, mōna i whakaatu i ā koutou mahinga e kino ana.\n\n27 Engari nana, ki te haere mai tētahi tangata ki waenganui i a koutou me te kī ake: Me pēnei, ā, kāore he hara; mahi pēnā, ā, kāore koutou e mate; āe rā, ka kī ake ia: Hīkoi i runga i te whakapehapeha o ō koutou ake ngākau; āe rā, hīkoi i runga i te whakapehapeha o ō koutou karu, me te mahi i ērā mea katoa e hiahia ana ō koutou ngākau—ā, ki te haere mai tētahi tangata ki waenganui i a koutou me te kī ake i tēnei, ka whiwhi koutou i a ia, ā, ka kī ake he poropiti ia.\n\n28 Āe rā, ka whakanuia ia e koutou, ā, ka hoatu e koutou ā koutou taonga ki a ia; ka hoatu e koutou ā koutou kōura, ā koutou hiriwā, ā, ka whakakākahutia ia ki ngā kākahu utu nui; ā, nā te mea e kōrero whakapatipati ia ki a koutou, me te kī ake kei te pai ngā mea katoa, kātahi ka kore koutou e whakahē mōna.\n\n29 Auē e koutou e te whakatipuranga kino parori kē; e koutou e te iwi pakeke, ā, e te iwi kakī mārō, ka pēhea te roa e manawanui ai te Ariki ki a koutou? Āe rā, ka pēhea te roa e tuku ai i a koutou kia ārahina atu ai e ngā kaiārahi kuare me ngā kaiārahi kāpō? Āe rā, ka pēhea te roa e kaha ake tā koutou whiriwhiri i te pōuritanga i tā koutou whiriwhiri i te māramatanga?\n\n30 Āe rā, nana, kua tahuna kētia te riri o te Atua ki a koutou; nana, kua kangaia e ia te whenua nā tō koutou kino.\n\n31 Ā nana, e tata mai ana te wā e kanga ai ia i ā koutou taonga, kia meinga ai hei mea pākehokeho, nā, e kore nei e taea ērā mea te pupuri; ā, tē taea ērā mea e koutou te pupuri anō i ngā rā o tō koutou rawakoretanga.\n\n32 Ā, ka karanga ake koutou ki te Ariki i ngā rā o tō koutou rawakoretanga; ā, auare ake tā koutou karanga ake, nā te mea kua tae kē mai tō koutou whakangaromanga ki runga i a koutou, ā, kua tūturu tō koutou whakangaromanga; kātahi koutou ka tangi, ā, ka auē i taua rā, e ai tā te Ariki o ngā Mano. Kātahi koutou ka tangi, ā, ka mea:\n\n33 Auē me i rīpenetā au, me i kore au i whakamate i ngā poropiti, me te ākina rātou ki te kōhatu, me te maka i a rātou ki waho. Āe rā, ka kī ake koutou i taua rā: Auē me i mahara tātou ki te Ariki tō tātou Atua i te rā i homai ai e ia ā tātou taonga, kātahi ka kore ērā mea i meinga kia pākehokeho e ngaro atu ai ērā mea i a tātou; nana rā, kua ngaro atu ā tātou taonga i a tātou.\n\n34 Nana, ka whakatakotohia tētahi taputapu e tātou ki konei, ā, hei te aonga o te rā kua ngaro; ā nana, kua murua atu ō tātou hoari i a tātou i te rā kua rapua atu ērā mō te pakanga.\n\n35 Āe rā, kua hunaia ake e tātou ā tātou taonga, engari kua pahuhu atu i a tātou, nā te kanga o te whenua.\n\n36 Auē me i rīpenetā tātou i te rā i tau mai ai te reo o te Ariki ki a tātou; nana rā kua kangaia te whenua, ā, kua pākehokeho ngā mea katoa, ā, tē taea e tātou te pupuri ērā mea.\n\n37 Nana, kua karapotia tātou e ngā nauwhea, āe rā, kua karapotia tātou e ngā anahera o te mea nāna i whai ki te whakangaro i ō tātou wairua. Nana, he nui ō tātou hē. E te Ariki, e kore ianei koe e taea te whakatahuri atu i tō riri i a mātou? Ā, ka pēnei tō koutou reo hei aua rā.\n\n38 Engari nana, kua hipa atu ō koutou rā poropeihana; kua whakaroa atu koutou i te rā o tō koutou whakaoranga tae noa atu ki te wā kua takaroa rawa atu, ā, kua tūturu tō koutou whakangaromanga; āe rā, nā te mea kua whai atu koutou i ō koutou rā katoa i ērā mea tē taea te hopu; ā, kua whai atu i te hari i runga i te mahi kino, ko taua mea e tauaro ana ki te āhuatanga o taua tika kei roto nei i tō tātou Upoko Mau Tonu Nui.\n\n39 Auē e koutou te iwi o te whenua, me whakarongo mai rā ki aku kupu! Ā, e inoi ake ana au kia tahuritia atu te riri o te Atua i a koutou, ā, kia rīpenetā koutou, ā, kia whakaorangia.\n\n", "hel 14": "[center][font_size=26]Upoko 14[/font_size][/center]\n\n[i]Ka matakite a Hamuera i te māramatanga i te pō me te whetū hou hei te whānautanga mai a te Karaiti—Ka hoko te Karaiti i te tangata i te matenga o te tīnana me te matenga o te wairua—Ko ngā rā e toru o te pōuritanga ētahi o ngā tohu o Tana matenga, te pākarukarutanga o ngā toka, me ngā aituā nunui o te taiao. Takiwā 6 M.K.[/i]\n\n1 Ināianei ā i pahawa ake i a Hamuera, te Rāmana, i poropiti i ngā mea maha rawa atu tē taea te tuhituhi.\n\n2 Ā nana, ka kī atu ia ki a rātou: Nana, kei te hoatu e au tētahi tohu ki a koutou; nā te mea e rima tau anō e haere mai ana, ā nana, kātahi ka haere mai te Tama a te Atua ki te hoko i te hunga katoa e whakapono ai ki tōna ingoa.\n\n3 Ā nana, ka hoatu e au tēnei ki a koutou hei tohu hei te rā o tana haerenga mai; nana rā, ka nui ngā māramatanga i te rangi, nā konā hei te pō i mua i tana haerenga mai kāore he pōuritanga, nā konā ki tā te tangata titiro atu, anō nei he awatea.\n\n4 Nō reira, kotahi te rā, kotahi te pō, kotahi anō te rā, anō nei kotahi noa iho te rā, ā, kāore i tau iho te pō; ā, ka pēnei ki a koutou hei tohu; nā te mea ka mōhio koutou e pā ana ki te tākiritanga o te rā me tōna tōnga; nō reira ka tino mōhio rātou, nā, e rua ngā rā, ā, kotahi te pō; hei aha koa kāore e pōuri te pō; ā, koia te pō i mua i tana whānautanga mai.\n\n5 Ā nana, ka rewa ake anō he whetū hou, he mea kāore anō kia kitea noatia e koutou; ā, ko tēnei anō hoki hei tohu ki a koutou.\n\n6 Ā nana ehara tēnei i te katoa, ka nui ngā tohu me ngā mea mīharo i te rangi.\n\n7 Ā, ka pahawa ake, nā, ka mīharo koutou, ā, ka māharo, nā konā ka hinga iho koutou ki te whenua.\n\n8 Ā, ka pahawa ake, nā, ko te tangata e whakapono ai ki te Tama a te Atua, koia ake anō te mea e whiwhi i te oranga tonutanga.\n\n9 Ā nana, pēnei tā te whakahau a te Ariki ki ahau, nā tana anahera, kia haere mai au me te kōrero atu i tēnei mea ki a koutou; āe rā, kua whakahau mai ia kia poropiti atu au i ēnei mea ki a koutou; āe rā, kua kōrero mai ia ki ahau: Karanga atu ki tēnei iwi, e rīpenetā me te whakarite i te huarahi a te Ariki.\n\n10 Ināianei ā, nā te mea he Rāmana ahau, ā, kua kōrero atu au ki a koutou i ngā kupu kua whakahaua au e te Ariki, ā, nā te mea he pakeke ērā ki a koutou, kei te riri mai koutou ki ahau, ā, kei te whai koutou ki te whakangaro i ahau, ā, kua makaia atu au i waenganui i a koutou.\n\n11 Ā, ka rongo koutou i aku kupu, nā tēnei take i piki ake ai au ki runga i ngā taiapa o tēnei pā, kia rongo ai koutou, ā, kia mōhio ai koutou i ngā whakawākanga a te Atua e tāria nei koutou nā ō koutou hē, ā, kia mōhio anō hoki koutou ki ngā tikanga o te rīpenetātanga;\n\n12 Hei āpiti anō kia mōhio koutou ki te haerenga mai a Ihu Karaiti, te Tama a te Atua, te Matua o te rangi me te whenua, te Kaihanga o ngā mea katoa mai i te tīmatanga; ā, kia mōhio koutou ki ngā tohu o tana haerenga mai, i runga i te whakaaro ka whakapono koutou i runga i tōna ingoa.\n\n13 Ā, mēnā ka whakapono koutou i runga i tōna ingoa ka rīpenetā koutou i ō koutou hara, mā konā riro i a koutou tētahi murunga hara mā roto i āna mahi pai.\n\n14 Ā nana, anō, ka hoatu nei e au tētahi atu tohu ki a koutou, āe rā, he tohu mō tōna matenga.\n\n15 Nana rā, me mate rawa ia e puta mai ai te whakaoranga; āe rā, e tika ana anō kia mate ia, kia puta mai ai te aranga o te hunga mate, kia kūmea mai te tangata i reira ki roto i te aroaro o te Ariki.\n\n16 Āe rā, nana, ka pahawa ake te aranga i tēnei matenga, ā, ka hokona ngā tāngata katoa i te matenga tuatahi—ko taua matenga o te wairua; mō ngā tāngata katoa, nā te takanga o Arama kua hātepea atu i te aroaro o te Ariki, kua whakaarohia he mea mate, ki ngā mea o te tīnana me ngā mea anō hoki o te wairua.\n\n17 Engari nana, ka hokona te tangata e te aranga ake o te Karaiti, āe rā, ko ngā tāngata katoa pū anō, ā, ka whakahokia mai rātou ki roto i te aroaro o te Ariki.\n\n18 Āe rā, ka pahawa ake i konā te tikanga o te rīpenetātanga, nā, e kore nei e tuakina iho te tangata e rīpenetā ai, ā, e makaia atu ki roto i te ahi; engari ka tuakina iho te tangata e kore nei e rīpenetā, ā, ka makaia atu ki roto i te ahi; ā, ka tau iho anō ki runga i a rātou tētahi matenga o te wairua, āe rā, he matenga tuarua, nā te mea kua hātepea atu rātou e rite ana ki te taha o ngā mea e pā ana ki te tika.\n\n19 Nō reira kia rīpenetā koutou, kia rīpenetā koutou, kei tuku koutou i a koutou anō kia riro i te whakahēnga i runga i tā koutou mātau ki ēnei mea me tā koutou kore nei i mahi, ā, ka kūmea iho koutou ki tēnei matenga tuarua.\n\n20 Engari nana, he rite anō ki tāku i kī atu ai ki a koutou e pā ana ki tētahi atu tohu, he tohu mō tōna matenga, nana, hei taua rā e pā ai te matenga ki a ia ka whakapōuritia te rā, ā, kāore ia e tuku mai i tōna māramatanga ki a koutou; ā, me te marama me ngā whetū anō hoki; ā, kāore rawa he māramatanga i runga i te mata o te whenua, mai i te wā e pā ai te matenga ki a ia, mō te takiwā o ngā rā e toru, ki te wā e ara ake anō ia i te mate.\n\n21 Āe rā, hei taua wā e riro ake ai i a ia te kēhua ka ai he whatitiri me ngā hikonga uira mō te takiwā o ngā hāora maha, ā, ka tūoioi, ā, ka ngāueue te whenua; ko ngā toka kei runga nei i te mata o te whenua, ngā mea kei runga i te whenua me ngā mea kei raro, e mōhio nei koutou he mārō i tēnei wā, ko te wāhi nui o reira he mea kotahi e mārō ana, ka pākarukaru ake;\n\n22 Āe rā, ka pakaru ēnei ki waenganui, ā, ka kitea nō muri iho i roto i ngā karapiti me ngā tawhā, ā, i ngā kongakonga i runga i te mata o te whenua katoa, āe rā, i runga i te whenua, ā, i raro anō hoki.\n\n23 Ā nana, ka puta mai ngā tūpuhi nunui, ā, ka whakapapatairite iho ngā maunga maha, kia rite ki te raorao, ā, ka maha ngā wāhi e kīa nei ināianei he raorao e meinga ai hei maunga, he nui tōna tiketike.\n\n24 Ā, ka wāwāhi ake ngā huarahi maha, ā, ka whakaururuatia ngā pā maha.\n\n25 Ā, ka tūwhera ake ngā rua tūpāpaku maha, ā, ka tukuna ake ōna mate tokomaha; ā, ka puta mai te hunga tapu ki ngā mea tokomaha.\n\n26 Ā nana, pēnei kua kōrero mai te anahera ki ahau; nā te mea i kī mai ia ki ahau ka puta mai ngā whaititiri me ngā hikonga uira mō te takiwā o ngā haora maha.\n\n27 Ā, i kī mai ia ki ahau, i ngā whatitiri me ngā hikonga uira e ai ana, me te tūpuhi, ka ai ēnei mea, ā, ka kapi te mata o te whenua katoa i te pōuritanga mō te takiwā o ngā rā e toru.\n\n28 Ā, ka kī mai te anahera ki ahau, nā, ka kite ngā mea tokomaha i ngā mea nui ake i ēnei, i runga i te take kia whakapono rātou ka pahawa ake ēnei tohu me ēnei mea whakamīharo i runga i te mata katoa o tēnei whenua, kia kore ai he take mō te whakapono kore i roto i ngā tamariki a te tangata—\n\n29 Ā tēnei i runga i te take kia whakaorangia ngā tāngata katoa e whakapono ai, ā, ko ngā tāngata e kore nei e whakapono, ka tau iho tētahi whakawākanga tika ki runga i a rātou; hei āpiti anō mēnā ka whakahēngia rātou nā rātou anō taua whakahēnga i kukume ai ki runga i a rātou.\n\n30 Ināianei ā kia mahara, kia mahara, e aku teina, ko ngā tāngata e mate ana, ka mate ko ia anake; ā, ko te tangata e mahi hē ana, ka mahia ki a ia anō; nana rā, kua wātea koutou; kua tukuna koutou kia mahi mō koutou ake anō; nana rā, kua hoatu e te Atua he mātauranga ki a koutou, ā, nāna koutou i whakawātea.\n\n31 Kua hoatu e ia ki a koutou kia mōhio ai koutou ki te pai i te kino, ā, kua hoatu e ia ki a koutou kia whiriwhiri ai koutou i te oranga, i te matenga rānei; ā, ka taea e koutou te mahi pai, ā, kia whakahokia koutou ki tērā e pai ana, kia whakahokia tērā rānei e pai ana ki a koutou; ka taea rānei e koutou te mahi kino, ā, kia whakahokia atu tērā e kino ana ki a koutou.\n\n", "hel 15": "[center][font_size=26]Upoko 15[/font_size][/center]\n\n[i]I kohete te Ariki i ngā Nīwhai nā te mea i aroha Ia ki a rātou—He kaha, ā, he ū ngā Rāmana kua whakatahuritia i roto i te whakapono—Ka aroha te Ariki ki ngā Rāmana i ngā rā whakamutunga. Takiwā 6 M.K.[/i]\n\n1 Ināianei ā, e aku teina aroha, nana, kei te whakapuaki au ki a koutou ki te kore koutou e rīpenetā ka mahue atu ō koutou whare kia tū kau ana.\n\n2 Āe rā, ki te kore koutou e rīpenetā, ka whaitake nui ā koutou wahine kia tangi i te rā e whāngai ū ana rātou; nā te mea ka ngana rātou ki te tahuti atu engari kāore he haumarutanga mō rātou; āe rā, auē te mate mō rātou e hapū ana, nā te mea ka taumaha rātou, ā, tē taea te tahuti atu; nō reira, ka takatakahia iho rātou, ā, ka mahue iho kia mate.\n\n3 Āe rā, auē te mate mō tēnei iwi e karangatia ana ko te iwi o Nīwhai ki te kore rātou e rīpenetā, ina kite rātou i ēnei tohu me ēnei mea whakamīharo e whakakitea atu ki a rātou; nana rā, he iwi kōwhiria rātou e te Ariki; āe rā, kua arohaina e ia te iwi o Nīwhai, ā, kua kohetehia rātou e ia; āe rā, kua kohetehia rātou e ia i ngā rā o ō rātou kino nā te mea i arohaina rātou e ia.\n\n4 Engari nana e aku teina, kua mauāhara ia ki ngā Rāmana nā te mea kua hono tonu ā rātou mahi kino, ā pēnei nā te kino o ngā whakarerenga iho a ō rātou tūpuna. Engari nana, kua puta mai te whakaoranga ki a rātou mā te kauhautanga a ngā Nīwhai; ā mō tēnei take i whakaroa ake te Ariki i ō rātou rā.\n\n5 Ā, e hiahia ana au kia kite atu i te wāhi nui o rātou kei te ara o tō rātou haepapa, ā, kei te hīkoi tōtika i te aroaro o te Atua, ā, kei te ū rātou ki te pupuri i āna whakahaunga me āna ture me āna whakawākanga e ai ki te ture a Mohi.\n\n6 Āe rā, ko taku kupu tēnei ki a koutou, kei te pēnei te wāhi nui o rātou, ā, kei te tākare rātou i runga i te ū ngenge kore kia kukume mai te toenga atu o ō rātou huānga ki te mātauranga o te pono; nō reira he tokomaha ngā mea e tāpiri atu ana ki ō rātou tokomahatanga ia te rā, ia te rā.\n\n7 Ā nana, e mōhio ana koutou i a koutou anō, nā te mea kua kite koutou, ko te hunga katoa e kūmea mai ai ki te mātauranga o te pono, ā, kia mōhio ai ki ngā whakarerenga iho whakarihariha me ngā whakarerenga iho mōrikarika a ō rātou tūpuna, ā, ka ārahina ki te whakapono ki ngā karaipiture tapu, āe rā, ka ārahina rātou ki te whakapono ki te Ariki me te rīpenetātanga e ngā poropititanga a ngā poropiti tapu kua tuhia nei, ka puta mai tētahi panonitanga o te ngākau ki a rātou i taua whakapono me taua rīpenetātanga.\n\n8 Nō reira, ko te hunga katoa i tae mai ai ki tēnei āhua, e mōhio nei koutou he kaha, ā, he ū i roto i te whakapono, ā, i roto i te mea nā konā whakawātea ai rātou.\n\n9 Ā, e mōhio ana anō hoki koutou kua tanumia ake ā rātou rākau whawhai, ā, e wehi ana rātou kia hāpai ake anō i ērā mea kei hara rātou; āe rā, kei te kite koutou e wehi ana rātou kia hara—nana rā, ka tukua rātou e rātou anō kia takatakahia iho, ā, kia whakamatea e ō rātou hoariri, ā, kua kore rātou e hāpai ake i ā rātou hoari ki a rātou, ā, pēnei nā tō rātou whakapono i te Karaiti.\n\n10 Ināianei ā, nā tō rātou ū, ina whakapono rātou ki taua mea e whakapono nei rātou, he mea nā tō rātou kaha, ina whakamāramatia ake rātou, nana, ka manaakitia rātou e te Atua, ā, ka whakaroahia atu ō rātou rā, ahakoa tō rātou hē—\n\n11 Āe rā, ahakoa mēnā ka memeha atu i roto i te whakapono kore ka whakaroa te Ariki i ō rātou rā, tae noa atu ki te wā kua kōrerotia nei e ō tātou tūpuna, e te poropiti Hinohi anō hoki, ā, e ngā poropiti tokomaha anō, e pā ana ki te whakahokinga o ō tātou tuākana, ngā Rāmana, ki te mātauranga anō o te pono—\n\n12 Āe rā, ko taku kupu tēnei ki a koutou, nā, hei ngā wā o muri atu nei kua tukuna atu ngā whakaari a te Ariki ki ō tātou tuākana, ngā Rāmana; ā, ahakoa ngā whakamamaetanga maha e pā ai ki a rātou, ā, ahakoa ka āia atu rātou ki wiwī, ki wawā i runga i te mata o te whenua, ā, ka arumia, ā, ka pākia, ā, ka whakamararatia ki tawhiti, kāore ō rātou haumarutanga, ka aroha te Ariki ki a rātou.\n\n13 Ā tēnei kia rite ai ki te poropititanga, kia whakahokia mai anō rātou ki te mātauranga pono, koia te mātauranga o tō rātou Kaihoko, ā, ko tō rātou hepara pono nui, ā, kia tatauria i waenganui i āna hipi.\n\n14 Nō reira ko taku kupu tēnei ki a koutou, ka pai ake tō rātou i tō koutou ki te kore koutou e rīpenetā.\n\n15 Nana rā, me i whakaatu atu ngā mahi whakamīharo ki a rātou pērā i te whakaaturanga atu ki a koutou, āe rā, ki te hunga kua memeha atu i runga i te whakapono kore nā ngā whakarerenga iho a ō rātou tūpuna, kei te kite koutou mō koutou anō, nā, kua kore anō rātou i memeha atu i roto i te whakapono kore.\n\n16 Nō reira, e ai tā te Ariki: Kāore rātou e whakangaromia rawatia e au, engari māku e mea hei te rā o taku mātauranga ka hoki mai rātou ki ahau, e ai tā te Ariki.\n\n17 Ināianei ā nana, e ai tā te Ariki, e pā ana ki te iwi o ngā Nīwhai: Ki te kore rātou e rīpenetā, me te ngohengohe ki te mahi i tāku e pai ai, ka whakangaro rawa au i a rātou, e ai tā te Ariki, nā tō rātou whakapono kore ahakoa ngā mahinga maha kua mahi nei i waenganui i a rātou; āe pono ana kei te ora te Ariki ka ai ēnei mea, e ai tā te Ariki.\n\n", "hel 16": "[center][font_size=26]Upoko 16[/font_size][/center]\n\n[i]Ka rumakina ngā Nīwhai e whakapono ana ki a Hamuera e Nīwhai—Tē taea a Hamuera te whakamate ki ngā pere me ngā kōhatu a ngā Nīwhai rīpenetā kore—Ka whakapakeke ētahi i ō rātou ngākau, ā, ka kite ētahi atu i ngā anahera—Ka kī ake te hunga whakapono kore kāore e tika ana kia whakapono i te Karaiti me Tana haerenga mai ki roto o Hiruharama. Takiwā 6–1 M.K.[/i]\n\n1 Ināianei ā, i pahawa ake, nā, he tokomaha ngā mea i rongo ai i ngā kupu a Hamuera, te Rāmana, i kōrerotia ai e ia i runga i ngā taiapa o te pā. Ā, ka haere atu te hunga katoa i whakapono ai ki āna kupu, ā, ka whai atu i a Nīwhai; ā, i te wā i haere atu ai, ā, i kite atu rātou i a ia ka whākina atu ō rātou hara ki a ia, ā, kīhai i whakakorehia atu, e hiahia ana kia rumakina ki te Ariki.\n\n2 Engari ka riri te hunga katoa kīhai i whakapono ki ngā kupu a Hamuera ki a ia; ā, ka maka kōhatu atu ki a ia i runga i te taiapa; ā, he tokomaha anō i whiu pere atu ki a ia i a ia e tū ana i runga i te taiapa, engari i a ia te Wairua o te Ariki, nā konā kāore i taea e rātou te whakapā atu ki a ia ki ā rātou kōhatu me ā rātou pere.\n\n3 Nā, i te wā i kite ai rātou tē taea e rātou te whakapā atu ki a ia, ka nui ake te hunga i whakapono ai ki āna kupu, nā konā haere atu ai rātou ki a Nīwhai kia rumakina.\n\n4 Nana rā, i te rumaki a Nīwhai, ā, i te poropiti, i te kauhau, i te karanga ake i te rīpenetātanga ki te iwi, e whakaatu atu ana i ngā tohu me ngā mea whakamīharo, e mahi merekara ana i waenganui i te iwi, me kore pea rātou e mōhio ai meake haere mai ai te Karaiti—\n\n5 E kōrero atu ana ki a rātou i ngā mea meake puta mai ai, kia mōhio ai rātou, ā, kia mahara ai rātou hei te wā o tā rātou putanga mai, nā, kua whakamōhiotia ērā mea ki a rātou i mua, i runga i te take e whakapono ai rātou; nō reira ka haere atu te hunga katoa i whakapono ai ki ngā kupu a Hamuera ki a ia kia rumakina ai, nā te mea i haere rīpenetā mai rātou e whāki ana i ō rātou hara.\n\n6 Engari kāore te wāhi nui o rātou i whakapono ki ngā kupu a Hamuera; nō reira i tā rātou kitenga ake tē taea e rātou te whakapā atu ki a ia ki ā rātou kōhatu me ā rātou pere, ka karanga ake rātou ki ō rātou kaiwhakahau, e mea ana: Whakamaua tēnei tangata, ā, herea ia, nana rā he rēwera hoki tōna; ā, nā te kaha o te rēwera kei roto nei i a ia tē taea e tātou te whakapā atu ki a ia ki ā tātou kōhatu me ā tātou pere; nō reira whakamaua ia, ā, herea ia, ā, kahakina atu ia.\n\n7 Ā, i a rātou e haere atu ana ki te whakapā i ō rātou ringaringa ki runga ki a ia, nana, ka rere iho ia i te taiapa, ā, ka tahuti atu ia i ō rātou whenua, āe rā, tae atu ana ki tōna ake whenua, ā, ka tīmata tana kauhau me te poropiti ki waenganui i tōna ake iwi.\n\n8 Ā nana, kāore i rangona anō mōna i muri iho i waenganui i ngā Nīwhai; ā pēnei ngā āhuatanga o te iwi.\n\n9 Ā pēnei mutu ai te tau waru ngahuru mā ono o te whakaheretanga a ngā kaiwhakawā i runga i te iwi o Nīwhai.\n\n10 Ā pēnei mutu ai anō hoki te tau waru ngahuru mā whitu o te whakahaeretanga a ngā kaiwhakawā, e noho tonu ana te wāhi nui o te iwi i roto i te whakapehapeha me te whakarihariha, ā, ko te wāhi iti o te iwi e nui ake ana tā rātou āta hīkoi i te aroaro o te Atua.\n\n11 Ā, koinei ngā āhuatanga anō hoki, i te tau waru ngahuru mā waru o te whakahaeretanga a ngā kaiwhakawā.\n\n12 Ā, he iti noa iho ngā rerekētanga i roto i ngā āhuatanga o te iwi, hāunga te tīmatanga a te iwi kia whakapakeke ake i roto i te hē, me te mahi anō i ērā mea e tauaro ana ki ngā whakahaunga a te Atua, i te tau waru ngahuru mā iwa o te whakahaeretanga a ngā kaiwhakawā.\n\n13 Engari i pahawa ake i te tau iwa ngahuru o te whakahaeretanga a ngā kaiwhakawā, i reira ngā tohu nui i hoatu ai ki te iwi, me ngā mea whakamīharo; ā, ka tīmata te whakatutukitanga i ngā kupu a ngā poropiti.\n\n14 Ā, ka puta mai ngā anahera ki te tangata, ngā tangata matatau, ā, ka whakapuaki atu ki a rātou i ngā rongo whakahari o te pai; pēnei tīmata ai te whakatutukitanga i ngā karaipiture i tēnei tau.\n\n15 Hei aha koa, ka tīmata tā te iwi whakapakeke i ō rātou ngākau, ko ngā mea katoa hāunga ko te wāhi i tino whakapono ai, nō ngā Nīwhai me ngā Rāmana anō hoki, ā, ka tīmata tā rātou whakawhirinaki ki runga i tō rātou ake kaha me tō rātou ake mātauranga, e mea ana:\n\n16 Ko ētahi mea pea kua tika tā rātou whakapae, i roto i ngā mea maha; engari nana, e mōhio ana tātou kāore e taea te pahawa ake ēnei mea nui whakamīharo, ēnei mea kua kōrerotia ake nei.\n\n17 Ā, ka tīmata tā rātou kōrerorero, ā, tā rātou tautohetohe i waenganui i a rātou anō, e mea ana:\n\n18 Kāore e tika ana kia puta mai ai tētahi mea pērā i te Karaiti; me i tika, me ko ia te Tama a te Atua, te Matua o te rangi me te whenua, pērā i ērā kua kōrerotia ake nei, he aha ia e kore ai e whakakite mai i a ia anō ki a tātou pērā me tāna whakakite atu ki te hunga e noho nei ki Hiruharama?\n\n19 Āe rā, he aha ia e kore ai e whakakite atu i a ia anō i tēnei whenua me te whenua o Hiruharama hoki?\n\n20 Engari nana, e mōhio ana tātou he whakarerenga iho kino tēnei, kua tukua iho ki a tātou e ō tātou tūpuna, kia mea ai i a tātou kia whakapono ai ki tētahi mea nui whakamīharo e kore rawa e pahawa ake, engari e kore i waenganui i a tātou, engari i tētahi whenua pāmamao, he whenua kāore nei tātou i te mōhio; nō reira ka taea tātou e rātou te whakakuare, nā te mea tē taea e tātou te kite atu ki ō tātou ake karu mēnā rānei he pono ērā mea.\n\n21 Ā ka pērā rātou, mā ngā tikanga tinihanga ngaro a te mea kino, e mahi ai i tētahi mea ngaro nui e kore nei e taea e tātou te mārama, e whakapēhi tonu iho nei i a tātou hei pononga ki ā rātou kupu, ā, hei pononga anō hoki ki a rātou, nā te mea e whakawhirinaki ana mātou ki a rātou ki te whakaako i a tātou te kupu; ā pēnei tā rātou whakakuare tonu i a tātou ki te tukua atu i a tātou anō ki a rātou, i ngā rā katoa o ō tātou oranga.\n\n22 Ā, he maha atu anō ngā mea i pohewa ai te iwi i roto i ō rātou ngākau, he mea kuare, ā, he mea teka; ā, i te raru nui rātou, nā te mea he rite tonu tā Hātana whakaoho i a rātou kia putuputu ai tā rātou mahi kino; āe rā, ka kōpikopiko haere ia ki te kawe kōrero me ngā tautohetohenga i runga i te mata katoa o te whenua, me kore pea ia e whakapakeke i ngā ngākau o te iwi ki ērā mea e pai ana, ā, ki ērā mea katoa e puta mai ai.\n\n23 Ā, ahakoa ngā tohu me ngā mea whakamīharo i meatia ai ki waenganui i te iwi o te Ariki, me ngā merekara maha i mea ai rātou, ka kaha pupuri a Hātana i runga i ngā ngākau o te iwi i runga i te mata katoa o te whenua.\n\n24 Ā pēnei mutu ai te tau iwa ngahuru o te whakahaeretanga a ngā kaiwhakawā i runga i te iwi o Nīwhai.\n\n25 Ā pēnei mutu ai te pukapuka a Heramana, e ai ki te tuhinga a Heramana me āna tama.\n\n", "3-ne 1": "[center][font_size=26]Nīwhai Tuatoru[/font_size][/center]\n\n[center][font_size=26]Ko te Pukapuka a Nīwhai te Tama a Nīwhai, Koia te Tama a Heramana[/font_size][/center]\n\nĀ, ko Heramana te tama a Heramana, koia te tama a Arami, koia hoki te tama a Arami, he uri ia nō Nīwhai te tama a Rīhai, nāna nei i puta mai i te whenua o Hiruharama i te tau tuatahi o te whakahaeretanga a Terekia, te kīngi o Hura.\n\n[center][font_size=26]Upoko 1[/font_size][/center]\n\n[i]Ka wehe atu a Nīwhai, te tama a Heramana i te whenua, ā, ka puritia ngā tuhinga e tana tama a Nīwhai—Ahakoa he maha ngā tohu me ngā mea whakamīharo, ka whakamahere te hunga kino ki te whakamate i te hunga tika—Ka tae mai te pō o te whānautanga mai o te Karaiti—Kua hoatu te tohu, ā, ka rewa ake tētahi whetū hou—Ka nui haere ngā rūkahutanga me ngā tinihanga, ā, ka parekuratia te hunga tokomaha e ngā kaipāhua o Karianato. Takiwā T.A. 1–4.[/i]\n\n1 Nā, i pahawa ake i te pahemotanga atu o te tau iwa ngahuru mā tahi, ā, kua ono rau tau mai i te wā i wehe atu a Rīhai i Hiruharama; ā, i te tau anō ko Rakoneu te kaiwhakawā matua me te kāwana i runga i te whenua.\n\n2 Ā, kua puta atu a Nīwhai, te tama a Heramana, ki waho i te whenua o Harahemara, kua tukuna atu te haepapa ki a Nīwhai, ko ia tana tama mātāmua, e pā ana ki ngā papa parāhe, me ngā tuhinga katoa kua puritia ake nei, me aua mea katoa anō hoki kua puritia tapuhia mai i te wehenga atu a Rīhai i Hiruharama.\n\n3 Kātahi ia ka wehe atu i te whenua, ā, kāore te tangata e mōhio ana ki hea haere ai ia; ā, ka puritia ngā tuhinga e tana tama i muri i a ia, āe rā, ngā tuhinga mō tōna iwi.\n\n4 Ā, i pahawa ake i te tīmatanga o te tau iwa ngahuru mā rua, nana, ka tīmata rawa te tutukitanga o ngā poropititanga a ngā poropiti; nā te mea ka nui haere te whakamahinga o ngā tohu nui ake me ngā merekara nui ake ki waenganui i te iwi.\n\n5 Engari i reira anō ētahi i tīmata ake te kī, nā, kua pau te wā kia tutuki ai ngā kupu, kua kōrerotia nei e Hamuera, te Rāmana.\n\n6 Ā, ka tīmata tō rātou hari i runga i ō rātou huānga, e mea ana: Nana kua pau te wā, ā, kāore anō kia tutuki ngā kupu a Hamuera; nō reira, kua auare ake tō koutou hari me tō koutou whakapono e pā ana ki tēnei mea.\n\n7 Ā, i pahawa ake, nā, ka nui tā rātou ngangau puta noa i te whenua; ā, ka pōuri haere te hunga whakapono, kei pahawa noa ake aua mea kua kōrerotia.\n\n8 Engari nana, i āta mataara katoa rātou mō taua rā me taua pō me taua rā e rite ai ki te rangi kotahi me te mea nei kāore he pō, kia mōhio ai rātou ehara i te mea he auare ake tō rātou whakapono.\n\n9 Nā, i pahawa ake, kua whakataua tētahi rā e te hunga whakapono kore, nā, kia whakamatea te hunga katoa i whakapono ai ki aua whakarerenga iho ki te kore te tohu e pahawa ake, ko taua tohu i homai ai e Hamuera te poropiti.\n\n10 Nā, i pahawa ake i te kitenga a Nīwhai, te tama a Nīwhai, i te whakariharihatanga o tōna iwi, ka tino pōuri rawa tōna ngākau.\n\n11 Ā, i pahawa ake, nā, ka haere atu ia, ā, ka tuohu ia i a ia anō ki te whenua, ā, ka kaha rawa tana karanga ake ki te Atua mō tōna iwi, āe rā, mō te hunga whano ka whakangaromia nā tō rātou whakapono ki ngā whakarerenga iho a ō rātou tūpuna.\n\n12 Ā, i pahawa ake, nā, ka karanga kaha ake ia ki te Ariki mō te roanga ake o te rā; ā nana, ka tau mai te reo o te Ariki ki a ia, e mea ana:\n\n13 Hikina ake tō māhunga, ā, kia koa koe; nana rā, kua tae mai te wā, ā, hei tēnei pō anō tukuna ai te tohu, ā, hei te āpōpō tae atu ai au ki roto i te ao, kia whakakite atu ki te ao, nā, māku ērā mea katoa kua mea au kia kōrerotia ake nei e te māngai o ngā poropiti tapu e whakatutuki.\n\n14 Nana, ka haere mai au ki ōku ake, ki te whakatutuki i ngā mea katoa kua whakamōhiotia atu e au ki ngā tamariki a te tangata mai i te tūāpapa o te ao, me te mahi i tā te Matua rāua ko te Tama e pai ai—tā te Matua, he mea mōku ake, tā te tama, he mea nā ōku kikokiko. Ā nana, kua tae mai te wā, ā, hei tēnei pō tukuna mai ai te tohu.\n\n15 Ā, i pahawa ake, nā, kua tutuki ngā kupu i tau mai ai ki a Nīwhai, e rite ana ki te āhua i kōrerotia ai; nana rā, kāore he pō i te tōnga ihotanga o te rā; ā, ka mīharo haere te iwi nā te mea kāore he pōuritanga i te taunga iho o te pō.\n\n16 Ā, he tokomaha i reira, kīhai nei i whakapono ki ngā kupu a ngā poropiti, i hinga iho ai ki te whenua, ā, ka meinga anō nei kua mate rātou, nā te mea kua mōhio rātou kua whakananua taua mahere nui o te whakangaromanga kua whakatakotoria iho e rātou mō te hunga i whakapono ai ki ngā kupu a ngā poropiti; nā te mea kua tae kē mai te wā o te tohu i kōrerotia mai ai.\n\n17 Ā, ka tīmata tō rātou mōhio, nā, kāore e kore ka puta mai te Tama a te Atua; āe rā, hei whakarāpopoto, ko ngā tāngata katoa i runga i te mata o te whenua katoa mai i te uru ki te rāwhiti, kei te whenua ki te raki me te whenua ki te tonga anō hoki, i te tino mīharo rātou nā konā hinga iho ai rātou ki te whenua.\n\n18 Nā te mea i mōhio rātou kua whakaatuhia mai nei e ngā poropiti ēnei mea mō ngā tau maha, ā, kua tae mai anō te wā o te tohu i kōrerotia mai ai; ā, ka tīmata tō rātou wehi nā tō rātou kino me tō rātou whakapono kore.\n\n19 Ā, i pahawa ake, nā, kāore he pōuritanga i taua pō katoa, engari i te awatea anō nei ko te poutūmārōtanga o te rā. Ā, i pahawa ake, nā, ka ao ake anō te rā i te ata, e rite ana ki tōna āhuatanga tika; ā, i mōhio rātou koirā te rā e whānau mai ai te Ariki, nā te tohu kua homai nei.\n\n20 Ā, i pahawa ake, āe rā, ko ngā mea katoa, tēnei tongi, tēnei tongi, e rite ana ki ngā kupu a ngā poropiti.\n\n21 Ā, i pahawa ake anō hoki, nā, ka puta mai tētahi whetū hou, e rite ana ki te kupu.\n\n22 Ā, i pahawa ake, nā, mai i tēnei wā haere ake nei ka tīmata atu te tuku i ngā rūkahu ki waenganui i te iwi, e Hātana, kia whakapakeke i ō rātou ngākau, kei whakapono rātou ki aua tohu me aua mea whakamīharo kua kitea e rātou; engari ahakoa ēnei rūkahu me ēnei tinihanga ka whakapono tonu te wāhi nui o te iwi, ā, ka whakatahuritia ki te Ariki.\n\n23 Ā, i pahawa ake, nā, ka haere atu a Nīwhai ki waenganui i te iwi, me ērā atu tokomaha anō hoki, e rūmakina ana ki te rīpenetātanga, i konā puta ai tētahi murunga hara nunui. Ā pēnei tīmata anō tā te iwi noho rangimārie i runga i te whenua.\n\n24 Ā, kāore he tautohetohenga, hāunga ētahi mea ruarua i tīmata ai ki te kauhau, e ngana ana ki te whakaatu atu i runga i ngā karaipiture kāore e tika tonu ana ki te ngohengohe ki te ture a Mohi. Nā, ka hē rātou i tēnei mea, kāore i mārama ki ngā karaipiture.\n\n25 Engari i pahawa ake, nā, kāore i roa ka whakatahuritia rātou, ā, ka whakapakepakehia mō taua hē i mea ai rātou, nā te mea i whakamōhiotia atu ki a rātou, nā, kāore anō te ture kia whakatutukihia, ā, me whakatutuki tēnā mea katoa; āe rā, ka tau mai te kupu ki a rātou, nā, me whakatutuki tēnā; āe rā, e kore e pahemo atu tētahi tohu, tētahi tongi rānei kia whakatutukihia tēnā; nō reira i tēnei tau pū anō kūmea ai rātou ki tētahi mātauranga mō tō rātou hē, ā, ka whāki atu i ō rātou hē.\n\n26 Ā pēnei ka pahemo atu te tau iwa ngahuru mā rua, e puta mai ana ngā rongo whakahari ki te iwi nā ngā tohu kua pahawa ake nei, e rite ana ki ngā kupu poropiti a ngā poropiti tapu katoa.\n\n27 Ā, i pahawa ake, nā, ka pahemo atu anō te tau iwa ngahuru mā toru i runga i te rangimārie, hāunga ko ngā kaipāhua o Karianato, i noho ai i ngā maunga, i muia hoki te whenua; nā te mea he tino kaha rawa ō rātou pā kaha me ō rātou wāhi huna, nā, tē taea rātou e te iwi; nō reira he maha ngā kōhurutanga i mea ai rātou, ā, he nui te parekura i mea ai rātou i waenganui i te iwi.\n\n28 Ā, i pahawa ake i te tau iwa ngahuru mā whā ka tīmata tō rātou tokomaha haeretanga, nā te mea he tokomaha ngā kaitītore Nīwhai i tahuti atu ai ki a rātou, nā konā pōuri nui ai aua Nīwhai i noho tonu ai i te whenua.\n\n29 Ā, he nui anō te whaitake i waenganui i ngā Rāmana kia pōuri; nana rā, he tokomaha ngā tamariki i tupu ake ai, ā, i pakeke haere ai, nā, ka whai i ō rātou ake hiahia, ā, ka ārahina atu e ētahi Hōrama, he mea nā ā rātou rūkahu me ā rātou kupu whakapatipati, kia hono atu ki aua kaipāhua Karianato.\n\n30 Ā pēnei ka tūkinotia anō hoki ngā Rāmana, ā, ka iti haere tō rātou whakapono me tō rātou tika, nā te whakarihariha o te whakatipuranga e tupu ake ana.\n\n", "3-ne 2": "[center][font_size=26]Upoko 2[/font_size][/center]\n\n[i]Ka nui haere te whakarihariha me ngā mōrikarika i waenganui i te iwi—Ka whakakotahi ngā Nīwhai me ngā Rāmana ki te tiaki i a rātou anō i ngā kaipāhua Karianato—Ka kiritea haere ngā Rāmana kua whakatahuritia ki te Atua, ā, ka karangatia rātou he Nīwhai. Takiwā T.A. 5–16.[/i]\n\n1 Ā, i pahawa ake i pēnei te pahemotanga atu o te tau iwa ngahuru mā rima anō hoki, ā, ka tīmata tā te iwi wareware ki aua tohu me aua mea whakamīharo i rongo ai rātou, ā, ka iti haere, ka iti haere tō rātou whakamīharo ki tētahi tohu, ā, ki tētahi mea whakamīharo mai i te rangi, nā konā ka tīmata tā rātou whakapakeke i ō rātou ngākau, ā, tā rātou kāpō i ō rātou hinengaro, ā, ka tīmata tā rātou whakapono kore ki ērā mea kua rangona, ā, kua kitea e rātou—\n\n2 E whakaaro horihori ake ana i tētahi mea tekateka noa i ō rātou ngākau, nā, kua mahia mai e te tangata, e te mana rānei o te rēwera, hei whakakōtiti kē atu, ā, hei tinihanga i ngākau o te iwi; ā pēnei rapu ai a Hātana i ngā ngākau anō o te iwi, nā konā whakakāpō ai ia i ō rātou karu, ā, ka ārahina atu rātou kia whakapono ai he mea heahea, ā, he mea tekateka te akoranga a te Karaiti.\n\n3 Ā, i pahawa ake, nā, ka tīmata tā te iwi pakari haeretanga i te whakarihariha me ngā mōrikarika; ā, kāore rātou i whakapono me homai anō he tohu anō, he mea whakamīharo anō rānei; ā, ka hāereere a Hātana, e ārahina atu ana ngā ngākau o te iwi, e whakawai ana i a rātou, ā, e mea ana i a rātou kia mahi ai i te whakarihariha nui i te whenua.\n\n4 Ā pēnei pahemo atu ai te tau iwa ngahuru mā ono; ā, me te tau iwa ngahuru mā whitu; me te tau iwa ngahuru mā waru anō hoki; me te tau iwa ngahuru mā iwa anō hoki;\n\n5 Ā, kua pahemo atu anō hoki ngā tau kotahi rau mai i ngā rā o Mōhia, koia te kīngi i runga i te iwi o ngā Nīwhai.\n\n6 Ā, kua pahemo atu ngā tau e ono rau mā iwa mai i te wā i wehe atu ai a Rīhai i Hiruharama.\n\n7 Ā, kua pahemo atu ngā tau e iwa mai i te wā i tukuna mai nei te tohu, i kōrerotia nei e ngā poropiti, e pā ana ki tā te Karaiti haere maitanga ki te ao.\n\n8 Nā, ka tīmata ngā Nīwhai ki te tatau i tō rātou wā mai i tēnei takiwā i tukuna mai nei te tohu, mai i te haerenga mai rānei o te Karaiti; nō reira, kua pahemo atu ngā tau e iwa.\n\n9 Ā, ko Nīwhai, te matua o Nīwhai, i a ia ngā tuhinga e tiaki ana, kāore i hoki atu ki te whenua o Harahemara, ā, kāore i kitea i roto i te whenua katoa.\n\n10 Ā, i pahawa ake, nā, i te noho tonu te iwi i te whakarihariha, hei aha koa te nui o te kauhautanga me te poropititanga i tonoa atu ai ki waenganui i a rātou; ā pēnei pahemo atu anō te tau ngahuru anō hoki; ā, ka pahemo atu anō te tau ngahuru mā tahi i runga i te kino.\n\n11 Ā, i pahawa ake i te tau ngahuru mā toru ka tīmata ētahi pakanga me ētahi tautohetohenga puta noa i te whenua; nā te mea kua tokomaha rawa ngā kaipāhua Karianato, ā, ka patua ngā tāngata tokomaha rawa o te iwi, ā, ka whakahoro anō i ngā pā maha, ā, ka horapa atu te mate me te kōhuru puta noa i te whenua, nā konei puta anō te tikanga ki ngā tāngata katoa, ki ngā Nīwhai me ngā Rāmana, kia hāpai patu ki a rātou.\n\n12 Nō reira, ka whakakotahi ngā Rāmana katoa i whakatahuritia atu ki te Ariki ki ā rātou teina, ngā Nīwhai, he whakaaro tēnei ki te haumarutanga o ō rātou oranga me ā rātou wāhine me ā rātou tamariki, kia hāpai patu ki aua kaipāhua Karianato, āe rā, kia tiaki anō hoki i ō rātou tikanga me ō rātou ritenga o tō rātou hāhi me tō rātou koropikotanga, me tō rātou herekoretanga.\n\n13 Ā, i pahawa ake, nā, i mua i te pahemotanga atu o te tau ngahuru mā toru ka whakawehingia ngā Nīwhai ki te whakangaromanga rawatanga nā tō rātou pakanga, kua tino nanakia rawa tōna āhua.\n\n14 Ā, i pahawa ake, nā, ka tatauria ngātahitia me ngā Nīwhai aua Rāmana i hono mai ai ki ngā Nīwhai;\n\n15 Ā, ka murua atu tō rātou kanga i a rātou, ā, ka kiritea haere ō rātou kiri pērā i ngā Nīwhai;\n\n16 Ā, ka meinga ā rātou tama me ā rātou tamāhine hei mea tino ātaahua, ā, kua tatauria ngātahitia rātou i waenganui i ngā Nīwhai, ā, ka karangatia he Nīwhai. Ā pēnei mutu ai te tau ngahuru mā toru.\n\n17 Ā, i pahawa ake i te tīmatanga ake o te tau ngahuru mā whā, ka hono tonu te whawhai i waenganui i ngā kaipāhua me te iwi o Nīwhai, ā, ka nanakia haere; hei aha koa, ka whaikaha te iwi o Nīwhai i runga i ngā kaipāhua, nā konā āia atu anō rātou e rātou ki waho i ō rātou whenua ki roto i ngā maunga, ā, ki roto i ō rātou wāhi huna.\n\n18 Ā pēnei mutu ai te tau ngahuru mā whā. Ā, ka whakaeke mai rātou ki te iwi o Nīwhai i te tau ngahuru mā whā; ā, nā te whakarihariha o te iwi o Nīwhai, me ā rātou tautohetohenga tītorehanga maha, ka rapu kaha maha ngā kaipāhua Karianato i runga i a rātou.\n\n19 Ā pēnei mutu ai te tau ngahuru mā rima, ā pēnei tā te iwi noho i roto i tētahi āhuatanga whakamamaetanga maha; ā, ka werewere ake te hoari o te whakangaromanga i runga i a rātou, nā konā whano rātou ka haua iho e ia, ā pēnei nā tō rātou kino.\n\n", "3-ne 3": "[center][font_size=26]Upoko 3[/font_size][/center]\n\n[i]Ka whakahau a Kirianahi, te rangatira Karianato, i a Rakoneu me ngā Nīwhai kia tuohu rātou i a rātou anō me ō rātou whenua—Ka whakataua a Kikironi hei kaiwhakahau matua o ngā tauā—Ka huihui tahi ngā Nīwhai i Harahemara me Mōmona ki te tiaki i a rātou anō. Takiwā T.A. 16–18.[/i]\n\n1 Ināianei ā i pahawa ake i te tau ngahuru mā ono mai i te haerenga mai o te Karaiti, ko Rakoneu, te kāwana o te whenua, ka whiwhi i tētahi pukapuka mai i te rangatira me te kāwana o tēnei ope kaipāhua; ā, koinei ngā kupu i kōrerotia nei, e mea ana:\n\n2 E Rakoneu, e te kāwana ariki, e te kāwana matua o te whenua, nana, kei te tuhi atu nei au i tēnei pukapuka ki a koe, ā, kei te tuku mihi tino nui atu ki a koe nā tō ū, me te ū o tōu iwi, i te tiakanga i ērā e whakaaro nei koutou ko tō koutou tika me tō koutou herekoretanga; āe rā, ka nui tō koutou kaha ki te tū, me te mea nei kua tautokona koutou e te ringa o tētahi atua, i te tiakanga o tō koutou herekoretanga, me ō koutou rawa, me tō koutou whenua, me taua mea e kī ake nei koutou ko tō koutou whenua.\n\n3 Ā, he mea pōuri tēnā ki ahau, e Rakoneu, e taku whakatiketike, tā koutou whakaaro kuare tekateka noa e whakaaro ana ka taea e koutou te tū atu ki ngā tāngata māia tokomaha e noho nei i raro i tōku reo whakahau, e tū ana tēnei wā anō i ō rātou kākahu whawhai, ā, e whanga ana i runga i te ngākau nui mō te kupu—Haere iho ki runga i ngā Nīwhai ki te whakangaro i a rātou.\n\n4 Ā ko au, e mōhio ana ki tō rātou wairua e kore nei e taea te whakapēhi, i te mea kua oti te whakamātau i a rātou i runga i te papa pakanga, ā, e mōhio ana ki tō rātou mauāhara mutunga kore ki a koutou nā ngā hē maha kua meatia e koutou ki a rātou, nō reira mehemea ka whakaeke iho rātou ki runga i a koutou, ka torona atu ki a koutou i runga i te whakangaromanga katoatanga.\n\n5 Nō reira nāku tēnei pukapuka i tuhi, e hīri ana ki tōku ake ringa, he whakaaro nōku ki tō koutou painga, nā tō koutou ū ki te whakaaro he tika koutou, me tō koutou wairua māia i runga i te papa pakanga.\n\n6 Nō reira kei te tuhi atu nei au ki a koe, e hiahia ana kia tukuna mai ki tēnei tōku iwi, ō koutou pā, ō koutou whenua, me ō koutou rawa, me pēnei kia kaua rātou e toro iho nei ki runga i a koutou ki te hoari kia tau iho ai te whakangaromanga ki runga i a koutou.\n\n7 Kia pēnei kē rānei te kōrero, tukuna ake koutou e koutou anō ki a mātou, ā, kia whakakotahi mai koutou ki a mātou, ā, kia mātau haere ki ā mātou mahinga huna, ā, kia meinga koutou hei teina ki a mātou kia rite koutou ki a mātou—ehara i te mea hei taurekareka, engari hei teina, ā, hei hoa i runga i ō mātou rawa katoa.\n\n8 Ā nana, kei te oati au ki a koe, ki te pēnei koutou, i runga i te oati, e kore koutou e whakangaromia; engari ki te kore koutou e pēnei, kei te oati au ki a koutou i runga i tētahi oati, nā, hei tērā atu marama ka heke atu aku tauā ki a koutou, ā, e kore e puritia e rātou tō rātou ringa, ā, e kore e tohua tētahi, engari ka whakamatea koutou, ā, ka tukuna kia taka iho te hoari ki runga i a koutou kia mate moa katoa koutou.\n\n9 Ā nana, ko Kirianahi au; ā, ko au te kāwana o tēnei huinga huna o Karianato; ko taua huinga me āna mahinga o reira e mōhio nei au he pai; ā, he mea nō whakapata ērā, ā, he mea tuku iho ki a mātou.\n\n10 Ā, kei te tuhi atu au i tēnei pukapuka ki a koutou, e Rakoneu, ā, e manako ana ahau ka tukuna ake e koutou ō koutou whenua me ō koutou rawa, i runga i te whakaheke toto kore, kia riro mai anō i tēnei tōku iwi ō rātou tikanga me tō rātou kāwanatanga, kua tītore atu nei i a koutou nā tō koutou whakarihariha i tā koutou kaiponu i a rātou ō rātou tikanga kāwanatanga, ā, ki te kore koutou e pēnei, māku ō rātou hē e ngaki. Ko Kirianahi au.\n\n11 Ināianei ā i pahawa ake i te whiwhinga a Rakoneu i tēnei pukapuka ka tino ohorere rawa atu ia, nā te māia o Kirianahi ki te tono i te whenua o ngā Nīwhai, i tana whakaweti anō hoki i te iwi me te ngaki i ngā mate o te hunga kāore i tūkinotia, hāunga tā rātou tūkino i a rātou anō nā tā rātou tītore atu ki aua kaipāhua whakarihariha, ā, ki aua kaipāhua mōrikarika.\n\n12 Nana ināianei, ko tēnei Rakoneu, te kāwana, he tangata tika ia, ā, tē taea te whakamataku e ngā tono me ngā whakaweti o tētahi kaipāhua; nō reira kīhai ia i aro atu ki te pukapuka a Kirianahi, te kāwana o ngā kaipāhua, engari ka mea ia kia karanga ake tōna iwi ki te Ariki kia whakakahangia mō te wā e heke iho ai ngā kaipāhua ki a rātou.\n\n13 Āe rā, i tuku whakapuakitanga ia ki waenganui i te iwi katoa, kia whakahuihui ai i ā rātou wāhine, me ā rātou tamariki, ā rātou kāhui o ia tū, o ia tū, me ā rātou rawa katoa, hāunga ko ō rātou whenua, ki te wāhi kotahi.\n\n14 Ā, ka mea ia kia hangaia ngā pā tūwatawata huri noa i a rātou, ā, me nui hoki tō reira kaha. Ā, ka mea ia kia whakanohoia iho ngā tauā, a ngā Nīwhai me ngā Rāmana, o te hunga katoa rānei kua tatauria ngātahitia me ngā Nīwhai, ā, kia whakatūria hei kaitiaki huri noa i a rātou, hei tiaki i a rātou i ngā kaipāhua i te ao, i te pō.\n\n15 Āe rā, ka kī atu ia ki a rātou: E ora ana te Ariki, ki te kore koutou e rīpenetā i ō koutou hara, me te karanga ake ki te Ariki, e kore rawa koutou e whakaputaina ake i ngā ringaringa o aua kaipāhua Karianato.\n\n16 Anō te kaha me te mīharo o ngā kupu me ngā poropititanga a Rakoneu, nā konā tau ai te wehi ki runga i te iwi; ā, ka whakapau i ō rātou kaha ki te mahi kia rite ai ki ngā kupu a Rakoneu.\n\n17 Ā, i pahawa ake, nā, ka whakatūria e Rakoneu he kaiwhakahau matua ki runga i ngā tauā katoa o ngā Nīwhai, kia whakahau i a rātou hei te wā e heke iho mai ai ngā kaipāhua i te koraha ki a rātou.\n\n18 Nā, ka whakataua te rangatira nui o ngā rangatira katoa, ā, ko te kaiwhakahau nui o ngā tauā katoa o ngā Nīwhai, ā, ko Kikironi tōna ingoa.\n\n19 Nā, he tikanga nō ngā Nīwhai ki te whakatau i ō rātou kaiwhakahau matua, (hāunga i ngā wā whakarihariha) he tangata i a ia te wairua o te whakakitenga me te poropititanga anō hoki; nō reira, he poropiti nui tēnei Kikironi i waenganui i a rātou, he pērā anō te kaiwhakawā matua.\n\n20 Nā, ka kī atu te iwi ki a Kikironi: Kia inoi ake ki te Ariki, ā, tukua kia haere ake tātou ki ngā maunga ki roto i te koraha, kia taka iho ki runga i ngā kaipāhua hei whakangaro i a rātou i ō rātou ake whenua.\n\n21 Engari ka kī atu a Kikironi ki a rātou: Kāore e whakaae ana te Ariki; nā te mea ki te haere ake tātou ki a rātou ka tukuna atu tātou e te Ariki ki roto i ō rātou ringaringa; nō reira ka whakarite tātou i a tātou anō ki roto i te pokapū o ō tātou whenua, ā, ka whakahuihui kotahi mai tātou i ā tātou tauā katoa, ā, kāore tātou e whakaeke atu ki a rātou, engari ka whanga tātou kia whakaeke mai rātou ki a tātou; nō reira e ora ana te Ariki, ki te pēnei tātou ka tukuna mai rātou e te Ariki ki roto i ō tātou ringaringa.\n\n22 Ā, i pahawa ake i te tau ngahuru mā whitu, i te pito whakamutunga o te tau, kua puta noa atu te whakapuakitanga a Rakoneu huri noa i te mata katoa o te whenua, ā, kua haria e rātou ō rātou hōiho, me ō rātou hāriata, me ā rātou kau, me ā rātou kāhui o ia āhua, o ia āhua, me ā rātou kākano, me ā rātou rawa, ā, ka hīkoi atu i runga i ō rātou mano tini me ō rātou mano rau kia tae katoa atu rātou ki te wāhi i whakataua koia te wāhi e huihui ngātahi ai rātou, hei tiaki i a rātou anō i ō rātou hoariri.\n\n23 Ā, ko te whenua i whakaritea ai, arā, ko te whenua o Harahemara, me te whenua i waenganui i te whenua Harahemara me te whenua Mōmona, āe rā, ki te rārangi kei waenganui i te whenua Mōmona me te whenua Whakangaromanga.\n\n24 Ā, i reira ngā tāngata mano tini nui i karangatia nei he Nīwhai, i whakahuihui ngātahi rātou i a rātou anō i tēnei whenua. Nā, i meatia rātou e Rakoneu kia hui tahi ai rātou i a rātou anō i te whenua whakatetonga, nā te kanga nui i runga i te whenua whakateraki.\n\n25 Ā, i whakatūwatawatahia rātou e rātou anō ki ō rātou hoariri; ā, i noho tahi rātou i te whenua kotahi, ā, i te rōpū kotahi, ā, i wehi rātou i ngā kupu i kōrerotia ai e Rakoneu, nā konā rīpenetātia e rātou i ō rātou hara katoa; ā, ka tukuna ake e rātou ā rātou inoi ki te Ariki tō rātou Atua, kia whakaputaina rātou e ia i taua wā e whakaeke mai ai ō rātou hoariri ki a rātou ki te whawhai.\n\n26 Ā, i te tino pōuri rawa rātou nā ō rātou hoariri. Ā, Ka mea a Kikironi kia hangaia e rātou ngā rākau whawhai o ia tū, o ia tū, ā, me matua kaha rātou i ō rātou kākahu whawhai, me ngā puapua, me ngā puapua iti, i runga i te ritenga o tāna i whakahau ai.\n\n", "3-ne 4": "[center][font_size=26]Upoko 4[/font_size][/center]\n\n[i]Ka hinga ngā kaipāhua Karianato i ngā tauā Nīwhai—Ka whakamatea a Kirianahi, ā, ka tāronatia tana kaiwhakakapi, a Temariha—Ka whakawhetai ngā Nīwhai ki te Ariki mō ā rātou wikitōria. Takiwā T.A. 19–22.[/i]\n\n1 Ā, i pahawa ake i te pito whakamutunga o te tau ngahuru mā waru kua whakaritea aua tauā kaipāhua mō te pakanga, ā, ka tīmata tā rātou heke iho kia putaputa mai i ngā puke, ā, i ngā maunga, ā, i te koraha, ā, i ō rātou pā kaha, ā, i ō rātou wāhi huna, ā, ka tīmata tā rātou whakanohonoho i ngā whenua, ngā mea i te whenua ki te tonga me ngā mea i te whenua ki te raki, ā, ka tīmata tā rātou whakanohonoho i ngā whenua katoa i mahue iho ai i ngā Nīwhai, me ngā pā kua mahue kia takoto kau ana.\n\n2 Engari nana, kāore he kararehe mohoao, he mea rānei hei patunga i aua whenua kua mahue iho i ngā Nīwhai, ā, kāore he patunga mā ngā kaipāhua hāunga kei te koraha anake.\n\n3 Ā, kāore he oranga mō ngā kaipāhua atu i te koraha, nā te kore kai; nā te mea kua mahue i ngā Nīwhai te whenua kia takoto kau noa ana, ā, kua whakakotahitia e rātou ā rātou kāhui o ia tū, o ia tū me ā rātou rawa katoa, ā, kei te wāhi kotahi ērā.\n\n4 Nō reira, kāore he huarahi pāhua mō ngā kaipāhua e whiwhi kai ai rātou, hāunga ko te haere ake ki te whawhai kanohi ki te kanohi ki ngā Nīwhai; ā, i te mea i te noho tōpū ngā Nīwhai, ā, he nui hoki tō rātou tokomahatanga, ā, kua rāhuitia he ō mō rātou anō, me ngā hōiho me ngā kau, me ngā kāhui o ia tū, o ia tū, kia ora ai rātou mō ngā tau e whitu, i runga i te manako ka whakangaro rātou i ngā kaipāhua i te mata o te whenua i taua wā; ā pēnei pahemo atu ai te tau ngahuru mā waru.\n\n5 Ā, i pahawa ake i te tau ngahuru mā iwa ka kite a Kirianahi e tika ana kia whakaeke atu ai rātou ki te whawhai ki ngā Nīwhai, nā te mea kāore he huarahi e ora tonu ai rātou hāunga ko te pāhua me te whānako me te kōhuru.\n\n6 Ā, kāore rātou i māia kia whakawhānui atu tā rātou noho i runga i te mata o te whenua e āhei ai rātou ki te whakatupu kākano, kei whakaeke ai ngā Nīwhai ki runga i a rātou me te whakamate i a rātou; nō reira ka tukuna atu e Kirianahi te whakahau kia haere ake rātou i tēnei tau ki te whawhai ki ngā Nīwhai.\n\n7 Ā, i pahawa ake, nā, i haere ake rātou ki te whawhai; ā, i te marama tuaono; ā nana, he nui whakawehi te rā i haere mai ai rātou ki te whawhai; ā, i te kākahutia rātou i runga i te ritenga o ngā kaipāhua; ā, he kiri-reme tō rātou whītiki i ō rātou hope, ā, i pania hoki rātou ki te toto, ā, kua heua ō rātou māhunga, ā, he ārai māhunga kei runga rā; ā, he nui, ā, he weriweri hoki te āhua o ngā tauā a Kirianahi, nā ō rātou kākahu whawhai, me tā rātou paninga ki te toto.\n\n8 Ā, i pahawa ake i te kitenga o ngā Nīwhai i te āhua o te tauā a Kirianahi, kua hinga iho rātou katoa ki te whenua, ā, ka hikina ake ā rātou karanga ki te Ariki tō rātou Atua, kia tohu ia i a rātou, ā, kia whakaputaina rātou e ia i ngā ringaringa o ō rātou hoariri.\n\n9 Ā, i pahawa ake, nā, i te kitenga o ngā tauā a Kirianahi i tēnei ka tīmata tā rātou hāmama i runga i te reo kaha, nā tō rātou hari, nā te mea i whakaaro rātou kua hinga iho ngā Nīwhai i te mataku nā te weriweri o ō rātou tauā.\n\n10 Engari i nanu rātou i tēnei mea, nā te mea kāore i mataku ngā Nīwhai i a rātou; engari i wehi rātou ki tō rātou Atua, ā, i inoi ngākau iti ake ki tō rātou Atua mō tana tiakanga; nō reira, i te whakaekenga atu o ngā tauā a Kirianahi ki a rātou kua rite rātou ki te tūtaki ki a rātou; āe rā, ka whiwhi rātou i a rātou i runga i te kaha o te Ariki.\n\n11 Ā, ka tīmata te pakanga i tēnei te marama tuaono; ā, he nui, ā, he weriweri tō reira pakanga, āe rā, he nui, ā, he weriweri tō reira parekura, nā konā kāore i mōhiotia atu he parekura pēnei te nanakia i waenganui i te iwi katoa o Rīhai mai i te wā i wehe atu a Rīhai i Hiruharama.\n\n12 Ā, ahakoa ngā kupu whakawetiweti me ngā oati kua meatia nei e Kirianahi, nana, ka hinga rātou i ngā Nīwhai, nā konā whati atu rātou i mua i tō rātou aroaro.\n\n13 Ā, i pahawa ake, nā, ka whakahau atu a Kikironi i āna tauā kia arumia rātou tae noa atu ki ngā rohe o te koraha, tae atu ana ki tā rātou whakatutuki i te whakahau a Kikironi.\n\n14 Ā, i pahawa ake, nā, ka arumia a Kirianahi, nāna nei i whaiwhai i runga i te māia, ā, ka whakamatea i a ia e tahuti atu ana; ā, i te ngenge ia nā te nui o tana whawhai, nā, ka hopukina, ā, ka whakamatea. Ā pēnei te whakamutunga o te kaipāhua a Kirianahi.\n\n15 Ā, i pahawa ake, nā, ka hoki atu anō ngā tauā Nīwhai ki tō rātou wāhi kaha. Ā, i pahawa ake ka pahemo atu tēnei tau ngahuru mā iwa, ā, kāore ngā kaipāhua i haere mai anō ki te whawhai; kāore rānei i haere mai anō i te tau rua ngahuru.\n\n16 Ā, ka whakaeke mai anō rātou i te tau rua ngahuru ki te whawhai, engari i haere mai ai rātou i ngā taha katoa hei whakaeke āwhio noa ana i te iwi o Nīwhai; nā te mea i whakaaro rātou mēnā ka taea e rātou te hātepe atu i ngā Nīwhai mai i ō rātou whenua, me te pākaka i a rātou i ngā taha katoa, ā, mēnā ka taea e rātou te hātepe atu i a rātou i ō rātou tikanga katoa, ka meinga rātou e rātou kia tuohu iho i a rātou anō e rite ana ki ō rātou hiahia.\n\n17 Nā, i whakatūria e rātou tētahi atu kaiārahi mō rātou, ko Temariha tōna ingoa; nō reira ko Temariha te tangata nāna nei i mea kia tū ai tēnei whakaekenga.\n\n18 Engari nana, he painga tēnei ki ngā Nīwhai; nā te mea e kore nei e taea e ngā kaipāhua kia roahia rawatia te whawhai atu ki ngā Nīwhai, nā te nui o ō rātou ō kua whakapātakahia nei e rātou,\n\n19 Ā, nā te iti o ngā ō i waenganui i ngā kaipāhua; nana rā, kāore ā rātou kai hāunga ko te kikokiko hei kai mā rātou, i hopukina ērā kikokiko i te koraha;\n\n20 Ā, i pahawa ake, nā, ka iti haere ngā patunga i te koraha nā konā whano tata ka mate ngā kaipāhua i te matekai.\n\n21 Ā, hono tonu ana te haere atu a ngā Nīwhai i te ao, i te pō, e taka iho ana ki runga i ō rātou tauā, ā, e haua iho ana rātou i ngā mano tini me ngā mano rau.\n\n22 Ā pēnei ka hiahia anō te iwi o Temariha kia whakarērea tā rātou mahere, nā te nui o te whakangaromanga i tau ai ki runga i a rātou i te pō, ā, i te ao.\n\n23 Ā, i pahawa ake, nā, ka tuku whakahau a Temariha ki tana iwi kia hoki atu rātou i te whawhai, me te hīkoi atu ki roto i ngā wāhi tawhiti rawa atu o te whenua whakateraki.\n\n24 Ināianei ā, kua mōhio a Kikironi ki tā rātou mahere, ā, kua mōhio anō ia ki tō rātou ngoikoretanga nā te hiakai, me te parekura nui kei waenganui i a rātou, nō reira ia tono atu ai i ana tauā i te pō, ā, ka aukati atu i te huarahi e tahuti atu ai rātou, ā, ka whakatūria āna tauā i runga i tō rātou huarahi e tahuti atu ai rātou.\n\n25 Ā, ka pēnei rātou i te pō, ā, ka tīmata atu tā rātou hīkoi i mua noa atu i ngā kaipāhua, nā konā ao ake te rā, i te wā i tīmata ngā kaipāhua i tā rātou hīkoi, kua tūtakina rātou e ngā tauā o ngā Nīwhai a mua, a muri anō hoki.\n\n26 Ā, kua hātepea atu anō hoki ngā kaipāhua i te tonga i ō rātou wāhi haumaru. Ā, kua meatia ēnei mea katoa i runga i te whakahau a Kikironi.\n\n27 Ā, he tokomaha anō te hunga i riro atu i a rātou anō hei mauhere ki ngā Nīwhai, ā, kua whakamatea te toenga atu o rātou.\n\n28 Ā, ka kahakina atu tō rātou kaiārahi, a Temariha, ā, kua tāronatia i runga i tētahi rākau, āe rā, i runga pū anō i te kauru o reira kia mate rawa ia. Ā, i te wā i tāronatia ia kia mate rawa ia ka hinga iho rātou i te rākau ki te whenua, ā, ka karanga ake rātou i runga i te reo kaha, e mea ana:\n\n29 Mā te Ariki e tiaki tana iwi i roto i te tika me te tapu o te ngākau, kia mea ai kia hinga ki te whenua i a rātou te hunga katoa e whai ai ki te whakamate i a rātou nā te mana me ngā whakakotahitanga huna, pēnei i tēnei tangata kua hinga nei ki te whenua.\n\n30 Ā, ka hari rātou, ā, ka karanga ake i runga i te reo kotahi, e mea ana: Mā te Atua o Aperahama, me te Atua o Ihaka, me te Atua o Hākopa, e tiaki nei i tana iwi i roto i te tika, i ngā wā katoa e karanga ake ai rātou ki te ingoa o tō rātou Atua mō tana tiakanga.\n\n31 Ā, i pahawa ake, nā, kotahi tonu tā rātou puakanga ake ki te waiata, me te whakamoemiti ki tō rātou Atua mō te mea nui kua mahia nei e ia mō rātou, i te tiakanga i a rātou kei taka iho ki roto i ngā ringaringa o ō rātou hoariri.\n\n32 Āe rā, ka karanga ake rātou: Ohana ki te Atua Runga Rawa. Ā, ka karanga ake rātou: Kia whakapaingia te ingoa o te Ariki te Atua Kaha Rawa, te Atua Runga Rawa.\n\n33 Ā, ka pupuhi ō rātou ngākau i te hari, tae noa atu ki te maringitanga iho o ngā roimata maha, nā te painga nui o te Atua i tana whakaputanga ake i a rātou i ngā ringaringa o ō rātou hoariri; ā, i mōhio rātou nā tō rātou rīpenetātanga me tō rātou whakaititanga i whakaputaina ai rātou i tētahi whakangaromanga rawatanga.\n\n", "3-ne 5": "[center][font_size=26]Upoko 5[/font_size][/center]\n\n[i]Ka rīpenetā ngā Nīwhai, ā, ka whakarērea ō rātou hara—Ka tuhituhi a Moromona i te hītori o tana iwi, ā, ka whakapuakina te kupu mau tonu ki a rātou—Ka whakakaongia a Iharaira i tana mararatanga roa. Takiwā T.A. 22–26.[/i]\n\n1 Ināianei ā nana, kāore he tangata ora i waenganui i te iwi katoa o ngā Nīwhai i paku rangirua ai ki ngā kupu i kōrerotia nei e ngā poropiti tapu katoa; nā te mea i mōhio rātou e tika ana me tutuki ērā.\n\n2 Ā, i mōhio rātou e tika ana kia haere mai ai te Karaiti, nā ngā tohu maha kua tukuna mai nei, e rite ana ki ngā kupu a ngā poropiti; ā, i mōhio rātou e tika ana kia pahawa ake ngā mea katoa e rite ana ki ērā mea kua kōrerotia ake nei nā ngā mea kua pahawa kē atu.\n\n3 Nō reira i whakarere rātou i ō rātou hara katoa, me ō rātou mōrikarika, me ō rātou pūremutanga, ā, ka mahi ki te Atua i runga i te ū i te ao, i te pō.\n\n4 Ināianei ā i pahawa ake, nā, i te wā i kahakina atu ngā kaipāhua hei mauhere, i te mea kāore tētahi o te hunga kīhai nei i whakamatea i māwhiti atu, ka makaia e rātou ā rātou mauhere ki roto i te whareherehere, ā, ka meatia kia kauhautia atu te kupu a te Atua ki a rātou; ā, ka whakawāteahia atu ngā tāngata katoa i rīpenetā ai i ō rātou hara me te uru ki roto i tētahi kawenata kia kaua e kōhuru anō.\n\n5 Engari ko te hunga katoa kīhai i uru atu ai ki roto i tētahi kawenata, ā, ko te hunga i mahi tonu i aua kōhuru huna i ō rātou ngākau, āe rā, ka whakahēngia, ā, ka whakawhiua te hunga katoa e whakawetiweti ana ki ō rātou huānga e rite ana ki te ture.\n\n6 Ā pēnei tā rātou whakamutu atu i aua whakakotahitanga whakarihariha, me aua mea huna, me aua whakakotahitanga mōrikarika, i roto i aua mea hoki te whakarihariha nui, ā, he maha anō ngā kōhurutanga i mea ai.\n\n7 Ā pēnei pahemo atu ai te tau rua ngahuru mā rua, me te rua ngahuru mā toru anō hoki, me te rua ngahuru mā whā, me te rua ngahuru mā rima; ā pēnei kua pahemo atu ngā tau rua ngahuru mā rima.\n\n8 Ā, he maha ngā mea i heipū ake ai, koia i ō ētahi karu, he mea nui, ā, he mea whakamīharo; ahakoa, tē taea ērā mea katoa te tuhituhi i tēnei pukapuka; āe rā, kāore e mau ana i tēnei pukapuka te kotahi hau rau o ngā mea i mea ai i waenganui i ngā tāngata tokomaha i ngā tau rua ngahuru mā rima;\n\n9 Engari nana he tuhinga anō i reira e mau ana ngā whakahaeretanga o tēnei iwi; ā, kua tukuna mai tētahi tuhinga pono poto ake e Nīwhai.\n\n10 Nō reira kua hangaia taku tuhinga e pā ana ki ēnei mea kia rite ai ki te tuhinga a Nīwhai, kua whaowhaoa nei i runga i ngā papa kua huaina ko ngā papa a Nīwhai.\n\n11 Ā nana, kei te mahi au i taku tuhinga i runga i ngā papa kua hangaia nei e ōku ake ringaringa.\n\n12 Ā nana, ko Moromona au, kua huaina ki te ingoa o te whenua o Moromona, ko te whenua i whakapūmauhia e Arami te hāhi ki waenganui i te iwi, āe rā, ko te hāhi tuatahi i whakapūmauhia ai ki waenganui i a rātou whai muri ake i tō rātou hē.\n\n13 Nana, he apataki au nā Ihu Karaiti, te Tama a te Atua. Kua karangatia au e ia kia whakapuaki atu i te kupu ki waenganui i tana iwi, kia riro ai i a rātou te oranga tonutanga.\n\n14 Ā, kua meinga e tika ana māku, e rite ana ki te hiahia o te Atua, kia tutuki i ngā inoi o te hunga kua riro, he mea tapu anō rātou, e rite ana ki tō rātou whakapono, e hanga nei i tētahi tuhinga mō ēnei mea kua meatia ake nei—\n\n15 Āe rā, ko tētahi tuhinga iti mō ēnā mea kua heipū ake nei mai i te wā i wehe atu ai a Rīhai i Hiruharama ā mohoa noa nei.\n\n16 Nō reira au e hanga nei i tētahi tuhinga mai i ngā tuhinga kua tukuna mai nei e te hunga i mua i ahau, tae noa ki te tīmatanga o ōku rā;\n\n17 Kātahi au ka hanga i tētahi tuhinga mō ngā mea kua kite au i ōku ake karu.\n\n18 Ā, e mōhio ana au he pono tēnei tuhinga e tuhia nei e au; ahakoa he maha ngā mea, nā te ritenga o tō mātou reo, tē taea e mātou te tuhituhi.\n\n19 Ināianei ā, ka whakamutua tāku kōrero, nāku ake anō, ā, ka tīmata taku tuhinga mō ngā mea kua takoto ake i mua atu i ahau.\n\n20 Ko Moromona ahau, he uri whakahanumikore o Rīhai. He take nui tāku hei whakanui i tōku Atua me tōku Kaiwhakaora a Ihu Karaiti, mōna i hari mai ō tātou tūpuna ki waho i te whenua o Hiruharama, (kāore tētahi i mōhio hāunga ko te hunga i haere tahi me ia ki waho i te whenua) mōna anō i homai ki ahau me tōku iwi te mātauranga nui e pā ana ki te whakaoranga o ō tātou wairua.\n\n21 He pono nāna nei i manaaki te whare o Hākopa, ā, kua aroha nui ia ki ngā uri o Hōhepa.\n\n22 Ā i te mea kua pupuri ngā tamariki a Rīhai i āna whakahaunga kua manaakitia rātou e ia, ā, nāna rātou i whakakake e rite ana ki tana kupu.\n\n23 Āe rā, kāore e kore ka kawea mai e ia tētahi toenga o ngā uri o Hōhepa ki te mātauranga o te Ariki tō rātou Atua.\n\n24 Ā, e ora ana te Ariki, ka whakakotahi ia mai i ngā tōpito e whā o te ao ngā toenga katoa o ngā uri o Hākopa, kua whakamararatia atu ki runga i te mata katoa o te whenua.\n\n25 Ā, he pērā i tāna kawenata ki te whare katoa o Hākopa, waihoki ka tutuki te kawenata kua kawenatatia nei e ia ki te whare o Hākopa i tōna anō wā, tae atu ana ki te whakahokinga i te whare katoa o Hākopa ki te mātauranga o te kawenata nāna nei i kawenata ki a rātou.\n\n26 Kātahi ka mōhio rātou ki tō rātou Kaihoko, ko ia nei ko Ihu Karaiti, te Tama a te Atua; kātahi ka whakakotahitia rātou mai i ngā tōpito e whā o te ao ki ō rātou ake whenua, mai i ngā wāhi i whakamararatia atu ai rātou; āe rā, e ora ana te Ariki ka rite tēnei mea. Āmine.\n\n", "3-ne 6": "[center][font_size=26]Upoko 6[/font_size][/center]\n\n[i]Ka kake ngā Nīwhai—Ka ara ake te whakapehapeha, te whairawa me ngā karangatanga ā-rawa—Ka muia te hāhi ki ngā tītorehanga—Ka ārahina atu te iwi e Hātana i runga i te haututū nui—Ka karanga ake ngā poropiti tokomaha i te rīpenetātanga, ā, ka whakamatea—Ka whakamahere ō rātou kaikōhuru kia tūrakina iho te kāwanatanga. Takiwā T.A. 26–30.[/i]\n\n1 Ināianei ā i pahawa ake, nā, ka hokihoki te iwi o ngā Nīwhai ki ō rātou ake whenua i te tau rua ngahuru mā ono, ia tangata, ia tangata, me tōna whānau, āna kāhui o ia tū, o ia tū, ōna hōiho me āna kau, me ā rātou mea katoa.\n\n2 Ā, i pahawa ake, nā, kāore rātou i kai katoa i ā rātou ō; nō reira ka haria atu e rātou ngā mea katoa kāore anō kia kaingia, nō ā rātou kākano o ia tū, o ia tū, nō ō rātou kōura, nō ō rātou hiriwā anō hoki, nō ō rātou mea utu nui katoa anō hoki, ā, ka hoki rātou ki ō rātou ake whenua me ō rātou rawa, i te raki me te tonga anō, i te whenua whakateraki me te whenua whakatetonga.\n\n3 Ā, ka tukua aua kaipāhua nāna nei i uru ki roto i tētahi kawenata kia mau ai te rongo i te whenua, i te hiahia kia noho tonu ai hei Rāmana, he whenua, e rite ana ki ō rātou tokomahatanga, kia riro i a rātou, i runga i ā rātou mahinga, he mea hei oranga; ā pēnei whakapūmau ai i te rangimārie i te whenua katoa.\n\n4 Ā, ka tīmata anō tā rātou whakakake me tā rātou kaha; ā, ka pahemo atu te rua ngahuru mā ono, mā whitu o ngā tau, ā, he nui anō te āta noho i te whenua; ā, kua hangaia ō rātou ture kia rite ai ki te mana taurite me te tika.\n\n5 Ināianei ā, kāore he mea i te whenua katoa hei ārai atu i tā te iwi whakakake tonutanga, hāunga tā rātou takanga iho ki roto i te hē.\n\n6 Ināianei ā, nā Kikironi, me te kaiwhakawā, a Rakoneu, me te hunga i whakataua hei kaiārahi, nā rātou i whakapūmau te rangimārie nui i te whenua.\n\n7 Ā, i pahawa ake, nā, he maha ngā pā i whakahoutia, ā, he maha ngā pā tawhito i whakatikaia ake.\n\n8 Ā, he maha ngā huanui i hangaia ake, ā, he maha ngā huarahi i hangaia ai, i ārahina atu i tētahi pā ki tētahi pā, ā, mai i tētahi whenua ki tētahi whenua, ā, mai i tētahi wāhi ki tētahi wāhi.\n\n9 Ā pēnei pahemo atu ai te tau rua ngahuru mā waru, ā, hono tonu te rangimārie o te iwi.\n\n10 Engari i pahawa ake i te tau rua ngahuru mā iwa ka tīmata ake ētahi tautohetohenga i waenganui i te iwi; ā, ka neke ake ētahi ki te whakapehapeha me te whakamanamana nā tō rātou whairawa tino nui, āe rā, tae atu ana ki te mahi tūkino nui;\n\n11 Nā, he maha ngā kaihokohoko i te whenua, ā, he maha anō ngā rōia, ā, he maha anō ngā āpiha.\n\n12 Ā, ka tīmata te whakatau i ngā karangatanga rangatiratanga i waenganui i te iwi, e rite ana ki ō rātou rawa me ō rātou āhei ki te ako; āe rā, he kuare ētahi nā tō rātou rawakoretanga, ā, ka whiwhi mātauranga nui ētahi atu nā tō rātou whairawatanga.\n\n13 Ka neke ake ētahi i runga i te whakapehapeha, ā, he whakaiti anō ētahi atu; ka utu atu ētahi i te tāwai ki te tāwai, i ētahi atu pākia ai ki te tāwai me ngā tūmomo whakamamaetanga katoa, ā, kāore i tahuri atu ki te tāwai atu anō, engari i whakaiti, ā, i rīpenetā i te aroaro o te Atua.\n\n14 Ā pēnei ka ai he rerekētanga nui puta noa i te whenua, nā konā tīmata ake tā te hāhi wāwāhitanga ake puta noa i te whenua hāunga i waenganui i ētahi o ngā Rāmana ruarua kua whakatahuritia ki te whakapono tūturu; ā, kua kore rātou e wehe atu i a ia, nā te mea he kaha rātou, he ū rātou, ā, he toka tū moana rātou, e hiahia ana i runga i tō rātou kaha katoa ki te pupuri i ngā whakahaunga a te Ariki.\n\n15 Nā, ko te pūtaketanga o tēnei kino i te iwi ko tēnei—He nui tō Hātana mana, ki te whakaohotanga ake i te iwi ki te mahi i ngā tūmomo kino katoa o ia āhua, o ia āhua, me te whakapupuhitanga ake i a rātou ki te whakapehapeha, e whakawai ana i a rātou kia whai atu ai i te kaha me te mana, me ngā taonga, me ngā mea tekateka noa o te ao.\n\n16 Ā pēnei tā Hātana ārahi atu i ngā ngakau o te iwi ki te mahi i ngā tūmomo āhuatanga katoa o te kino; nō reira kua mau tā rātou rongo mō ngā tau ruarua.\n\n17 Ā pēnei, i te tīmatanga o te tau toru ngahuru—kua whakaputaina ake te iwi mō te takiwā o te wā roa kia kahakina atu e ngā whakawainga o te rēwera ahakoa tāna i pai ai ki te kāhaki i a rātou ki hea, me te mahi i ngā kino katoa i hiahia ai ia hei mahi mā rātou—ā pēnei i te tīmatanga o tēnei, te tau toru ngahuru, kei roto rātou i tētahi āhuatanga whakarihariha.\n\n18 Nā, kīhai i kuare tā rātou hara, nā te mea i mōhio rātou ki tā te Atua hiahia e pā ana ki a rātou, nā te mea kua whakaakona atu ki a rātou; nō reira i haututū rātou ki te Atua i runga i tō rātou ake hiahia.\n\n19 Ināianei ā, i roto i ngā rā o Rakoneu, te tama a Rakoneu, nā te mea i whakakī a Rakoneu i te nohoanga o tōna matua, ā, i whakahaere i runga i te iwi i taua tau.\n\n20 Ā, ka tīmata ētahi tāngata, he mea whakamana nā te Ariki, ā, ka tonoa atu, e tū ana ki waenganui i te iwi puta noa i te whenua katoa, e kauhau atu ana, ā, e whakaatu atu ana i runga i te māia mō ngā hara me ngā kino o te iwi, ā, e whakaatu ana ki a rātou e pā ana ki te hokonga e meatia ai e te Ariki mō tana iwi, hei kupu kē rānei, te aranga ake o te Karaiti; ā, i whakaatu māia rātou mō tana matenga me āna whakamamaetanga.\n\n21 Nā, he tokomaha ngā tāngata i te tino pukuriri nā te hunga i whakaatu atu ai mō ēnei mea; ā, ko te nuinga o te hunga i pukuriri ai ko ngā kaiwhakawā matua, me te hunga kua whakatūria ai hei pirihi teitei, ā, hei rōia; āe rā, ko te hunga rōia katoa te hunga i pukuriri ai ki te hunga nāna nei i whakaatu mō ēnei mea.\n\n22 Nā, kāore he rōia, he kaiwhakawā rānei, he pirihi teitei rānei i a ia te mana hei whakatau i te hē ki tētahi kia mate rawa hāunga taua whakataunga i waitohua nei e te kāwana i runga i te whenua.\n\n23 Nā, he tokomaha te hunga i whakaatu nei e pā ana ki ngā mea o te Karaiti, arā te hunga i māia tā rātou whakaatu, nā, i kahakina atu rātou, ā, i whakamatea hunahia e ngā kaiwhakawā, kia kaua te rongo e tae atu ai ki te kāwana o te whenua e pā ana ki ō rātou matenga kia oti rā anō te whakamate i a rātou.\n\n24 Nana ināianei, he tauaro tēnei ki ngā ture o te whenua, kia whakamatea tētahi tangata hāunga kua whakamanahia rātou e te kāwana o te whenua—\n\n25 Nō reira ka tae atu tētahi amuamu ki te whenua o Harahemara, ki te kāwana o te whenua, e whakahē ana i ēnei kaiwhakawā mō rātou i whakahē ngā poropiti o te Ariki kia mate rawa, kāore e rite ana ki tā te ture.\n\n26 I pahawa ianei ake, nā, kua kahakina rātou, ā, kua haria mai ki te aroaro o te kaiwhakawā, kia whakawākia ai e rite ana ki tō rātou hara i mahia nei e rātou, e rite ana ki te ture i homai ai e te iwi.\n\n27 I pahawa ianei ake, nā, he tokomaha ngā hoa me ngā huānga ō ērā kaiwhakawā; ā, ko te toenga, āe rā, tata ko ngā rōia katoa me ngā pirihi teitei katoa, ka whakahuihui tahi i a rātou anō, ā, ka whakakotahi atu ki ngā huānga o aua kaiwhakawā e whakawākia ai e rite ana ki tā te ture.\n\n28 Ā, ka uru atu rātou ki roto i tētahi kawenata tētahi ki tētahi, āe rā, ki roto i taua kawenata anō i hoatu ai e rātou te hunga onamata, ko taua kawenata i homai ai, ā, i whakahaeretia ai e te rēwera, hei whakakotahi atu hei pēhi i te tika katoa.\n\n29 Nō reira ka whakakotahi atu rātou hei pēhi i te iwi o te Ariki, ā, ka uru atu ki roto i tētahi kawenata kia whakangaromia ai rātou, me te whakaputa i te hunga kaikōhuru i te ringa rapu o te tika, koia whano ka whakahaeretia nei e rite ana ki te ture.\n\n30 Ā, kāore rātou i aro ki te ture me ngā tikanga o tō rātou whenua; ā, i kawenata rātou tētahi ki tētahi kia whakangaromia ai te kāwana, me te whakapūmau ake i tētahi kīngi i runga i te whenua, kia mutu ai te herekoretanga o te whenua engari kia uru ai ki raro i ngā kīngi.\n\n", "3-ne 7": "[center][font_size=26]Upoko 7[/font_size][/center]\n\n[i]Ka kōhurutia te kaiwhakawā matua, ka whakangaromia te kāwanatanga, ka wehewehe te iwi ki roto i ngā hapū—Ka tū a Hākopa, tētahi ātete-Karaiti, hei kīngi i runga i tētahi whakakotahitanga huna—Ka kauhau a Nīwhai i te rīpenetātanga me te whakapono i te Karaiti—Ka minita ia rā, ia rā, ngā anahera ki a ia, ā, ka mairangatia ake tana teina i te mate—Ka rīpenetā, ā, ka rūmakina ngā mea tokomaha. Takiwā T.A. 30–33.[/i]\n\n1 Nana ināianei, māku koutou e whakaatu atu kīhai i whakapūmauhia e rātou tētahi kīngi i runga i te whenua; engari i tēnei tau anō, āe rā, te tau toru ngahuru, i whakangaromia e rātou i runga i te nohoanga-whakawā, āe rā, i kōhurutia e rātou te kaiwhakawā matua o te whenua.\n\n2 Ā, ka weheruatia te iwi tētahi i tētahi; ā, ka wehewehe atu rātou tētahi i tētahi atu ki roto i ngā hapū, tēnā tangata me tēnā tangata e rite ana ki tōna whānau me ōna huānga me ōna hoa; ā pēnei tā rātou whakangaro i te kāwanatanga o te whenua.\n\n3 Ā, ka whakatūria e tēnā hapū, e tēnā hapū he rangatira mō rātou; ā pēnei tā rātou hurihanga hei hapū, ā, hei rangatira hapū.\n\n4 Nana ināianei, kāore he tangata i waenganui i a rātou ki te kore tōna whānau nui me ōna huānga me ōna hoa tokomaha; nō reira ka tino tokomaha haeretia ō rātou hapū.\n\n5 Nā, i pēnei katoa tēnei, ā, kāore anō he pakanga i waenganui i a rātou; ā, ka tau iho tēnei ki runga i te iwi nā tō rātou tuku i a rātou anō ki te mana o Hātana.\n\n6 Ā, ka whakangaromia ngā whakaritenga o te kāwanatanga, nā te whakakotahitanga huna o ngā hoa me ngā huānga o te hunga nāna nei ngā poropiti i kōhuru.\n\n7 Ā, ka mea rātou i tētahi tautohetohenga nui i te whenua, nā konā kua tata kino haere te wāhi nui o te hunga tika; āe rā, he tokoiti noa iho ngā tāngata tika i waenganui i a rātou.\n\n8 Ā pēnei kāore anō kia pahemo atu ngā tau e ono mai i te tahuritanga atu o te wāhi nui o te iwi i tō rātou tika, pērā i te kurī ki tōna ruaki, i te poaka rānei ki tana tītakatanga i te paru.\n\n9 Nā, ko tēnei whakakotahitanga huna, kua tōia iho mai nei tētahi kino nui ki te iwi, ka whakahuihui ngātahi i a rātou anō, ā, ka whakanohoia i tō rātou upoko tētahi tangata i karangatia ake ko Hākopa;\n\n10 Ā, ka karangatia ia e rātou ko tō rātou kīngi; nō reira ka meinga ia hei kīngi i runga i tēnei ope whakarihariha; ā, koia tētahi o ngā mea matua rawa i whakahēngia ai ngā poropiti nāna nei i whakaatu mō te Karaiti.\n\n11 Ā, i pahawa ake, nā, kāore i rite tō rātou tokomahatanga pērā i ngā hapū o te iwi, i whakakotahitia ngātahitia ake engari nā ō rātou rangatira ō rātou ture i whakapūmau, tēnā me tēnā e rite ana ki tōna hapū; hei aha koa he hoariri rātou; ahakoa ehara rātou i te iwi tika, heoi kua whakakotahitia rātou i runga i te mauāhara ki te hunga i uru atu ai ki roto i tētahi kawenata ki te whakangaro i te kāwanatanga.\n\n12 Nō reira, i te kitenga o Hākopa kua tokomaha ake ō rātou hoariri i a rātou, ko ia hoki te kīngi o te ope, nō reira ia whakahau ai i tana iwi kia rere atu ai ki te wāhi whakateraki rawa o te whenua, ā, i reira whakatū ake ai mō rātou anō tētahi kīngitanga, kia tae rawa ki te wā e hono atu ai ngā kaitītore ki a rātou, (nā te mea i whakapatipati ia i a rātou kia tokomaha rawa ai ngā kaitītore) ā, hei reira rātou kaha ai ki te tatau atu ki ngā hapū o te iwi; ā, i pērā rātou.\n\n13 Anō te hohoro o tā rātou hīkoi kīhai i taea te whakaware kia puta rā anō atu rātou i te toronga o te iwi. Ā pēnei mutu ai te tau toru ngahuru; ā pēnei ngā āhuatanga o te iwi o Nīwhai.\n\n14 Ā, i pahawa ake i te tau toru ngahuru mā tahi ka wehewehe rātou hei hapū, tēnā tangata me tēnā tangata e rite ana ki tōna whānau, ōna huānga me ōna hoa; hei aha koa i whakarite tikanga rātou kia kaua rātou e whawhai rātou ki a rātou anō; engari kīhai rātou i whakakotahi i runga i ō rātou ture, me te āhuatanga o ō rātou kāwanatanga, nā te mea i whakapūmauhia ērā e rite ana ki ngā whakaaro o ō rātou rangatira me ō rātou kaiārahi. Engari i whakapūmauhia ētahi ture uaua rawa kia kaua tētahi hapū e takahi i te mana o tētahi atu hapū, nā konā kua āhua mau te rongo i te whenua; hei aha koa, kua whakatahuritia atu ō rātou ngākau i te Ariki tō rātou Atua, ā, i ākina ngā poropiti e rātou ki te kōhatu, ā, i makaia atu rātou i waenganui i a rātou.\n\n15 Ā, i pahawa ake, nā—kua torona a Nīwhai e ngā anahera me te reo o te Ariki anō hoki, nō reira i te mea kua kitea ngā anahera, ā, kua kite ā-kanohi anō ia, ā, kua homai he kaha ki a ia e mōhio ai ia e pā ana ki te minitatanga o te Karaiti, ā, kua kite ā-kanohi anō hoki ia ki tā rātou hokinga wawe atu i te tika ki tō rātou whakarihariha me ō rātou mōrikarika;\n\n16 Nō reira, i te mea he pōuri ia nō te pakeke o ō rātou ngākau me te kāpō o ō rātou hinengaro—ka haere atu ia ki waenganui i a rātou i taua tau anō, ā, ka tīmata tana whakaatu atu, i runga i te māia, te rīpenetātanga me te murunga hara mā roto i te whakapono ki te Ariki a Ihu Karaiti.\n\n17 Ā, he maha ngā mea i minitatia ai e ia ki a rātou; ā, tē taea ērā mea katoa te tuhi, ā, kāore i mātua tētahi wāhi o ērā, nō reira kāore ērā i tuhia ki roto i tēnei pukapuka. Ā, ka minita a Nīwhai i runga i te kaha me te mana nui.\n\n18 Ā, i pahawa ake, nā, i te riri rātou ki a ia, nā te mea pū anō he nui ake tōna kaha i tō rātou, nā te mea kāore i taea e rātou te whakateka i āna kupu, nā te mea he nui tōna whakapono ki te Ariki a Ihu Karaiti, nā, ka minitatia ia e ngā anahera i ia rā, i ia rā.\n\n19 Ā, i pei atu ia i ngā rēwera me ngā wairua poke i runga i te ingoa o Ihu; ā, ko tana teina pū anō nāna nei i mairanga ake i te mate, whai muri iho i te ākinga i a ia ki te kōhatu, ā, i whakamatea ia e te iwi.\n\n20 Ā, i kite te iwi, ā, i whakaaturia e rātou taua mea, ā, i te riri anō rātou ki a ia nā tōna kaha; ā, he maha anō ngā merekara i mahia nei e ia, i mua i te tirohanga a te iwi, i runga i te ingoa o Ihu.\n\n21 Ā, i pahawa ake, nā, ka pahemo atu te tau toru ngahuru mā tahi, ā, he tokoiti noa ngā mea i whakatahuritia mai ki te Ariki; engari ka tino whakaatu atu te hunga katoa i whakatahuritia ai ki te iwi, nā, kua torona iho rātou e te mana me te Wairua o te Atua, koia i roto nei i a Ihu Karaiti, i tō rātou i whakapono ai.\n\n22 Ā, ko te hunga katoa i peia atu ai i a rātou ngā rēwera, me ngā mea i mahu ai i ō rātou māuiuitanga me ō rātou ngoikoretanga, i tino whakaatu pono atu rātou ki te iwi kua mahia rātou e te Wairua o te Atua, ā, kua mahu; ā, i whakakite atu rātou i ngā tohu anō hoki, ā, i mahi anō i ētahi merekara ki waenganui i te iwi.\n\n23 Pēnei pahemo atu ai te tau toru ngahuru mā rua anō hoki. Ā, ka karanga atu a Nīwhai ki te iwi i te tīmatanga o te tau toru ngahuru mā toru; ā, i kauhau atu ia i te rīpenetātanga me te murunga hara ki a rātou.\n\n24 Nā, e hiahia ana anō ahau kia mahara koutou, kāore he tangata kotahi i kūmea mai ai ki te rīpenetātanga kīhai nei i rūmakina ki te wai.\n\n25 Nō reira, i reira whakamanaia ai e Nīwhai, he tangata ki roto i tana minitatanga, nā, kia rūmakina ki te wai ngā tāngata katoa e haere mai ai ki a rātou, ā, ka pēnei hei kaiwhakaatu, ā, hei whakaaturanga anō tēnei i mua i te Atua, ā, ki te iwi anō, kia rīpenetā rātou, ā, kua whiwhi i tētahi murunga i ō rātou hara.\n\n26 Ā, he tokomaha anō ngā mea i rūmakina ai ki te rīpenetātanga i te tīmatanga o tēnei tau; ā pēnei ka pahemo atu te wāhi nui o te tau.\n\n", "3-ne 8": "[center][font_size=26]Upoko 8[/font_size][/center]\n\n[i]Ka whakaatu atu ngā tūpuhi, ngā rū whenua, ngā ahi, ngā āwhiowhio, me ngā tahuritanga ake o te whenua mō te rīpekatanga o te Karaiti—Ka whakngaromia ngā tāngata tokomaha—Ka kapi te whenua i te pōuritanga mō ngā rā e toru—Ka tangi te hunga mōrehu mō tō rātou maruaaitu. Takiwā T.A. 33–34.[/i]\n\n1 Ināianei ā i pahawa ake, nā, e ai ki tā mātou tuhinga, ā, e mōhio ana mātou he pono tā mātou tuhinga, nana rā, nā tētahi tangata tika tēnā i tuhi—nā te mea he maha ngā merekara i mahia ai e ia i runga i te ingoa o Ihu; ā, kāore i reira tētahi tangata e taea ana e ia te mahi merekara i runga i te ingoa o Ihu ki te kore ia e whakamākia katoatia i ōna hara—\n\n2 Ināianei ā i pahawa ake, mehemea kāore i mahia tētahi hapa e tēnei tangata i te tatauranga o tō mātou wā, kua pahemo atu te tau toru ngahuru mā toru;\n\n3 Ā, ka tīmata tā te iwi titiro atu i runga i te ngākau nui mō te tohu kua homai nei e Hamuera te poropiti, te Rāmana, āe rā, mō te wā e kore nei e tau mai te pōuritanga mō te takiwā o ngā rā e toru i runga i te mata o te whenua.\n\n4 Ā, ka tīmata te rangirua nui me ngā tautohetohenga nui i waenganui i te iwi, ahakoa te nui o ngā tohu kua homai nei.\n\n5 Ā, i pahawa ake i te tau toru ngahuru mā whā, i te marama tuatahi, i te rā tuawhā o te marama, ka ara ake tētahi marangai nunui, kīhai i mōhiotia tētahi mea pērā i te whenua katoa.\n\n6 Ā, i reira tētahi tūpuhi nui whakawehi anō hoki; ā, i reira tētahi whatitiri whakamataku, nā konā ngāueue katoa te whenua me te mea nei whano ka weheruatia ki waenganui.\n\n7 Ā, i puta anō ngā hikohikonga uira kokoi rawa, kīhai rawa i mōhiotia ngā mea pērā i te whenua katoa.\n\n8 Ā, ka mura te pā o Harahemara.\n\n9 Ā, ka paremo iho te pā o Moronai ki roto i ngā rire o te moana, ā, ka tōremi anō ō reira tāngata.\n\n10 Ā, ka kahakina ake te onepū ki runga i te pā o Moronaihā, kia meinga ai i te wāhi i tū ai te pā tētahi maunga nunui.\n\n11 Ā, ka ai anō tētahi whakangaromanga nui whakawehi i te whenua whakatetonga.\n\n12 Engari nana, i reira tētahi whakangaromanga nui whakawehi ake i te whenua whakateraki; nana rā, kua panonitia te mata katoa o te whenua, nā te tūpuhi me ngā āwhiowhio, me ngā whatitiri me ngā hikohikonga uira, me ngā whakangāueuetanga nui rawa o te whenua katoa;\n\n13 Ā, ka pākarukaru ake ngā huanui, ā, ka kikino haere ngā huarahi papatairite, ā, he maha ngā wāhi māeneene i meinga ai kia taratara.\n\n14 Ā, ka paremo iho ngā pā nui maha, ā, he maha ngā mea i wera i te ahi, ā, he maha ngā mea i whakangāueuetia kia hingahinga iho ō reira whare ki te whenua, ā, ka whakamatea ō reira tāngata, ā, mahue ana kia takoto kau noa aua wāhi.\n\n15 Ā, ka tū tonu ētahi pā; engari i nui rawa ōna aituātanga, ā, he tokomaha anō ngā mea i mate ai i roto rā.\n\n16 Ā, ka kahakina atu ētahi e te āwhiowhio; ā, kāore te tangata e mōhio ana ki hea rātou haere ai, hāunga tā rātou mōhio kua kahakina atu rātou.\n\n17 Ā pēnei ka rerekē te mata katoa o te whenua, nā ngā tūpuhi, me ngā whatitiri, me ngā hikonga uira, me te whakangāueuetanga o te whenua.\n\n18 Ā nana, i wāwāhia ngā kōhatu ki waenganui; kua wāwāhia ake ki runga i te mata katoa o te whenua, nā konā kua kitea ērā mea kua kongakongatia, kua haehaea, ā, kua matata i runga i te mata o te whenua.\n\n19 Ā, i pahawa ake, nā, i te mutunga ake o ngā whatitiri, me ngā hikonga uira, me te marangai, me te tūpuhi, me ngā whakangāueuetanga o te whenua—nana rā, ka haere tonu ērā mea mō te takiwā o ngā haora e toru; ā, kua kīa ake e ētahi kua roa ake te wā; hei aha koa, kua heipū ēnei mea katoa i te takiwā o ngā haora e toru—kātahi rā, nana, ka tau iho te pōuritanga ki runga i te mata katoa o te whenua.\n\n20 Ā, i pahawa ake, nā, he pōuri kerekere i runga i te mata katoa o te whenua, nā konā ka rangona te kapua pōuri e ō reira tāngata kīhai nei i hinga iho;\n\n21 Ā, kore rawa he māramatanga i reira, nā te pōuritanga, kāore rānei he kānara, kāore rānei he rama; kāore rānei i taea te tahu ahi ki ā rātou wāhie whakakā maroke rawa, nā, korekore rawa he māramatanga i reira;\n\n22 Ā, kāore i kitea he maramatanga, he ahi rānei, he mura rānei, te rā rānei, te marama rānei, he whetū rānei, nā te nui o ngā kohu o te pōuritanga i runga i te mata o te whenua.\n\n23 Ā, i pahawa ake, nā, i mau ai tēnā mō te takiwā o ngā rā e toru, nā, kāore i kitea he māramatanga; ā, he nui te uhunga, me te auē, me te tangi i waenganui tonu i te iwi; āe rā, he nui ngā auē o te iwi, nā te pōuritanga me te whakangaromanga nui i tau ai ki runga i a rātou.\n\n24 Ā, ka rangona ake rātou i tētahi wāhi e karanga ana, e mea ana: Auē me i rīpenetā tātou i mua i tēnei rā nui whakawehi, kātahi ka tohua ō tātou huānga, ā, kua kore rātou i tahuna i taua pā nui o Harahemara.\n\n25 Ā, ka rangona ake rātou i tētahi atu wāhi e karanga ana, ā, e tangi ana, e mea ana: Auē me i rīpenetā tātou i mua i tēnei rā nui whakawehi, me i kore hoki tā tātou whakamate me tā tātou āki i ngā poropiti ki te kōhatu, me tā tātou peinga atu i a rātou ki waho; kātahi ō tātou whaea me ā tātou tamāhine ātaahua, me ā tātou tamariki ka tohua, kua kore i tāpuketia ake i taua pā nui o Moronaihā. Ā pēnei he nui, ā, he whakawehi ngā auē o te iwi.\n\n", "3-ne 9": "[center][font_size=26]Upoko 9[/font_size][/center]\n\n[i]Ka whakapuaki te reo o te Karaiti i roto i te pōuritanga, te whakangaromanga o ngā tāngata tokomaha me ngā pā maha nā tō rātou whakarihariha—Ka whakapuaki ia i Tōna atuatanga, ka whakapuaki ia i te tutukitanga o te ture a Mohi, ā, ka pōhiritia e ia ngā tāngata kia haere mai ki a ia, ā, kia whakaorangia. Takiwā T.A. 34.[/i]\n\n1 Ā, i pahawa ake, nā, ka rangona tētahi reo ki waenganui i ngā tāngata katoa o te whenua, ki runga i te mata katoa o te whenua, e karanga ana:\n\n2 Auē, auē, auē te mate mō tēnei iwi; auē te mate mō ngā tāngata o te ao katoa ki te kore rātou e rīpenetā; nā te mea kei te katakata te rēwera, ā, kei te hari āna anahera, nā te whakamatenga o ngā tama me ngā tamāhine ātaahua o tōku iwi; ā, nā tō rātou kino me ō rātou mōrikarika i hinga ai rātou!\n\n3 Nana, nāku taua pā nui o Harahemara i tahu nei ki te ahi, me ngā tāngata e noho ana i reira.\n\n4 Ā nana, nāku anō te pā nui o Moronai i mea kia paremo iho ki roto i ngā rire o te moana, ā, kia tōremi anō ō reira tāngata.\n\n5 Ā nana, nāku taua pā nui o Moronaihā i uhi ki te onepū, me ngā tāngata anō i reira, kia huna atu ai i ō rātou kino me ō rātou mōrikarika i mua i tōku kanohi, kia kore ai e tae ake ngā toto o ngā poropiti me te hunga tapu anō ki ahau hei whakahē i a rātou.\n\n6 Ā nana, nāku te pā o Kirikara i mea kia paremohia, ā, kia tanumia iho anō ngā tāngata o reira ki roto i ngā rire o te whenua;\n\n7 Āe rā, me te pā o Oniha me ōna tāngata i reira, me te pā o Mokumu me ōna tāngata i reira, me te pā o Hiruharama me ōna tāngata i reira; ā, nāku anō ngā wai i mea kia paripari mai ai ki ērā wāhi i reira, kia hunaia ō rātou whakarihariha me ō rātou mōrikarika i mua i tōku kanohi, kia kore ai e tae tonu ake ngā toto o ngā poropiti me te hunga tapu ki ahau hei whakahē i a rātou.\n\n8 Ā nana, ko te pā o Karianari, me te pā o Kariomona, me te pā o Hākopa, me te pā o Kimikimino, nāku katoa ēnei i mea kia paremo iho ai, ā, kua meatia he pukepuke, he raorao i ō reira wāhi; ā, kua tanumia iho ngā tāngata i reira ki roto i te whenua, kia hunaia ake tō rātou whakarihariha me ō rātou mōrikarika i mua i tōku kanohi, kia kore ai e tae tonu ake ngā toto o ngā poropiti me te hunga tapu ki ahau hei whakahē i a rātou.\n\n9 Ā nana, ko taua pā nui o Hākopukata, i nōhia nei e te iwi o kīngi Hākopa, nāku anō i mea kia tahuna ai ki te ahi nā ō rātou hara me tō rātou whakarihariha, i runga katoa i te whakarihariha o te ao katoa, nā ō rātou kōhurutanga huna me ā rātou whakakotahitanga huna; nā te mea nā rātou te rangimārie o tōku iwi me te kāwanatanga o te whenua i whakangaro; nō reira nāku rātou i mea kia tahuna ai, kia whakangaromia ai rātou i mua i tōku kanohi, kia kore ai ngā toto o ngā poropiti me te hunga tapu e tae tonu ake ki ahau hei whakahē i a rātou.\n\n10 Ā nana, ko te pā o Rāmana, me te pā o Hōhua, me te pā o Kara, me te pā o Kihikumene, nāku i mea kia tahuna ai ki te ahi, me ōna tāngata i reira, nā tō rātou whakarihariha ki te pei atu i ngā poropiti, me tā rātou ākinga ki te kōhatu i taua hunga nāku anō i tono ki a rātou ki te whakapuaki atu ki a rātou e pā ana ki tō rātou whakarihariha me ō rātou mōrikarika.\n\n11 Ā, nā te mea i pei atu rātou i a rātou ki waho, nā konei kāore he tangata tika i waenganui i a rātou, nāku te ahi i tono iho kia whakangaro i a rātou, kia hunaia ai tō rātou whakarihariha me ō rātou mōrikarika i mua i tōku kanohi, kia kore ai ngā toto o ngā poropiti me te hunga tapu nāku noa nei i tono atu ki waenganui i a rātou e tae tonu ake ai ki ahau i te whenua hei whakahē i a rātou.\n\n12 Ā, nāku anō ngā whakangaromanga nui maha i mea kia tau ai ki runga i tēnei whenua, i runga anō i tēnei iwi, nā tō rātou whakarihariha me ō rātou mōrikarika.\n\n13 E koutou katoa kua tohungia nā te mea i tika ake koutou i a rātou, e kore rānei koutou e hoki mai ai ki ahau ināianei, me te rīpenetā i ō koutou hara, ā, kia whakatahuritia ai, kia mahu au i a koutou?\n\n14 Āe rā, ko taku kōrero pono tēnei ki a koutou, ki te haere mai koutou ki ahau ka whiwhi koutou ki te oranga tonutanga. Nana, kua torona atu tōku ringa aroha ki a koutou, ā, ko te tangata e haere mai ai, ka whiwhi au i a ia; ā, ka manaakitia te hunga e haere mai ai ki ahau.\n\n15 Nana, ko Ihu Karaiti au, ko te Tama a te Atua. Nāku i hanga ngā rangi me te whenua, me ngā mea katoa kei roto rā. I te Matua ahau mai i te tīmatanga. Kei roto au i te Matua, ā, kei roto te Matua i ahau; ā, nā te Matua i whakakorōria tōna ingoa i roto i ahau.\n\n16 I haere mai au ki tōku ake, ā, kīhai tōku ake i whakawhiwhi i ahau. Ā, kua tutuki ngā karaipiture e pā ana ki taku haerenga mai.\n\n17 Ā, ko te hunga katoa i whakawhiwhi i ahau, nāku rātou i mea kia tū ai hei tama nā te Atua; ka pērā anō au ki te hunga katoa e whakapono nei ki tōku ingoa, nana rā, ka puta mai te hokonga i ahau, ā, ka tutuki anō te ture a Mohi i roto i ahau.\n\n18 Ko au te māramatanga me te oranga o te ao. Ko au te Arepa me te Omeka, te tīmatanga me te whakamutunga.\n\n19 Ā, ka mutu ake tā koutou tāpae ake ki ahau i ngā whakahere whakaheke toto; āe rā, ka whakamutua atu ā koutou whakahere me ā koutou tāpae tahu, nā te mea e kore au e aro atu ki ā koutou whakahere me ā koutou tāpae tahu.\n\n20 Ā, ko te whakahere e tāpae ai koutou ki ahau ko tētahi ngākau marū me tētahi wairua iro. Ā, ko te tangata e haere mai ai ki ahau me tētahi ngākau marū me tētahi wairua iro, māku ia e rūmaki ki te ahi me te Wairua Tapu, pērā i ngā Rāmana, nā tō rātou whakapono ki ahau i te wā o tā rātou whakatahuritanga mai, i rūmakina ai ki te ahi me te Wairua Tapu, ā, kīhai anō rātou i mōhio.\n\n21 Nana, kua haere mai au ki te ao ki te kawe mai i te hokonga ki te ao, ki te whakaora i te ao i te hara.\n\n22 Nō reira, ko te hunga katoa e rīpenetā ai, ā, e haere mai ai ki ahau me he tamaiti nohinohi, māku ia e whakawhiwhi, nō ngā mea pēnei te kīngitanga o te Atua. Nana, he whakaaro ki ngā mea pēnei tāku i whakatakoto iho i tōku oranga, ā, kua mau ake anō; nō reira kia rīpenetā, me te haere mai ki ahau, e koutou e ngā tōpito katoa o te ao, ā, kia whakaorangia ai.\n\n", "3-ne 10": "[center][font_size=26]Upoko 10[/font_size][/center]\n\n[i]He ngū te whenua mō ngā haora maha—Ka whakaari te reo o te Karaiti kia whakaemiemi ai i Tōna iwi anō nei he heihei e whakaemiemi ana i āna pīpī—Kua tiakina te wāhi tika o te iwi. Takiwā T.A. 34–35.[/i]\n\n1 Ināianei ā nana, i pahawa ake, nā, ka rangona ēnei meatanga e ngā iwi katoa o te whenua, ā, i kitea hoki. Ā, whai muri iho i ēnei meatanga ka ngū te whenua mō te takiwā o ngā haora maha;\n\n2 Nā te ohorere o te iwi i mutu ai te uhunga me te auē o te iwi mō te ngaronga atu o ō rātou huānga kua whakamatea nei; nō reira i ngū katoa te whenua mō te takiwā o ngā haora maha.\n\n3 Ā, i pahawa ake, nā, ka tau mai tētahi reo anō ki te iwi, ā, ka rongo katoa te iwi, ā, i whakaatu anō rātou mō taua mea, e mea ana:\n\n4 E koutou, e ngā iwi o ēnei pā nui kua hinga iho ki raro, e koutou ngā uri nō Hākopa, āe rā, e koutou nō te whare o Iharaira, anō te tini o aku whakamine i a koutou me te mea nei he heihei e whakaemiemi nei i āna pīpī i raro i ōna parerau, ā, kua atawhaitia koutou.\n\n5 Hei āpiti anō, kua hia tāima anō i whakaemiemi au i a koutou me te mea nei he heihei e whakaemiemi ana i āna pīpī i raro i ōna parirau, āe rā, E koutou, e te iwi o te whare o Iharaira, kua hinga iho nei; āe rā, E koutou, e te iwi o te whare o Iharaira, e koutou e noho nei i Hiruharama, me koutou anō kua hinga; āe rā, kua hia tāima i whakaemiemi au i a koutou me te mea nei he heihei e whakaemiemi ana i āna pīpī, ā, kīhai rawa koutou i aro mai.\n\n6 E koutou, e te whare o Iharaira nāku nei i tohu, ka hia tāima ka whakaemiemi au i a koutou me te mea nei he heihei e whakaemiemi ana i āna pīpī ki raro i ōna parirau, mēnā ka rīpenetā koutou me te hoki mai ki ahau i runga i te whakapaunga ake o te ngākau.\n\n7 Engari ki te kore, E te whare o Iharaira, ka meinga ō koutou kāinga hei mea takoto kau noa tae noa atu ki te whakatutukitanga i te kawenata i kawenatatia ai ki ō koutou tūpuna.\n\n8 Ināianei ā i pahawa ake, nā, whai muri iho i te rongonga o te iwi i ēnei kupu, nana, ka tīmata tā rātou uhunga me tā rātou auē anō nā te ngaronga atu o ō rātou huānga me ō rātou hoa.\n\n9 Ā, i pahawa ake, nā, ka pēnei te pahemotanga atu o ngā rā e toru. Ā, i te ata, ā, ka mimiti atu te pōuritanga i te mata o te whenua, ā, ka mutu te whakangāueuetanga o te whenua, ā, ka mutu te wāwāhitanga o ngā kōhatu, ā, ka mutu anō ngā auētanga whakawehi, ā, ka pahemo atu ngā haruru kino katoa anō hoki.\n\n10 Ā, ka piritahi anō te whenua, kia tū ai ia; ā, ka mutu te uhunga, me te tangi, me te auētanga o te iwi i tohua nei kia ora; ā, ka huri tā rātou uhunga ki te hari, me ā rātou auē ki te whakamoemiti ki te Ariki a Ihu Karaiti, tō rātou Kaihoko.\n\n11 Ā pēnei noa tutuki ai ngā karaipiture i kōrerotia ai e ngā poropiti.\n\n12 Ā, ko te wāhi tika ake o te iwi ngā mea i whakaorangia ai, ā, ko rātou te hunga i whiwhi ai i ngā poropiti, ā, kīhai nei rātou i āki atu i a rātou ki te kōhatu; ā, ko rātou anō te hunga kīhai nei i whakaheke i ngā toto o te hunga tapu, te hunga i tohua ai—\n\n13 Ā, i tohua rātou, ā, kīhai i paremo iho, ā, i tāpuketia ake i te whenua; ā, kīhai rātou i tōremihia iho i ngā rirerire o te moana; ā, kīhai rātou i tahuna ki te ahi, kīhai rānei rātou i hinga iho, ā, i penupenua kia mate; ā, kīhai rātou i kahakina atu i roto i te āwhiowhio; kīhai rānei rātou i taea e te kapua auahi me te pōuritanga.\n\n14 Ināianei ā, ko te tangata e pānui nei, tukua ia kia mārama; ko te tangata i a ia ngā karaipiture, tukua ia kia rapu i roto rā, ā, kia kitea, ā, kia tirohia ake mehemea ehara rānei ēnei matenga katoa me ēnei whakangaromanga katoa ki te ahi, ki te auahi hoki, ki te tūpuhi hoki, ki te āwhiowhio hoki, ki te tūwheratanga ake o te whenua kia whiwhi ai i a rātou, me ēnei mea katoa i te mea hei whakatutukitanga i ngā poropititanga a ngā poropiti tapu tokomaha.\n\n15 Nana, ko taku kupu tēnei ki a koutou, Āe rā, he tokomaha ngā tāngata kua whakaatuhia mai nei mō ēnei mea hei te haerenga mai a te Karaiti, ā, i whakamatea rātou mō rātou i whakaatu atu i ēnei mea.\n\n16 Āe rā, i whakaatu atu te poropiti a Hinohi mō ēnei mea, i kōrero anō hoki a Henoka e pā ana ki ēnei mea, nā te mea i whakaatu rawa rāua e pā ana ki a mātou, ko mātou nei ngā mōrehu o ō rāua uri.\n\n17 Nana, i whakaatu atu anō hoki tō tātou tupuna a Hākopa e pā ana ki te toenga o ngā uri o Hōhepa. Ā, nana, ehara rānei tātou i te toenga o ngā uri o Hōhepa? Ā, koinei mea e whakaatu mai nei mō tātou, kāore rānei ērā mea i tuhia i runga i ngā papa parāhe i kawea mai nei e tō tātou tupuna a Rīhai i Hiruharama?\n\n18 Ā, i pahawa ake i te pito whakamutunga o te tau toru ngahuru mā whā, nana, māku e whakakite atu ki a koutou, nā, i tohua te iwi o Nīwhai, me te hunga anō hoki i karangatia ai he Rāmana, kua tohua, he nui ngā mea pai i whakakitea atu nei ki runga i a rātou, ā, he nui anō ngā manaakitanga i riringihia iho ki runga i ō rātou māhunga, nā konā whai muri tata i te kakenga ake o te Karaiti ka whakakite tūturu nei ia i a ia anō ki a rātou—\n\n19 E whakakite atu ana ia i tōna tīnana ki a rātou, e minita ana ki a rātou; ā, ka tukuna mai tētahi tuhinga mō tana minitatanga ā muri ake nei. Nō reira māku e whakakapi aku meatanga i tēnei wā.\n\n", "3-ne 11": "I whakakite atu a Ihu Karaiti i a ia anō ki te iwi o Nīwhai, i te whakaminenga e huitahi ana i te whenua o Mōmona, ā, i minita atu ki a rātou; ā, i pēnei te āhua o tana whakakitenga atu ki a rātou i a ia anō.\n\nE tīmata ana i te upoko 11.\n\n[center][font_size=26]Upoko 11[/font_size][/center]\n\n[i]Ka whakaatu te Matua e pā ana ki Tana Tama Aroha—Ka puta mai te Karaiti, ā, ka whakapuakina Tana Whakamārietanga—Ka whāwhā te iwi i ōna māka tūnga i Ōna ringaringa me Ōna waewae me Tōna kaokao—Ka karanga Ohana rātou—Ka whakatakotohia iho e ia te kawa me te tikanga o te rūmakitanga—Nō te rēwera te wairua tautohetohenga—Ko tā te Karaiti akoranga tēnei, nā, me whakapono, ā, me rūmaki te tangata me te whiwhi i te Wairua Tapu. Takiwā T.A. 34.[/i]\n\n1 Ināianei ā i pahawa ake, nā, i huihui tahi mai tētahi whakaminenga nunui, o te iwi o Nīwhai, taiāwhio noa i te temepara i tū ai i te whenua o Mōmona; ā, i te mīharo, ā, i te māharo rātou tētahi ki tētahi, ā, i te whakaatu atu rātou ki a rātou anō te whakarerekētanga nui whakamīharo kua heipū ake nei.\n\n2 Ā, i te kōrerorero tahi rātou anō mō tēnei Ihu Karaiti, mōna nei, i homai ai te tohu e pā ana ki tōna matenga.\n\n3 Ā, i pahawa ake, nā, i a rātou e kōrerorero tahi pēnei ana tētahi ki tētahi, ka rongo rātou i tētahi reo me te mea nei e ahu mai ana i te rangi; ā, ka whiu atu rātou i ō rātou karu huri noa, nā te mea kīhai rātou i mārama ki te reo i rangona ai e rātou; ā, ehara ia i te reo kaha, ehara rānei ia i te reo nui; heoi ahakoa he iti noa te reo, i werohia te hunga i rongo ai ki te pokapū, nā konā kāore he wāhi o ō rātou tīnana kīhai i meinga kia tūoioihia e te reo; āe rā, ka werohia rātou ki te tino wairua, ā, ka meinga ō rātou ngākau kia mumura ai.\n\n4 Ā, i pahawa ake, nā, ka rongo anō rātou i te reo, ā, kīhai rātou i mārama.\n\n5 Hei āpiti anō ka rongo anō rātou i te reo mō te wā tuatoru, ā, ka oko i ō rātou taringa kia rongo ai; ā, ka aro atu i ō rātou karu whakateputanga mai o tō reira reo; ā, ka mātai whakaterangi atu rātou, ki te wāhi i puta mai ai te reo.\n\n6 Ā nana, ka mārama rātou ki te reo i rangona ai e rātou i te putanga tuatorutanga; ā, i mea atu nei ki a rātou:\n\n7 Nana e taku Tama Aroha, ko tāku i āhuareka atu ai, nāna rā hoki i whai korōria ai tōku ingoa—whakarongo koutou ki a ia.\n\n8 Ā, i pahawa ake, i a rātou e mārama ana ka whiua reretia ake ō rātou karu anō ki te rangi; ā nana, ka kite rātou i tētahi tangata e heke iho ana i te rangi; ā, he kahu mā tōna; ā, ka heke iho ia, ā, ka tū ki waenganui i a rātou; ā, kua aro katoa atu ngā karu katoa o te whakaminenga ki runga ki a ia, kāore rātou i māia kia puare i ō rātou māngai, tētahi ki tētahi anō, ā, kīhai i mōhio ki tōna tikanga, nā te mea i whakaaro ake rātou he anahera tērā kua puta mai ki a rātou.\n\n9 Ā, i pahawa ake, nā, ka toro atu ia i tōna ringa, ā, ka kōrero atu ki te iwi, e mea ana:\n\n10 Nana, ko Ihu Karaiti ahau, te mea i whakaatuhia mai nei e ngā poropiti e puta mai ai ki te ao.\n\n11 Ā nana, ko au te māramatanga me te oranga o te ao; ā, kua inu au i te kapa kawa i homai ai e te Matua ki ahau, ā, kua whakakorōriatia te Matua i taku pikaunga ki runga i ahau ngā hara o te ao, i reira au mea ai i tā te Matua i pai ai i roto i ngā mea katoa mai i te tīmatanga.\n\n12 Ā, i pahawa ake, nā, ka hinga iho te whakaminenga katoa ki te whenua i te kōrerotanga a Ihu i ēnei kupu; nā te mea i mahara rātou kua poropititia ki waenganui i a rātou, nā, ka whakakite te Karaiti i a ia anō ki a rātou whai muri iho i tana kakenga ake ki te rangi.\n\n13 Ā, i pahawa ake, nā, ka kōrero atu te Ariki ki a rātou e mea ana:\n\n14 Whakatika ake, ā, haere mai ki ahau, kia kuhua ai e koutou ō koutou ringaringa ki tōku kaokao, kia whāwhāngia anō hoki e koutou ngā ngaunga o ngā nēra i ōku ringaringa me ōku waewae, kia mōhio ai koutou ko au te Atua o Iharaira, me te Atua o te ao katoa, ā, kua whakamatea nei mō ngā hara o te ao.\n\n15 Ā, i pahawa ake, nā, ka haere atu te whakaminenga, ā, ka kuhua atu ō rātou ringaringa ki tōna kaokao, ā, ka whāwhāngia ngā ngaunga o ngā nēra i ōna ringaringa me ōna waewae; ā, ka pēnei rātou, e haere takitahi atu ana tae noa atu ki te wā kua haere katoa atu rātou, ā, kua kite rātou ki ō rātou karu, ā, kua whāwhā ki ō rātou ringa, ā, kua mōhio tūturu rātou, ā, kua whakaatu atu, ko ia tēnā, i tuhituhia ai e ngā poropiti, e haere mai ai.\n\n16 Ā, i te wā kua haere katoa atu rātou, ā, kua kitea mō rātou ake anō, ka karanga ngātahi atu rātou i te reo kotahi, e mea ana:\n\n17 Ohana! Kia whakapaingia te ingoa o te Atua Runga Rawa! Ā, ka hinga iho rātou ki ngā waewae o Ihu, ā, ka koropiko ki a ia.\n\n18 Ā, i pahawa ake, nā, ka kōrero ia ki a Nīwhai (nā te mea i waenganui a Nīwhai i te whakaminenga) ā, ka whakahau ia ki a ia kia haere mai ai ia ki mua.\n\n19 Ā, ka whakatika ake a Nīwhai, ā, ka haere atu ki mua, ā, ka tuohu i a ia anō i te aroaro o te Ariki, ā, ka kihi i ōna waewae.\n\n20 Ā, ka whakahau te Ariki i a ia kia whakatika ake ia. Ā, ka whakatika ake ia, ā, ka tū i tōna aroaro.\n\n21 Ā, ka kī atu te Ariki ki a ia: Ka hoatu mana au ki a koe kia rumaki koe i tēnei iwi ina kake ake anō au ki roto i te rangi.\n\n22 Ā, ka karanga anō te Ariki ki ētahi atu, ā, ka pērā anō tana meatanga ki a rātou; ā, ka hoatu e ia ki a rātou he mana hei rumaki. Ā, ka kī atu ia ki a rātou: Ka rumaki koutou i runga i tēnei āhuatanga; ā, kauaka hoki he tautohetohe i waenganui i a koutou.\n\n23 He pono tāku e mea atu nei ki a koutou, ko te tangata e rīpenetā ai i ōna hara i runga i ā koutou kupu, me te hiahia kia rumakina i runga i tōku ingoa, ka rumaki koutou i a a ia i runga i tēnei āhuatanga—Nana, ka haere iho koutou ki raro kia tū ai i roto i te wai, ka rumaki koutou i a rātou i runga i tōku ingoa.\n\n24 Ināianei ā nana, koinei ngā kupu e kōrero ai koutou, e karangahia ake ana rātou ki ō rātou ingoa, e mea ana:\n\n25 Kua whakamanaia ahau e Ihu Karaiti, ka rumaki au i a koe i runga i te ingoa o te Matua, o te Tama, o te Wairua Tapu. Āmine.\n\n26 Kātahi koutou ka rumaki iho i a rātou ki roto i te wai, ā, ka puta mai anō i te wai.\n\n27 Ā, hei runga i tēnei ritenga tā koutou rumaki i runga i tōku ingoa; nana rā, he pono tāku e mea atu nei ki a koutou, nā, he kotahi tonu te Matua, me te Tama, me te Wairua Tapu; ā, kei roto au i te Matua, ā, kei roto te Matua i ahau, he kotahi tonu māua ko te Matua.\n\n28 Ā, ka rumaki koutou kia rite ai ki tāku i whakahau ai i a koutou. Ā, me kaua he tautohetohenga i waenganui i a koutou, pērā i mua; me kaua anō he tautohetohenga i waenganui i a koutou e pā ana ki ngā tikanga o tōku akoranga, pērā i mua.\n\n29 Nā te mea he pono, he pono tāku e mea atu nei ki a koutou, ehara nōku te tangata kei a ia te wairua tautohetohe, engari nō te rēwera kē, ko ia te matua o te tautohetohenga, ā, kei te whakaohooho ake ia i ngā ngākau o te tangata kia tautohetohe atu i runga i te riri, tētahi ki tētahi.\n\n30 Nana, ehara tēnei i taku akoranga, ki te whakaohooho ake i ngā ngākau o te tangata, tētahi ki tētahi; engari koinei taku akoranga, kia whakakorehia atu ngā mea pērā.\n\n31 Nana, he pono, he pono, tāku e mea atu nei ki a koutou, māku taku akoranga e whakapuaki atu nei ki a koutou.\n\n32 Ā, koinei taku akoranga, koia hoki te akoranga i homai ai e tōku Matua ki ahau; ā, kei te whakaatu atu au mō te Matua, ā, kei te whakaatu atu te Matua mōku, ā, kei te whakaatu atu te Wairua Tapu mō māua ko te Matua; ā, kei te whakaatu atu au, nā, kua whakahau te Matua i ngā tāngata katoa, i ngā wāhi katoa, kia rīpenetā, ā, kia whakapono mai i ahau.\n\n33 Ā, ko te tangata e whakapono ai i ahau, ā, ka rumakina, koia anō te mea e whakaorangia ai; ko rātou anō te hunga e whiwhi ai ki te kīngitanga o te Atua.\n\n34 Ā, ko te tangata e kore nei e whakapono i ahau, ā, e kore nei e rumakina, ka pāpunihia.\n\n35 He pono, he pono, tāku e mea atu nei ki a koutou, nā, koinei taku akoranga, ā, kei te whakaatu atu au mō te Matua; ā, ko te tangata e whakapono ai i ahau e whakapono ana anō i te Matua; ā, ka whakaatu atu te Matua ki a ia mōku, nā te mea ka toro atu ia ki a ia ki te ahi me te Wairua Tapu.\n\n36 Ā, pēnei ka whakaatu te Matua mōku, ā, ka whakaatu atu te Wairua Tapu mō māua ko te Matua; nā te mea he kotahi tonu te Matua, mātou ko te Wairua Tapu.\n\n37 Hei āpiti anō ko taku kupu tēnei ki a koutou, me rīpenetā koutou, ā, kia rite ki tētahi tamaiti nohinohi, ā, kia rumakina i runga i tōku ingoa, e kore rānei koutou e whiwhi nei i ēnei mea.\n\n38 Hei āpiti anō ko taku kupu tēnei ki a koutou, me rīpenetā koutou, ā, kia rumakina i runga i tōku ingoa, ā, kia rite hoki ki tētahi tamaiti nohinohi, e kore rānei e āhei i a koutou te whiwhi ki te kīngitanga o te Atua.\n\n39 He pono, he pono, tāku e mea atu nei ki a koutou, nā, koinei taku akoranga, ā, ko te tangata e hanga nei i runga i tēnei, e hanga anō hoki i runga i tōku kāmaka, ā, e kore rātou e taea nei e ngā kūaha o te ao rēwera.\n\n40 Ā, ko te tangata e nui ake, e iti iho rānei tana whakapuaki i tēnei, me tana whakapūmau i tēnei mō taku akoranga, nō te kino anō ia, ā, ehara hoki i te mea hanga ki runga i tōku kāmaka; engari kei te hanga ake ia ki runga i tētahi tūāpapa oneone, ā, kei te tūwhera ngā kūaha o te ao rēwera kia whiwhi ai i ngā mea pērā ina tae mai ngā waipuke, ā, ina āki hoki ngā hau ki runga ki a rātou.\n\n41 Nō reira, haere atu ki tēnei iwi, ā, whakapuakina atu ngā kupu kua kōrerotia nei e au, ki ngā tōpito katoa o te ao.\n\n", "3-ne 12": "[center][font_size=26]Upoko 12[/font_size][/center]\n\n[i]Ka karangatia, ā, ka whakamanaia ngā apataki tekau mā rua e Ihu—Ka tukuna atu tētahi kauhau e ia ki ngā Nīwhai e rite ana ki te Kauhautanga i runga i te Maunga—Ka kōrero ia i ngā Pearature—Kei kō noa atu āna whakaakoranga, ā, he nui ake te hiranga o āna whakaakoranga i tō te ture a Mohi—Ka whakahaua te tangata kia tino tika rawa atu pērā i a rāua ko Tōna Matua tika—Whakatauritetia a Matiu 5. Takiwā T.A. 34.[/i]\n\n1 Ā, i pahawa ake, nā, i te kōrerotanga a Ihu i ēnei kupu ki a Nīwhai, ki te hunga anō hoki kua karangatia ake nei, (ko te tatauranga o te hunga i karangatia nei, ā, i whakawhiwhi ai ki te kaha me te mana ki te rumaki, arā, ko te tekau mā rua) ā nana, ka toro atu ia i tōna ringa ki te whakaminenga, ā, ka karanga atu ki a rātou, e mea ana: Ka manaakitia koutou mēnā ka whakarongo mai ki ngā kupu a te tekau mā rua kua kōwhiria ake nei i waenganui i a koutou kia minita ai ki a koutou, ā, kia mahi anō hei pononga mā koutou; ā, kua tukuna atu e au he kaha e rumaki ai rātou i a koutou ki te wai; ā, hei muri iho i tā koutou rumakitanga ki te wai, nana, māku koutou e rumaki ki te ahi me te Wairua Tapu; nō reira ka manaakitia koutou mēnā ka whakapono koutou i ahau, ā, mēnā ka rumakitia, whai muri iho i tā koutou kitenga i ahau, ā, e mōhio ana ko au anō tēnei.\n\n2 Hei āpiti anō, ka manaakitia ake te hunga e whakapono ai ki ā koutou kupu nā te mea ka whakaatu atu koutou i tā koutou kitenga mai i ahau, ā, e mōhio ana koutou ko au anō tēnei. Āe rā, ka manaakitia te hunga e whakapono ai ki ā koutou kupu, me te heke iho ki roto i ngā hōhonutanga o te whakaiti, ā, kia rumakina ai, nā te mea ka torona atu koutou ki te ahi me te Wairua Tapu, ā, ka whiwhi ki tētahi murunga i ō rātou hara.\n\n3 Āe rā, ka manaakitia te hunga e rawakore ana i roto i te wairua e haere mai ana ki ahau, nā te mea nō rātou hoki te kīngitanga o te rangi.\n\n4 Hei āpiti anō, ka manaakitia te hunga katoa e tangi ana, nā te mea ka whakaāiotia rātou.\n\n5 Ā, ka manaakitia te hunga māhaki, nā te mea nō rātou te whenua.\n\n6 Ā, ka manaakitia te hunga katoa e hiakai ana, ā, e hiainu ana mō te tika, nā te mea ka whakakīngia rātou ki te Wairua Tapu.\n\n7 Ā, ka manaakitia te hunga whakaaroha, nā te mea ka whiwhi rātou i te whakaaroha.\n\n8 Ā, ka manaakitia te hunga katoa e ngākau mā ana, nā te mea ka kite rātou i te Atua.\n\n9 Ā, ka manaakitia te hunga hohou rongo katoa, nā te mea ka karangatia rātou ko ngā tamariki a te Atua.\n\n10 Ā, ka manaakitia te hunga katoa e whakatoia ana mō tōku ingoa, nā te mea nō rātou te kīngitanga o te rangi.\n\n11 Ā, ka manaakitia koutou ina tāwaia koutou, ina whakatoia koutou, me te kōrero ake ki a koutou i ngā tūmomo kino teka, mōku te take;\n\n12 Nā, ka whiwhi hoki koutou ki te hari me te koa nui, nā te mea ka nui tō utu i te rangi; nā, he pēnei anō tā rātou whakatoinga i ngā poropiti i mua i a koutou.\n\n13 He pono, he pono, tāku e mea atu nei ki a koutou, ka hoatu au ki a koutou kia riro ai koutou hei tote mō te whenua; engari mēnā ka hemo te hā o te tote mā te aha e totengia ai te whenua? Ka riro te tote hei mea koretake, hei mea makaia noa iho ki waho, ā, hei mea takahia e ngā waewae o te tangata.\n\n14 He pono, he pono, tāku e mea atu nei ki a koutou, ka hoatu au ki a koutou kia riro ai hei māramatanga mō tēnei iwi. Kāore e taea ana te huna i te pā e tū ana i runga i te puke.\n\n15 Nana, ka whakakā te tangata i te kānara kātahi ka purua ki raro i tētahi ipu ine? Kāo, engari ka whakatūria ki runga i tētahi tūranga kānara, ā, ka tiaho atu ki ngā tāngata katoa i roto i te whare;\n\n16 Nō reira kia tiaho tō koutou māramatanga i mua i tēnei iwi, kia kite ai rātou i ā koutou mahinga pai, ā, kia whakakorōria ai i tō koutou Matua i te rangi.\n\n17 Kei whakaaro kua haere mai au ki te whakangaro i te ture, i ngā poropiti rānei. Kāore au i haere mai ki te whakangaro engari ki te whakatutuki;\n\n18 Nā, he pono tāku e mea atu nei ki a koutou, kāore i pahemo atu tētahi tongi, tētahi tohu rānei i te ture, engari kua whakatutukihia ngā mea katoa i roto nei i ahau.\n\n19 Ā nana, kua hoatu e au ki a koutou te ture me ngā whakahaunga a tōku Matua, kia whakapono ai koutou i ahau, ā, kia rīpenetā koutou i ō koutou hara, me te haere mai ki ahau i runga i te ngākau marū me te wairua iro. Nana, kei a koutou ngā whakahaunga i mua i a koutou, ā, kua whakatutukihia te ture.\n\n20 Nō reira haere mai ki ahau, ā, kia whakaorangia ai koutou; nā, he pono tāku e mea atu nei ki a koutou, nā, ki te kore koutou e pupuri i aku whakahaunga, kua whakahaua nei koutou i tēnei wā, e kore rawa koutou e kuhu atu ki roto i te kīngitanga o te rangi.\n\n21 Kua rongo koutou, nā, kua kōrerotia nei e te hunga onamata, ā, kua tuhia anō hoki i mua i tō koutou aroaro, kia kaua koutou e whakamate, ā, ka werewere iho te whakawākanga a te Atua ki runga i te tangata e whakamate ana;\n\n22 Engari ko taku kupu tēnei ki a koutou, ka werewere iho tōna whakawākanga ki runga i te tangata e riri nei ki tana teina. Ā, ko te tangata e kī ake nei ki tana teina, Wairangi, ka werewere iho te rūnangatanga; ko te tangata e kī ai, He heahea koe, ka werewere iho te ahi o te ao rēwera.\n\n23 Nō reira, ki te haere mai koutou ki ahau, ki te hiahia rānei kia haere mai ki ahau, ā, e mahara tonu ana kua hara tō teina ki a koe—\n\n24 Haere i runga i tō huarahi ki tō teina, ā, me matua hohou i te rongo ki tō teina, kātahi ka haere mai ki ahau i runga i te hiahia katoa o te ngākau, ā, māku koe e whiwhi.\n\n25 Kia hohoro tāu whakaae ki tō hoariri i a koe e haere tahi ana me ia i te huarahi, kei mau koe i a ia, ā, ka makaia atu koe ki roto i te whareherehere.\n\n26 He pono, he pono, tāku e mea atu nei ki a koutou, e kore rawa koutou e puta mai i reira kia utua rā anō te henine whakamutunga. Ā, i a koe i roto i te whareherehere ka taea rānei e koe te henine kotahi noa iho te utu? He pono, he pono, tāku e mea atu nei ki a koutou, Kāo.\n\n27 Nana, kua tuhia nei e rātou te hunga onamata, kia kaua koe e mahi pūremu;\n\n28 Engari ko taku kupu tēnei ki a koutou, ko te tangata e titiro atu ana ki runga i tētahi wahine, he mate kanehe atu ki a ia, kua mahi pūremu atu ia i tōna ngākau.\n\n29 Nana, kei te hoatu nei e au tētahi whakahaunga ki a koutou, kia kaua e tuku tētahi o ēnei mea kia kuhu ai ki roto i ō koutou ngākau;\n\n30 Nā te mea he pai ake kia whakakahoretia atu e koutou ēnei mea, hei konei amohia ake e koutou ō koutou rīpeka, i te tuku kia makaia atu koutou ki roto i te ao rēwera.\n\n31 Kua tuhia nei, ko te tangata e whakarere nei i tana hoawahine, tukuna ia kia hoatu ai e ia tētahi tuhinga whakarere.\n\n32 He pono, he pono, tāku e mea atu nei ki a koutou, ko te tangata e whakarere i tana hoawahine, hāunga te take pūremu, e mea ana ia i te wahine kia pūremu; ā, ka pūremu te tangata e mārena ai ki a ia.\n\n33 Hei āpiti anō kua tuhia nei, kaua koe e oati teka, engari me whakamahi āu oati ki te Ariki;\n\n34 Engari he pono, he pono, tāku e mea atu nei ki a koutou, kaua rawa e oati; kaua rānei mā runga i te rangi, nā te mea koia te torona o te Atua;\n\n35 Kaua rānei mā runga i te whenua, nā te mea koia tōna tūrangawaewae;\n\n36 Kaua rānei koutou e oati mā runga i tō māhunga, nā te mea tē taea e koutou te mea kia mangu, kia mā rānei te makawe kotahi;\n\n37 Engari tukuna tēnei hei kupu mā koutou Āe rā, āe rā; Kāo, kāo; nā te mea he kino ngā mea i tua atu i ēnei.\n\n38 Ā nana, kua tuhia, he karu mō te karu, ā, he niho mō te niho;\n\n39 Engari ko taku kupu tēnei ki a koutou, nā, kaua koutou e whakauaua atu i te kino, engari ko te tangata e papaki iho i tō pāpāringa matau, hurihia atu tētahi atu ki a ia anō hoki;\n\n40 Mehemea ka hāmene tētahi tangata i a koe me te tango atu i tō koti, tukuna ia kia mau ki tō koti anō hoki;\n\n41 Ā, ko te tangata e tono atu nei i a koe kia haere kotahi maero, haere tahi me ia mō ngā mea e rua.\n\n42 Hoatu ki te tangata e tono ana i a koe, ā, kaua anō e tahuri atu i te tangata e hiahia ana ki te tono taonga tārewa i a koe.\n\n43 Ā nana kua tuhia anō hoki, kia aroha atu koe ki tō kiritata, ā, kia mauāhara ki tōu hoariri;\n\n44 Engari nana ko taku kupu tēnei ki a koutou, kia arohaina ō koutou hoariri, kia manaakitia te hunga e kangaia nei koutou, kia mahi pai ki te hunga e mauāhara nei ki a koutou, ā, kia inoi mō te hunga e whakamahia kinotia ana koutou, ā, e whakatoi ana i a koutou;\n\n45 Kia riro koutou hei tamariki nā tō koutou Matua i te rangi; nā te mea ka mea ia i tana rā kia whiti iho ai ki runga i te hunga kino me te hunga pai.\n\n46 Nō reira ko aua mea nō onamata, i raro iho nei i te ture, kua whakatutukihia ērā mea katoa i roto i ahau.\n\n47 Kua whakakorea atu ngā mea tawhito, ā, kua meinga houhia ngā mea katoa.\n\n48 Nō reira e hiahia ana ahau kia tika rawa atu koutou pērā i ahau, pērā rānei i tō koutou Matua kei roto nei i te rangi e tika rawa atu ana.\n\n", "3-ne 13": "[center][font_size=26]Upoko 13[/font_size][/center]\n\n[i]Ka whakaako a Ihu te Inoi a te Ariki ki ngā Nīwhai—Me whakatakoto ake e rātou he taonga i te rangi—Ka whakahaua ngā apataki tekau mā rua kia kaua e aro atu ki ngā mea o te ao hurihuri i roto i tā rātou minitatanga—Whakatauritetia a Matiu 6. Takiwā T.A. 34.[/i]\n\n1 He pono, he pono tāku e mea atu nei e hiahia ana au kia tuku atawhai koutou i te hunga rawakore; engari kia tūpato kei tuku atawhai koutou i te hunga rawakore i mua i te tangata kia kitea ai e rātou; ki te pēnei kāore he utu mō koutou mai i tō koutou Matua i te rangi.\n\n2 Nō reira, i a koutou e tuku atawhai ana kaua e whakatangihia te tētere i mua i a koutou, he pērā anō te hunga arero rua i roto i ngā wharekarakia, ā, i runga i ngā tiriti, kia whai korōria rātou i te tangata. He pono tāku e mea atu nei ki a koutou, kei a rātou tō rātou utu.\n\n3 Engari i a koutou e tuku atawhai ana kaua e tuku i tō ringa mauī kia mōhio ki tā te ringa matau;\n\n4 Kia hunaia ā koutou atawhainga; ā, ko tō koutou Matua e kite huna nei, māna noa koutou e utu.\n\n5 Ā, i a koutou e inoi ana kaua koutou e pērā me te hunga arero rua, nā te mea e aroha ana rātou ki te inoi, e tū ana i roto i ngā whare karakia me ngā kokonga o ngā tiriti, kia kitea ai e te tangata. He pono tāku e mea atu nei ki a koutou, kei a rātou tō rātou utu.\n\n6 Engari koutou, i a koutou e inoi ana, me kuhu atu ki roto i tō ruma iti, ā, ina katia e koe tō tatau, me inoi ake ki tō koutou Matua i te wāhi ngaro; ā, ko tō Matua, e kite ana i te wāhi ngaro, māna koutou e utu noa.\n\n7 Engari i a koutou e inoi ana, kaua e whakahuatia ake ngā tōaitanga tekateka, he pērā i ngā tauiwi, nā te mea e whakaaro ana rātou ka rangona rātou mō tā rātou kōrero nui.\n\n8 Nō reira kaua rā koutou e rite ki a rātou, nā te mea e mōhio ana tō koutou Matua he aha rā ngā mea e hapa nei koutou i mua i tā koutou inoi noa ake ki a ia.\n\n9 Nō reira me inoi ake koutou i runga i tēnei ritenga: E tō mātou Matua i te rangi, kia tapu tōu ingoa.\n\n10 Kia meatia tāu e pai ai ki runga i te whenua kia rite anō ki tō te rangi.\n\n11 Murua ō mātou hara me mātou hoki e muru nei i ō te hunga e hara ana ki a mātou.\n\n12 Aua hoki mātou e kawea kia whakawaia, engari whakaorangia mātou i te kino.\n\n13 Nōu hoki te kīngitanga, te kaha, me te korōria, āke ake ake. Āmine.\n\n14 Nā, ki te muru koutou i ngā hara o ō koutou huānga ka muru te Matua i ō koutou anō hoki;\n\n15 Engari ki te kore koutou e muru i ō te tangata hara, e kore anō hoki te Matua e muru nei i ō koutou hara.\n\n16 Waihoki, i a koutou e nohopuku ana kaua e pērā me te hunga arero rua, i runga i te hua whakapoururu, nā te mea e whakaahua kē ana rātou i ō rātou mata kia rite tō rātou āhua i mua i te tangata me te mea nei kei te nohopuku rātou. He pono tāku e mea atu nei ki a koutou, kei a rātou tō rātou utu.\n\n17 Engari koutou, i a koutou e nohopuku ana, whakawahia tōu māhunga, ā, horoia tōu mata;\n\n18 Kia kore ai e rite tō koutou āhua i mua i te tangata me te mea nei kei te nohopuku koutou, engari i mua i tō koutou Matua, i te wāhi ngaro; kātahi tō koutou Matua, e kite huna nei, māna koutou e utu noa.\n\n19 Kei whakatakotohia ake he taonga mō koutou ake anō i runga i te whenua, ki te wāhi e whakakinotia ai e te kōwenewene, e te waikura hoki, ki te wāhi e tomokia atu e ngā kaiwhānako, ā, ka whānakotia;\n\n20 Engari whakatakotohia ake he taonga mō koutou ake anō i te rangi, ki te wāhi e kore nei e whakakinotia ana e te kōwenewene, e te waikura, ki te wāhi e kore nei e tomokia atu e te kaiwhānako, e whānako noa nei rānei.\n\n21 Nā, ko te wāhi i reira ō koutou taonga, koia hoki te wāhi i reira ō koutou ngākau.\n\n22 Ko te karu te māramatanga o te tīnana; nō reira, mehemea, ka kotahi tonu tō karu, ka kī katoa tō tīnana i te māramatanga.\n\n23 Engari mehemea ka kino tō karu, ka kī katoa tō tīnana i te pōuritanga. Nō reira, mehemea, he pōuri te māramatanga kei roto nei i a koutou, anō te nui o taua pōuritanga!\n\n24 Kāore e taea ana e te tangata te mahi pononga ki ngā rangatira e rua; nā te mea ka mauāhara ki tētahi, ā, ka aroha ki tērā atu, ka mau rānei ia ki tētahi, ā, ka whakahāwea ki tērā atu. Tē taea e koutou te mahi pononga ki te Atua rāua tahi ko te Taonga.\n\n25 Ināianei ā i pahawa ake, nā, i te kōrerotanga ake a Ihu i ēnei kupu ka titiro atu ia ki runga i te hunga nāna nei i kōwhiri, ā, ka kī atu ki a rātou: Kia mahara koutou ki ngā kupu kua kōrerotia nei e au. Nana rā, ko koutou te hunga nāku nei i kōwhiri ki te minita atu ki tēnei iwi. Nō reira ko taku kupu tēnei ki a koutou, kei whakaaro koutou mō ō koutou oranga, he aha hei kai mā koutou, he aha rānei hei inu mā koutou; mō ō koutou tīnana rānei, he aha rānei hei kākahu. Ehara rānei i te mea he nui ake te oranga i te kai, me te tīnana i te kākahu?\n\n26 Tirohia ngā manu o te rangi, e kore nei e rui, e kore hoki e kokoti, e kohikohi ki roto ki ngā whare wīti; heoi e whāngaia tonutia ana rātou e tō koutou Matua i te rangi. Ehara rānei koutou i te paku pai ake i a rātou?\n\n27 Ko wai o koutou e taea ana e ia te tāpiri atu mā te whakaaro noa te whatianga kotahi ki tōna rahinga?\n\n28 Ā, he aha koutou e whakaaro ai mō te kākahu? Whakaarohia ngā rengarenga o te whenua me tō reira tupuranga; kāore ēnā e mahi, kāore rānei ēnā e miro;\n\n29 Heoi ko taku kupu tēnei ki a koutou, kīhai a Horomona, i tōna korōria katoa, i rite tōna kākahuranga ki tētahi o ēnei.\n\n30 Nā reira, ki te pēnei tā te Atua whakakākahuranga i ngā pātītī o te whira, e tupu ana i tēnei rā, ā, hei āpōpō makaia atu ai ki roto i te umu, waihoki ka pērā anō tana whakakākahu i a koutou, mehemea ehara koutou i te mea whakapono iti.\n\n31 Nō reira kaua e whakaaro, e mea ana, He aha hei kai mā tātou? He aha hei inu mā tātou? Ka kākahuria tātou ki te aha?\n\n32 Nā te mea kei te mōhio tō koutou Matua i te rangi he aha ngā mea e hapa ana koutou.\n\n33 Engari whaia tuatahitia atu te kīngitanga o te Atua me tōna tika, ā, ka tāpirihia atu ēnei mea katoa ki a koutou.\n\n34 Nō reira kaua e whakaaro mō āpōpō, ka whakaaro te āpōpō ki āna mea ake anō. Kāti rā te rangi ki tō reira kino.\n\n", "3-ne 14": "[center][font_size=26]Upoko 14[/font_size][/center]\n\n[i]Ka whakahau a Ihu: Kaua e whakawā; inoi ki te Atua; kia tūpato ki ngā poropiti teka—Ka whakaaria e ia te whakaoranga ki te hunga e mahi ai i tā te Atua e pai ai—Whakatauritetia a Matiu 7. Takiwā T.A. 34.[/i]\n\n1 Ināianei ā i pahawa ake, nā, i te kōrerotanga ake a Ihu i ēnei kupu ka huri anō ia ki te whakaminenga, ā, ka tūwhera anō i tōna māngai ki a rātou, e mea ana: He pono, he pono, tāku e mea atu nei ki a koutou, Kaua e whakawā, kia kore ai koutou e whakawākia.\n\n2 Nā te mea mā taua whakawākanga e whakawā ai koutou, ka whakawākia koutou; ā, mā te mehua e mehua ai koutou, ka mehua anō tēnā ki a koutou.\n\n3 Ā, he aha koutou e titiro ake ai ki te kora e pura ana i te karu o tō teina, engari kāore e aro atu ana ki te kurupae i roto i tōu ake karu?\n\n4 Me pēhea rānei koutou e kī ake ki tō teina: Tukuna au kia tango ake i te kora i tōu karu—ā tirohia ake, he kurupae anō kei roto i tō ake karu?\n\n5 E koe te tangata arero rua, matua kapea mai te kurupae i roto i tō ake karu; kātahi ka mārakerake tō kite atu kia tangohia atu te kora i te karu o tō teina.\n\n6 Kaua e hoatu ērā mea e tapu ana ki ngā kurī, kaua rānei e maka koutou i ngā peara ki mua i te aroaro o ngā poaka, kei takatakahia ērā i raro i ō ēnā waewae, ā, ka tahuri mai anō koe me te haehae i a koutou.\n\n7 Inoia, kātahi ka hoatu ki a koutou; rapua, kātahi ka kite koutou; pātōtōngia, kātahi ka tūwherahia ki a koutou.\n\n8 Nā te mea ka whiwhi ngā tāngata katoa e inoia ai, ā, ka kite te tangata e rapua ai; ā, ka tūwhera atu ki te tangata e pātōtōngia ai.\n\n9 Ko tēhea tangata rānei o koutou, koia, mēnā ka inoi ake tana tama mō te paraoa, ka hoatu tētahi kōhatu ki a ia?\n\n10 Ki te inoi rānei ia mō tētahi ika, ka hoatu tētahi nākahi ki a ia?\n\n11 Mehemea rānei koutou, e kino nei, e mōhio ana me pēhea e hoatu koha papai ki ā koutou tamariki, ka pēhea hoki te nui o tā tō koutou Matua hoatutanga koha papai ki te hunga e inoi ake ai ki a ia?\n\n12 Nō reira, ko ngā mea katoa e hiahia ana koutou kia meatia e ngā tāngata ki a koutou, meatia atu pū anō e koutou ki a rātou, nā te mea koinei te ture me ngā poropiti.\n\n13 Tomo atu koutou mā te kūaha tōtika; nā te mea he whārahi te kūaha, ā, he whānui te huarahi, e ārahina atu ana ki te whakangaromanga, ā, he tokomaha anō te hunga e tomo atu ai ki reira;\n\n14 Nā te mea he tōtika te kūaha, ā, he kūiti te huarahi, e ārahina atu nei ki te oranga, ā, he tokoiti noa te hunga e kite ai.\n\n15 Kia tūpato ki ngā poropiti teka, e haere mai nei i ngā kahu hipi, engari kei roto he wuruhi horomiti rātou.\n\n16 Ka mōhio koutou ki a rātou mā ā rātou hua. Ka kohikohi te tangata i ngā kerepe tātarāmoa, i ngā piki tūmatakuru rānei?\n\n17 Waihoki rā ka puta mai ngā hua pai i te rākau pai; engari ka puta mai ngā hua kino i te rākau kino.\n\n18 Tē taea e te rākau pai te whakaputa i ngā hua kino, tē taea rānei e te rākau kino te whakaputa i ngā hua pai.\n\n19 Ka tuakina iho ngā rākau katoa e kore nei e whakaputa i ngā hua pai, ā, ka makaia ki roto i te ahi.\n\n20 Nā reira, mā ā rātou hua koutou e mōhio ai ki a rātou.\n\n21 Kāore ngā tāngata katoa e mea ake ana ki ahau, e te Ariki, e te Ariki, e kuhu atu ai ki roto i te kīngitanga o te rangi; engari ko te tangata e mahi nei i tā tōku Matua i te rangi.\n\n22 Ka kōrero mai ngā mea tokomaha ki ahau i taua rā: E te Ariki, e te Ariki, kīhai rānei mātou i poropiti i runga i tō ingoa, ā, i makaia atu i ngā rēwera i runga i tō ingoa, ā, i mahia ngā mahinga maha papai i runga i tō ingoa?\n\n23 Kātahi au ka poropiti atu ki a rātou: Kīhai rawa au i mōhio ki a koutou; me wehe atu i ahau, e koutou e mahi nei i te hē.\n\n24 Nō reira, ka whakataurite au i te tangata e whakarongo mai nei ki ēnei kīanga āku me te mahi i ērā mea ki tētahi tangata kua hangaia nei tōna whare ki runga i tētahi kāmaka—\n\n25 Ā, ka heke te ua, ā, ka tau mai ngā waipuke, ā, ka pūpuhi ngā hau, ā, ka pāpaki iho ki runga i te whare; ā, kīhai i hinga, nā te mea i hangaia ake nei i runga i tētahi kāmaka.\n\n26 Ā, ka whakatauritetia ngā tāngata katoa e rongo ai i ēnei kīanga āku engari kāore e mahia ki te tangata kuare nāna nei tōna whare i hanga ki runga i te oneone—\n\n27 Ā, ka heke iho te ua, ā, ka tau mai ngā waipuke, ā, ka pūpuhi ngā hau, ā, ka pāpaki iho ki runga i te whare; ā, kua hinga iho, ā, he nui tōna hinganga.\n\n", "3-ne 15": "[center][font_size=26]Upoko 15[/font_size][/center]\n\n[i]Ka whakapuaki ake a Ihu i te whakatutukitanga o te ture a Mohi i roto i a Ia—Ko ngā Nīwhai ērā atu hipi i kōrerotia ake nei e Ia i Hiruharama—Nā te hara, kāore te iwi o te Ariki i Hiruharama e mōhio ana ki ngā hipi o Iharaira kua whakamararatia atu nei. Takiwā T.A. 34.[/i]\n\n1 Ināianei ā i pahawa ake, nā, i te whakamutunga o Ihu i tana kōrerotanga i ēnei mea ka whiua reretia atu ōna karu huri noa ki runga i te whakaminenga, ā, ka kī atu ki a rātou: Nana, kua rangona e koutou ngā mea i whakaako ai au i mua i taku kakenga ake ki tōku Matua; nō reira, ko te tangata e maumahara ai ki ēnei kīanga āku me te mahi i ērā mea, māku ia e whakaara ake hei te rā whakamutunga.\n\n2 Ā, i pahawa ake, nā, i te kōrerotanga ake a Ihu i ēnei kupu ka kite ake ia i reira ētahi i waenganui i a rātou e mīharo ana, ā, e whakaaro ana he aha tāna e pai ai e pā ana ki te ture a Mohi; nā te mea kīhai rātou i mārama ki te kīanga, arā, kua pahemo atu ngā mea tawhito, ā, kua hou ngā mea katoa.\n\n3 Ā, ka kī ake ia ki a rātou: Kaua e mīharo i te mea nāku i kī atu kua pahemo atu ngā mea tawhito, ā, kua hou ngā mea katoa.\n\n4 Nana, ko taku kupu tēnei ki a koutou, nā, kua whakatutukihia te ture i hoatu ai ki a Mohi.\n\n5 Nana, ko ahau tērā nāna nei te ture i hoatu, ā, ko ahau anō tērā nāna nei i kawenata ki tōku iwi Iharaira; nō reira, kua tutuki te ture i roto nei i ahau, nā te mea kua haere mai au ki te whakatutuki i te ture, nō reira he mutunga tōna.\n\n6 Nana, kāore au e whakangaro ana i ngā poropiti, nā te mea ko ngā mea kāore i tutuki i roto nei i ahau, he pono, tāku e mea atu nei ki a koutou, ka whakatutukihia katoatia.\n\n7 Ā, nōku i mea atu ki a koutou, nā, kua pahemo atu ngā mea tawhito, kāore au e whakangaro ana i ērā mea kua kōrerotia nei e pā ana ki ngā mea e puta mai ai.\n\n8 Nana rā, kāore anō kia whakatutukihia katoatia te kawenata nāku anō i mea ki tōku iwi; engari he mutunga tō te ture i hoatu nei ki a Mohi i roto nei i ahau.\n\n9 Nana, ko au te ture, me te māramatanga. Titiro mai ki ahau, ā, kia ū ki te mutunga, kātahi koutou ka ora; nā te mea ka hoatu e au te oranga tonutanga ki te tangata e ū ai ki te mutunga.\n\n10 Nana, kua hoatu nei e au ngā whakahaunga ki a koutou; nō reira puritia aku whakahaunga. Ā, koinei te ture me ngā poropiti, nā te me i pono tā rātou whakaaturanga mōku.\n\n11 Ināianei ā i pahawa ake, nā, i te kōrerotanga a Ihu i ēnei kupu, ka kī atu ia ki aua tekau mā rua nāna nei i kōwhiri:\n\n12 Ko koutou aku apataki; ā, he māramatanga koutou ki tēnei iwi, ko rātou nei ngā mōrehu o te whare o Hōhepa.\n\n13 Ā nana, ko tō koutou whenua tuku iho tēnei; ā, nā te Matua tēnei i hoatu ki a koutou.\n\n14 Ā, kāore anō te Matua kia whakahau mai ki ahau kia kī atu tērā ki ō koutou tuākana ki Hiruharama.\n\n15 Kāore rānei te Matua i tētahi wā i homai whakahaunga ki ahau kia kōrero atu ai ki a rātou e pā ana ki ērā atu iwi nō te whare o Iharaira, nā te Matua i ārahi atu ki waho i te whenua.\n\n16 Heoi anō tā te Matua i whakahau mai ki ahau, kia kī atu au ki a rātou:\n\n17 He hipi anō āku ehara nei nō tēnei kāhui; me ārahi mai anō rātou e au, ā, ka rongo rātou i tōku reo; ā, ka kotahi te kāhui, ā, ka kotahi te hēpara.\n\n18 Ināianei ā, kāore rātou i mārama ki taku kupu nā tō rātou kakī mārōtanga me tō rātou whakapono kore; nō reira i whakahaua au e te Matua kia kaua e kōrero atu anō e pā ana ki tēnei mea ki a rātou.\n\n19 Engari, he pono, tāku e mea atu nei ki a koutou, nā, kua whakahaua au e te Matua, ā, kei te kōrero atu au i tēnā ki a koutou, nā, i whakawehea atu koutou i a rātou nā tō rātou whakarihariha; nō reira he kino nō rātou kāore nei rātou e mōhio ana e pā ana ki a koutou.\n\n20 Ā, he pono, tāku e mea atu anō ki a koutou, nā, kua whakawehea atu ērā atu iwi i a rātou e te Matua; ā, he kino nō rātou kāore rātou e mōhio ana e pā ana ki a rātou.\n\n21 Ā, he pono, tāku e mea atu nei ki a koutou, nā, ko koutou te hunga i kōrerotia ai e au: He hipi anō āku ehara nō tēnei kāhui; me ārahi mai anō rātou e au, ā, ka rongo rātou i tōku reo; ā, ka kotahi te kāhui, ā, ka kotahi te hēpara.\n\n22 Ā, kāore rātou i mārama mai ki tāku, nā te mea i whakaaro rātou nā ngā Tauiwi; nā te mea kāore rātou i mārama, nā, ka whakatahuritia ngā Tauiwi i runga i te kauhautanga.\n\n23 Ā, kāore rātou i mārama mai ki tāku, nā, i kī ake ai au, ka rongo rātou i tōku reo; ā, kāore rātou i mārama mai ki tāku i kī ai e kore rawa ngā tauiwi e rongo ai i tōku reo—e kore au e whakakite atu i ahau anō ki a rātou hāunga i runga i te Wairua Tapu.\n\n24 Engari nana, kua rongo koutou i tōku reo, ā, kua kite hoki i ahau; ā, he hipi nāku koutou, ā, ka tatauria koutou i waenganui i te hunga i homai ai ki a au e te Matua.\n\n", "3-ne 16": "[center][font_size=26]Upoko 16[/font_size][/center]\n\n[i]Ka toro atu a Ihu ki ērā atu o ngā hipi ngaro o Iharaira—Ka haria atu te rongopai ki ngā Tauiwi hei ngā rā o muri kātahi ki te whare o Iharaira—Ka titiro kanohi ki te kanohi te iwi o te Ariki ina kawea anōtia a Hīona e Ia. Takiwā T.A. 34.[/i]\n\n1 Ā, he pono, he pono, tāku e mea atu nei ki a koutou, nā, he hipi anō āku, ehara nei nō tēnei whenua, ehara rānei nō te whenua o Hiruharama, ehara rānei nō ētahi o ngā whenua huri noa kua haere nei au ki te minita.\n\n2 Nā te mea ko te hunga e kōrerotia nei e au te hunga kāore anō kia rongo i tōku reo; kāore rānei au i whakakite atu i a au anō ki a rātou i tētahi wā.\n\n3 Engari kua whiwhi nei au i tētahi whakahaunga i tōku Matua kia haere atu au ki a rātou, ā, ka rongo anō rātou i tōku reo, ā, ka tatauria rātou i waenganui i aku hipi, nā, kia kotahi te kāhui, ā, kia kotahi anō te hēpara; nō reira ka haere atu au ki te whakakite atu i a au anō ki a rātou.\n\n4 Ā, e whakahau ana au i a koutou, nā, kia tuhituhi koutou i ēnei kīanga i muri i taku haerenga atu, nā, mehemea rānei tōku iwi ki Hiruharama, te hunga i kite i ahau, ā, i tōku taha anō i roto i taku minitatanga, ki te kore rātou e inoi ake ki te Matua i runga i tōku ingoa, kia whiwhi ai rātou i tētahi mātauranga e pā ana ki a koutou he mea mā te Wairua Tapu, e pā ana anō ki ērā atu hapū kāore nei e mōhiotia ana e rātou, ka puritia ēnei kīanga, ā, ka whakakitea atu ki ngā Tauiwi, nā, mā roto i te whakapono o ngā Tauiwi, ngā mōrehu o ō rātou uri, ko te hunga e whakamararatia atu ai i runga i te mata o te whenua nā tō rātou whakapono kore, ka kawea mai, ka kawea rānei ki te mātauranga mōku, tō rātou Kaihoko.\n\n5 Kātahi au ka whakakao mai i a rātou mai i ngā tōpito katoa o te ao; kātahi au ka whakatutuki i te kawenata i meatia nei e tōku Matua ki te iwi katoa o te whare o Iharaira.\n\n6 Ā, kua manaakitia ngā Tauiwi, mō tō rātou whakapono mai i ahau, he mea nā te Wairua Tapu, e whakaatu ana ki a rātou mōku, ā, mō te Matua anō hoki.\n\n7 Nana, nā tō rātou whakapono i ahau, e ai tā te Matua, ā, nā tō koutou whakapono kore, E te whare o Iharaira, ka tau mai te whakapono i ngā rā o muri ki ngā Tauiwi, nā, ka whakamōhiotia atu te pono o ēnei mea ki a rātou.\n\n8 Engari auē te mate mō ngā Tauiwi whakapono kore, e ai tā te Matua—nā te mea ahakoa kua haere mai rātou ki runga i te mata o tēnei whenua, ā, kua whakamararatia atu tōku iwi ko rātou nei te whare o Iharaira; ā, kua makaia atu tōku iwi ko rātou nei te whare o Iharaira i waenganui i a rātou, ā, kua takatakahia iho e ō rātou waewae;\n\n9 Ā, nā ngā atawhainga a te Matua ki ngā Tauiwi, me ngā whakawākanga anō hoki a te Matua ki runga i te iwi ko rātou nei te whare o Iharaira, he pono, he pono, tāku e mea atu nei ki a koutou, nā, i muri i ēnei katoa, ā, nāku anō i mea kia pākia ai tōku iwi ko rātou nei te whare o Iharaira, ā, kia whakamamaetia ai, ā, kia whakamatea ai, ā, kia makaia atu i waenganui i a rātou, ā, kia meinga hei mea mauāharatia e rātou, ā, kia meinga ai hei whakahī, ā, hei taunutanga i waenganui i a rātou—\n\n10 Ā pēnei whakahau ai te Matua kia kōrero atu au ki a koutou: Hei taua rā e hē ai ngā Tauiwi ki taku rongopai, me te whakaparahako i te raneatanga o tōku rongopai, me te neke ake i runga i te whakapehapeha o ō rātou ngākau i runga i ngā whenua katoa, i runga hoki i ngā iwi katoa o te whenua katoa, ā, ka whakakīngia ki ngā momo rūkahu katoa, me ngā tinihanga, me ngā haututūtanga, me ngā tekateka katoa, me ngā kōhurutanga, me ngā tinihanga ā-tohunga, me ngā pūremutanga, me ngā mōrikarika huna; ā, ki te mahi rātou i aua mea katoa, me te whakaparahako i te raneatanga o tōku rongopai, nana, e ai tā te Matua, ka tangohia atu te raneatanga o tōku rongopai i waenganui i a rātou.\n\n11 Kātahi ka mahara au ki taku kawenata i mea ai au ki tōku iwi, E te whare o Iharaira, ā, ka kawea e ahau tōku rongopai ki a rātou.\n\n12 Ā, māku e whakakite atu ki a koutou, E te whare o Iharaira, e kore nei e whaimana ngā Tauiwi i runga i a koutou; engari ka mahara au ki taku kawenata ki a koutou, E te whare o Iharaira, ā, ka tau mai ki te mātauranga o te raneatanga o tōku rongopai.\n\n13 Engari ki te rīpenetā ngā Tauiwi me te hoki mai ki ahau, e ai tā te Matua, nana ka tatauria rātou i waenganui i tōku iwi, E te whare o Iharaira.\n\n14 Ā, e kore au e tuku i tōku iwi, ko rātou nei te whare o Iharaira, kia haere atu ki waenganui i a rātou, me te takahi iho i a rātou ki raro, e ai tā te Matua.\n\n15 Engari ki te kore rātou e tahuri mai ki ahau, me te whakarongo mai ki tōku reo, māku rātou e tuku, āe rā, māku tōku iwi e tuku, E te whare o Iharaira, ka haere atu rātou ki waenganui i a rātou, ā, ka takahia iho rātou, ā, ka rite ki te tote kua hemo kē tōna hā, koia hoki he mea koretake atu i te mea hei makaia atu, ā, hei takahia iho i raro i ngā waewae o tōku iwi, E te whare o Iharaira.\n\n16 He pono, he pono, tāku e mea atu nei ki a koutou, pēnei tā te Matua whakahau ki ahau—kia hoatu e au ki tēnei iwi tēnei whenua hei whenua tuku iho.\n\n17 Kātahi ka tutuki ngā kupu a te poropiti Ihāia, e mea ana:\n\n18 Ka whakanuia te reo o ō tūtei; ka waiata ake rātou i runga i te reo kotahi, nā te mea ka titiro kanohi ki te kanohi rātou ina kawea mai a Hīona e te Ariki.\n\n19 Kia whatia mai te harikoa, kia waiata ngātahitia, e koutou ngā wāhi ururua o Hiruharama; nā te mea kua whakaāio te Ariki i tana iwi, kua hoko ia i a Hiruharama.\n\n20 Kua huhu te Ariki i tōna ringa tapu i ngā karu o ngā whenua katoa; ā, ka kite ngā tōpito katoa o te whenua i te whakaoranga o te Atua.\n\n", "3-ne 17": "[center][font_size=26]Upoko 17[/font_size][/center]\n\n[i]Ka tohutohu a Ihu i te iwi kia āta whakaarohia Āna kupu me te inoi mō te māramatanga—Ka mahu ia i te hunga tūroro—Ka inoi ia mō te iwi, e whakamahia ana tētahi reo tē taea te tuhi—Ka minita ngā anahera ki ngā mea nohinohi, ā, ka karapotia rātou e te ahi. Takiwā T.A. 34.[/i]\n\n1 Nana, i pahawa ianei ake, nā, i te kōrerotanga ake a Ihu i ēnei kupu, ka titiro atu ia anō ki runga i te whakaminenga, ā, ka kī atu ia ki a rātou: Nana, kua tata mai tōku wā.\n\n2 E kite ana au kei te ngoikore koutou, nā, tē taea e koutou te mārama ki āku kupu katoa kua whakahaua nei au e te Matua kia kōrerotia atu ai ki a koutou i tēnei wā.\n\n3 Nō reira, haere ake koutou ki ō koutou kāinga, ā, whakaarohia ake ngā mea kua korero nei au, ā, kia inoi ake ki te Matua, i runga i tōku ingoa, kia mārama ai koutou me te whakarite i ō koutou hinengaro mō āpōpō, ā, ka haere mai anō au ki a koutou.\n\n4 Engari ināianei ka haere atu au ki tōku Matua, me te whakakite atu i ahau anō ki aua iwi ngaro o Iharaira, nā te mea kāore rātou i te ngaro ki tōku Matua, nā te mea e mōhio ana ia ki te wāhi i haria atu ai rātou e ia.\n\n5 Ā, i pahawa ake, nā, i te kōrerotanga pēnei a Ihu, ka whiua reretia atu anō ōna karu huri noa ki runga i te whakaminenga, ā, ka kitea e heke ana ō rātou roimata, ā, i te titiro pūmau katoa rātou ki a ia me te mea nei i te hiahia rātou kia piri tonu mai ia ki a rātou.\n\n6 Ā, ka kī atu ia ki a rātou: Nana, kua kī tōku ate i te aroha ki a koutou.\n\n7 He tūroro anō kei waenganui i a koutou? Haria mai ki konei. He mea e kopa ana, he matapō rānei, he ngongengonge rānei, he whakatūroro rānei, he ngerengere rānei, he mea whakamamaehia rānei, he turi rānei, he mea rānei kua pākia ki tētahi momo mate? Haria mai rātou ki ahau, ā, māku rātou e mahu, he aroha hoki nōku ki a koutou; kua kī tōku ate i te aroha.\n\n8 Nā te mea kei te kite au e hiahia ana koutou kia whakakitea atu ki a koutou he aha tāku ki ō koutou huānga ki Hiruharama, nā te mea kei te kite au he ranea tō koutou whakapono kia mahu au i a koutou.\n\n9 Ā, i pahawa ake, nā, i te wā i korero ai ia, ka haere ngātahi atu te whakaminenga katoa me ā rātou tūroro me ā rātou mate, me ā rātou kopa, me ā rātou matapō, me ā rātou wahangū, me ā rātou mea katoa e whakamamae ana i ngā mate katoa; ā, ka mahu ia i a rātou katoa i haria mai ai ki a ia.\n\n10 Ā, ka tuohu iho rātou katoa, ko te hunga i whakamahu ai me te hunga i ora ai ki ōna waewae, ā, ka koropiko ki a ia; ā, ka kihi katoa te hunga i haere mai ai i te whakaminenga i ōna waewae, nā konā rā kaukauria ōna waewae ki ō rātou roimata.\n\n11 Ā, i pahawa ake, nā, ka whakahau ia kia haria mai ai ā rātou tamariki nohinohi.\n\n12 Nā, ka haria mai e rātou ā rātou tamariki, ā, ka whakanohohia iho rātou ki runga i te whenua taiāwhio ana i a ia, ā, ka tū a Ihu ki waenganui ia rātou; ā, ka tuku huarahi te whakaminenga tae noa ki te wā i haria katoatia rātou ki a ia.\n\n13 Ā, i pahawa ake, nā, i te wā kua haria katoatia mai ai rātou, ā, e tū ana a Ihu i waenganui i a rātou, ka whakahau ia ki tūturi iho te whakaminenga ki runga i te whenua.\n\n14 Ā, i pahawa ake, nā, i te wā i tūturi iho rātou ki runga i te whenua, ka ngunguru a Ihu i roto i a ia anō, ā, ka kī ake: E te Matua, e raru ana au nā te whakarihariha o te iwi o te whare o Iharaira.\n\n15 Ā, i te wā i kī ai ia i ēnei kupu, ka tūturi iho ia anō ki runga i te whenua; ā nana ka inoi ake ia ki te Matua, ā, tē taea ngā mea i inoia e ia te tuhi, ā, ka whakaatuhia atu e te whakaminenga i rongo ai i a ia.\n\n16 Ā, pēnei te āhua o tā rātou whakaaturanga atu: Kāore anō te karu kia kite, kāore anō rānei te taringa kia rongo, i mua, i ngā mea nui whakamīharo i kite ai, i rongo ai i a Ihu e korero ake ana ki te Matua;\n\n17 Ā, kāore e taea e te arero te whakahua, kāore rānei e taea ana e tētahi tangata te tuhi, kāore rānei e taea ana e ngā ngākau o te tangata te mōhio ki ngā mea nui whakamīharo i kite ai, i rongo ai mātou i a Ihu e kōrero ana; ā, kāore e taea ana e te tangata te mōhio ki te hari i whakakī ake ai i ō mātou wairua i te wā i rongo ai mātou i tana inoitanga ake mō mātou ki te Matua.\n\n18 Ā, i pahawa ake, nā, i te wā i whakamutu a Ihu i tana inoitanga ki te Matua, ka tū ake ia; engari anō te nui o te koa o te whakaminenga nā konei kua warea rātou.\n\n19 Ā, i pahawa ake, nā, ka kōrero atu a Ihu ki a rātou, ā, ka kī atu ia ki a rātou kia tū ake.\n\n20 Ā, ka tū ake rātou mai i te whenua, ā, ka kī atu ia ki a rātou: Kua manaakitia koutou nā tō koutou whakapono. Ināianei ā nana, kua ranea tōku hari.\n\n21 Ā, i tana kōrerotanga ake i ēnei kupu, ka tangi ia, ā, e whakaatu mai ana te iwi mō tēnei, ā, ka haria takitahitia e ia ā rātou tamariki nohinohi, ā, ka manaakitia rātou, ā, ka inoi ake ia ki te Matua mō rātou.\n\n22 Ā, oti ana tana mahi i tēnei ka tangi anō ia;\n\n23 Ā, ka kōrero atu ia ki te whakaminenga, ā, ka kī atu ki a rātou: Tirohia ā koutou mea nohinohi.\n\n24 Ā, i a rātou e titiro atu ana kia kitea ai ka whiua reretia ō rātou karu whakaterangi, ā, ka kite rātou i te tūweheratanga ake o ngā rangi, ā, ka kite rātou i ngā anahera e heke iho ana i te rangi me te mea rā kei waenganui i te ahi; ā, ka heke iho rātou ki raro, ā, ka karapotia aua mea nohinohi, ā, i karapotia rātou ki te ahi; ā, ka minita ngā anahera ki a rātou.\n\n25 Ā, ka kite, ā, ka rongo, ā, ka whakaatu te whakaminenga; ā, e mōhio ana he pono tā rātou whakaaturanga nā te mea i kite, ā, i rongo rātou katoa, tēnā tangata me tēnei tangata mōna ake anō; ā, tata neke atu rātou i te rua mano rima rau ngā wairua; ā, he tāne, he wāhine me ngā tamariki i roto i a rātou.\n\n", "3-ne 18": "[center][font_size=26]Upoko 18[/font_size][/center]\n\n[i]Ka whakatakotohia e Ihu te hakarameta i waenganui i ngā Nīwhai—I whakahaua rātou kia inoi ai i ngā wā katoa i runga i Tōna ingoa—Ka whakakorengia te hunga e kai ai i Tōna kiko me te inu i Ōna toto i runga i ō rātou hē—Ka hoatu mana ki ngā apataki kia whakaū ai i te Wairua Tapu. Takiwā T.A. 34.[/i]\n\n1 Ā, i pahawa ake, nā, ka whakahau a Ihu i āna apataki kia haria mai he paraoa, he waina ki a ia.\n\n2 Ā, i a rātou ka riro atu ki te tiki i te paraoa me te waina, ka whakahau ia i te whakaminenga kia noho iho rātou ki runga i te whenua.\n\n3 Ā, i te wā i tae mai ngā apataki me te paraoa me te waina, ka mau ia ki te paraoa, ā, ka wāwāhia, ā, ka manaakitia; ā, ka hoatu e ia ki ngā apataki, ā, ka whakahaua rātou kia kai.\n\n4 Ā, i te wā kua kai rātou, ā, kua mākona, ka whakahau ia kia hoatu ai ki te whakaminenga.\n\n5 Ā, i te wā kua kai te whakaminenga, ā, kua mākona, ka kī atu ia ki ngā apataki: Nana ka whakamanaia tētahi i waenganui i a koutou, ā, ka hoatu mana au ki a ia kia wāwāhi paraoa ia, ā, kia manaakitia ērā me te hoatu ērā ki te iwi o te hāhi, ki te hunga katoa e whakapono ai, ā, ki te hunga katoa e rumakina ai i runga i tōku ingoa.\n\n6 Ā, me ū katoa koutou ki te mahi pēnei, kia rite ki tāku i mahi ai, pēnei rawa i taku wāwāhitanga i te paraoa me taku manaakitanga i ērā me taku hoatutanga atu ki a koutou.\n\n7 Ā, ka meatia tēnei e koutou hei maumaharatanga ake ki tōku tīnana, kua whakakitea atu nei e au ki a koutou. Ā, ka riro ia hei whakaaturanga ki te Matua, nā, kei te maumhara tonu koutou ki a au. Ā, ki te maumahara tonu koutou ki ahau i ngā wā katoa ka riro i a koutou tōku Wairua.\n\n8 Ā, i pahawa ake, nā, i tana kōrerotanga ake i ēnei kupu, ka whakahau ia i āna apataki kia tīkina ake te waina o te kapu me te inu, ā, kia hoatu anō ki te whakaminenga e inu anō ai rātou.\n\n9 Ā, i pahawa ake, nā, ka pērātia e rātou, ā, i inumia, ā, i mākona; ā, ka hoatu rātou ki te whakaminenga, ā, ka inumia e rātou, ā, ka mākona rātou.\n\n10 Ā, i te wā i pēneitia e ngā apataki i tēnei, ka kī atu a Ihu ki a rātou: Kua manaakitia koutou mō tēnei mea kua mahia nei e koutou, nā te mea kei te whakatutuki tēnei i aku whakahaunga, ā, kei te whakaatu atu tēnei ki te Matua, nā, kei te hiahia koutou ki te mahi i tāku i whakahau atu nei ki a koutou.\n\n11 Ā, ka meatia tonutia tēnei e koutou ki te hunga e rīpenetā ana, e rumakina ana i runga i tōku ingoa; ā, ka mea koutou i tēnei hei whakamaharatanga ake ki ōku toto, kia whakaatu atu koutou ki te Matua, nā, kei te mahara tonu koutou ki ahau. Ā, ki te maumhara tonu koutou ki a au i ngā wā katoa ka riro i a koutou tōku Wairua.\n\n12 Ā, ka hoatu au ki a koutou tētahi whakahaunga kia mahia ēnei mea. Ā, ki te pēnei tonutia ēnei mea e koutou ka manaakitia koutou, nā te mea kua hangaia koutou i runga i tōku kāmaka.\n\n13 Engari ko te hunga e nui ake ana, ā, e iti iho rānei te meatanga ake i ēnei mea, nā, kāore ēnei e hangaia ake ana ki runga i tōku kāmaka, engari kua hangaia ake nei ki runga i te tūāpapa oneone; ā, ina heke iho te ua, ā, ina tau mai ngā waipuke, ā, ina pūpuhi ngā hau, ā, ina haua iho ēnā ki runga ki a rātou, ka hinga rātou, ā, kua tūwhera kē ngā kūaha o te ao rēwera kia whakawhiwhia ai rātou.\n\n14 Nō reira kua manaakitia koutou ki te pupuri i aku whakahaunga, kua whakahau mai nei te Matua ki ahau kia hoatu au ki a koutou.\n\n15 He pono, he pono, taku kupu tēnei ki a koutou, me mataara, ā, me inoi koutou i ngā wā katoa, kei whakawaia koutou e te rēwera, ā, kei ārahina hereheretia atu e ia.\n\n16 Ā, ka rite ki tāku i inoi ai i waenganui i a koutou tā koutou e inoi ai i roto i tōku hāhi, i waenganui i tōku iwi e rīpenetā ai, ā, e rumakina ai i runga i tōku ingoa. Nana ko au te māramatanga; kua whakatakotohia e au te tauira mō koutou.\n\n17 Ā, i pahawa ake, nā, i te wā i kōrero atu a Ihu i ēnei kupu ki āna apataki, ka tahuri atu anō ia ki te whakaminenga, ā, ka kī atu ia ki a rātou:\n\n18 Nana, he pono, he pono, taku kupu tēnei ki a koutou, me mataara, ā, me inoi koutou i ngā wā katoa kei tomo atu koutou ki roto i te whakawainga; nā te mea e hiahia ana a Hātana kia mau ki a koutou, kia tātaria koutou e ia anō nei he wīti.\n\n19 Nō reira me inoi koutou i ngā wā katoa ki te Matua i runga i tōku ingoa;\n\n20 Ā, ko te mea e inoi ake ai koutou ki te Matua i runga i tōku ingoa, e tika ana, e whakapono ana ka whiwhi koutou, nana, ka hoatu ki a koutou.\n\n21 Inoi koutou i ō whānau ki te Matua i runga i tōku ingoa i ngā wā katoa, kia manaakitia ā koutou hoawahine me ā koutou tamariki.\n\n22 Ā nana, kia putuputu tonu ā koutou huihuinga; ā, kia kaua hoki e whakakore i te haerenga mai o tētahi tangata ina huihui ngātahi ai koutou, engari tukuna rātou kia haere mai ai ki a koutou, ā, kaua e whakakorehia atu rātou;\n\n23 Engari me inoi koutou mō rātou, ā, kaua e makaia atu rātou ki waho; ā, ki te putuputu tā rātou haere mai ki a koutou me inoi koutou mō rātou ki te Matua, i runga i tōku ingoa.\n\n24 Nō reira, hāpaingia ake tō koutou māramatanga kia tiaho atu ai ki te ao. Nana ko au te māramatanga e hāpaingia ake ai e koutou—ērā mea kua kite nei koutou i a au e mea ana. Nana kua kite koutou kua inoi ake au ki te Matua, ā, kua kitea e koutou katoa.\n\n25 Ā, kua kite koutou kāore au i whakahau atu ki tētahi o koutou kia haere atu ai, engari kē kua whakahaua kia haere mai ai koutou ki ahau, kia whāwhā koutou, ā, kia kite koutou; waihoki ka pēneitia atu e koutou ki te ao; ā, ko te tangata e whati i tēnei whakahaunga, e tukua ana ia e ia anō kia ārahina ki roto i te whakawainga.\n\n26 Ā, ināianei ā i pahawa ake i te kōrerotanga a Ihu i ēnei kupu, ka tahuri atu ōna karu ki runga i ngā apataki kua kōwhiria e ia, ā, ka kī atu ki a rātou:\n\n27 Nana he pono, he pono, taku kupu tēnei ki a koutou, kei te hoatu au i tētahi atu whakahaunga ki a koutou, kātahi au me haere ki tōku Matua kia whakatutuki au i ētahi atu whakahaunga kua homai nei e ia ki ahau.\n\n28 Ināianei ā nana, koinei te whakahaunga e hoatu nei au ki a koutou, kia kaua koutou e tuku i tētahi kia kai ai, ā, kia inu ai i tōku kiko me ōku toto i runga i ō rātou hē, ina minitatia atu e koutou;\n\n29 Nā te mea ko te tangata e kai ana i tōku kiko, e inu ana i ōku toto i runga i ō rātou hē, e kai ana, e inu ana i te whakawākanga ki tōna wairua; nō reira mēnā kei te mōhio koutou kāore e tika ana tētahi tangata ki te kai, ki te inu i tōku kiko me ōku toto ka whakakorea ia e koutou.\n\n30 Hei aha koa, kaua e makaia atu ia e koutou i waenganui i a koutou, engari me minita ki a ia, ā, kia inoi ki te Matua mōna, i runga i tōku ingoa; ā, ki te rīpenetā ia, ā, ki te rumakina ia i runga i tōku ingoa, kātahi koutou ka whakawhiwhi i a ia, ā, ka minita atu i tōku kiko me ōku toto ki a ia.\n\n31 Engari ki te kore ia e rīpenetā, kua kore ia e tatauria i waenganui i tōku iwi, kia kore ai ia e whakangaro i tōku iwi, nana rā e mōhio ana au ki aku hipi, ā, kua tatauria rātou.\n\n32 Hei aha koa, e kore koutou e maka atu i a ia i ō koutou wharekarakia, i ō koutou wāhi koropiko rānei, nā, kāore koutou e mōhio ana mehemea rānei ka tahuri mai rātou me te rīpenetā, me te haere mai ki ahau i runga i te hiahia katoa o te ngākau, ā, māku rātou e mahu; ā, ka waiho ko koutou hei mea kawe atu i te whakaoranga ki a rātou.\n\n33 Nō reira, puritia ēnei kīanga kua whakahaua koutou e ahau kia kore ai koutou e whakahēngia; nā te mea auē te mate mō te tangata e whakahēngia ai e te Matua.\n\n34 Ā, kei te hoatu e au ki a koutou ēnei whakahaunga nā ngā tautohetohenga i waenganui i a koutou. Ā, kua manaakitia koutou mēnā kāore he tautohetohenga i waenganui i a koutou.\n\n35 Ināianei ā kei te haere atu au ki tōku Matua, nā te mea e tika ana kia haere atu au ki tōku Matua mō koutou te take.\n\n36 Ā, i pahawa ake, nā, i te wā i whakakapi a Ihu i ēnei kīanga, ka pā atu ki tōna ringa ngā apataki nāna nei i kōwhiri, he mea takitahi, tae atu pū anō ki te wā kua pāngia katoatia rātou, ā, ka kōrero atu ki a rātou i a ia e pā atu ana ki a rātou.\n\n37 Ā, kīhai te whakaminenga i rongo i ngā kupu i kōrerotia nei e ia, nō reira kāore rātou i whakaaturia atu; engari kei te whakaatu ngā apataki, nā, i hoatu mana e ia kia tukua atu ai te Wairua Tapu. Ā, māku koutou e whakakite atu he mea pono tēnei whakaaturanga.\n\n38 Ā, i pahawa ake, nā, i te wā i pā atu a Ihu ki a rātou katoa, ka tau mai tētahi kapua, ā, ka taumarumaruhia te whakaminenga nā konei tē taea e rātou te kite i a Ihu.\n\n39 Ā, i a rātou e taumarumaruhia ana ka māwehe atu ia i a rātou, ā, ka kake ake i te rangi. Ā, i kite ngā apataki, ā, i whakaatu mai rātou mō tana kakenga ake anō i te rangi.\n\n", "3-ne 19": "[center][font_size=26]Upoko 19[/font_size][/center]\n\n[i]Ka minita ngā apataki tekau mā rua ki te iwi, ā, ka inoi mō te Wairua Tapu—Ka rumakina ngā apataki, ā, ka whiwhi i te Wairua Tapu me te minitatanga o ngā anahera—Ka inoi a Ihu e whakahua ake ana i ngā kupu tē taea te tuhituhi—Ka kōrero ia mō te whakapono tino nui rawa o ēnei Nīwhai. Takiwā T.A. 34.[/i]\n\n1 Ināianei ā i pahawa ake, nā, i te kakenga ake o Ihu ki roto i te rangi, ka wehewehe atu te whakaminenga, ā, ka mau atu ia tangata, ia tangata ki tana hoawahine me āna tamariki, ā, ka hoki atu ki tōna ake kāinga.\n\n2 Ā, ka hau wawe te rongo ki waenganui i te iwi, i mua i te pōtanga o te rā, kua kite te whakaminenga i a Ihu, ā, kua minita ia ki a rātou, ā, ka whakakite anō atu ia i a ia ake anō ki te whakaminenga hei te āpōpō.\n\n3 Āe rā, haere ana te rongo ā-awatea noa e pā ana ki a Ihu; nā konei he tokomaha ngā tāngata i tonoa ai e rātou, āe rā, he tino tokomaha rawa atu, i mahi ai i te roanga atu o taua pō, kia tae ai rātou i te aonga ake o te rā ki te wāhi e whakakite atu ai a Ihu i a ia anō ki te whakaminenga.\n\n4 Ā, i pahawa ake i te aonga ake o te rā, i te wā i huitahi ai te whakaminenga, nana, ko Nīwhai rāua ko tana teina nāna nei i mairanga ake i te mate, ko Tīmoti tōna ingoa, me tana tama anō hoki, ko Honahi tōna ingoa, me Mationi anō hoki, me Mationiha, tana teina, me Kumene, me Kumenohi, me Heremaia, me Hemono, me Honahi, me Terekia, me Ihāia—nā, koinei ngā ingoa o ngā apataki i kōwhiria nei e Ihu—ā, i pahawa ake, nā, ka haere atu rātou, ā, ka tū ki waenganui i te whakaminenga.\n\n5 Ā nana, i te nui o te whakaminenga, ka meinga e rātou kia wehewehea rātou kia tekau mā rua ngā rōpū.\n\n6 Ā, i whakaako te tekau mā rua i te whakaminenga; ā nana, i mea ai rātou kia tūturi iho te whakaminenga ki runga i te mata o te whenua me te inoi ki te Matua i runga i te ingoa o Ihu.\n\n7 Ā, i inoi ake anō ngā apataki ki te Matua i runga i te ingoa o Ihu. Ā, i pahawa ake, nā, ka tū ake rātou, ā, ka minita atu ki te iwi.\n\n8 Ā, i te wā kua oti i a rātou te minita atu i aua kupu anō i kōrerotia ake nei e Ihu—kāore i kōtiti noa atu i ngā kupu i kōrerotia ai e Ihu—nana, ka tūturi iho anō rātou, ā, ka inoi ake ki te Matua i runga i te ingoa o Ihu.\n\n9 Ā, i inoi ake rātou mō taua mea i tino hiahiatia nuitia e rātou; ā, i hiahia rātou kia hoatu ai te Wairua Tapu ki a rātou.\n\n10 Ā, mutu ana tā rātou inoi ka haere iho rātou ki te taha o te wai, ā, ka whai atu te whakaminenga i a rātou.\n\n11 Ā, i pahawa ake, nā, ka heke iho a Nīwhai ki roto i te wai, ā, ka rumakina.\n\n12 Ā, ka puta ake ia i te wai, ā, ka tīmata ki te rumaki. Ā, i rumakina e ia aua hunga katoa i kōwhiria nei e Ihu.\n\n13 Ā, i pahawa ake i te wā kua rumakina rātou katoa, ā, kua puta ake i te wai, ka taka iho te Wairua Tapu ki runga i a rātou, ā, ka kī rātou i te Wairua Tapu me te ahi.\n\n14 Ā nana, i te karapotia rātou me te mea nei ki te ahi; ā, i heke iho i te rangi, ā, i kite katoa te whakaminenga, ā, i whakaatuhia anō hoki; ā, ka heke iho ngā anahera mai i te rangi, ā, ka minita atu ki a rātou.\n\n15 Ā, i pahawa ake, nā, i ngā anahera e minita ana ki ngā apataki, nana, ka haere mai a Ihu, ā, ka tū ki waenganui, ā, ka minita atu ki a rātou.\n\n16 Ā, i pahawa ake, nā, ka kōrero atu ia ki te whakaminenga, ā, ka whakahaua rātou kia tūturi iho ki runga i te whenua, ā, kia tūturi iho āna apataki anō hoki ki runga i te whenua.\n\n17 Ā, i pahawa ake, nā, i te wā kua tūturi iho rātou katoa ki runga i te whenua, ka whakahau ia i āna apataki kia inoi rātou.\n\n18 Ā nana, ka tīmata rātou ki te inoi; ā, ka inoi ki a Ihu, e kīa ana ko ia tō rātou Ariki me tō rātou Atua.\n\n19 Ā, i pahawa ake, nā, ka wehe atu a Ihu i waenganui i a rātou, ā, ka haere ki pahaki tata atu i a rātou, ā, ka tuohu iho i a ia anō ki te whenua, ā, ka kī ake ia:\n\n20 E te Matua, e whakawhetai atu ana au ki a koe mōu i homai te Wairua Tapu ki ēnei i whiriwhiria nei e ahau; ā, he mea nā tō rātou whakapono ki ahau i whiriwhiri ai au i a rātou i roto i te ao.\n\n21 E te Matua, e inoi ake ana au ki a koe kia hoatu e koe te Wairua Tapu ki ngā tāngata katoa e whakapono ai ki ā rātou kupu.\n\n22 E te Matua, kua homai nei e koe te Wairua Tapu ki a rātou nā tō rātou whakapono ki ahau; ā, kei te kite koe e whakapono ana rātou i ahau nā te mea e rongo ana koe i a rātou, ā, kei te inoi rātou ki ahau; ā, kei te inoi mai rātou ki ahau nā te mea kei tō rātou taha ahau.\n\n23 Ināianei ā e te Matua, kei te inoi ake au ki a koe mō rātou, mō te hunga katoa anō hoki e whakapono ai ki ā rātou kupu, kia whakapono rātou i ahau, kia āhei au i roto i a rātou pērā me koe, e te Matua, i roto i ahau, kia kotahi ai tātou.\n\n24 Ā, i pahawa ake, nā, i te wā kua inoi pēnei a Ihu ki te Matua, ka haere mai ia ki āna apataki, ā nana, hono tonu tā rātou, kāore i mutu, ki te inoi ake ki a ia; ā, kīhai rātou i whakarea i ngā kupu maha, nā te mea i whakamōhiotia rātou he aha ngā mea e inoia ai e rātou, ā, ka whakakīa rātou ki te hiahia.\n\n25 Ā, i pahawa ake, nā, ka manaakitia rātou e Ihu i a rātou e inoi ana ki a ia; ā, ka menemene tōna āhua ki runga i a rātou, ā, ka tiaho te māramatanga o tōna āhua ki runga i a rātou, ā nana he rite tō rātou mā ki te āhua me ngā kākahu o Ihu; ā nana kei tua noa atu tō reira mā i ngā mea mā katoa, āe rā, kāore e taea ana tētahi mea i runga i te whenua kia rite ki tō reira mā.\n\n26 Ā, ka kī atu a Ihu ki a rātou: Inoi tonu; ā, kīhai i mutu tā rātou inoi.\n\n27 Ā, ka tahuri atu anō ia i a rātou, ā, ka haere ki pahaki tata atu, ā, ka tuohu iho i a ia anō ki te whenua; ā, ka inoi ake anō ia ki te Matua, e mea ana:\n\n28 E te Matua, e whakawhetai ana au ki a koe nā te mea kua mā i a koe ēnei i whiriwhiri ai ahau, nā tō rātou whakapono, ā, kei te inoi ake au mō rātou, mō te hunga anō hoki e whakapono ai ki ā rātou kupu, kia mā ai rātou i ahau, i runga i te whakapono ki ā rātou kupu, kia pērā ana me rātou e mā ana i ahau.\n\n29 E te Matua, kāore au i te inoi mō te ao, engari mō te hunga kua homai nei e koe ki ahau mai i te ao, nā tō rātou whakapono, kia mā ai rātou i ahau, kia āhei au i roto i a rātou pērā i a koe, e te Matua, kei roto i ahau, kia kotahi anō tātou, kia whakakorōriatia ahau i roto i a rātou.\n\n30 Ā, i te kōrerotanga a Ihu i ēnei kupu ka haere mai anō ia ki āna apataki; ā nana e pūmau ana tā rātou inoi, kīhai i mutu, ki a ia; ā, ka menemene anō ia ki runga i a rātou; ā nana he mā rātou, e pērā ana i a Ihu.\n\n31 Ā, i pahawa ake, nā, ka haere ki pahaki tata atu anō ia, ā, ka inoi ake ki te Matua;\n\n32 Ā, tē taea e te arero ngā kupu i inoi ai ia te whakapuaki, tē taea rānei ngā kupu i inoi ai ia te tuhituhi.\n\n33 Ā, i rongo ai, ā, i whakaatu ai te whakaminenga; ā, i tūwhera ō rātou ngākau, ā, i mārama rātou i roto i ō rātou ngākau ngā kupu i inoi ai ia.\n\n34 Hei aha koa, anō te nui whakamīharo o ngā kupu i kōrerotia nei e ia tē taea te tuhituhi, tē taea rānei te whakapuaki e te tangata.\n\n35 Ā, i pahawa ake, nā, mutu ana i a Ihu tana inoi ka haere mai anō ia ki ngā apataki, ā, ka kī atu ki a rātou: Kāore anō au kia kite atu i te whakapono pēnei te nui i waenganui i ngā Hūrai katoa; nā reira kāore i āhei i a au te whakakite atu ki a rātou i ngā merekara pēnei te nui, he mea nā tō rātou whakaponokore.\n\n36 He pono tāku e mea atu nei ki a koutou, kāore rawa tētahi o rātou i kite i ngā mea nunui kua kite nā koutou; kāore rawa rānei rātou i rongo i ngā mea nunui kua rongo nā koutou.\n\n", "3-ne 20": "[center][font_size=26]Upoko 20[/font_size][/center]\n\n[i]Ka tukuna e Ihu he paraoa me te waina he mea merekara, ā, ka whakamahia te hakarameta ki te iwi—Ka tae ngā mōrehu o Hākopa ki te mātauranga o te Ariki tō rātou Atua, ā, ka nōhia e rātou ngā Amerika—He poropiti a Ihu pērā i a Mohi, ā, he tamariki ngā Nīwhai nā ngā poropiti—Ka huihui ērā atu iwi o te Ariki ki Hiruharama. Takiwā T.A. 34.[/i]\n\n1 Ā, i pahawa ake, nā, i whakahau ia i te whakaminenga kia mutu tā rātou inoi, me āna apataki anō hoki. Ā, i whakahau ia i a rātou kia kaua e mutu tā rātou inoi i roto i ō rātou ngākau.\n\n2 Ā, ka whakahau ia i a rātou kia mairanga ake, ā, kia tū ake ō rātou waewae ki runga. Ā, ka mairanga ake rātou, ā, ka tū ō rātou waewae ki runga.\n\n3 Ā, i pahawa ake, nā, ka wāwāhi paraoa ia anō, ā, ka manaakitia, ā, ka hoatu ki ngā apataki kia kainga.\n\n4 Ā, ka kai ana rātou ka whakahau ia i a rātou kia wāwāhi paraoa, me te hoatu ki te whakaminenga.\n\n5 Ā, ka oti ana tā rātou hoatu ki te whakaminenga ka hoatu anō e ia he waina kia inumia ai, ā, ka whakahaua rātou kia hoatu ai e rātou ki te whakaminenga.\n\n6 Nā, kāore he paraoa, he waina rānei, i kawea mai e ngā apataki, e te whakaminenga rānei;\n\n7 Engari he pono tana hoatu i te paraoa ki a rātou hei kai, he waina anō hoki hei inu.\n\n8 Ā, ka kī atu ia ki a rātou: Ko te tangata e kai ana i tēnei paraoa e kai nei i tōku tīnana ki tōna wairua; ā, ko te tangata e inu ana i tēnei waina e inu nei i ōku toto ki tōna wairua; ā, e kore rawa tōna wairua e hiakai, e hiainu rānei.\n\n9 Nā, i te wā kua kai, ā, kua inu te whakaminenga, nana, i kī rātou i te Wairua; ā, i karanga ake rātou i runga i te reo kotahi, ā, ka tuku korōria ki a Ihu, ki te mea i kite ai, ā, i rongo ai rātou.\n\n10 Ā, i pahawa ake, nā, i te wā kua whakakorōria katoa rātou ki a Ihu, ka kī ake ia ki a rātou: Nana ka whakamutu au i te whakahaunga i whakahau mai nei te Matua ki ahau e pā ana ki tēnei iwi, ko rātou nei he mōrehu nō te whare o Iharaira.\n\n11 E mahara ana koutou ki tāku i kōrero ai ki a koutou, i mea ai ina tutuki ngā kupu a Ihāia—nana, kua tuhia ērā, kei a koutou ērā i mua i tō koutou aroaro, nō reira rapua ērā—\n\n12 Ā, he pono, he pono tāku e mea atu nei ki a koutou, ina whakatutukihia ērā mea ko reira anō hoki tutuki ai te kawenata i kawenata ai te Matua ki tōna iwi, E te whare o Iharaira.\n\n13 Ko reira anō ngā mōrehu, e noho marara ana i runga i te mata o te whenua, e huihui mai i te rāwhiti, mai i te uru, mai i te tonga, ā, mai i te raki; ā, ka kūmea mai rātou ki te mātauranga o te Ariki tō rātou Atua, nāna nei rātou i hoko.\n\n14 Ā, kua whakahau mai te Matua ki ahau kia hoatu e au tēnei whenua ki a koutou, hei mea tuku iho mō koutou.\n\n15 Ā, ko taku kupu tēnei ki a koutou, ki te kore ngā Tauiwi e rīpenetā whai muri iho i te manaakitanga e whiwhi ai rātou, whai muri iho i tā rātou whakamarara atu i tōku iwi—\n\n16 Kātahi koutou te mōrehu o te whare o Hākopa, e haere atu ai ki waenganui i a rātou; ā, hei waenganui koutou i a rātou, ā, ka tokomaha rātou; ā, hei waenganui koutou i a rātou me te mea nei he raiona kei waenganui i ngā kararehe o te ngahere, ā, me te mea nei he kūao raiona kei waenganui i ngā kāhui hipi, ki te tika atu ia ki waenga, ka takatakahia, ka haehaea kia maha ngā wāhi, kāore hoki tētahi hei whakaora.\n\n17 Ka mairangatia tō ringa ki runga i ō hoariri, ā, ka hātepea atu ō hoariri katoa.\n\n18 Ā, ka kohikohi ngātahi au i taku iwi anō nei he tangata e kohikohi ana i āna paihere ki te patunga wīti.\n\n19 Nā, ka meinga hoki e ahau tōku iwi i kawenata ai te Matua ki a rātou, āe rā, ka meinga e ahau tō haona hei rino, ā, ka meinga e ahau ō matikuku hei parāhe. Ā, ka patua e koe ngā iwi maha a mongamonga noa; ā, māku ā rātou kākano e whakatapu ki te Ariki, me ō rātou rawa ki te Ariki o te ao katoa. Ā nana, ko au anō ia māna ēnei mea e mahi.\n\n20 Ā, ka pahawa ake tēnei, e ai tā te Matua, e iri ai te hoari o tōku tika ki runga i a rātou hei taua rā; ā, ki te kore rātou e rīpenetā ka taka iho ki runga i a rātou, e ai tā te Matua, āe rā, ki runga pū anō i ngā iwi katoa o ngā Tauiwi.\n\n21 Ā, ka pahawa ake, nā, ka whakapūmau au i tōku iwi, E te whare o Iharaira.\n\n22 Ā nana, māku tēnei iwi e whakapūmau i runga i tēnei whenua, hei whakatutuki i te kawenata i kawenata ai au ki tō koutou matua a Hākopa; ā, ka riro tēnei hei Hiruharama Hou. Ā, hei waenganui ngā mana o te rangi i tēnei iwi; āe rā, hei waenganui pū anō au i a koutou.\n\n23 Nana, ko au tēnā i kōrerotia nei e Mohi, e mea ana: Ka mairangatia ake tētahi poropiti e te Ariki tō koutou Atua ki ā koutou teina, he rite ki ahau; ka whakarongo koutou ki a ia i roto i ngā mea katoa e kōrerotia ai e ia ki a koutou. Ā, ka pahawa ake, nā, ka hātepea atu ngā tāngata katoa e kore nei e whakarongo ai ki taua poropiti i roto i tōku iwi.\n\n24 He pono tāku e mea atu nei ki a koutou, āe rā, ko ngā poropiti katoa mai i Hamuera me ērā atu whai muri iho, ko ngā mea kua kōrerotia ake nei, kua whakaaturia mōku.\n\n25 Ā nana, ko koutou ngā tamariki a ngā poropiti; ā, ko koutou ngā tamariki a te whare o Iharaira; ā, nō te kawenata koutou i kawenata ai te Matua ki ō koutou tūpuna, e mea ana ki a Aperahama: Ā, hei roto i ōu uri manaakitia ai ngā iwi katoa o te ao.\n\n26 Kua mairangatia ake au e te Matua ki a koutou i te tuatahi, ā, kua tonoa au kia manaakitia koutou hei whakatahuritanga mai i tēnā, i tēnā o koutou i ōna hē; ā, ka pēnei nā te mea ko koutou ngā tamariki a te kawenata—\n\n27 Ā, hei muri i te manaakitanga i a koutou ka whakatutuki te Matua i te kawenata i kawenata ai ia ki a Aperahama, e mea ana: Hei roto i ōu uri manaakitia ai ngā iwi katoa o te ao—tae atu ana ki te maringitanga iho o te Wairua Tapu mā roto nei i ahau ki runga i ngā Tauiwi, ko taua manaakitanga ki runga i ngā Tauiwi i meinga ai rātou hei mea kaha ake i runga i ngā mea katoa, tae atu ana ki te whakamararatanga atu o tōku iwi, E te whare o Iharaira.\n\n28 Ā, ka meinga rātou hei whiu ki te iwi o tēnei whenua. Hei aha koa, ina whiwhi rātou i te raneatanga o tōku rongopai, kātahi ka tahuri atu ō rātou ngākau ki ahau ka whakahokia e au ō rātou hara ki runga i ō rātou māhunga ake, e ai tā te Matua.\n\n29 Ā, ka mahara au i te kawenata i kawenata nei au ki tōku iwi; ā, kua kawenata au ki a rātou kia kohikohi ngātahi au i a rātou i tōku ake wā, kia hoatu anōtia e au ki a rātou te whenua o ō rātou tūpuna hei whenua tuku iho mō rātou, koia ko te whenua o Hiruharama, koia te whenua o te kupu i whakaaria mai nei ki a rātou mō āke tonu atu, e ai tā te Matua.\n\n30 Ā, ka pahawa ake, nā, ka tata mai te wā, e kauhautia atu ai te raneatanga o tōku rongopai ki a rātou;\n\n31 Ā, ka whakapono rātou i ahau, nā, ko au a Ihu Karaiti, te Tama a te Atua, ā, ka inoi ake ki te Matua i runga i tōku ingoa.\n\n32 Kātahi ka whakanuia ake te reo o ō rātou tūtei, ā, kotahi tonu te reo e waiata ai rātou; nā te mea ka kite rātou kanohi ki te kanohi.\n\n33 Kātahi ka kohikohi te Matua i a rātou anō, me te hoatu ki a rātou anō a Hiruharama hei whenua tuku iho mō rātou.\n\n34 Kātahi ka papahū atu i te hari—Waiatatia ngātahitia, e koutou ngā wāhi ururua o Hiruharama; nā te mea kua whakaāio te Matua i tōna iwi, kua hokona e ia a Hiruharama.\n\n35 Kua hura te Matua i tōna ringa tapu i ngā karu o ngā iwi katoa; ā, ka kite ngā tōpito katoa o te ao i te whakaoranga o te Matua; ā, he kotahi tonu māua ko te Matua.\n\n36 Kātahi ka pahawa ake ērā mea kua tuhituhia: Maranga, maranga anō, kākahuria tō kaha, E Hīona; kākahuria ō kahu ātaahua, E Hiruharama, te pā tapu, nā te mea e kore nei e tomo atu ki roto i a koe a muri ake nei te hunga kokoti kore me te hunga poke.\n\n37 Ruia atu te puehu i a koe; whakatika ake, noho iho, E Hiruharama; wetekina iho ngā here o tō kakī, E te tamāhine mauhere o Hīona.\n\n38 Nā, e pēnei ana tā te Ariki: Kua hokona atu koutou e koutou anō mō te kore, ā, ehara i te moni māna koutou e whakahoki mai.\n\n39 He pono, he pono tāku e mea atu nei ki a koutou, nā, ka mōhio tōku iwi i tōku ingoa; āe rā, hei taua rā mōhio ai rātou ko au anō tēnā e kōrero nei.\n\n40 Kātahi ka kī ake rātou: Anō te ātaahua o ngā waewae i runga i ngā maunga o te tangata e kawe mai nei i te rongo whakahari; e kauhau ana i te maungārongo; e kawea mai ana te rongo whakahari ki te hunga pai, e whakapuaki ana i te whakaoranga; e mea ana ki a Hīona: E whakahaere ana tōu Atua!\n\n41 Kātahi ka puta atu te karanga: Maunu koutou, maunu koutou, haere atu koutou i reira, kaua e pā atu ki ngā mea e poke ana; haere atu koutou i tōna aroaro; kia mā koutou e mau nei ngā ipu a te Ariki.\n\n42 Nā, e kore nei koutou e haere atu ai i runga i te kaikā, e tūāoma rānei; nā, ka haere te Ariki i mua i a koutou, ā, ko te Atua o Iharaira hei hiku mō koutou.\n\n43 Nana, ka āta mahi taku pononga; ka whakateiteingia, ā, ka whakarewaina, ā, ka tiketike rawa ia.\n\n44 Ko te tini i mīharo ai ki a koe—i tūmatangāue ake tōna mata i tō te tangata, me tōna āhua i ngā tāngata katoa, me tōna āhua i ngā tama a te tangata—\n\n45 Waihoki ka uwhiuwhia e ia ngā iwi maha; ka kopia ngā māngai o ngā kīngi ki a i ia, nā te mea ka kite rātou i ērā mea kāore i kōrerotia atu ki a rātou; ā, ka whakaarohia e rātou ērā mea kāore i rangona e rātou.\n\n46 He pono, he pono tāku e mea atu nei ki a koutou kāore e kore ka puta mai ēnei mea katoa, e pērā ana i tā te Matua i whakahau mai ai i ahau. Kātahi ka whakatutukihia te kawenata i kawenata ai te Matua ki tana iwi; kātahi ka nōhia a Hiruharama anō e tōku iwi, ā, ka riro ia hei whenua tuku iho mō rātou.\n\n", "3-ne 21": "[center][font_size=26]Upoko 21[/font_size][/center]\n\n[i]Ka whakahuihui a Iharaira ina puta mai te Pukapuka a Moromona—Ka whakapūmauhia ngā Tauiwi hei iwi herekore i Amerika—Ka whakaorangia rātou mehemea ka whakapono, ā, ka ngohengohe rātou; ki te kore, ka hātepea atu rātou, ā, ka whakangaromia—Ka hanga a Iharaira i te Hiruharama Hou, ā, ka hoki atu ngā hapū ngaro. Takiwā T.A. 34.[/i]\n\n1 Ā, he pono tāku e mea atu nei ki a koutou, ka hoatu e au he tohu ki a koutou, kia mōhio ai koutou hei āhea te wā e tū ai ēnei mea—kia kohikohia mai e au, mai i tā rātou mararatanga roa, tōku iwi, E te whare o Iharaira, me te whakapūmau anō i tōku Hīona ki waenganui i a rātou.\n\n2 Ā nana, anei te mea e hoatu nei e au ki a koutou hei tohu—nā te mea he pono tāku ki a koutou, nā, ina whakamōhiotia atu ēnei mea e whakapuaki atu nei au ki a koutou, ā, mōku ake anō ngā mea e whakapuaki atu nei au ki a koutou, me te mana o te Wairua Tapu e hoatu ai ki a koutou e te Matua, ka whakamōhiotia atu anō ki ngā Tauiwi e mōhio ai rātou e pā ana ki tēnei iwi, ko rātou nei he mōrehu nō te whare o Hākopa, ā, e pā ana anō hoki ki tēnei tōku iwi e whakamararatia atu ai e rātou;\n\n3 He pono, he pono, tāku e mea atu nei ki a koutou, ina whakamōhiotia atu ēnei mea ki a rātou e te Matua, ā, mā te Matua ki a rātou, mā rātou ki a koutou;\n\n4 Nā, he mātauranga nui nō te Matua kia whakapūmauhia rātou i tēnei whenua, ā, kia whakaritea hei iwi herekore i runga i te mana o te Matua, kia puta mai ai ēnei mea i a rātou ki ngā mōrehu o ōu uri, kia whakatutuki pai i te kawenata a te Matua nāna nei i kawenata ki tana iwi, E te whare o Iharaira;\n\n5 Nō reira, ina puta mai ēnei mahi me ngā mahi e tau ai ki runga i a koutou a muri ake nei i ngā Tauiwi, ki ō koutou uri e memeha atu ai i te whakapono kore he mea nā tō rātou kino;\n\n6 Nā, he tikanga hoki tēnei ki tā te Matua kia puta mai ai ēnei mea i ngā Tauiwi, kia whakakitea atu e ia tōna kaha ki ngā Tauiwi mō tēnei take, arā, ki te kore ngā Tauiwi e whakapakeke i ō rātou ngākau, kia taea ai e rātou te rīpenetā me te haere mai ki ahau, ā, kia rumakina i runga i tōku ingoa me te mōhio ki ngā tikanga tūturu o taku akoranga, kia tatauria ai rātou i waenganui i tōku iwi, E te whare o Iharaira;\n\n7 Ā, ina pahawa ake ēnei mea e tīmata ai ōu uri ki te mōhio ki ēnei mea—ka tū ai hei tohu ki a rātou, kia mōhio ai rātou kua tīmata kē te mahi a te Matua ki te whakatutuki i te kawenata i kawenata ai ia ki te iwi ko rātou nei te whare o Iharaira.\n\n8 Ā, ina tae mai taua rā, ka pahawa ake, nā, ka kopi ngā kīngi i ō rātou māngai; nā te mea ka kite rātou i ērā mea kīhai noa i kōrerotia ki a rātou; ā, ka whakaarohia e rātou ērā mea kīhai noa i rangona.\n\n9 Nā, hei taua rā, ka mahi te Matua i tētahi mahi mōku te take, he mahi nui whakamīharo ki waenganui i a rātou; ā, ki waenganui i te hunga e kore nei e whakapono, ahakoa ka whakapuakina e tētahi tangata ki a rātou.\n\n10 Engari nana, kei tōku ringa te oranga o taku pononga; nō reira e kore nei rātou e whakamamae i a ia, ahakoa ka hakokengia ia e rātou. Heoi māku ia e mahū, nā te mea ka whakakite atu au ki a rātou he nui ake tōku mātauranga i tō te rēwera tinihanga.\n\n11 Nō reira ka pahawa ake, nā, ko ngā tāngata e kore nei e whakapono ki aku kupu, ko ahau nei a Ihu Karaiti, ko tērā e meinga ai e te Matua kia whakaputaina mai ai ki ngā Tauiwi, ā, ka hoatu mana ki a ia kia whakaputaina mai ai ki ngā Tauiwi, (ka meatia pērā i tā Mohi i kī ai) ka hātepea atu rātou i tōku iwi, nō te kawenata rātou.\n\n12 Ā, ka noho i waenganui tōku iwi ko rātou nei he mōrehu o Hākopa ki waenganui i ngā Tauiwi, āe rā, kei waenganui i a rātou anō nei he raiona i waenganui i ngā kararehe o te ngahere, anō nei he kūao raiona i waenganui i ngā kāhui hipi, koia, ki te haere ia ki roto rā, ka takahia, ā, ka haehaea, ā, kāore e taea e tētahi te whakaora.\n\n13 Ka hikina ake tō rātou ringa ki runga i ō rātou hoariri, ā, ka hātepea atu ō rātou hoariri katoa.\n\n14 Āe rā, auē te mate mō ngā Tauiwi ki te kore rātou e rīpenetā; nā te mea ka pahawa ake i taua rā, e ai tā te Matua, ka hātepea atu e au ōu hōiho i tō aroaro, ā, māku ōu hāriata e whakangaro;\n\n15 Ā, ka hātepea atu e au ngā pā o tōu whenua, ā, ka whiua iho ōu pākaha katoa;\n\n16 Ā, ka hātepea atu e au ngā mākutu i roto i tōu whenua, ā, kua kore anō ō tohunga matakite;\n\n17 Ka hātepea atu anō e au ō whakapakoko, me ō pou whakaahua i tōu aroaro, ā, e kore tonu atu koe e koropiko i ngā mahinga o ōu ringaringa;\n\n18 Ā, ka hutia ake e au ō uru rākau i tōu aroaro; ka whakangaromia anōtia e au ō pā.\n\n19 Ā, ka pahawa ake, nā, ka whakakorengia atu āu rūkahu, me āu tinihanga, me āu pūhaehae, me āu tautohetohenga, me āu mahi tohunga teka, me āu mahi pūremu,\n\n20 Nā te mea ka pahawa ake, e ai tā te Matua, ko ngā tāngata e kore nei e rīpenetā me te haere mai ki taku Tama Aroha, ko rātou nei ngā mea e hātepea atu ai e au i tōku iwi, E te whare o Iharaira;\n\n21 Ā, māku e rapu utu me te riri ki runga i a rātou, ka rite anō ki te mea i runga i ngā tangata mātauranga kore, he mea kīhai i rangona noatia e rātou i mua.\n\n22 Engari ki te rīpenetā rātou me te whakarongo ki aku kupu, ā, ka kore hoki e whakapakeke i ō rātou ngākau, ka whakapūmau au i tōku hāhi ki waenganui i a rātou, ā, ka uru mai rātou ki te kawenata, ā, ka tatauria ki waenganui i tēnei ngā mōrehu o Hākopa, kua hoatu e au ki a rātou tēnei whenua hei mea tuku iho mō rātou;\n\n23 Ā, ka āwhina rātou i tōku iwi, ngā mōrehu o Hākopa, ā, i te hunga katoa anō hoki nō te whare o Iharaira e haere mai ai, kia hangaia ake he pā, e karangatia nei ko te Hiruharama Hou.\n\n24 Kātahi rātou ka āwhina i tōku iwi kia whakahuihui mai anō i a rātou, ko rātou nei ngā mea kua whakamararatia atu i runga i te mata katoa o te whenua, ki roto ki te Hiruharama Hou.\n\n25 Kātahi ka heke iho te mana o te rangi ki runga i a rātou; ā, ko au anō hoki kei tō rātou aroaro.\n\n26 Kātahi ka tīmata te mahi a te Matua i taua rā, ina kauhautia atu tēnei rongopai ki waenganui i ngā mōrehu o tēnei iwi. He pono tāku e mea atu nei ki a koutou, hei taua rā tīmata ai te mahi a te Matua ki waenganui i te hunga o tōku iwi katoa kua whakamararatia atu nei, āe rā, ki ngā hapū anō kua ngaro atu nei, kua ārahina atu nei e te Matua ki waho atu i Hiruharama.\n\n27 Āe rā, ka tīmata te mahi ki waenganui i te hunga o tōku iwi katoa kua whakamararatia atu nei, mā te Matua te huarahi e whakarite mā konā haere mai ai rātou ki ahau, kia karanga ake rātou ki te Matua i runga i tōku ingoa.\n\n28 Āe rā, kātahi ka tīmata te mahi a te Matua i roto i ngā iwi katoa e whakarite ana i te huarahi mā konā whakahuihui mai anō tōna iwi ki tō rātou whenua tuku iho.\n\n29 Ā, ka haere atu rātou i ngā whenua katoa; ā, kua kore rātou e haere kaikā atu, kāore rānei e tūāoma, nā te mea ka haere ahau i mua i a rātou, e ai tā te Matua, ā, māku anō hei hiku mō rātou.\n\n", "3-ne 22": "[center][font_size=26]Upoko 22[/font_size][/center]\n\n[i]Hei ngā rā whakamutunga, ka whakapūmauhia a Hīona me ōna pou, ā, ka whakahuihui mai a Iharaira i runga i te aroha me te atawhai—Ka toa rātou—Whakatauritetia a Ihāia 54. Takiwā T.A. 34.[/i]\n\n1 Kātahi ka pahawa ake ērā mea kua tuhia: Waiatatia, E te pakoko, te mea kīhai i whakawhānau; whatia iho mai ki te waiatatanga, ā, karangahia nuitia, te mea kāore i mamae i te whakawhānautanga; nā te mea he tini ake ngā tamariki a te mea whakarere i ngā tamariki a te mea whaihoa, e ai tā te Matua.\n\n2 Whakarahi ake i te tūranga o tō tēneti, ā, tukua rātou kia kūtorongia ngā ārai o ōu nohoanga; kaua e kaiponuhia, whakaroahia āu taura kia ū ai ō pou;\n\n3 Nā te mea ka whatia iho i te ringa matau me te taha mauī, ā, ka riro mai ngā Tauiwi i ōu uri, ā, ka nōhia ngā pā kua ururuatia.\n\n4 Kaua e wehi, nā te mea e kore koe e whakamā; kaua rānei koe e numinumi, nā te mea e kore koe e whakamāhia; nā te mea ka wareware koe ki te whakamā o tō taiohinga, ā, e kore e maumahara ki te kino o tōu taiohinga, ā, e kore koe e maumahara ki te kino o tō pouarutanga.\n\n5 Nā te mea ko tōu kaihanga, ko tō hoatāne, te Ariki o ngā Mano tōna ingoa; ā, ko tōu Kaihoko, te Mea Tapu o Iharaira—ka karangatia ia ko te Atua o te ao katoa.\n\n6 Nā te mea kei te karangatia koe anō nei he wahine kua oti te whakarere, ā, kua pōuri hoki tōna wairua, ā, he hoawahine taiohi, i te wā i whakakorea koe, e ai tā te Atua.\n\n7 He wā poto noa taku whakarere i a koe, engari ka whakahuihui ahau i a koe i runga i te aroha nui.\n\n8 I huna au i tōku mata i a koe i runga i te riri iti mō te wā poto, engari ka whakaaroha au ki a koe i runga i te aroha mutunga kore, e ai tā te Ariki tō Kaihoko.\n\n9 Mō tēnei, ngā wai o Noa ki ahau, nā te mea kua oati au kia kaua anō ngā wai o Noa e tau mai nei ki runga i te whenua, waihoki ka oati nei au kia kore ai au e riri ki a koe.\n\n10 Nā te mea ka wehe atu ngā maunga, ā, ka tangohia atu ngā hiwi, engari e kore nei tōku aroha e wehe atu i a koe, e kore hoki e tangohia atu te kawenata o tōku rangimārie, e ai tā te Ariki e atawhai ana i a koe.\n\n11 E koe te mea whakamamaetia, kua puhia nei e te hau kaha, kāore anō kia whakaāiotia! Nana, māku ō kōhatu e whakatakoto i ngā tae kānapa, me te whakatakoto i ōu tūāpapa ki te hāpira.\n\n12 Ka hanga anō ahau i ō wini ki te akahati, me ō tatau ki te karapanaka, me ō rohe katoa ki te kōhatu whakapaipai.\n\n13 Ā, ka whakaakona āu tamariki katoa e te Ariki; ā, ka nui te rangimārie ki āu tamariki.\n\n14 Ka whakapūmauhia koe i runga i te tika; ka mamao atu koe i te tūkino, nā, e kore koe e wehi, me te pāwera nā te mea e kore nei e tata mai ki a koe.\n\n15 Nana, kāore e kore ka whakakotahi atu rātou ki a koe, ehara i te mea nāku; ka hinga ngā tangata katoa e whakakotahi atu ki a koe mōu te take.\n\n16 Nana, nāku te parakemete i hanga e pupuhi ana i ngā waro i roto i te ahi, ā, e kawea mai ana tētahi taputapu hei mahi māna; nāku anō te kaiwhakangaro i hanga hei whakangaro atu.\n\n17 E kore tētahi patu e hanga ana mōu e whaikaha; ka whakahē koe i ngā arero katoa e taunu ai ki a koe i runga i te whakawā. Koinei tā ngā pononga a te Ariki, ā, nōku anō tō rātou tika, e ai tā te Ariki.\n\n", "3-ne 23": "[center][font_size=26]Upoko 23[/font_size][/center]\n\n[i]Ka tautokona ngā kupu a Ihāia e Ihu—Ka whakahau ia i te iwi kia rapua ngā poropiti—Ka tāpirihia atu ngā kupu a Hamuera te Rāmana e pā ana ki te Aranga ki ā rātou tuhinga. Takiwā T.A. 34.[/i]\n\n1 Ināianei ā, nana, ko taku kupu tēnei ki a koutou, me matua rapu e koutou ēnei mea. Āe rā, he whakahau tēnei e hoatu ai ki a koutou kia kaha koutou ki te rapu i ēnei mea; nā te mea he whaitikanga nui ngā kupu a Ihāia.\n\n2 Nā, he pono tāna i mea ai e pā ana ki tōku iwi ko rātou nei nō te whare o Iharaira; nō reira e tika pū ana kia kōrero atu ia ki ngā Tauiwi anō hoki.\n\n3 Ā, kua mana, ā, ka mana anō hoki ngā mea katoa i kōrerotia ai e ia, e rite pū ana ki ngā kupu i kōrerotia ai e ia.\n\n4 Nō reira kia whai taringa mai ki aku kupu; tuhia ngā mea kua kōrerotia nei ki a koutou; ā, ka puta atu ēnei mea ā te wā e pai ai ki te Matua ki ngā Tauiwi.\n\n5 Ā, ka whakaorangia ngā tangata katoa e whakarongo mai ai ki aku kupu, ā, e rīpenetā ai, ā, e rumakina ai. Rapua ngā poropiti, nā te mea he tokomaha ngā mea e whakaatu mai nei mō ēnei mea.\n\n6 Ināianei ā i pahawa ake, nā, i te kōrerotanga a Ihu i ēnei kupu ka kī atu anō ia ki a rātou, whai muri iho i tana whakamāramatanga atu ki a rātou i ngā karaipiture katoa i whiwhi ai rātou, ka kī atu ia ki a rātou: Nana, kei te hiahia au kia tuhituhia atu anō ētahi karaipiture e koutou, ērā kāore anō kia tuhia e koutou.\n\n7 Ā, i pahawa ake, nā, ka kī atu ia ki a Nīwhai: Haria mai te tuhinga i tuhia nei e koutou.\n\n8 Ā, i te wā i haria atu ngā tuhinga e Nīwhai, ā, ka whakatakotoria iho i mua i a ia, ka whiua reretia atu ōna karu ki runga rā, ā, ka kī ake:\n\n9 He pono tāku e mea atu nei ki a koutou, nāku taku pononga a Hamuera, te Rāmana, i whakahau kia whakaatu atu ia ki tēnei iwi, nā, ka ara ake te hunga tapu tokomaha i te mate a te rā e whakakorōria te Matua i tōna ingoa i roto nei i ahau, ā, ka puta mai ki ngā mea tokomaha, ā, ka minita atu ki a rātou. Ā, ka kī atu ia ki a rātou: Kāore ianei i pērā?\n\n10 Ā, ka whakautu ana apataki ki a ia, ā, ka kī ake: Āe rā, e te Ariki, i poropiti a Hamuera e rite ana ki āu kupu, ā, i whakatutukihia katoatia ērā mea.\n\n11 Ā, ka kī atu a Ihu ki a rātou: He aha koutou i kore ai e tuhituhi i tēnei mea, kua ara ake te hunga tapu tokomaha, ā, ka puta atu ki ngā mea tokomaha, ā, ka minita atu ki a rātou?\n\n12 Ā, i pahawa ake, nā, ka maumahara a Nīwhai kāore anō kia tuhia tēnei mea.\n\n13 Ā, i pahawa ake, nā, ka whakahau a Ihu kia tuhia ēnei mea; nō reira kua tuhia pērātia i tāna i whakahau ai.\n\n14 Ināianei ā i pahawa ake, nā, i te wā i whakamāramatia atu e Ihu ngā karaipiture kia kotahi, kua tuhia nei e rātou, ka whakahau ia ki a rātou kia whakaako rātou i ngā mea nāna nei i whakamārama atu ki a rātou.\n\n", "3-ne 24": "[center][font_size=26]Upoko 24[/font_size][/center]\n\n[i]Ka whakarite te karere a te Ariki i te huarahi mō te Haerenga Tuaruatanga Mai—Ka noho te Karaiti hei kaiwhakawā—Ka whakahaua a Iharaira kia tuku i te whakatekau me ngā tāpaetanga—Ka tuhia tētahi pukapuka maumaharatanga—Whakatauritetia a Maraki 3. Takiwā T.A. 34.[/i]\n\n1 Ā, i pahawa ake, nā, ka whakahau ia i a rātou kia tuhia ngā kupu i hoatu ai e te Matua ki a Maraki, e kōrero atu nei ia ki a rātou. Ā, i pahawa ake, nā, ka oti te tuhituhi ka whakamāramahia ērā e ia. Ā, koinei ngā kupu i kōrerotia atu ai e ia ki a rātou, e mea ana: Pēnei tā te Matua kī ki a Maraki—Nana, māku taku karere e tono, ā, māna e whakarite te huarahi i mua i ahau, ā, ka haere ohorere mai te Ariki e kimihia nei e koutou ki tēnei temepara, ko te karere pū anō o te kawenata, e āhuareka nei koutou; nana, ka haere mai ia, e ai tā te Ariki o ngā Mano.\n\n2 Engari ko wai e ū ai i te rā e haere mai ai ia? ā, ko wai e tū ai ina puta mai ai ia? Nā te mea he rite ia ki te ahi a te kaitahipara, ā, he rite anō ki te hopi o te kaihoroi.\n\n3 Ā, ka noho mai ia hei kaitahipara, ā, hei kaiwhakapai hiriwā; ā, māna ngā tama a Rewi e whakapai, ā, ka whakahemokia tō rātou para anō nei he kōura, he hiriwā, kia tāpaea ai e rātou he tāpaenga ki te Ariki i runga i te tika.\n\n4 Kātahi ka āhuareka te tāpaenga a Hura me Hiruharama ki te Ariki, ka rite ki ngā rā onamata, me ngā tau o mua.\n\n5 Ā, ka whakatata atu au ki a koutou kia whakarite whakawā; ā, ka tū au hei kaiwhakaatu wawe ki ngā tohunga makutu, ā, ki ngā kaipūremu, ā, ki ngā kaioati teka, ā, ki te hunga e tāhae nei i ngā utu a te kaimahi, a te pouaru me te pani, ā, ki te hunga e whakapeau kē i te manene, ā, kāore e wehi ana ki ahau, e ai tā te Ariki o ngā Mano.\n\n6 Nā, ko au te Ariki, kāore au e panoni; nō reira koutou e ngā tamariki a Hākopa i kore ai i pau.\n\n7 Nō ngā rangi pū anō o ō koutou tūpuna i whakarērea ai e koutou aku tikanga tapu, ā, kīhai i puritia e koutou. Hoki mai ki ahau, ā, ka hoki ahau ki a koutou, e ai tā te Ariki o ngā Mano. Engari ka kī koutou: Mā hea anō mātou hoki atu ai?\n\n8 Ka tāhae rānei te tangata i tā te Atua? Heoi kua tāhaetia tāku e koutou. Engari e kī ana koutou: He pēhea tā mātou tāhae i tāu? I ngā whakatekau me ngā tāpaenga.\n\n9 Kua kangaia koutou ki tētahi kanga, nā te mea kua tāhaetia au e koutou, ko tēnei iwi katoa pū anō.\n\n10 Kawea mai e koutou ngā whakatekau ki roto i te pātaka, kia whai kai ai tōku whare; ā, waiho hoki tēnei hei whakamātautau mōku, e ai tā te Ariki o ngā Mano, mehemea rānei e huakina e au ngā matapihi o te rangi, ā, ka ringihia iho tētahi manaakitanga ki a koutou, ā, kia kore rā anō e whai kopa mō tērā.\n\n11 Ā, māku te kaihoro e riri mō koutou te take, ā, e kore ia e whakangaro i ngā hua o tōu whenua; e kore rānei e marere noa ngā hua o tā koutou waina i mua i te wā tika i ngā māra, e ai tā te Ariki o ngā Mano.\n\n12 Ā, ka karangatia koutou e ngā iwi katoa, he mea manaakitia koutou, nā te mea ka ai koutou hei whenua āhuareka, e ai tā te Ariki o ngā Mano.\n\n13 Kua kaha ā koutou kupu ki ahau, e ai tā te Ariki. Heoi kei te kī ake koutou: He aha tā mātou i kī atu ai mōu?\n\n14 Kua kī ake koutou: Kāore he hua ō te mahi ki a Atua, ā, he aha hoki te rawa o tā mātou pupuri i āna tikanga tapu me te hīkoi pāpōuri anō i te aroaro o te Ariki o ngā Mano?\n\n15 Ināianei ā, ka kīa e mātou he harikoa te hunga whakakake; āe rā, kua whakaritea ake te hunga e mahi whakarihariha ana; āe rā, ka whakaputaina anō hoki te hunga e whakamātautau ana i te Atua.\n\n16 I te wā i kōrero putuputu ai te hunga i wehi nei ki te Atua tētahi ki tētahi, ā, ka aro atu te Ariki, ā, ka rongo; ā, ka tuhia tētahi pukapuka maumaharatanga i tōna aroaro mō te hunga i wehi nei ki te Ariki, ā, te hunga i whaiwhakaaro atu ki tōna ingoa.\n\n17 Ā, māku anō hoki rātou, e ai tā te Ariki o ngā Mano, hei taua rā e mahia ai e ahau aku taonga; ā, māku rātou e tohu anō nei he tangata e tohu ana i tāna ake tama e mahi ana ki a ia.\n\n18 Kātahi koutou ka hoki, ā, ka kite i ngā rerekētanga o tā te tangata tika, ā, o tā te tangata kino, o tā te tangata e mahi ana ki te Atua, ā, o tā te mea e kore nei e mahi ki a ia.\n\n", "3-ne 25": "[center][font_size=26]Upoko 25[/font_size][/center]\n\n[i]Hei te Haerenga Tuaruatanga Mai, ka tahuna te hunga whakakake me te hunga kino anō nei he kakau wīti—Ka hoki mai a Irāia i mua i taua rā nui whakawehi—Whakatauritetia a Maraki 4. Takiwā T.A. 34.[/i]\n\n1 Nana rā, e tata mai ana te rā e rite ai tōna ngiha ki tō te umu; ā, ko te hunga whakakake katoa, āe rā, ko te hunga katoa e mahi kino ana, ka rite ki te kakau wīti; ā, e tata mai ana te rā e tahuna ake ai rātou, e ai tā te Ariki o ngā Mano, nā, e kore noa iho he pakiaka, he manga rānei e mahue ai ki a rātou.\n\n2 Engari ki a koutou te hunga e wehi nei i tōku ingoa, ka mairanga ake te Tama a te Tika, he whakaora mate anō i runga i ōna parirau; ā, ka haere ake koutou, ā, ka tupu ake anō nei he kūao kau i te tūranga kau.\n\n3 Ā, ka takahia iho te hunga kino e koutou; nā te mea ka rite rātou ki ngā pungarehu i raro i ngā kapu o ō koutou waewae i te rā e mahi ai ahau i tēnei mea, e ai tā te Ariki o ngā Mano.\n\n4 Kia mahara koutou ki te ture a Mohi, taku pononga, nāku noa ia i whakahau i Horepa mō Iharaira katoa, ki ngā tikanga, ki ngā whakawākanga hoki.\n\n5 Nana, ka tono atu au i a Irāia te poropiti ki a koutou i mua i te rā nui whakawehi o te Ariki;\n\n6 Ā, māna e whakatahuri te ngākau o ngā tūpuna ki ngā tamariki, me te ngākau o ngā tamariki ki ō rātou tūpuna, kei haere mai au me te patu i te whenua ki tētahi kanga.\n\n", "3-ne 26": "[center][font_size=26]Upoko 26[/font_size][/center]\n\n[i]Ka whakamāramahia atu e Ihu ngā mea katoa mai i te tīmatanga ki te whakamutunga—Ka kōrerohia e ngā nohinohi me ngā tamariki ngā mea mīharo tē taea te tuhi—Ka whakamahia ngātahitia ngā mea katoa o te hunga kei roto i te Hāhi o te Karaiti i waenganui i a rātou anō. Takiwā T.A. 34.[/i]\n\n1 Ināianei ā i pahawa ake, nā, i te wā i kōrerohia atu ēnei mea katoa e Ihu ka whakamāramahia atu ērā mea ki te whakaminenga; ā, nāna katoa ngā mea i whakamārama atu ki a rātou, ko ngā mea nunui me ngā mea ririki.\n\n2 Ā, ka mea ia: Koinei karaipiture, kīhai nei i a koutou, kua whakahau te Matua i ahau kia hoatu ki a koutou; he whaimātauranga nōna kia hoatu ai ērā mea ki ngā whakatipuranga anamata.\n\n3 Ā, nāna ngā mea katoa i whakamārama, mai i te tīmatanga rā anō tae noa atu ki te wā e haere mai ai ia i runga i tōna korōria—āe rā, ko ngā mea katoa hoki e tau iho mai nei ki runga i te mata o te whenua, tae atu ana ki te wā e rewa iho ngā pūmotu i te wera nui, ā, ka tākaia te whenua me te mea nei he pukapuka pōkai, ā, ka pahemo atu ngā rangi me te whenua;\n\n4 Ā, tae atu ana anō ki te rā nui whakamutunga, ina tū ngā tāngata katoa, me ngā hapū katoa, me ngā iwi katoa me ngā reo i mua i te aroaro o te Atua, kia whakawākia ai mō ā rātou mahinga, mehemea i pai, mehemea rānei i kino—\n\n5 Mehemea i pai, ki te aranga ake o te oranga tonutanga; ā, mehemea i kino, ki te aranga ake o te pāpunitanga; he mea e tino hāngai ana, tētahi i tētahi ringa me tētahi atu i tētahi atu ringa, e rite ana ki te aroha, me te tika, me te tapu kei roto nei i te Karaiti, nō mua atu ia i te orokohanganga o te ao.\n\n6 Nā, kāore e āhei ana te tuhituhi ki roto i tēnei pukapuka ahakoa ko te wāhi whakaterau o ngā mea i whakaako tūturu mai ai a Ihu ki te iwi;\n\n7 Engari nana kei ngā papa a Nīwhai te wāhi nui o ngā mea i whakaako ai ia ki te iwi.\n\n8 Ā, nāku ēnei mea i tuhi, he mea iti iho i ngā mea i whakaako ai ia ki te iwi; ā, kua tuia ēnā mea e ahau i runga i te whakaaro ka kawea mai anō ki tēnei iwi, mai i ngā Tauiwi, e ai ki ngā kupu kua kōrerotia nei e Ihu.\n\n9 Ā, inā whiwhi rātou i tēnei, he tikanga anō tēnei kia matua riro tuatahi i a rātou, kia whakamātauria tō rātou whakapono, ā, ki te whakapono rātou i ēnei mea kātahi ka whakakitea atu nei ngā mea nunui ake ki a rātou.\n\n10 Ā, ki te kore rātou e whakapono ai i ēnei mea, kātahi ka kaiponuhia atu ngā mea nunui i a rātou, hei whakahēnga mō rātou.\n\n11 Nana, whano au ka whakamātauria aua mea, ko ngā mea katoa i whaowhaoa ki runga i ngā papa a Nīwhai, engari ka whakahaua e te Ariki kia kaua, e mea ana: Māku e whakamātau te whakapono o tōku iwi.\n\n12 Nō reira ahau, a Moromona, e tuhituhi atu nei i ngā mea kua whakahaua nei au e te Ariki. Ināianei ahau, a Moromona, e whakakapi ai i aku kōrero, ā, ka anga atu ki te tuhituhi i ngā mea i whakahaua ai ahau.\n\n13 Nō reira, e hiahia ana ahau kia kite ai koutou he pono tā te Ariki whakaako i te iwi, mō te takiwā o ngā rā e toru; ā, ka whakakite putuputu ia i a ia anō whai muri iho, ā, ka wāwāhi putuputu i te paraoa, ā, ka whakapaingia, ā, ka hoatu ki a rātou.\n\n14 Ā, i pahawa ake, nā, ka whakaako atu ia, ā, ka minita atu ia ki ngā tamariki a te whakaminenga kua kōrerotia ake nei, ā, nāna ō rātou arero i wewete, ā, ka kōrero rātou ki ō rātou matua i ngā mea nui whakamīharo, he mea nui ake i ērā mea nāna nei i whakakite atu ki te iwi; ā, nāna nei ō rātou arero i wewete kia kōrero ai rātou.\n\n15 Ā, i pahawa ake, nā, kua kake ake ia ki roto i te rangi—te wā tuarua i whakakite atu ia i a ia anō ki a rātou, ā, kua haere atu ki te Matua, whai muri iho i tana mahū i te hunga tūroro katoa, me te hunga kopa, me te whakatūwhera i ngā karu o te hunga matapō me te whakapuareare i ngā taringa o te hunga turi, ā, kua meatia ngā tūmomo whakaoranga katoa i waenganui i a rātou, ā, kua mairangatia ake tētahi tangata i te mate, ā, kua whakakitea atu tōna mana ki a rātou, ā, kua kake ake ia ki te Matua—\n\n16 Nana, i pahawa ake i te aonga ake o te rā ka whakahuihui te whakaminenga i a rātou anō, ā, ka kitea, ā, ka rangona e rātou ēnei tamariki; āe rā, ka puare pū anō ngā nohinohi i ō rātou māngai, ā, ka kōrerohia ake ngā mea whakamīharo; ā, kua whakahaua kia kaua tētahi e tuhituhi i ērā mea i kōrerohia ai e rātou.\n\n17 Ā, i pahawa ake, nā, ka tīmata atu ngā apataki i kōwhiria nei e Ihu i tērā wā ki te rumaki me te whakaako i te hunga katoa e haere atu ai ki a rātou; ā, ka kikī te hunga katoa i rumakina ai i runga i te ingoa o Ihu i te Wairua Tapu.\n\n18 Ā, he tokomaha o rātou i kite ai, ā, i rongo ai i ngā mea tē taea te whakapuaki, kāore e tika ana kia tuhia.\n\n19 Ā, ka whakaako rātou, ā, ka minita atu tētahi ki tētahi; ā, ka whakamahia ngātahitia ai ā rātou mea i waenganui i a rātou anō, e mahi tika ana ia tangata, ia tangata, tētahi ki tētahi.\n\n20 Ā, i pahawa ake, nā, i mahi rātou i ēnei mea katoa e pērā ana i tā Ihu i whakahau ai ki a rātou.\n\n21 Ā, ka karangatia ake te hunga i rumakina ai i runga i te ingoa o Ihu ko te hāhi o te Karaiti.\n\n", "3-ne 27": "[center][font_size=26]Upoko 27[/font_size][/center]\n\n[i]Kei te whakahau a Ihu kia karangatia te Hāhi ki Tōna ingoa—Kua hangaia Tōna rongopai ki Tana minitatanga me Tana whakahere whakamārie—Ka whakahaua ngā tāngata kia rīpenetā ai, ā, kia rumakina ai kia whakatapua e te Wairua Tapu—Me rite rātou ki a Ihu. Takiwā T.A. 34–35.[/i]\n\n1 Ā, i pahawa ake, nā, i ngā apataki a Ihu e haere ana, ā, e kauhau ana i ngā mea i rangona ai me ngā mea i kitea ai e rātou, ā, e rumakina ana i runga i te ingoa o Ihu, i pahawa ake, nā, i te huihui tahi ngā apataki i runga i te inoi kaha me te nohopuku kaha.\n\n2 Ā, ka whakakite atu anō a Ihu i a ia anō ki a rātou, nā te mea i te inoi rātou ki te Matua i runga i tōna ingoa; ā, ka haere mai a Ihu, ā, ka tū i waenganui i a rātou, ā, ka kī atu ki a rātou: He aha tā koutou e pai nā kia hoatu ai e ahau ki a koutou?\n\n3 Ā, ka kī atu rātou ki a ia: E te Ariki, e hiahia ana mātou kia kōrerotia mai e koe he aha te ingoa e karangatia ai e mātou tēnei hāhi; nā te mea he tautohetohenga kei waenganui i te iwi e pā ana ki tēnei take.\n\n4 Ā, ka kī atu te Ariki ki a rātou: He pono, he pono tāku e mea atu nei ki a koutou, he aha te take e amuamu nei, e tautohetohe nei tēnei iwi nā tēnei mea?\n\n5 Kāore anō rātou kia pānui i ngā karaipiture, e mea ana me tango ake e koutou te ingoa o te Karaiti ki runga i a koutou, koia tōku ingoa? Nā te mea mā tēnei ingoa karangatia ai koutou hei te rā whakamutunga;\n\n6 Ā, ko te tangata e tango ake ana i tōku ingoa ki runga ki a ia, me te ū ki te mutunga, koia anō te mea e whakaorangia ai hei te rā whakamutunga.\n\n7 Nō reira, ko ngā mea katoa e mea ai koutou, ka mahia e koutou i runga i tōku ingoa; nō reira ka karangatia e koutou te hāhi i runga i tōku ingoa; ā, ka karangatia ake e koutou te Matua i runga i tōku ingoa kia manaakitia e ia te hāhi mōku te take.\n\n8 Ā, me pēhea e waiho ake hei hāhi māku ki te kore e karangatia ake ki tōku ingoa? Nā te mea mēnā ka karangatia tētahi hāhi ki te ingoa o Mohi, arā, ko tā Mohi hāhi tēnā; ki te karangatia rānei i runga i te ingoa o tētahi tangata, arā, ko te hāhi tēnā o tētahi tangata; engari mehemea ka karangatia ake i runga i tōku ingoa, arā, ko taku hāhi tēnā, mehemea ka hangaia ake i runga i taku rongopai.\n\n9 He pono tāku e mea atu nei ki a koutou, nā, kua hangaia ake koutou i runga i taku rongopai; nō reira ka karangatia e koutou ngā mea katoa e karangatia ai e koutou, i runga i tōku ingoa; nō reira ki te karangatia ake te Matua, mō te hāhi, ki te pērā i runga i tōku ingoa ka rangona koutou e te Matua;\n\n10 Ā, ki te mea ka oti te hāhi te hanga ki runga ki taku rongopai kātahi te Matua e whakakite atu i āna ake mahinga i roto rā.\n\n11 Engari ki te mea ehara i te mea hanga ki runga ki taku rongopai, ā, kua hangaia ki runga i ngā mahinga a te tangata, ki runga rānei i ngā mahinga a te rēwera, he pono tāku e mea atu nei ki a koutou ka whaihari rātou i ā rātou mahinga mō tētahi tau, nāwai, nāwai ka tata mai te mutunga, ā, ka tuakina iho rātou, ā, ka makaia atu ki roto i te ahi, kāore he hokinga mai i reira.\n\n12 Nā, ka aru tahi ā rātou mahinga i a rātou, nā te mea mō ā rātou mahinga i tuakina iho ai rātou; nō reira me mahara ki ngā mea kua kōrerotia atu nei e au ki a koutou.\n\n13 Nana kua hoatu e au taku rongopai ki a koutou, ā, koinei te rongopai nāku noa nei i hoatu ki a koutou—nā, i haere mai au ki roto i te ao kia mahia ai tā te Matua i pai ai, nā te mea i tonoa au e te Matua.\n\n14 Ā, i tonoa au e te Matua kia whakairia ake ai ahau ki runga i te rīpeka; ā, hei muri iho i taku whakairinga ake ki runga i te rīpeka, kia kūmea ai ngā tāngata katoa ki ahau, i te mea ka oti ahau te whakiri ake ki runga i te rīpeka i te tangata ka pērā pū anō te whakairinga ake o te tangata e te Matua, kia tū ai i tōku aroaro, kia whakawākia mō ā rātou mahinga, mehemea i pai, mehemea rānei i kino—\n\n15 Ā, mō tēnei take whakairia ake ai au; nō reira, e rite ana ki te mana o te Matua ka kūmea e ahau ngā tāngata katoa ki ahau, kia whakawākia ai rātou e rite ana ki ā rātou mahinga.\n\n16 Ā, ka pahawa ake, ka whakakīa te hunga katoa e rīpenetā ai, ā, e rumakina ai i runga i tōku ingoa; ā, ki te ū ia ki te mutunga, nana, ka whakaharakoretia ia e ahau i te aroaro o tōku Matua hei te rā e tū ai au ki te whakawā i te ao.\n\n17 Ā, ko te tangata e kore nei e ū ki te mutunga, koia anō te mea e tuakina iho ai, ā, e makaia ai ki roto i te ahi, kāore he hokinga mai i reira, nā te tika a te Matua.\n\n18 Ā, koinei te kupu kua homai nei e ia ki ngā tamariki a te tangata. Ā, mō tēnei take ia whakatutuki ai i ngā kupu nāna nei i homai, ā, kāore āna rūkahu, engari ka whakatutuki i āna kupu katoa.\n\n19 Ā, kāore e taea ana e tētahi mea poke te tomo atu ki roto ki tōna kīngitanga; nō reira kāore tētahi mea e tomo atu ki tōna okiokinga hāunga te hunga kua horoia ō rātou kākahu i roto i ōku toto, nā tō rātou whakapono, me te rīpenetātanga o ō rātou hara katoa, me tō rātou whakapono tae atu ki te mutunga.\n\n20 Nā, koinei te whakahaunga: E rīpenetā, e koutou e ngā tōpito katoa o te ao, ā, haere mai ki ahau, ā, kia rumakina i runga i tōku ingoa, kia whakatapua koutou e te whiwhinga ki te Wairua Tapu, kia tū kohakore ai koutou i tōku aroaro hei te rā whakamutunga.\n\n21 He pono, he pono tāku e mea atu nei ki a koutou, koinei taku rongopai; ā, e mōhio ana koutou e mahi ai koutou i taku hāhi; nā te mea ko ngā mahi kua kitea nei e koutou ahau e mahi ana ka meinga anō hoki e koutou; nā te mea ko ngā mea i kite ai koutou i ahau e mahi ana ka meinga anō e koutou;\n\n22 Nō reira, ki te mahi koutou i ēnei mea ka manaakitia koutou, nā te mea ka whakaarahia ake koutou hei te rā whakamutunga.\n\n23 Tuhia ngā mea kua kitea, ā, kua rangona, hāunga ērā mea kua whakahaua kia kaua.\n\n24 Tuhia ngā mahinga a te iwi, e takoto ake nei ki te ritenga o te mea ka oti nei te tuhituhi mō ngā mea kua oti noa.\n\n25 Nana rā, mai i ngā pukapuka kua tuhia, me ngā mea ka tuhia, e whakawākia ai tēnei iwi, nā te mea mā konā whakamōhiotia atu ai ā rātou mahinga ki te tangata.\n\n26 Ā nana, kua tuhia ngā mea katoa e te Matua; nō reira ka whakawākia te ao mai i ngā pukapuka e tuhia ai.\n\n27 Ā, kia mōhio ai koutou ka tū koutou hei kaiwhakawā mō tēnei iwi, e rite ana ki te whakawākanga e hoatu nei e ahau ki a koutou, koia hei mea tika. Nō reira, hei tāne pēhea koutou e tika ai? He pono tāku e mea atu nei ki a koutou, kia rite ki ahau.\n\n28 Ināianei ā ka haere atu au ki te Matua. Ā, he pono tāku e mea atu nei ki a koutou, ka tukuna atu ki a koutou ngā mea katoa e inoi ake nei ki te Matua i runga i tōku ingoa.\n\n29 Nō reira, uia, ā, ka whiwhi koutou; pātukia, ā, ka huakina ki a koutou; nā te mea ko te tangata e uia, ka whiwhia; ā, ki te tangata e pātukia, ka huakina.\n\n30 Ināianei ā, nana, he nui taku koa, kī tonu, mō koutou, mō tēnei whakatipuranga anō hoki; āe rā, kei te hari anō hoki te Matua, me ngā anahera tapu anō hoki, mō koutou me tēnei whakatipuranga; nā te mea kāore tētahi o rātou i ngaro.\n\n31 Nana, e hiahia ana ahau kia mārama koutou; nā te mea ko tāku e mea nei ko te hunga o tēnei whakatipuranga e ora ana i tēnei wā; ā, kāore tētahi o rātou i ngaro; ā, he ranea taku hari i a rātou.\n\n32 Engari nana, e pōuri ana au nā te whakatipuranga tuawhā o tēnei whakatipuranga, nā te mea kua ārahina mauheretia atu e ia, arā, ko te tama o te whakangaromanga pū anō; nā te mea ka hokona atu au e rātou mō te hiriwā me te kōura, ā, mō taua mea e pirau ai i te kōwenewene me ngā mea e whatia atu ai e ngā kaitāhae, ā, ka tāhaea atu. Ā, hei taua rā māku rātou e toro atu, ā, ka whakahokia ā rātou mahinga ki runga ki ō rātou ake māhunga.\n\n33 Ā, i pahawa ake, nā, i te wā i whakakapia e Ihu ēnei kōrero ka kī atu ia ki ana apataki: Tomokia atu ki te tomokanga tōtika; nā te mea he tōtika te tomokanga, ā, he kūiti te huarahi e ārahina atu ana ki te oranga, ā, he ruarua noa te hunga e kitea ai, engari he whārahi te tomokanga, ā, he whānui anō te huarahi e ārahina atu ana ki te matenga, ā, he tokomaha te hunga e haere nei i reira, tae atu ki te taunga ihotanga o te pō, kāore e taea ana e tētahi te mahi i reira.\n\n", "3-ne 28": "[center][font_size=26]Upoko 28[/font_size][/center]\n\n[i]Ka whakaaria ngā apataki e iwa i ngā mea tekau mā rua te whiwhinga ki te kīngitanga o te Karaiti ina mate rātou—Ka hiahia ngā Nīwhai Tokotoru, ā, ka hoatu he mana ki a rātou i runga i te mate, nā, ka noho tonu i runga i te whenua tae noa atu ki te wā e haere mai anō a Ihu—Ka meatia rātou hei mea mate kore, ā, ka kitea ngā mea kāore e tika ana kia kōrerohia atu, ā, kei te minita tonu rātou ināianei i waenganui i te tangata. Takiwā T.A. 34–35.[/i]\n\n1 Ā, i pahawa ake i te kōrerotanga a Ihu i ēnei kupu, ka kōrero takitahi atu ia ki ana apataki, e mea atu ana ki a rātou: He aha tāu ki ahau, ina riro atu au ki tōku Matua?\n\n2 Ā, ka kī ake rātou katoa, hāunga ko ngā mea tokotoru, e mea ana: E hiahia ana mātou whai muri iho i te koroheketanga o te tangata, kia mutu rā anō, tā mātou minitatanga, kua karangatia nei mātou e koe, kia haere wawe atu mātou ki a koe i tō kīngitanga.\n\n3 Ā, ka kī atu ia ki a rātou: Kua manaakitia koutou nā tā koutou hiahia ki tēnei mea i ahau; nō reira, hei muri iho ina whitu tekau mā rua ō koutou tau ka haere mai ki ahau i tōku kīngitanga; ā, ka kitea e koutou te okiokinga i a au.\n\n4 Ā, i te wā kua kōrero atu ia ki a rātou, ka tahuri atu i a ia anō ki te tokotoru, ā, ka kī atu ia ki a rātou: He aha tā koutou e pai nā hei mahi māku ki a koutou, ina riro atu au ki te Matua?\n\n5 Ā, ka pōuri ō rātou ngākau, nā te mea kāore i māia rātou kia kōrerohia atu ai te mea i hiahia nei rātou.\n\n6 Ā, ka kī atu ia ki a rātou: Nana, e mōhio ana au ki ō koutou whakaaro, ā, e hiahia ana koutou i te mea i hiahia ai a Hoani, taku mea arohaina, te mea i a au i roto i taku minitatanga, i mua i taku whakairinga ake e ngā Hurai.\n\n7 Nō reira, he rahi ake ō koutou manaakitanga, nā te mea e kore nei koutou e rongo i te mate; engari ka ora koutou kia kitea ngā mahinga katoa a te Matua ki ngā tamariki a te tangata, tae atu ana ki te wā e tutuki ai i ngā mea katoa e rite ana ki tā te Matua e pai ai, ina haere mai au i runga i tōku korōria me ngā mana katoa o te rangi.\n\n8 Ā, e kore rawa koutou e rongo i ngā mamaetanga o te mate; engari ina haere mai au i runga i tōku korōria ka panonitia koutou i te kimonga o te karu mai i te hanga matemate ki te matekore; kātahi ka manaakitia koutou i roto i te kīngitanga o tōku Matua.\n\n9 Hei āpiti anō, e kore koutou e mamae i a koutou e noho ana i te kikokiko, kāore hoki e pōuri hāunga mō ngā hara o tēnei ao; ā, ka pēnei katoa au nā te mea kua hiahia mai nei i ahau, nā te mea kua hiahia koutou kia kūmea mai ngā wairua o te tangata ki ahau, i te ao e tū ana.\n\n10 Ā, mō tēnei take e ranea ai tō koutou hari; ā, ka noho iho koutou i roto i te kīngitanga o tōku Matua; āe rā, ka ranea tō koutou hari, e pērā ana i tā te Matua homai i te raneatanga o te hari ki ahau; ā, ka rite anō koutou ki ahau, ā, e rite ana ahau ki tōku Matua; ā, he kotahi tonu māua ko te Matua;\n\n11 Ā, e whakaatu ana te Wairua Tapu mō māua ko te Matua; ā, e homai ana e te Matua te Wairua Tapu ki ngā tamariki a te tangata, mōku te take.\n\n12 Ā, i pahawa ake, nā, i te kōrerotanga a Ihu i ēnei kupu, ka pā atu ia ki tēnā me tēnā o rātou hāunga ko te tokotoru e noho tonu mai nei, kātahi ka wehe atu ia.\n\n13 Ā nana, ka tūwhera ake ngā rangi, ā, ka kahakina ake ki roto i te rangi, ā, ka kitea, ā, ka rangona ngā mea tē taea te kōrero.\n\n14 Ā, i whakahaua rātou kia kaua e kōrerohia atu; kāore rānei i hoatu kaha ki a rātou e taea ai e rātou te kōrero atu;\n\n15 Ā, mehemea i roto i te tīnana i waho atu rānei i te tīnana kāore rātou i te mōhio; nā te mea i āhua rite tā rātou ki tētahi whakaputanga kētanga i ō rātou āhua, nā, kua whakarerekēhia rātou mai i tēnei tīnana kikokiko ki tētahi āhuatanga matekore, e taea ai e rātou te kite i ngā mea o te Atua.\n\n16 Engari i pahawa ake, nā, ka minita atu anō rātou i runga i te mata o te whenua; hei aha koa kīhai rātou i minita mō ngā mea i rangona ai, i kitea ai e rātou, nā te whakahaunga i hoatu ai ki a rātou i te rangi.\n\n17 Ināianei ā, mehemea he hanga matemate, he hanga matekore rānei, mai i te rā o tō rātou whakaputanga kētanga, kāore au i te mōhio.\n\n18 Engari ko tēnei tāku e mōhio ai, e ai ki te tuhinga kua homai nei—i haere atu rātou i runga i te mata o te whenua, ā, ka minita atu ki ngā tāngata katoa, e whakakotahi mai ana ki te hāhi ngā tāngata katoa e whakapono ai ki tā rātou kauhautanga; ā, ka whiwhi te hunga katoa i rumakina ai ki te Wairua Tapu.\n\n19 Ā, i makaia rātou ki roto i te whareherehere e te hunga ehara nei nō te hāhi. Ā, kāore rātou i taea e ngā whareherehere, nā, i pakaru iho kia rua ngā wāhi.\n\n20 Ā, ka makaia iho rātou ki roto i te whenua; engari ka patua iho e rātou te whenua ki te kupu a te Atua, nā konā whakaputaina mai ai rātou i runga i tōna mana i ngā hohonutanga o te whenua; nō reira kāore i taea e rātou te keri i ngā rua e tika ana hei pupuri i a rātou.\n\n21 Ā, e toru ngā wā kua makaia ki roto i te oumu, ā, kāore i mamaetia.\n\n22 Ā, e rua ngā wā kua makaia ki roto i te rua kararehe mohoao; ā nana, i tākaro tahi rātou me ngā kararehe mohoao anō nei he tamaiti me tētahi reme ngote ū, ā, kāore i mamaetia.\n\n23 Ā, i pahawa ake, nā, ka pēnei tā rātou haere atu ki waenganui i te iwi o Nīwhai, ā, i kauhau atu i te rongopai a te Karaiti ki ngā iwi katoa i runga i te mata o te whenua; ā, i whakatahuritia atu ki te Ariki, ā, i whakakotahitia atu ki te hāhi o te Karaiti, ā pēnei kua manaakitia ngā tāngata o taua whakatipuranga, e rite ai ki te kupu a Ihu.\n\n24 Ināianei ahau, a Moromona, ka whakamutu taku kōrero e pā ana ki ēnei mea mō tētahi wā.\n\n25 Nana, whano au ka tuhi i ngā ingoa o te hunga e kore nei e rongo i te mate, engari kua whakahaua au e te Ariki kia kaua; nō reira kāore au e tuhituhi i ērā mea, nā te mea kua hunaia i te ao.\n\n26 Engari nana, kua kite au i rātou, ā, kua minita rātou ki ahau.\n\n27 Ā nana, kei waenganui rātou i ngā Tauiwi, ā, kāore ngā Tauiwi e mōhio ki a rātou.\n\n28 Ka uru anō rātou ki waenganui i ngā Hūrai, ā, kāore ngā Hūrai e mōhio ai ki a rātou.\n\n29 Ā, ka pahawa ake, inā kite te Ariki he pai i runga i tana whaimātauranga kia minita rātou ki ngā hapū marara o Iharaira, ā, ki ngā iwi katoa, ki ngā hapū, ki ngā reo me ngā tāngata, ā, ka kawea atu i a rātou ki a Ihu ngā wairua tokomaha, kia tutuki tō rātou hiahia, waihoki nā te mana whakapakepake o te Atua kei roto nei i a rātou.\n\n30 Ā, he rite rātou ki ngā anahera a te Atua, ā, ki te inoi ake rātou ki te Matua i runga i tōku ingoa ka taea e rātou te whakakite atu i a rātou anō ki ngā tāngata katoa e pai ai ki a rātou.\n\n31 Nō reira, ka meatia ngā mahinga nui whakamīharo i runga i a rātou, i mua i te rā nui e haere mai nei ina tū ngā tāngata katoa i mua i te nohoanga-whakawā o te Karaiti;\n\n32 Āe rā ka meatia tētahi mahinga nui whakamīharo ki waenganui i ngā Tauiwi e rātou, i mua i taua rā whakawā.\n\n33 Ā, mehemea i a koutou ngā karaipiture e whakaatu ana i ngā mahinga whakamīharo katoa a te Karaiti, kua mōhio koutou, e rite ana ki ngā kupu a te Karaiti, e tino puta mai ai ēnei mea.\n\n34 Ā, auē te mate mō te tangata e kore nei e whakarongo ki ngā kupu a Ihu, ki te hunga anō hoki nāna nei i kōwhiri, nāna nei hoki i tono ki waenganui i a rātou; nā te mea ko te hunga e kore nei e whakawhiwhi i ngā kupu a Ihu me ngā kupu o te hunga nāna nei i tono, e kore nei e whakawhiwhi i a ia; nō reira e kore ia e whakawhiwhi i a rātou hei te rā whakamutunga;\n\n35 Ā, kua pai ake mehemea kīhai rātou i whānau mai. Nā te mea e whakaaro ana koutou e taea ana e koutou te māwhiti atu i te tika a tētahi Atua kua whakahēngia, kua takatakahia iho ki raro i ngā waewae o te tangata, mā reira puta mai ai te whakaoranga?\n\n36 Ināianei ā nana, i te mea i kōrero ai au e pā ana ki te hunga i kōwhiria e te Ariki, āe rā, ko te tokotoru pū anō i kahakina ake ai ki roto i ngā rangi, me taku kore mōhio mehemea i whakamākia rātou i te hanga matemate ki te hanga matekore—\n\n37 Engari nana, nō taku tuhinga, kua inoi atu au ki te Ariki, ā, kua whakamōhiotia mai ki ahau, nā, e tika pū ana kia meatia tētahi whakarerekētanga ki runga i ngā tīnana, ki te kore e tika ana kia rongoa rātou i te mate;\n\n38 Nō reira, kia kore ai rātou e rongo i te mate, i meatia tētahi whakarerekētanga ki runga i ō rātou tīnana, kia kore ai rātou e rongo i te mamae, i te pōuri rānei hāunga mō ngā hara o te ao.\n\n39 Nā, ehara tēnei whakarerekētanga i te taurite ki te mea e heipū ake ai hei te rā whakamutunga; engari i meatia tētahi whakarerekētanga ki runga i a rātou, nā konā kāore i whaikaha a Hātana ki runga i a rātou, kāore i taea e ia te whakawai i a rātou; ā, i whakatapua rātou i te kikokiko, nā, i tapu rātou, ā, kāore ngā mana o te whenua e kaha nei ki te pupuri i a rātou.\n\n40 Ā, ka noho tonu rātou i tēnei āhuatanga tae noa atu ki te rā whakawā a te Karaiti; ā, hei taua rā whiwhi ai rātou i tētahi whakarerekētanga nui ake, ā, kia whakawhiwhia ki roto i te kīngitanga o te Matua kia kore ai e puta atu anō, engari kia noho tahi me te Atua i ngā rangi mō āke tonu atu.\n\n", "3-ne 29": "[center][font_size=26]Upoko 29[/font_size][/center]\n\n[i]He tohu te putanga mai o te Pukapuka a Moromona mō te tīmatanga o tā te Ariki whakakotahi mai i a Iharaira me te whakatutuki i Āna kawenata—Ka kangaia te hunga e whakaparahako i Āna whakakitenga i ngā rā o muri me Āna koha. Takiwā T.A. 34–35.[/i]\n\n1 Ināianei ā nana, ko taku kupu tēnei ki a koutou, nā, ina kite ai te Matua i runga i tana whaimātauranga, nā, ka tau atu ēnei kōrero ki ngā Tauiwi e rite ana ki tana kupu, kātahi koutou ka mōhio kua tīmata kē te whakatutukitanga o te kawenata i kawenata ai te Matua ki ngā tamariki a Iharaira, e pā ana ki tō rātou whakahokinga ki ō rātou whenua tuku iho.\n\n2 Ā, e taea ana e koutou te mōhio ka whakatutukihia ngā kupu a te Ariki, kua kōrerotia ake nei e ngā poropiti tapu; ā, ehara i te mea me kōrero atu koutou, nā, kei te whakaroa atu te Ariki i tana haerenga mai ki ngā tamariki a Iharaira.\n\n3 Ā, ehara i te mea me whakaaro ake koutou i ō koutou ngākau he mea teka noa iho ngā kupu kua kōrerotia ake nei, nana rā, ka mahara te Ariki ki tana kawenata i kawenata ai ia ki tōna iwi o te whare o Iharaira.\n\n4 Ā, ina kite ake koutou i ēnei kōrero e puta mai ana ki waenganui i a koutou, kātahi ka kore koutou e whaitikanga ana kia whakaparahako i ngā mahinga a te Ariki, nā te mea kei tōna ringa matau te hoari o tōna tika; ā nana, hei taua rā, ki te whakaparahako koutou ki ana mahinga ka meinga kia rokohanga wawetia koutou e ia.\n\n5 Auē te mate mō te tangata e whakaparahako ana i ngā mahinga a te Ariki; āe rā, auē te mate mō te tangata e whakakore atu i te Karaiti me āna mahinga!\n\n6 Āe rā, auē te mate mō te tangata e whakakore atu i ngā whakakitenga a te Ariki, me te kī ake kāore te Ariki e mahi tonu ana i runga i te tikanga whakakitenga, i te poropititanga rānei, i te koha rānei, i ngā reo rānei, i ngā whakaoranga rānei, i te mana rānei o te Wairua Tapu!\n\n7 Āe rā, auē te mate mō te tangata e kī ake ai hei taua rā, kia rapu taonga, kāore e taea ana te merekara kotahi te mea e Ihu Karaiti; nā te mea ka meinga te tangata e mahi pēnei ana kia rite ki te tama o te whakangaromanga, kāore he aroha mōna, e ai ki te kupu a te Karaiti!\n\n8 Āe rā, ehara i te mea me whakahī tonu, me whakaparahako rānei, me whakahāwea rānei i ngā Hūrai, i ētahi rānei o ngā mōrehu o te whare o Iharaira; nana rā, kei te mahara te Ariki i tana kawenata ki a rātou, ā, ka meatia e ia ki a rātou kia rite ki tērā mea kua oati nei ia.\n\n9 Nō reira ehara i te mea me whakaaro ake koutou, nā, ka taea e koutou te whakatahuri atu i te ringa matau o te Ariki ki te ringa mauī, kia kore ai e whakamahi i tana whakawākanga ki te whakatutukitanga i te kawenata kua kawenatahia e ia ki te whare o Iharaira.\n\n", "3-ne 30": "[center][font_size=26]Upoko 30[/font_size][/center]\n\n[i]Ka whakahaua ngā Tauiwi i ngā rā o muri kia rīpenetā, kia haere mai ki te Karaiti, ā, kia tatauria me te whare o Iharaira. Takiwā T.A. 34–35.[/i]\n\n1 Whakarongo mai, E koutou ngā Tauiwi, kia rongo ai i ngā kupu a Ihu Karaiti, te Tama a te Atua ora tonu, kua whakahaua au e ia kia kōrero atu au e pā ana ki a koutou, nana rā, kua whakahau ia ki ahau kia tuhia, e mea ana:\n\n2 Tahuri, e koutou ngā Tauiwi katoa, mai i ā koutou āhuatanga kino; ā, rīpenetā i ā koutou mahinga kino, i ā koutou rūkahu me ā koutou tinihanga, i ā koutou mahi pūremu, i ā koutou mōrikarika huna, i ā koutou whakapakoko, i ā koutou kōhurutanga, i ā koutou mahi tohunga teka, i ā koutou pūhaehae, i ā koutou tautohetohe, i ā koutou whakarihariha me ā koutou mōrikarika katoa, ā, haere mai ki ahau, kia rumakina i runga i tōku ingoa, kia whiwhi ai koutou i tētahi murunga i ō koutou hara, kia whakakīa nei ki te Wairua Tapu, kia tatauria ngātahitia me tōku iwi ko rātou nei nō te whare o Iharaira.\n\n", "4-ne 1": "[center][font_size=26]Nīwhai Tuawhā[/font_size][/center]\n\n[center][font_size=26]Ko te Pukapuka a Nīwhai Koia te Tama a Nīwhai—Tētahi o ngā a Apataki a Ihu Karaiti[/font_size][/center]\n\nHe tuhinga mō te iwi o Nīwhai, e ai ki tana tuhinga.\n\n[center][font_size=26]Upoko 1[/font_size][/center]\n\n[i]Ka whakatahuritia atu ngā Nīwhai me ngā Rāmana ki te Ariki—Ka whakamahia ngātahitia e rātou ngā mea katoa, ka mahi merekara, ā, ka whaioranga i te whenua—Whai muri iho i ngā rautau e rua, ka ara ake ngā wehenga, ngā kinonga, ngā hāhi teka, me ngā whakatoinga—Whai muri iho i ngā tau e toru rau, kua kino ngā Nīwhai me ngā Rāmana—Ka huna ake a Amarona i ngā tuhinga tapu. Takiwā T.A. 35–321.[/i]\n\n1 Ā, i pahawa ake, nā, ka pahemo atu ngā tau toru ngahuru mā whā, me te toru ngahuru mā rima, ā nana kua whakaritea e ngā apataki a Ihu i tētahi hāhi a te Karaiti i ngā whenua katoa huri noa. Ā, i rumakina i runga i te ingoa o Ihu ngā tāngata katoa i haere mai ai ki a rātou, me te rīpenetā tūturu i ō rātou hara; ā, i whiwhi rātou i te Wairua Tapu.\n\n2 Ā, i pahawa ake i te tau toru ngahuru mā ono, i whakatahuritia mai te iwi katoa ki te Ariki, i runga i te mata katoa o te whenua, ko ngā Nīwhai me ngā Rāmana, ā, kāore he tautohetohenga me ngā ngangaretanga i waenganui i a rātou, ā, i tika tā ia tāngata mahi tētahi ki tētahi.\n\n3 Ā, ka mahi ngātahi rātou i ngā mea katoa i waenganui i a rātou; nō reira kāore he whairawa, kāore he rawakore, he mauhere, he herekore, engari kua meinga rātou katoa hei mea herekore, e whaiwāhi atu ana ki ngā homaitanga o te rangi.\n\n4 Ā, i pahawa ake, nā, ka pahemo atu anō hoki te tau toru ngahuru mā whitu, ā, ka hono tonu te rangimārie i runga i te whenua.\n\n5 Ā, he maha ngā mahi nunui whakamīharo i meatia nei e ngā apataki a Ihu, nā konā rātou mahū ai i te hunga tūroro, mairanga ai i te hunga mate, mea ai i te hunga kopa kia hīkoi, mea ai te hunga matapō kia kite, me te hunga turi kia rongo; i meatia e rātou ngā tūmomo merekara katoa i waenganui i ngā tamariki a te tangata; ā, kāore rātou i mea i ngā merekara hāunga i runga i te ingoa o Ihu.\n\n6 Ā pēnei pahemo atu ai te tau toru ngahuru mā waru, me te toru ngahuru mā iwa, me te whā ngahuru mā tahi, me te whā ngahuru mā rua, āe rā, tae noa pū anō ki te pahemotanga atu o ngā tau whā ngahuru mā iwa, me te tau rima ngahuru mā tahi anō hoki, me te rima ngahuru mā rua, āe rā, tae noa pū anō kia pahemo atu ngā tau rima ngahuru mā iwa.\n\n7 Ā, nā te Ariki rātou i whaiora ai i runga i te whenua; āe rā, nā konā rātou hanga ake ai i ngā pā i ngā wāhi i tahuna ai ngā pā.\n\n8 Āe rā, ko taua pā nui pū anō o Harahemara i meinga ai e rātou kia hangaia ake anō.\n\n9 Engari he maha ngā pā kua tōremi iho, ā, ka puta mai he wai i tō reira wāhi; nō reira kīhai i taea ēnei pā te whakahou.\n\n10 Ināianei ā, nana, i pahawa ake, nā, ka kaha haere te iwi o Nīwhai, ā, ka whakatokomahatia wawetia rātou, ā, ka meinga rātou hei iwi ātaahua, hei iwi āhuareka.\n\n11 Ā, i mārenatia rātou, ka tukuna kia mārenatia, ā, ka manaakitia rātou e rite ana ki ngā whakaari maha i whakaaria mai ai e te Ariki ki a rātou.\n\n12 Ā, kāore rātou i hīkoi atu anō i runga i ngā meatanga me ngā tikanga tapu o te ture a Mohi; engari i hīkoi rātou i runga i ngā whakahaunga i whiwhi ai rātou i tō rātou Ariki me tō rātou Atua, e hono tonu ana i roto i te inoi me te nohopuku, ā, i te hui putuputu ki te inoi me te whakarongo ki te kupu a te Ariki.\n\n13 Ā, i pahawa ake, nā, kāore he tautohetohenga i waenganui i te iwi katoa, i te whenua katoa; engari i meatia ngā merekara nunui i waenganui i ngā apataki a Ihu.\n\n14 Ā, i pahawa ake, nā, ka pahemo atu te tau whitu ngahuru mā tahi, me te whitu ngahuru mā rua, āe rā, hei whakarāpopoto, tae noa atu ki te pahemotanga atu o te tau whitu ngahuru mā iwa; āe rā, kua pahemo noa atu ngā tau kotahi rau, ā, ko ngā apataki a Ihu, nāna nei i kōwhiri, kua haere katoa rātou ki te pararaiha o te Atua, hāunga ko te tokotoru e noho mai nei; ā, i reira anō ētahi apataki kua whakamanaia i muri i a rātou; ā, kua pahemo atu anō ngā mea tokomaha o taua whakatipuranga.\n\n15 Ā, i pahawa ake, nā, kāore he tautohetohenga i te whenua, nā te aroha o te Atua i noho nei i ngā ngākau o te iwi.\n\n16 Ā, kāore he pūhaehae, he ngangau, he tutūnga puehu, he pūremu, he kōrero teka, he kōhuru, he taikaha rānei o ia āhua, o ia āhua; ā, kāore he iwi i kō atu i tēnei iwi mō te nui o te hari i wenganui i ngā iwi katoa kua hangaia nei e te ringa o te Atua.\n\n17 Kāore he kaipāhua, he kaikōhuru rānei, kāore hoki he Rāmana, he iwi kē rānei; engari he iwi kotahi rātou, ko ngā tamariki a te Karaiti, he kaiwhiwhi ki te kīngitanga o te Atua.\n\n18 Ā, anō tō rātou manaakitanga! Nā te mea i manaaki te Ariki i a rātou i roto i ā rātou mahinga katoa; āe rā, i manaakitia pū anō rātou, ā, i whakakakea rātou tae noa ki te pahemotanga atu o ngā tau kotahi rau kotahi ngahuru; ā, kua pahemo atu te whakatipuranga tuatahi mai i te Karaiti, ā, kāore he tautohetohenga i runga i te whenua.\n\n19 Ā, i pahawa ake, nā, ka mate a Nīwhai, ko ia nāna nei tēnei tuhinga whakamutunga i tuhi, (ā, nāna i tuhituhi i runga i ngā papa a Nīwhai), ā, nā tana tama a Amoho i tuhituhi i muri i a ia; ā, i tuhia e ia i runga i ngā papa a Nīwhai anō hoki.\n\n20 Ā, e waru ngahuru mā whā ngā tau i tuhituhi ai ia, ā, i reira tonu te rangimārie i runga i te whenua, hāunga tētahi wāhi iti o te iwi kua puta kē atu i te hāhi, ā, ka tango ake ki runga i a rātou te ingoa o ngā Rāmana; nō reira ka tīmata atu anō he Rāmana i runga i te whenua.\n\n21 Ā, i pahawa ake, nā, ka mate a Amoho anō hoki, (ā, kua kotahi rau iwa ngahuru mā whā tau mai i te haerenga mai a te Karaiti) ā, nā tana tama a Amoho i tuhi i muri i a ia; ā, i tuhituhi anō ia i runga i ngā papa a Nīwhai; ā, i tuhia anōtia i roto i te pukapuka a Nīwhai, koia tēnei pukapuka.\n\n22 Ā, i pahawa ake, nā, kua pahemo atu ngā tau e rua rau; ā, kua pahemo atu te whakatipuranga tuarua hāunga he mea torutoru nei.\n\n23 Ināianei ahau, a Moromona, e hiahia ana kia mōhio koutou kua whakatokomahatia te iwi, nā konā kua horapa rātou i runga i te mata katoa o te whenua, ā, kua meinga rātou hei mea tino whairawa rawa atu, nā tō rātou kake i te Karaiti.\n\n24 Ināianei ā, hei roto i tēnei tau e rua rau mā tahi ka tīmata i reira ētahi hunga i waenganui i a rātou kua neke ake i runga i te whakapehapeha, pērā i te whakamau i ngā kākahu utu nui, me ngā peara whakapaipai anō o ia āhua, o ia āhua, me ngā mea whakapaipai o te ao.\n\n25 Ā, nō taua wā mai anō heoi anō te mahi ngātahi i ō rātou taputapu me ō rātou rawa i waenganui i a rātou.\n\n26 Ā, ka tīmata tā rātou whakawehewehe ki roto i ngā taumata; ā, ka tīmata rātou ki te whakatū hāhi ki a rātou anō hei mea rapu taonga, ā, ka tīmata tā rātou whakakore atu i te hāhi pono a te Karaiti.\n\n27 Ā, i pahawa ake, nā, i te pahemotanga atu o ngā tau e rua rau kotahi ngahuru kua maha ngā hāhi i te whenua; āe rā, he maha ngā hāhi i kauhau i tō rātou mōhio ki te Karaiti, heoi i whakakore atu rātou i ngā wāhi nui o tana rongopai, nā konā tukua ai e rātou ngā tūmomo whakarihariha katoa, ā, kua tukuna atu ērā mea tapu ki te tangata kua whakahaua kia kaua, he hē hoki nōna.\n\n28 Ā, i whakatokomahatia rawatia tēnei hāhi nā te kino, ā, nā te mana o Hātana i mau ai ki ō rātou ngākau.\n\n29 Hei āpiti anō, i reira tētahi hāhi anō i whakakore atu i te Karaiti; ā, i whakatoi rātou i te hāhi pono a te Karaiti, nā tō rātou whakaiti me tō rātou whakapono i te Karaiti; i whakahāweatia rātou e rātou nō ngā merekara maha i meatia ai i waenganui i a rātou.\n\n30 Nō reira ka whakatupu kaha me te mana i runga i ngā apataki a Ihu i noho mai ai i a rātou, ā, ka makaia rātou e rātou ki roto i te whareherehere; engari nā te mana o te kupu a te Atua, kei roto nei i a rātou, ka wāhiruatia ngā whareherehere ki waenganui, ā, ka haere atu rātou e mahi merekara nunui ana ki waenganui i a rātou.\n\n31 Hei aha koa, ahakoa ēnei merekara katoa, ka whakapakeke te iwi i ō rātou ngākau, ā, ka whai atu ki te whakamate i a rātou, he pērā pū anō i ngā Hūrai i Hiruharama i whai ai ki te whakamate i a Ihu, e ai ki tana kupu.\n\n32 Ā, i makaia rātou e rātou ki roto i ngā oumu ahi, ā, ka puta mamae kore mai rātou.\n\n33 Ā, ka makaia anōtia rātou e rātou ki roto i ngā ana kararehe mohoao, ā, ka tākaro tahi rātou me ngā kararehe mohoao anō nei he tamaiti me tētahi reme; ā, ka puta mai rātou i waenganui i a rātou, kāore ō rātou mamae.\n\n34 Hei aha koa, i whakapakeke te iwi i ō rātou ngākau, nā te mea i ārahina atu rātou e ngā tohunga tokomaha me ngā poropiti teka kia waihanga ake ai i ngā hāhi maha, me te mahi i ngā tūmomo kino katoa. Ā, ka papaki iho rātou ki runga i te iwi o Ihu; engari kāore te iwi o Ihu i papaki atu anō. Ā, pēnei tā rātou memeha atu i runga i te whakaponokore me te whakarihariha, mai i tēnei tau ki tēnei tau, tae atu ki te wā kua pahemo atu ngā tau e rua rau toru ngahuru.\n\n35 Ināianei ā i pahawa ake i tēnei tau, āe rā, i te tau e rua rau e toru ngahuru mā tahi, i reira tētahi wehenga nui i waenganui i te iwi.\n\n36 Ā, i pahawa ake i tēnei tau anō ka mairanga ake ai tētahi iwi e kīa ana ko ngā Nīwhai, ā, he tangata whakapono tūturu i te Karaiti; ā, i waenganui i a rātou anō ko te hunga i karangatia nei he Rāmana—he Hākopa, he Hōhepa, he Hōrama;\n\n37 Nō reira ko ngā tangata whakapono tūturu i te Karaiti, me ngā kaikoropiko pono a te Karaiti, (i waenganui i a rātou ngā apataki tokotoru a Ihu e noho mai ana) i karangatia nei he Nīwhai, he Hākopa, he Hōhepa, he Hōrama.\n\n38 Ā, i pahawa ake, nā, ka karangatia te hunga nāna nei te rongopai i whakaparahako he Rāmana, he Remuere, he Ihimaera; ā, kīhai rātou i memeha atu i runga i te whakaponokore, engari i tino haututū rātou i runga i te hiahia o te ngākau ki te rongopai a te Karaiti; ā, ka whakaako rātou i ā rātou tamariki kia kaua rātou e whakapono, he pērā i ō rātou tūpuna, mai i te tīmatanga, i memeha atu ai.\n\n39 Ā, he mea nā te whakarihariha me te mōrikarika a ō rātou tūpuna, he pērā pū anō i te tīmatanga. Ā, ka whakaakona rātou kia mauāhara ki ngā tamariki a te Atua, he pērā i ngā Rāmana i whakaakona mai nei kia mauāhara ki ngā Nīwhai i te tīmatanga.\n\n40 Ā, i pahawa ake, nā, kua pahemo atu ngā tau e rua rau whā ngahuru mā whā, ā, pēnei ngā āhuatanga o te iwi. Ā, ka kaha haere te wāhi nui o te iwi kino, ā, ka meinga kia tokomaha rawa ake i te iwi o te Atua.\n\n41 Ā, hono tonu tā rātou hangahanga ake i ngā hāhi ki a rātou anō, ā, ka whakarākeihia ki ngā tūmomo mea utu nui katoa. Ā, pēnei pahemo atu ai ngā tau e rua rau rima ngahuru, ā, me ngā tau e rua rau ono ngahuru anō hoki.\n\n42 Ā, i pahawa ake, nā, ka tīmata anō te wāhi kino o te iwi ki te whakarite i ngā oati huna me ngā whakakotahitanga huna o Karianato.\n\n43 Hei āpiti anō ka whakapehapeha haere te iwi i karangatia ai ko te iwi o Nīwhai i roto i ō rātou ngākau, he mea nā tō rātou whairawa nui, ā, ka meinga rātou hei mea horihori pērā i ō rātou tuakana, arā, ko ngā Rāmana.\n\n44 Ā, nō tēnei wā tīmata atu ai ngā apataki kia pōuri mō ngā hara o te ao.\n\n45 Ā, i pahawa ake, nā, i te wā kua pahemo atu ngā tau e toru rau, kua meinga ngā iwi e rua, arā, ko te iwi o Nīwhai me ngā Rāmana hei iwi tino whakarihariha e pērā ana tētahi i tētahi.\n\n46 Ā, i pahawa ake, nā, ka horapa haere ngā kaipāhua o Karianato i runga i te mata katoa o te whenua; ā, kāore i reira tētahi mea tika kotahi hāunga ko ngā apataki a Ihu. Ā, he ranea tā rātou whakatakoto ake i te kōura me te hiriwā, ā, ka mahi rātou i ngā tūmomo mahi hokohoko katoa.\n\n47 Ā, i pahawa ake, nā, whai muri iho i te pahemotanga atu o ngā tau e toru rau mā rima, (ā, i te noho tonu te iwi i roto i te whakarihariha) ka mate a Amoho; ā, nā tana teina, nā Amarona, i tuhituhi ngā tuhinga i muri i a ia.\n\n48 Ā, i pahawa ake, nā, i te wā kua pahemo atu ngā tau e toru rau e rua ngahuru, he mea akiaki a Amarona e te Wairua Tapu, i huna ake i ngā tuhinga e tapu ana—āe rā, ko ngā tuhinga tapu katoa kua tukuna iho mai nei mai i tētahi whakatipuranga ki tētahi whakatipuranga, e tapu ana—tae noa iho pū anō ki te tau toru rau e rua ngahuru mai i te haerenga mai a te Karaiti.\n\n49 Ā, i huna ake ia i ērā mea ki te Ariki, kia puta mai anō ki ngā mōrehu o te whare o Hākopa, e ai ki ngā poropititanga me ngā whakaari a te Ariki. Ā pēnei te whakamutunga o te tuhinga a Amarona.\n\n", "morm 1": "[center][font_size=26]Ko te Pukapuka a Moromona[/font_size][/center]\n\n[center][font_size=26]Upoko 1[/font_size][/center]\n\n[i]Ka tohutohu a Amarona i a Moromona e pā ana ki ngā tuhinga tapu—Ka tīmata te pakanga i waenganui i ngā Nīwhai me ngā Rāmana—Ka kahakina atu ngā Nīwhai Tokotoru—Ka kake te whakarihariha, te whakaponokore, te makutu, me te whaiwhaiā. Takiwā T.A. 321–326.[/i]\n\n1 Ināianei ahau, a Moromona, e tuhituhi nei i tētahi tuhinga mō ngā mea kua kitea, kua rangona e ahau, ā, ka karangatia nei ko te Pukapuka a Moromona.\n\n2 Ā, e tata ana ki te wā i huna ake ai a Amarona i ngā tuhinga ki te Ariki, ka haere mai ia ki ahau, (e tata ana ki te tekau ōku tau, ā, ka āhua mātau haere au i runga i te ritenga o te mātauranga o tōku iwi) ā, ka kī mai a Amarona ki ahau: E kite nei au he tamaiti whaiwhakaaro koe, e kakama ana ki te tirotiro;\n\n3 Nō reira, ina tata rua tekau mā whā ōu tau e hiahia ana au kia mahara ki ngā mea kua kite nei e pā ana ki tēnei iwi; ā, ina eke koe ki tērā pakeke me haere koe ki te whenua o Anatumu, ki tētahi puke e karangatia nei ko Himi; ā, i reira hoki i whakatakotoria ake ki te Ariki ngā whaowhaonga tapu e pā ana ki tēnei iwi.\n\n4 Ā nana, ka mau koe ki ngā papa a Nīwhai ki a koe anō, ā, ka waiho ake te toenga i reira kia noho tonu ana; ā, ka whaowhao koe i runga i ngā papa a Nīwhai i ngā mea katoa kua kitea nei e koe e pā ana ki tēnei iwi.\n\n5 Ā, he uri ahau, a Moromona o Nīwhai, (ā, ko Moromona te ingoa o tōku matua) i mahara ahau ki ngā mea i whakahaua ahau e Amarona.\n\n6 Ā, i pahawa ake, ko au, kua tekau mā tahi ōku tau, i kawea atu e tōku matua ki roto i te whenua whakatetonga, ki te whenua pū anō o Harahemara.\n\n7 Kua kapi te mata katoa o te whenua i ngā whare, ā, whano kua rite te tokomaha o te iwi ki te onepū o te moana.\n\n8 Ā, i pahawa ake i tēnei tau anga ake ai tētahi pakanga i waenganui i ngā Nīwhai, ko rātou nei ngā Nīwhai me ngā Hākopa me ngā Hōhepa me ngā Hōrama; ā, i waenganui tēnei pakanga i ngā Nīwhai me ngā Rāmana me ngā Remuere me ngā Ihimaera.\n\n9 Nā, i karangatia ngā Rāmana me ngā Remuere me ngā Ihimaera he Rāmana, ā, ko ngā Nīwhai me ngā Rāmana ngā rōpū e rua.\n\n10 Ā, i pahawa ake, nā, ka tīmata te pakanga ki waenganui i a rātou i roto i ngā rohe o Harahemara, i te taha o ngā wai o Hairona.\n\n11 Ā, i pahawa ake, nā, kua whakakotahitia mai nei e ngā Nīwhai ngā tāngata tokomaha rawa, kua eke ake i te toru tekau mano. Ā, i pahawa ake, nā, i tū ētahi whawhai i taua tau anō, nā konā patua e ngā Nīwhai ngā Rāmana i te nuinga o ēnā whawhai.\n\n12 Ā, i pahawa ake, nā, ka whakarērea e ngā Rāmana tā rātou rautaki, ā, kua tau te rangimārie i runga i te whenua; ā, ka mau te rongo mō te takiwā o ngā tau e whā, nā, kāore he whakahekenga toto.\n\n13 Engari ka kake te whakarihariha i runga i te mata katoa o te whenua, nā konā kahakina atu e te Ariki āna apōtoro aroha, ā, ka mutu ngā mahi merekara me ngā mahi mahu nā te kino o te iwi.\n\n14 Ā, kāore he homaitanga i te Ariki, ā, kāore te Wairua Tapu i tau iho ki runga i tētahi, nā tō rātou whakarihariha me tō rātou whakaponokore.\n\n15 Ā, i te mea kua tekau mā rima ōku tau, ā, kua āhua whaiwhakaaro au, nō reira au i torona mai e te Ariki, ā, kua rangona, ā, kua mōhio ki te painga o Ihu.\n\n16 Ā, i ngana au ki te kauhau atu ki tēnei iwi, engari kua kopia tōku māngai, ā, kua whakahaua au kia kaua e kauhau atu ki a rātou; nana rā kua tino haututū mārire atu rātou ki tō rātou Atua; ā, kua kahakina atu ngā āpōtoro aroha i te whenua, nā tō rātou whakarihariha.\n\n17 Engari i noho tonu au ki waenganui i a rātou, engari i whakahaua au kia kaua e kauhau atu ki a rātou, nā te pakeketanga o ō rātou ngākau; ā, nā te pakeketanga o ō rātou ngākau i kangaia ai te whenua mō rātou te take.\n\n18 Ā, ka muia te whenua e ēnei kaipāhua o Karianato, kei waenganui nei i ngā Rāmana, nā konā tīmata ai ngā tāngata whenua o reira ki te huna ake i ā rātou taonga i te whenua; ā, ka meinga ēnā mea hei mea pāhekeheke, nā te mea kua kangaia te whenua e te Ariki, kia kore ai e taea e rātou ēnā mea te pupuri, te whakahoki anō rānei.\n\n19 Ā, i pahawa ake, nā, he mahi makutu, he whaiwhaiā, he mangamangaiatua; ā, kua meatia te kaha o te mea kino ki runga i te mata katoa o te whenua, tae atu ana ki te whakatutukitanga i ngā kupu katoa a Apinari, a Hamuera te Rāmana anō hoki.\n\n", "morm 2": "[center][font_size=26]Upoko 2[/font_size][/center]\n\n[i]Ka ārahina e Moromona ngā tauā—Ka tahia te whenua e te whakaheke toto me te parekura—Ka tangi mōteatea tahi ngā Nīwhai me ngā tangihanga o te hunga kua pāpunihia—Kua pahemo atu tō rātou rangi aroha—Ka mau a Moromona ki ngā papa a Nīwhai—Ka hono tonu ngā pakanga. Takiwā T.A. 327–350.[/i]\n\n1 Ā, i pahawa ake i taua tau anō ka tīmata tētahi pakanga anō ki waenganui i ngā Nīwhai me ngā Rāmana. Ā, hei aha koa he taiohi au, he kaitā au; nō reira ka whakataua au e te iwi kia tū ai au hei rangatira mō rātou, hei rāngatira rānei mō ō rātou tauā.\n\n2 Nō reira, i pahawa ake i te tekau mā ono o ōku tau ka haere atu au i mua i tētahi tauā nō ngā Nīwhai, ki ngā Rāmana; nō reira kua pahemo atu ngā tau e toru rau e rua tekau mā ono.\n\n3 Ā, i pahawa ake, nā, ka whakaeke mai ngā Rāmana i runga i te kaha tino nui i te tau e toru rau e rua tekau mā whitu, nā konā whakawehi rātou i ōku tauā; nō reira kāore rātou i pai ki te whawhai, ā, ka tīmata tā rātou whawhati atu ki ngā whenua whakateraki.\n\n4 Ā, i pahawa ake, nā, ka tae mātou ki te pā o Anakora, ā, ka riro i a mātou te pā, ā, ka whakarite mātou kia tiaki i a mātou anō i ngā Rāmana. A, i pahawa ake, nā, ka whakatūwatawata mātou i te pā i runga i tō mātou kaha; engari ahakoa ā mātou whakatūwatawata ka haere mai ngā Rāmana, ā, ka āia atu mātou e rātou ki waho i te pā.\n\n5 Ā, ka āia anō hoki mātou e rātou ki waho atu i te whenua o Rāwiri.\n\n6 Ā, ka hīkoi atu mātou, ā, ka haere ki te whenua o Hōhua, kei roto nei i ngā rohe i te uru i te taha o te takutai moana.\n\n7 Ā, i pahawa ake, nā, ka whakakao mātou i tō mātou iwi i runga i te kakama nui, kia whakaminea ngātahitia rātou ki roto i te whakaminenga kotahi.\n\n8 Engari nana, kua muia te whenua ki ngā kaipāhua me ngā Rāmana; ā, ahakoa te whakangaromanga nui e iri ana i runga i tōku iwi, kāore rātou i rīpenetā i ō rātou mahinga kino; nō reira kua whakawhānuitia atu te whakahekenga toto me te parekura puta noa i runga i te mata katoa o te whenua, i te taha o ngā Nīwhai me te taha o ngā Rāmana; ā, koia tētahi whananga nui puta noa i te mata katoa o te whenua.\n\n9 Ināianei ā, he kīngi tō ngā Rāmana, ā, ko Arona tōna ingoa; ā, ka whakaeke mai ia ki a mātou me tētahi tauā whā tekau mā whā mano tāngata te nui. Ā nana, ka tū atu ahau me te whā tekau mā rua mano. Ā, i pahawa ake, nā, ka hinga ia i ahau me taku tauā, nā, ka tahuti atu ia. Ā nana, kua meatia katoatia tēnei, ā, kua pahemo atu ngā tau e toru rau e toru ngahuru.\n\n10 Ā, i pahawa ake, nā, ka tīmata ngā Nīwhai ki te rīpenetā i ō rātou kino, ā, ka tīmata tā rātou hāmama pērā i tā Hamuera te poropiti i poropiti ai; nana rā, kāore i taea e te tangata kotahi te pupuri i āna mea, nā ngā kaitāhae, me ngā kaipāhua, me ngā kaikōhuru, me ngā mahi mangamangaiatua, me te mahi whaiwhaiā i runga i te whenua.\n\n11 Pēnei tīmata ai tētahi tangihanga me tētahi auē puta noa i te whenua nā ēnei mea, ā, tērā noa ake i roto i te iwi o Nīwhai.\n\n12 Ā, i pahawa ake, nā, i tāku, i tā Moromona kitenga atu i tā rātou auē me tā rātou tangihanga me tō rātou pōuritanga i te aroaro o te Ariki, ka hari anō tōku ngākau i roto nei i ahau, e mōhio ana ki te aroha me te manawanui o te Ariki, nō reira i te whakaaro au ka aroha ia ki a rātou kia meinga anō rātou hei iwi tika.\n\n13 Engari he auare ake taku hari, nā te mea ehara tā rātou auē i te mea rīpenetātanga nā te painga o te Atua; engari nā te auētanga o te hunga kua pāpunihia, nā te mea kāore te Ariki e tuku i a rātou i ngā wā katoa kia hari i runga i te hara.\n\n14 Ā, kīhai rātou i haere mai ai ki a Ihu i runga i te ngākau marū me te wairua iro, engari i kanga rātou i te Atua, ā, ka hiahia kia mate. Hei aha koa ka totohe rātou ki te hoari mō ō rātou oranga.\n\n15 Ā, i pahawa ake, nā, ka hoki mai anō tōku pōuritanga ki ahau, ā, ka kite au kua pahemo atu te rangi aroha i a rātou, mō te taha tīnana me te taha wairua; nā te mea i kite au i ngā mea manomano o rātou i tuakina iho ai i runga i te haututū mārire ki tō rātou Atua, ā, kua purangatia anō nei he wairākau i runga i te mata o te whenua. Ā pēnei kua pahemo atu ngā tau e toru rau whā ngahuru mā whā.\n\n16 Ā, i pahawa ake i te tau toru rau whā ngahuru mā rima ka tīmata tā ngā Nīwhai tahuti atu i te aroaro o ngā Rāmana; ā, ka arumia rātou tae noa atu ki tā rātou taenga atu ki roto i te whenua o Hāhona, i mua i te wā i taea ai te aukati i tā rātou tahutitanga atu.\n\n17 Ināianei ā, e tūtata ana te pā o Hāhona ki te whenua i whakatakotoria ai e Amarona ngā tuhinga ki te Ariki, kia kore ai rātou e whakangaromia. Ā nana, kua haere au e rite ana ki ngā kupu a Amarona, ā, kua tīkina atu ngā papa a Nīwhai, ā, ka meatia tētahi tuhinga e rite ana ki ngā kupu a Amarona.\n\n18 Ā, ka meatia e au i runga i ngā papa a Nīwhai tētahi tuhinga whānui mō ngā whakarihariha me ngā mōrikarikia katoa; engari i kaiponu taku mahi i tētahi tuhinga whānui mō tō rātou whakarihariha me tō rātou mōrikarika, nana rā, hono tonu ngā whakarihariha me ngā mōrikarika i mua i ōku karu mai i te wā i kaha au ki te tirotiro i ngā āhuatanga o te tangata.\n\n19 Ā, auē te mate i ahau nā tō rātou whakarihariha; nā te mea kua kī tōku ngākau i te pōuri nā tō rātou whakarihariha, i ōku rā katoa; hei aha koa, e mōhio ana au ka hīkina ake au hei te rā whakamutunga.\n\n20 Ā, i pahawa ake i tēnei tau ka arumia anōtia, ā, ka āia anōtia te iwi o Nīwhai. Ā, i pahawa ake, nā, ka āia atu mātou kia tae atu mātou ki te whenua whakateraki i karangatia nei ko Hema.\n\n21 Ā, i pahawa ake, nā, ka whakatūwatawata mātou i te pā o Hema, ā, ka whakakao mai mātou i tō mātou iwi, arā, ko ngā mea e taea ana te whakakao mai, me kore pea mātou e whakaora i a rātou i te whakangaromanga.\n\n22 Ā, i pahawa ake i te tau toru rau whā ngahuru mā ono ka tīmata tā rātou whakaeke mai anō ki runga i a mātou.\n\n23 Ā, i pahawa ake, nā, ka kōrero atu au ki tōku iwi, ā, ka akiaki i a rātou i runga i te kaha nui, kia tū māia atu rātou i mua i ngā Rāmana kia whawhai ai mō ā rātou hoawahine, me ā rātou tamariki, me ō rātou whare, me ō rātou kāinga.\n\n24 Ā, ka āhua whakaohooho aku kupu i a rātou kia kaha, nā konā kāore rātou i tahuti ai i ngā Rāmana, engari ka tū māia atu ki a rātou.\n\n25 Ā, i pahawa ake, nā, ka whawhai mātou me tētahi tauā toru tekau mano ki tētahi tauā rima tekau mano. Ā, i pahawa ake, nā, ka tū atu mātou i tō rātou aroaro i runga i te kaha nā konā tahuti atu ai rātou i a mātou.\n\n26 Ā, i pahawa ake i te wā i tahuti atu ai rātou ka arumia rātou e ō mātou tauā, ā, ka tūtaki anō ki a rātou, ā, ka patua rātou; hei aha koa kāore i a mātou te kaha o te Ariki; āe rā, kua mahue mātou ki a mātou anō, nā, kāore te Wairua o te Ariki i noho tahi me mātou; nō reira kua ngoikore haere mātou pērā i ō mātou tuākana.\n\n27 Ā, i tangi tōku ngākau nā te aituā nui kua pā nei ki tōku iwi, he mea nā tō rātou whakarihariha me ō rātou mōrikarika. Engari nana, ka haere ake mātou ki ngā Rāmana me ngā kaipāhua o Karianato, kia riro anō i a mātou ō whenua tuku iho.\n\n28 Ā, kua pahemo atu te tau toru rau whā tekau mā iwa. Ā, ka meatia e mātou tētahi tiriti ki ngā Rāmana me ngā kaipāhua o Karianato i te tau toru rau rima tekau, nā konā wehewehea ō mātou whenua tuku iho.\n\n29 Ā, ka homai e ngā Rāmana ki a mātou te whenua whakateraki, āe rā, tae atu ana ki te ara kūiti i ārahina atu ai ki roto i te whenua whakatetonga. Ā, ka hoatu e mātou ki ngā Rāmana te whenua whakatetonga katoa.\n\n", "morm 3": "[center][font_size=26]Upoko 3[/font_size][/center]\n\n[i]Ka karanga a Moromona i te rīpenetātanga ki ngā Nīwhai—Ka riro i a rātou tētahi wikitōria nui i runga i tō rātou ake kaha—Kāore a Moromona e whakaae ana kite ārahi i a rātou, ā, ka inoi whakaponokore ake ia mō rātou—E pōwhiri ana te Pukapuka a Moromona i ngā hapū tekau mā rua o Iharaira kia whakapono ai ki te rongopai. Takiwā T.A. 360–362.[/i]\n\n1 Ā, i pahawa ake, nā, kāore ngā Rāmana i haere mai anō ki te pakanga kia pahemo atu ngā tau tekau. Ā nana, kua whakamahi au i tōku iwi, ngā Nīwhai, i te whakariteritenga i ō rātou whenua me ā rātou patu mō te wā o te whawhai.\n\n2 Ā, i pahawa ake, nā, i kī ai te Ariki ki a au: Karangatia atu ki tēnei iwi—Rīpenetā koutou, ā, haere mai ki ahau, ā, kia rumakina koutou, ā, hangaia ake anō taku hāhi, ā, ka tohua koutou.\n\n3 Ā, i karanga au ki tēnei iwi, engari auare ake tēnei; ā, kāore rātou i kite nā te Ariki rātou i tohu, i tuku atu ki a rātou tētahi huarahi mō te rīpenetā. Ā nana, i whakapakeke rātou i ō rātou ngākau ki te Ariki tō rātou Atua.\n\n4 Ā, i pahawa ake, nā, whai muri iho i te pahemotanga atu o te tau tuangahuru, arā, ko te katoa, kua neke atu i te toru rau ono ngahuru ngā tau mai i te haerenga mai a te Karaiti, ka tuku pukapuka te kīngi o ngā Rāmana ki ahau, nā konei mōhio ai au i te whakariterite rātou kia haere mai anō ki te whawhai ki a mātou.\n\n5 Ā, i pahawa ake, nā, i mea au kia huihui tahi tōku iwi i a rātou anō ki te whenua Whakangaromanga, ki tētahi pā kei roto i ngā rohe, e tata atu ana ki te ara kūiti i ārahina atu ai ki te whenua whakatetonga.\n\n6 Ā, ka whakanoho mātou i ā mātou tauā ki reira, kia aukati mātou i ngā tauā a ngā Rāmana, kia kore ai e riro i a rātou ō mātou whenua; nā reira mātou whakatūwatawata ai ki a rātou i runga i ō mātou kaha katoa.\n\n7 Ā, i pahawa ake, nā, i haere iho mai ngā Rāmana ki te pā Whakangaromanga ki te whawhai ki a mātou i te tau toru rau ono ngahuru mā tahi; ā, i pahawa ake i taua tau ka patua rātou e mātou, nā konā hoki atu ai rātou ki ō rātou ake whenua.\n\n8 Ā, i te tau toru rau ono ngahuru mā rua ka heke iho mai rātou anō ki te pakanga. Ā, ka patua rātou e mātou anō, ā, ka whakamate i ngā mea tokomaha o rātou, ā, ka makaia atu ō rātou tūpāpaku ki roto i te moana.\n\n9 Ināianei ā, nā tēnei mea nunui i mea ai tōku iwi, ngā Nīwhai, ka tīmata rātou ki te whakamanamana i runga i tō rātou ake kaha, ā, ka tīmata ki te oati i te aroaro o ngā rangi kia ngaki mate rātou anō i ngā toto o ō rātou teina kua whakamatea nei e ō rātou hoariri.\n\n10 Ā, i oati rātou ki ngā rangi, me te torona o te Atua, kia haere ake rātou ki te whawhai ki ō rātou hoariri, ā, ka hātepea atu rātou i te mata o te whenua.\n\n11 Ā, i pahawa ake i ahau, i a Moromona, ka tino whakakore atu i tēnei wā haere ake nei kia tū ai hei kaiwhakahau, ā, hei rangatira mō tēnei iwi, nā tō rātou whakarihariha me tō rātou mōrikarika.\n\n12 Nana, nāku rātou i ārahi, ahakoa tō rātou mōrikarika he maha anō aku ārahitanga i a rātou ki te whawhai, ā, kua arohaina rātou, e rite ana ki te aroha o te Atua kei roto nei i ahau, i runga i tōku ngākau katoa; ā, kua riringihia iho tōku wairua i runga i te inoi ki tōku Atua mō te roanga katoa o te rā mō rātou; hei aha koa, he mea whakaponokore, nā te pakeke o ō rātou ngākau.\n\n13 Ā, e toru aku whakaputanga i a rātou i ngā ringaringa o ō rātou hoariri, ā, kāore anō rātou kia rīpenetā i ō rātou hara.\n\n14 Ā, ina oati rātou ki ngā mea katoa kua whakakorea atu e tō rātou Ariki me tō rātou Kaihoko a Ihu Karaiti, kia haere ake rātou ki ō rātou hoariri ki te whawhai, me te ngaki mate rātou anō i ngā toto o ō rātou tuākana, nana ka puta mai te reo o te Ariki ki ahau, e mea ana:\n\n15 Nōku te utu, ā, māku e whakautu; ā, nā te mea kīhai tēnei iwi i rīpenetā whai muri iho i taku whakaputanga i a rātou, nana, ka hātepea atu rātou i te mata o te whenua.\n\n16 Ā, i pahawa ake, nā, i tino whakakore atu au kia haere ake ai ki ōku hoariri; ā, i mahi au kia rite ki tā te Ariki i whakahau mai ai i ahau; ā, i tū kau ahau hei kaititiro noa e whakaatu atu ki te ao i ngā mea i kite ai, ā, i rongo ai au, e rite ana ki ngā whakakitenga o te Wairua kua whakaatuhia mai mō ngā mea e puta mai ai.\n\n17 Nō reira ka tuhi atu au ki a koutou, e ngā Tauiwi, ā, ki a koutou anō hoki, e te whare o Iharaira, ina tīmata te mahi, ina whano tā koutou whakarite kia hoki ake ki ō koutou whenua tuku iho;\n\n18 Āe rā, nana, ka tuhi atu au ki ngā tōpito katoa o te ao; āe rā, ki a koutou, e ngā hapū tekau mā rua o Iharaira, e whakawākia ai kia rite ki ā koutou mahinga e te tekau mā rua kua kōwhiria nei e Ihu hei apataki i roto i te whenua o Hiruharama.\n\n19 Ā, kei te tuhi atu anō hoki au ki ngā mōrehu o tēnei iwi, e whakawākia ai e te tekau mā rua i kōwhiria ai e Ihu i tēnei whenua; ā, ka whakawākia rātou e tērā atu tekau mā rua i kōwhiria ai e Ihu i te whenua o Hiruharama.\n\n20 Ā, koinei ngā mea e whakakitea mai nei e te Wairua ki ahau; nō reira au e tuhituhi atu nei ki a koutou katoa, kia mōhio ai koutou katoa me matua tū katoa koutou i mua i te aroaro o te nohoanga-whakawā a te Karaiti, āe rā, ko ngā wairua katoa nō te whānau tangata o Arama; ā, me tū ake koutou kia whakawākia ai i ā koutou mahinga, mehemea i pai, i kino rānei;\n\n21 Kia whakapono anō hoki koutou ki te rongopai o Ihu Karaiti, e tau ai ki waenganui i a koutou; me ngā Hūrai anō hoki, te iwi kawenata a te Ariki, ka riro i a rātou ētahi atu tohu, atu i a ia te mea i kite ai, ā, i rongo ai rātou, ko taua Ihu, nā rātou nei i whakamate, ko ia te tino Karaiti me te tino Atua.\n\n22 Ā, e hiahia ana au kia taea ai te whakapakepake e au ngā tōpito katoa o te ao kia rīpenetā me te whakarite kia tū ai i te aroaro o te nohoanga-whakawā o te Karaiti.\n\n", "morm 4": "[center][font_size=26]Upoko 4[/font_size][/center]\n\n[i]Hono tonu te pakanga me te whakahekenga toto—Ka whakawhiu te hunga kino i te hunga kino—Ka kino ake te whakarihariha i ō ngā wā o mua i Iharaira katoa—Ka whakaherea ngā wāhine me ngā tamariki ki ngā whakapakoko—Ka tīmata ngā Rāmana ki te tahitahi atu i ngā Nīwhai i mua i a rātou. Takiwā T.A. 363–375.[/i]\n\n1 Ināianei ā i pahawa ake i te tau toru rau ono ngahuru mā toru ka haere ake ngā Nīwhai me ā rātou tauā ki te whawhai ki ngā Rāmana, ki waho atu i te whenua Whakangaromanga.\n\n2 Ā, i pahawa ake, nā, ka āia atu anō ngā tauā a ngā Nīwhai ki te whenua Whakangaromanga. Ā, i a rātou e ngenge tonu ana, ka tau iho tētahi tauā Rāmana hou ki runga i a rātou; ā, ka tū tētahi whawhai nanakia, nā konā riro i ngā Rāmana te pā Whakangaromanga, ā, ka whakamatemate i ngā Nīwhai tokomaha, ā, ka kawea atu ngā mauhere tokomaha.\n\n3 Ā, ka tahuti atu te toenga, ā, ka hono atu ki ngā tāngata o te pā Teanakuma. Nā, i takoto te pā o Teanakuma i ngā rohe e tata atu ana ki te takutai moana; ā, e tata atu ana ki te pā Whakangaromanga.\n\n4 Ā, he mea nā te haerenga atu o ngā tauā Nīwhai ki ngā Rāmana i patupatua ai rātou; nā te mea kua kore i pērā, kāore i taea e ngā Rāmana te rapu kaha ki runga i a rātou.\n\n5 Engari, nana, ka mau te hunga kino i ngā whakawākanga a te Atua; ā, mā te hunga kino e whakawhiu te hunga kino; nā te mea nā te hunga kino i whakaoho ake ngā ngākau o ngā tamariki a te tangata kia whakaheke ai i te toto.\n\n6 Ā, i pahawa ake, nā, ka whakariterite ngā Rāmana kia whakaeke mai ki te pā o Teanakuma.\n\n7 Ā, i pahawa ake i te tau toru rau ono ngahuru mā whā ka whakaeke mai ngā Rāmana ki te pā o Teanakuma, kia riro i a rātou te pā o Teanakuma anō hoki.\n\n8 Ā, i pahawa ake, nā, ka panaia rātou, ā, ka āia atu e ngā Nīwhai. Ā, i te wā i kite ai ngā Nīwhai kua āia atu e rātou ngā Rāmana ka whakamanamana anō rātou mō tō rātou ake kaha; ā, ka haere atu i runga i tō rātou ake kaha, ā, ka riro anō i a rātou te pā Whakangaromanga.\n\n9 Ināianei ā kua meatia ēnei mea katoa, ā, kua patupatua ngā mano i ngā taha e rua, i te taha ki ngā Nīwhai me ngā Rāmana.\n\n10 Ā, i pahawa ake, nā, kua pahemo atu te tau toru rau ono ngahuru mā ono, ā, ka haere mai anō ngā Rāmana ki runga i ngā Nīwhai ki te whawhai; heoi, kāore tonu ngā Nīwhai i rīpenetā i te kino i mea ai rātou, engari ka hono tonu tā rātou mahi kino.\n\n11 Ā, tē taea e te arero te whakaahua, te tuhituhi rānei i tētahi whakaaturanga tino tika e te tangata mō ngā āhuatanga whakaweriweri o te whakahekenga toto me te parekura i waenganui i te iwi, i te taha ki ngā Nīwhai me ngā Rāmana; ā, kua whakapakekehia ngā ngākau katoa, nā konā hono tonu tō rātou āhuareka i roto i te whakahekenga toto.\n\n12 Ā, kīhai rawa he kino nui pēnei i roto i ngā tamariki katoa a Rīhai, kīhai rānei i waenganui i te whare katoa o Iharaira, e rite ana ki ngā kupu a te Ariki, e pērā ana i tērā i waenganui i tēnei iwi.\n\n13 Ā, i pahawa ake, nā, ka riro i ngā Rāmana te pā Whakangaromanga, ā pēnei nā te mea he nui ake tō rātou tokomahatanga i tō ngā Nīwhai.\n\n14 Ā, ka hīkoi whakamua atu rātou ki te pā o Teanakuma, ā, ka āia atu ngā tāngata o reira ki waho atu i a ia, ā, ka kahakina atu e rātou ngā mauhere maha, wahine mai, tamariki mai, ā, ka tāpaea atu rātou e rātou hei whakahere ki ō rātou atua whakapakoko.\n\n15 Ā, i pahawa ake i te tau toru rau ono ngahuru mā whitu, i te riri ngā Nīwhai nā te whakaheretanga a ngā Rāmana i ā rātou wāhine me ā rātou tamariki, nā konā ka haere atu anō rātou ki ngā Rāmana i runga i te riri tino nui, nā konā patua anōtia ai e rātou ngā Rāmana, ā, ka āia atu rātou ki waho i ō rātou whenua.\n\n16 Ā, kāore ngā Rāmana i haere mai anō ki ngā Nīwhai tae rawa atu ki te tau toru rau whitu ngahuru mā rima.\n\n17 Ā, i tēnei tau ka haere iho mai rātou ki ngā Nīwhai i runga i ō rātou kaha katoa; ā, kīhai rātou i tatauria nā te nui o tō rātou tokomahatanga.\n\n18 Ā, kāore ngā Nīwhai i whaikaha anō i runga i ngā Rāmana mai i tēnei wā haere ake nei, engari ka tahitahia atu e rātou me te mea nei he tōmairangi i mua i te rā.\n\n19 Ā, i pahawa ake, nā, ka heke iho mai ngā Rāmana ki runga i te pā Whakangaromanga; ā, ka whawhaitia tētahi whawhai tino nanakia rawa atu i te whenua Whakangaromanga, i konā patua ai e rātou ngā Nīwhai.\n\n20 Ā, ka tahuti atu anō rātou i tō rātou aroaro, ā, ka haere mai rātou ki te whenua Poata; ā, i reira rātou tū atu ai ki ngā Rāmana i runga i te māia tino nui, nā konā kīhai ngā Rāmana i patu i a rātou tae rawa atu ki te wā tuarua.\n\n21 Ā, i te wā i haere mai ai rātou i te wā tuarua, ka āia atu, ā, ka parekuratia ngā Nīwhai ki tētahi parekura tino nunui; ka tāpaea anōtia ā rātou wāhine me ā rātou tamariki hei whakahere ki ngā whakapakoko.\n\n22 Ā, i pahawa ake, nā, ka tahuti atu anō ngā Nīwhai i tō rātou aroaro, e kawea atu ana ngā tāngata whenua katoa e rātou, i roto i ngā pā me ngā papakāinga.\n\n23 Ināianei ahau, a Moromona, e kite ana whano ka tūraki ngā Rāmana i te whenua, nō reira au haere atu ai ki te puke Himi, ā, ka tīkina ake ngā tuhinga katoa i hunaia ai e Amarona ki te Ariki.\n\n", "morm 5": "[center][font_size=26]Upoko 5[/font_size][/center]\n\n[i]Ka ārahina atu anō a Moromona ngā tauā Nīwhai ki roto i ngā whawhai whakahekenga toto, i ngā whawhai parekura—Ka puta mai te Pukapuka a Moromona ki te whakapakepake i a Iharaira katoa ko Ihu te Karaiti—Nā tō rātou whakaponokore, ka whakamararatia atu ngā Rāmana, ā, ka oti te Wairua ki te tohetohe ki a rātou—Ka whiwhi rātou i te rongopai i ngā rā o muri. Takiwā T.A. 375–384.[/i]\n\n1 Ā, i pahawa ake, nā, ka haere atu au ki waenganui i ngā Nīwhai, ā, ka rīpenetā au i taku oati i oati ai au kia kaua e āwhina i a rātou; ā, ka riro mai anō ki ahau te mana whakahau i ō rātou tauā, nā te mea i titiro mai rātou ki ahau me te mea nei e āhei ana i a au te whakaputa i a rātou i ō rātou whakamamaetanga.\n\n2 Engari nana, kāore ōku tūmanako, nā te mea i mōhio au ki ngā whakawākanga a te Ariki e tau ai ki runga i a rātou; nā te mea kāore rātou i rīpenetā i ō rātou hara, engari i totohe rātou mō ō rātou oranga, heoi, kīhai i karanga ake ki te Mea nāna nei rātou i hanga.\n\n3 Ā, i pahawa ake, nā, i huaki mai ngā Rāmana ki a mātou i a mātou e tahuti atu ana ki te pā o Hōrana; engari nana, i āia atu rātou ki muri nā konā kīhai i riro i a rātou te pā i tērā wā.\n\n4 Ā, i pahawa ake, nā, ka huaki mai anō rātou ki a mātou, ā, ka pupuri mātou i te pā. Ā, i reira anō ētahi atu pā i puritia ai e ngā Nīwhai, nā konei aukatia atu ai rātou e aua pā kaha kia kore ai e taea e rātou te haere atu ki te whenua e takoto mai ana i mua i a mātou, kia whakangaromia ai ngā tāngata o tō mātou whenua.\n\n5 Engari i pahawa ake, nā, ko ngā whenua katoa i kapea ai e mātou, ā, ka whakamatea e ngā Rāmana ngā tangata kīhai i whakaminea ki roto, ā, ka tahuna ō rātou pā, ō rātou papakāinga, me ō rātou pā nui ki te ahi; ā pēnei pahemo atu ngā tau toru rau whitu ngahuru mā iwi.\n\n6 Ā, i pahawa ake i te tau toru rau waru ngahuru ka haere mai anō ngā Rāmana ki a mātou ki te whawhai, ā, ka tū māia atu mātou ki a rātou; engari auare ake, nā te mea anō te nui o tō rātou tokomahatanga, nā, ka takatakahia iho te iwi o ngā Nīwhai e ō rātou waewae.\n\n7 Ā, i pahawa ake, nā, ka rere atu anō mātou, ā, ka mawhiti atu te hunga katoa i tere ake tā rātou rerenga i tā ngā Rāmana, ā, ka haua iho, ā, ka whakangaromia te hunga kāore i tere ake tā rātou rere atu i tā ngā Rāmana.\n\n8 Ināianei ā nana, kāore ōku, ō Moromona hiahia ki te whakaoho ake i te wairua o te tangata i runga i te makanga atu ki mua i a rātou tētahi āhuatanga weriweri o te whakahekenga toto me te parekura pērā i te mea i huapae mai ai i mua i ōku karu; engari au, e mōhio ana me matua whakamōhiotia atu ēnei mea, me ngā mea katoa anō e huna ana me matua whakakitea ki runga i ngā tuanui-whare—\n\n9 Waihoki, ka puta anō tētahi mātauranga mō ēnei mea ki tētahi toenga o tēnei iwi, ki ngā Tauiwi anō hoki, kua kōrerotia ake e te Ariki mā rātou tēnei iwi e whakamarara atu, ā, ka tatauria tēnei iwi hei mea korekore noa iho i waenganui i a rātou—nō reira au tuhituhi atu ai i tētahi whakarāpopototanga, tē whaimāia kia tuhia tētahi tuhinga whānui mō ngā mea kua kitea nei e au, nā te whakahaunga kua whiwhi nei au, waihoki, kia kore ai e tino nui rawa atu tō koutou pōuri nā te whakarihariha o tēnei iwi.\n\n10 Ināianei ā nana, ka kōrero au i tēnei ki ō rātou uri, ki ngā Tauiwi anō hoki e matapopore nei i te whare o Iharaira, ngā mea e kitea ana, ā, e mōhio ana i hea ahu mai ai ēnei manaakitanga.\n\n11 Nā te mea e mōhio ana ahau ka pōuri te hunga pērā i te aituā o te whare o Iharaira; āe rā, ka pōuri rātou i te whakangaromanga o tēnei iwi; ka pōuri rātou mō tēnei iwi i te korenga o tā rātou rīpenetā me kore pea rātou e tauapohia i roto i ngā ringaringa o Ihu.\n\n12 Nā, kua tuhituhia atu ēnei mea ki ngā mōrehu o te whare o Hākopa; ā, kua tuhia ērā mea e hāngai ana ki tēnei āhuatanga, nā te mea e mōhiotia ana e te Atua, nā, e kore te whakarihariha e whakaputa mai i ērā mea ki a rātou; ā, e tika ana kia hunaia ake ērā mea ki te Ariki kia puta mai ai ērā mea i tōna ake wā.\n\n13 Ā, ko tēnei te whakahaunga i whiwhi nei au; ā nana, ka puta mai ērā mea e rite ana ki te whakahau a te Ariki, ina kite ana ia e tika ana, i runga i tōna whaimātauranga.\n\n14 Ā nana, ka haere puta anō ērā mea ki ngā Hūrai whakaponokore; ā, ka puta ērā mea mō tēnei āhuatanga—kia whakapakepakehia rātou ko Ihu te Karaiti, te Tama a te Atua e ora ana; kia whakaputa mai te Matua, mā tana Mea Arohaina ake, tana take nui mau tonu, i tana whakahokinga i ngā Hūrai, i te whare rānei o Iharaira, ki tō rātou whenua tuku iho, kua hoatu nei e te Ariki tō rātou Atua ki a rātou, tae atu ki te whakatutukitanga i tana kawenata;\n\n15 Waihoki, kia kaha ake te whakapono o tēnei iwi i tana rongopai, e puta atu ki a rātou mai i ngā Tauiwi; nā te mea ka whakamararatia atu tēnei iwi, ā, ka meinga hei iwi uriuri, hei paru, hei iwi weriweri, i kō atu i ērā āhuatanga kua tau mai ki waenganui i a mātou i mua, āe rā, i waenganui pū anō rānei i ngā Rāmana, ā, ka pēneitia nā tō rātou whakaponokore me tā rātou mahi whakapakoko.\n\n16 Nana rā, kua mutu tā te Wairua o te Ariki akiaki i ō rātou tūpuna; ā, motu kē ana rātou i te Karaiti me te Atua i te ao; ā, kua āia atu rātou me te mea nei he pāpapa wīti i mua i te hau.\n\n17 He iwi āhuareka rātou i tōna wā, ā, i a rātou te Karaiti hei hēpara mō rātou; āe rā, i ārahina rātou e te Atua te Matua pū anō.\n\n18 Engari ināianei, nana, e ārahina ana rātou huri noa e Hātana, he pērā pū anō i te pāpapa i mua i te hau, anō nei rānei he waka e pīoioi ana i ngā ngaru, kāore ōna punga, kāore hoki rānei ōna mea hei urungi; ā, e rite ana rātou ki a ia.\n\n19 Ā nana, kua waiho atu e te Ariki ō rātou manaakitanga, i āhei ai i a rātou te whiwhi i runga i te whenua, mō ngā Tauiwi e nōhia ai te whenua.\n\n20 Engari nana, ka pahawa ake, nā, ka āia atu rātou, ā, ka whakamararatia atu e ngā Tauiwi; ā, whai muri iho i tā rātou whakamararatanga atu e ngā Tauiwi, nana, kātahi te Ariki ka mahara ki te kawenata i kawenatatia e ia ki a Aperahama, ā, ki te whare katoa o Iharaira.\n\n21 Waihoki, ka maumahara te Ariki i ngā inoi a te hunga tika, kua tukuna ake ki a ia mō rātou.\n\n22 Kātahi, E koutou e ngā Tauiwi, me pēhea koutou e tū ai i te aroaro o te mana o te Atua, ki te kore koutou e rīpenetā, ā, e tahuri atu i ā koutou mahi kino?\n\n23 Kāore rānei koutou e mōhio ana kei roto koutou i ngā ringaringa o te Atua? Kāore rānei koutou e mōhio ana nōna te mana katoa, ā, ka pōkaia te whenua i runga i tana whakahau nui anō nei he pukapuka pōkai?\n\n24 Nō reira, e rīpenetā koutou, whakaitia koutou e koutou anō i mua i tōna aroaro, kei puta mai ia i runga i te tika ki a koutou—kei haere atu ētahi mōrehu o ngā uri o Hākopa ki waenganui i a koutou anō nei he raiona, ā, ka haehaetia koutou, ā, kāore he mea hei whakaputa.\n\n", "morm 6": "[center][font_size=26]Upoko 6[/font_size][/center]\n\n[i]Ka hui tahi ngā Nīwhai ki te whenua Kamora mō ngā pakanga whakamutunga—Ka hunaia e Moromona ngā tuhinga tapu ki roto i te puke Kamora—Ka wikitōria ngā Rāmana, ā, ka whakangaromia te iwi o Nīwhai—Ka whakamatea ngā mea manomano ki te hoari. Takiwā T.A. 385.[/i]\n\n1 Ināianei ā ka whakaotia e au taku tuhinga e pā ana ki te whakangaromanga o tōku iwi, ngā Nīwhai. Ā, i pahawa ake, nā, i hīkoi atu mātou ki mua i ngā Rāmana.\n\n2 Ā nāku, nā Moromona, i tuhi tētahi pukapuka ki te kīngi o ngā Rāmana, ā, e hiahia ana kia tukuna mai mātou e ia kia huihui tahi i tō mātou iwi ki te whenua o Kamora, i te taha o tētahi puke i karangatia ai ko Kamora, ā, ka whawhai mātou ki a rātou i reira.\n\n3 Ā, i pahawa ake, nā, i tukuna mai e te kīngi o ngā Rāmana taua mea i hiahia ai au.\n\n4 Ā, i pahawa ake, nā, ka hīkoi atu mātou ki te whenua o Kamora, ā, ka whakatūria ō mātou tēneti āwhio noa i te puke o Kamora; ā, kei roto i tētahi whenua he maha ōna wai, ōna awa, me ōna mātāpuna; i manako mātou mā konei whaikaha ai mātou ki runga i ngā Rāmana.\n\n5 Ā, i te pahemotanga atu o ngā tau toru rau waru ngahuru mā whā, kua whakaemiemia e mātou te toenga atu o tō mātou iwi ki roto i te whenua o Kamora.\n\n6 Ā, i pahawa ake, nā, i te wā kua whakaemia ngātahitia tō mātou iwi ki roto i te whenua o Kamora, nana ahau, a Moromona, kua koroheketia haeretia au; i te mea e mōhio ana au koinei te whawhai whakamutunga o tōku iwi, me te whakahau mai a te Ariki kia kaua e tuku kia taka iho ngā tuhinga kua tukuna iho mai e ō tātou tūpuna, he mea tapu ērā, ki ngā ringaringa o ngā Rāmana, (nā te mea ka whakangaromia ērā e ngā Rāmana) nō reira i hanga au i tēnei tuhinga mai i ngā papa a Nīwhai, ā, kua hunaia ake i roto i te puke Kamora ngā tuhinga katoa kua tukuna mai nei ki ahau e te ringa o te Ariki, hāunga koinei papa ruarua nei e hoatu nei e au ki taku tama a Moronai.\n\n7 Ā, i pahawa ake, nā, ka kite ināianei tōku iwi, me ā rātou hoawāhine me ā rātou tamariki i ngā tauā a ngā Rāmana e hīkoi mai ana ki a rātou; ā, ka tatari rātou i runga i taua wehi weriweri e whakakī nei i ngā uma o te hunga kino katoa, kia whiwhi ai i a rātou.\n\n8 Ā, i pahawa ake, nā, ka haere mai rātou ki te whawhai ki a mātou, ā, kua kī ngā wairua katoa i te mataku nā te nui o tō rātou tokomahatanga.\n\n9 Ā, i pahawa ake, nā, ka taka iho rātou ki runga i tōku iwi ki te hoari, me te kōpere, me te pere, me te toki, me ērā tū rākau whawhai katoa.\n\n10 Ā, i pahawa ake, nā, ka tuakina iho aku tāne, āe rā, ko taku tekau mano pū anō i ahau, ā, ka hinga iho au i runga i te taotūnga ki waenganui i a rātou; ā, ka hipa atu rātou i ahau nā konā kīhai i whakamutua tōku oranga.\n\n11 Ā, i te wā kua haere rātou ki waenganui me te tua iho i tōku iwi katoa hāunga ko ngā mea rua tekau mā whā o mātou, (ko taku tama a Moronai tētahi o aua tāngata) ā, i te mea ko mātou ngā mōrehu o tō mātou iwi, ka kitea i te aonga ake, i te wā i hoki atu ngā Rāmana ki ō rātou hōpuni, mai i te tihi o te puke Kamora, ko te tekau mano o tōku iwi kua tuakina iho, kua ārahina atu ki mua e ahau.\n\n12 Ā, i kite anō te tekau mano o tōku iwi kua ārahina atu e taku tama a Moronai.\n\n13 Ā nana, kua hinga iho te tekau mano o Kikirona, ko ia anō hoki i waenganui.\n\n14 Ā, kua hinga a Rama me tana tekau mano; me Kirikara me tana tekau mano; me Rimiha me tana tekau mano; me Honeama kua hinga me tana tekau mano; me Kameniha, me Moronaihā, me Anatianuma, me Hipiroma, me Heme, me Hoha, kua hinga rātou katoa me ā rātou ake tekau mano.\n\n15 Ā, i pahawa ake, nā, he tekau anō ngā mea i hinga ai i te hoari, me ā rātou tekau mano anō; āe rā, ko tōku iwi katoa, hāunga ko aua rua tekau mā whā kei tōku taha, me ētahi hunga ruarua i mawhiti atu ki ngā whenua ki te tonga, ā, kua whakawhiti atu anō ētahi mea ruarua ki ngā Rāmana, kua hinga; ā, i te takoto iho ō rātou kikokiko, ō rātou kōiwi, me ō rātou toto ki runga i te mata o te whenua, he mea waiho e te hunga nāna nei rātou i patu kia horokiwa ai i runga i te whenua, ā, kia ngāhorohoro iho, ā, kia hoki anō ki tō rātou whaea, ki te whenua.\n\n16 Ā, i haehaetia ake tōku wairua e te mamae, nā te hunga kua whakamatea nei o tōku iwi, ā, ka karanga ake au:\n\n17 Auē, e koutou, e ngā mea ātaahua, me pēhea koutou i wehe atu ai i ngā huarahi o te Ariki! Auē, e koutou, e ngā mea ātaahua, me pēhea koutou i whakaparahako i taua Ihu, i tū ai me ngā ringaringa e tūwhera ana kia whakawhiwhia nei koutou!\n\n18 Nana, mehemea kua kore koutou i pēnei, kua kore koutou i hinga. Engari nana, kua hinga koutou, ā, kei te tangi au i tō koutou ngaronga.\n\n19 Auē, e koutou, e ngā tama me ngā tamāhine ātaahua, e koutou ngā matua me ngā whaea, e koutou e ngā hoatāne me ngā hoawāhine, e koutou ngā mea ātaahua, me pēhea koutou i hinga iho ai!\n\n20 Engari nana, kua haere koutou, ā, tē taea koutou e aku auē te whakahoki mai.\n\n21 Ā, e whakatata mai ana te rā me kākahu te hanga matemate i te hanga matekore, ā, ka meinga ākuanei ēnei tīnana e horo ana i runga i te pirau hei tīnana pirau kore; kātahi ka matua tū koutou i mua i te nohoanga-whakawā o te Karaiti, kia whakawākia ai e pā ana ki ā koutou mahinga; ā, ki te mea he tika koutou, kātahi koutou ka manaakitia ngātahitia me ō koutou tūpuna kua riro atu i mua i a koutou.\n\n22 Auē, me i rīpenetā koutou i mua i te taunga iho o tēnei whakangaromanga nui ki runga i a koutou. Engari nana, kua haere koutou, ā, e mōhio ana te Matua, āe rā, te Matua Ora Tonu o te rangi, i tō koutou āhuatanga; ā, ka meatia koutou e ia kia rite ki tana tika me tana aroha.\n\n", "morm 7": "[center][font_size=26]Upoko 7[/font_size][/center]\n\n[i]Ka pōwhiritia ngā Rāmana i ngā rā o muri e Moromona kia whakapono ai i te Karaiti, kia whakaaehia Tana rongopai, ā, kia whakaorangia ai—Ka whakapono te hunga katoa e whakapono ai ki te Paipera ki te Pukapuka a Moromona. Takiwā T.A. 385.[/i]\n\n1 Ināianei ā, nana, kei te hiahia au kia paku kōrero atu ki ngā mōrehu o tēnei iwi kua tohua nei, mehemea ka hoatu e te Atua aku kupu ki a rātou, kia mōhio ai rātou e pā ana ki ngā mea o ō rātou tūpuna; āe rā, kei te kōrero atu au ki a koutou, e koutou ngā mōrehu o te whare o Iharaira; ā, koinei ngā kupu e kōrero ai au ki a koutou:\n\n2 E mōhio ana rānei koutou nō te whare o Iharaira koutou.\n\n3 E mōhio ana rānei koutou me tae mai koutou ki te rīpenetātanga, ki te kore, kua kore koutou e whakaorangia.\n\n4 E mōhio ana rānei koutou me whakatakoto iho e koutou ā koutou rākau whawhai, ā, kia mutu atu tā koutou āhuareka atu anō i ngā rā e takoto ake nei ki te whakaheke toto, kia kaua e mau ki ērā mea anō, hāunga i runga i te whakahau a te Atua ki a koutou.\n\n5 E mōhio ana rānei koutou me tae mai koutou ki te mātauranga a ō koutou tūpuna, ā, kia rīpenetā i ō koutou hara me ō koutou hē, ā, kia whakapono i a Ihu Karaiti, nā, koia te Tama a te Atua, ā, kua whakamatea ia e ngā Hūrai, ā, kua ara ake anō ia i runga i te mana o te Matua, nā konā kua wikitōria ia i runga i te rua tūpāpaku; waihoki, kua horomia ake e ia te wero o te mate.\n\n6 Ā, ka pahawa ake i a ia te aranga ake o te hunga mate, nā konā me ara ake te tangata kia tū ai i te aroaro o te nohanga-whakawā.\n\n7 Ā, kua pahawa ake i a ia te hokonga o te ao, nā konā ka noho te tangata e kitea harakoretia ana i tōna aroaro i te rā whakawā ki te aroaro o te Atua i tōna kīngitanga, kia waiata mutungakore me ngā kaiwaiata i runga rā i ngā whakamoemititanga, ki te Matua, ā, ki te Tama anō hoki, ā, ki te Wairua Tapu anō hoki, he Atua kotahi rātou, i tētahi āhuatanga harikoa kāore ōna mutunga.\n\n8 Nō reira me rīpenetā koutou, ā, kia rumakina i runga i te ingoa o Ihu, ā, kia mau ki te rongopai o te Karaiti, e whakatakotohia iho ai ki mua i a koutou, ehara i te mea i roto anake i tēnei tuhinga, engari i roto anō hoki i te tuhinga e puta ai ki ngā Tauiwi mai i ngā Hūrai, ko taua tuhinga e puta mai ai i ngā Tauiwi ki a koutou.\n\n9 Nana rā, kua tuhia tēnei mea i runga i te whakaaro kia whakapono ai koutou ki tērā; ā, ki te whakapono koutou ki tērā ka whakapono anō koutou ki tēnei; ā, ki te whakapono koutou ki tēnei ka mōhio koutou e pā ana ki ō koutou tūpuna, me ngā mahinga whakamīharo i meatia ai e te mana o te Atua ki waenganui i a rātou.\n\n10 Ā, ka mōhio anō hoki koutou e pā ana ki ngā uri o Hākopa; nō reira kua tatauria iho koutou i waenganui i te iwi o te kawenata tuatahi; ā, mehemea ka whakapono koutou ki te Karaiti, kātahi ka rumakina, ki te wai tuatahi, kātahi ki te ahi me te Wairua Tapu, e whai ana i te tauira a te Kaiwhakaora, e rite ana ki tērā i whakahaua ai tātou, ka ora koutou hei te rā whakawā. Āmine.\n\n", "morm 8": "[center][font_size=26]Upoko 8[/font_size][/center]\n\n[i]Ka whai ngā Rāmana ki te whakangaro atu i ngā Nīwhai—Ka puta mai te Pukapuka a Moromona i runga i te mana o te Atua—Ka whakapuakina atu ngā auē mō te hunga e whakangā atu i te riri me te ngangaretanga ki te mahi a te Ariki—Ka puta mai te tuhinga Nīwhai i te rā o te whakariharihatanga, te kinonga haeretanga, me te whakaparahakotanga. Takiwā T.A. 400–421.[/i]\n\n1 Nana, ka whakaoti au, a Moronai, i te tuhinga a tōku matua, a Moromona. Nana, He ruarua noa ngā mea kei ahau hei tuhituhi, ko ngā mea i whakahaua au e tōku matua.\n\n2 Ināianei ā, i pahawa ake, nā, whai muri iho i te pakanga nui whakaharahara i Kamora, nana, ka arumia ngā Nīwhai i mawhiti atu ai ki roto i te whenua whakatetonga e ngā Rāmana, kia whakangaromia rawatia rātou.\n\n3 Ā, i whakamatea anō hoki tōku matua e rātou, ā, ko ahau anake i mahue iho nei ki te tuhituhi i te kōrero pōuri mō te whakangaromanga o tōku iwi. Engari nana, kua riro rātou, ā, māku e whakatutuki i te whakahau a tōku matua. Ā, mehemea rānei ka whakamate rātou i ahau, kāore au i te mōhio.\n\n4 Nō reira ka tuhituhi au, ā, ka huna anō i ngā tuhinga ki roto i te whenua; ā, kāore he tikanga ki hea haere ai au.\n\n5 Nana, nā tōku matua tēnei tuhinga i hanga, ā, kua tuhia anōtia e ia tō reira tikanga. Ā nana, kua tuhi au me i whai wāhi au i runga i ngā papa, engari kāore ōku wāhi; ā, kāore ōku oa, nā te mea ko tōku kotahi tēnei. Kua whakamatea tōku matua i te pakanga, me ōku huānga katoa, ā, kāore ōku hoa, he wāhi rānei hei haerenga mōku; ā, kāore au e mōhio ana ki te roa e tuku ai te Ariki kia ora ahau.\n\n6 Nana, kua pahemo atu ngā tau whā rau mai i te haerenga mai a tō tātou Ariki, tō tātou Kaiwhakaora.\n\n7 Ā nana, kua arumia tōku iwi e ngā Rāmana, ngā Nīwhai, heke iho ana i tēnā pā ki tēnā pā, ā, mai i tēnā wāhi ki tēnā wāhi, tae atu pū anō ki te wā kua kore noa iho rātou; ā, he nui tō rātou hinganga; āe rā, he nui whakamīharo te whakangaromanga o tōku iwi, ngā Nīwhai.\n\n8 Ā nana, nā te ringa o te Ariki i mea. Ā nana anō hoki, kei te whawhai ngā Rāmana ki a rātou anō; ā, kei tētahi huringa tonu o te kōhuru me te whakahekenga toto te mata katoa o tēnei whenua; ā, kāore tētahi e mōhio ana ki te mutunga o te pakanga.\n\n9 Ināianei ā, nana, kāore au e kōrero atu anō e pā ana ki a rātou, nā te mea kāore he tangata i kō atu i ngā Rāmana me ngā kaipāhua e noho ana i runga i te mata o tēnei whenua.\n\n10 Ā, kāore he tangata i reira e mōhio ana ki te Atua pono hāunga ko ngā apataki a Ihu, ko rātou nei i noho mai nei i te whenua tae atu ana ki te wā i nui rawa atu te kino o te iwi nā konā kāore te Ariki i tuku kia noho tonu rātou i roto i te iwi; ā, kāore tētahi tangata e mōhio ana kei hea rātou e noho ana i runga i te mata o te whenua.\n\n11 Engari nana, kua kite māua ko tōku matua i a rātou, ā, kua minita mai rātou ki a māua.\n\n12 Ā, ko te tangata e whiwhi nei i tēnei tuhinga, ā, e kore nei e whakahē nō ngā hapa kei roto rā, ko ia te mea e mōhio ai ki ngā mea nui ake i ēnei. Nana, ko Moronai ahau; ā, mehemea i taea, kua whakamōhio atu au ki a koutou i ngā mea katoa.\n\n13 Nana, ka whakakapi au i taku kōrero e pā ana ki tēnei iwi. Ko au te tama a Moromona, ā, he uri tōku matua nō Nīwhai.\n\n14 Ā, ko au anō tēnā e huna ake ai i tēnei tuhinga ki te Ariki; kāore he painga o aua papa, nā te whakahau a te Ariki. Nā te mea he pono tana kōrero e kore tētahi e mau ki ēnei kia rapu taonga ai ia; engari he utu nui tō reira tuhinga; ā, ko te tangata e whakaputaina mai ki te māramatanga, ko ia te mea e manaakitia ai e te Ariki.\n\n15 Nā te mea kāore tētahi e whiwhi i te kaha kia whakaputaina mai ki te māramatanga, ki te kore e hoatu ki a ia e te Atua; nā te mea e hiahia ana te Atua kia meatia tērā i runga i te karu hāngai ki tōna korōria, ki te oranga rānei o te iwi kawenata onamata o te Ariki kua whakamararatia atu nei.\n\n16 Ā, kua manaakitia te tangata e whakaputa ai i tēnei mea ki te māramatanga; nā te mea ka whakaputaina mai i te pōuritanga ki te māramatanga, e rite ana ki te kupu a te Atua; āe rā, ka whakaputaina mai i te whenua, ā, ka pīataata atu i roto i te pōuritanga, ā, ka tau mai ki te mātauranga o te iwi; ā, ka meatia tēnei i runga i te mana o te Atua.\n\n17 Ā, mehemea he hapa i reira he hapa ērā nō te tangata. Engari nana, kāore mātou e mōhio ana ki tētahi hapa; hei aha koa kei te mōhio te Atua ki ngā mea katoa; nō reira, tukuna te tangata e whakahē ana kia mōhio, kei tika mōna te kāpura o te ao rēwera.\n\n18 Ā, ko te tangata e kī ai: Whakakitea mai ki ahau, ki te kore ka patua koe—tukuna ia kia mōhio kei whakahau ia i ērā mea e whakakāhoretia ana e te Ariki.\n\n19 Nana rā, ko te tangata e whakawā taikaha nei ka whakawākia taikahatia anō hoki ia; nā te mea ka rite tana utu ki āna mahinga; nō reira, ko te tangata e patu ana, ka patua anō hoki ia, e te Ariki.\n\n20 Tirohia tā te karaipiture e mea nei—e kore te tangata e patu, e kore rānei e whakawā; nā te mea māku te whakawākanga, e ai tā te Ariki, ā, māku anō hoki te rapunga utu, ā, māku e whakautu.\n\n21 Ā, ko te tangata e whakangā atu i te riri me te ngangaretanga ki te mahi a te Ariki, ā, ki te iwi kawenata a te Ariki ko rātou nei te whare o Iharaira, ā, ka mea: Ka whakangaro atu mātou i te mahi a te Ariki, ā, kāore te Ariki e maumahara ki tana kawenata i kawenata ai ia ki te whare o Iharaira—ka tika mōna kia tuakina iho, ā, kia makaia atu ki roto i te ahi;\n\n22 Nā te mea ka huri tonu atu ngā tikanga mau tonu a te Ariki, kia tutuki āna whakaari katoa.\n\n23 Tirohia ngā poropititanga a Ihāia. Nana, kāore e taea ana e au ērā mea te tuhi. Āe rā, nana ko taku kupu tēnei ki a koutou, nā, ka karanga ake aua hunga tapu kua haere nei i mua i ahau, ko rātou nei te hunga kua nōhia nei te whenua, āe rā, mai i te puehu pū anō tā rātou karanga ake ki te Ariki; ā, e ora ana te Ariki ka mahara ia i te kawenata i kawenata ai ia ki a rātou.\n\n24 Ā, e mōhio ana ia ki ā rātou inoi, nā, he mea wawao mō ō rātou huānga. Ā, e mōhio ana ia ki tō rātou whakapono, nā te mea i taea e rātou ngā maunga te nuku i runga i tōna ingoa; ā, i taea e rātou te whenua te tūoioi i runga i tōna ingoa; ā, nā te mana o tana kupu rātou i mea kia ngahoro iho ngā whareherehere ki te whenua; āe rā, kāore noa iho i taea rātou e te oumu ahi, kāore rānei i taea e ngā kararehe mohoao, e ngā nākahi paitini rānei, he mea nā te kaha o tana kupu.\n\n25 Ā nana, i wawao ake anō ā rātou inoi mō te tangata māna ēnei mea e whakaputa.\n\n26 Ā, kāore he aha e kī ai tētahi e kore ērā mea e puta mai, nā te mea kāore e kore ka puta mai ērā mea, nā te mea kua kōrerotia nei e te Ariki, nā te mea ka puta ērā mea i te whenua, mā te ringa o te Ariki, kāore e taea ana e tētahi te whakakore; ā, ka puta mai i tētahi rā e kīa ai kua mutu ngā merekara; ā, ka puta mai me te mea nei e kōrero ana tētahi i te hunga mate.\n\n27 Ā, ka pahawa ake i tētahi rā e karanga ake ai te toto o te hunga tapu ki te Ariki, nā ngā whakakotahitanga huna me ngā mahinga o te pōuritanga.\n\n28 Āe rā, ka puta mai i tētahi rā e whakakāhoretia ai te mana o te Atua, ā, ka pokea ngā hāhi, ā, ka nuku ake i runga i te whakapehapeha o ō rātou ngākau; āe rā, i roto i tētahi rā anō e rewa ake ngā kaiārahi o ngā hāhi me ngā kaiako i runga i te whakapehapeha o ō rātou ngākau, tae atu ana ki tā rātou hae ki te hunga nō ō rātou hāhi.\n\n29 Āe rā, ka puta mai i tētahi rā e rangona ai ngā ahi, ngā tūpuhi, me ngā kohu paoa i ngā whenua kē;\n\n30 Ā, ka rangona hoki ngā pakanga, me ngā rongo pakanga, me ngā rū whenua i ngā wāhi maha.\n\n31 Āe rā, ka puta mai i tētahi rā e nui ai ngā pokenga i runga i te mata o te whenua; ngā kōhurutanga, me ngā pāhuatanga, ngā rūkahu, ngā tinihanga, ngā mahi pūremu, me ngā tūmomo mōrikarika katoa o ia āhua, o ia āhua; e kī ai ngā mea tokomaha, Me mahi pēnei, me mahi pēnā rānei, kāore ōna tikanga, nā te mea mā te Ariki ngā mea pērā e tautoko hei te rā whakamutunga. Engari auē te mate mō te hunga pērā, nā te mea kei roto rātou i te au o te kawa, ā, kei roto i ngā herenga o te hē.\n\n32 Āe rā, ka puta mai i tētahi rā e hangaia ake ai ngā hāhi e kī ai: Haere mai ki ahau, ā, ka murua koutou i ō koutou hara mō te moni.\n\n33 E koutou te hunga kino me te hunga parori kē me te hunga kakī mārō, he aha koutou i hangaia ake ai ngā hāhi kia whaitaonga ai koutou? He aha koutou i whakapeau ai i te kupu tapu a te Atua, kia tōia mai te whakawākanga whakahē ki runga i ō koutou wairua? Nana, titiro atu koutou ki ngā whakakitenga a te Atua; nana rā, e whakatata mai ana te wā e tutuki katoa ai ēnei mea katoa.\n\n34 Nana, kua whakakitea mai nei ki ahau e te Ariki ngā mea nui whakamīharo e pā ana ki ērā mea e puta mai ai, hei te rā e puta mai ēnei mea ki waenganui i a koutou.\n\n35 Nana, e kōrero atu nei au ki a koutou me te mea nei kei konei koutou, heoi, kāore koutou i konei. Engari nana, kua whakakitea mai e Ihu Karaiti ki ahau, ā, e mōhio ana au ki tā koutou mahi.\n\n36 Ā, e mōhio ana au kei te hīkoi koutou i runga i te whakapehapeha o ō koutou ngākau; ā, he ruarua noa iho ngā mea kāore e neke ake i a rātou anō i runga i te whakapehapeha o ō rātou ngākau, ki te whakamau i ngā kākahu pai whakaharahara, ki te hae, ki te totohenga, ki te mauāhara, ki te whakatoi, ki ngā tūmomo kino katoa; ā, ko ō koutou hāhi, āe rā, ia mea, ia mea, kua pokea haeretia nā te whakapehapeha o ō koutou ngākau.\n\n37 Nana rā, he nui ake tō koutou aroha ki te putea, me ā koutou rawa, me ō koutou kahu papai, me ngā whakanikoniko o ō koutou wharekarakia, i tō koutou aroha ki te hunga rawakore me te hunga hapa, ki te hunga tūroro me te hunga e mamae ana.\n\n38 E koutou e ngā pokenga, e koutou e ngā arero rua, e koutou e ngā kaiako, e hokona atu koutou e koutou anō mō ērā mea e waikura ai, he aha i poke ai i a koutou te hāhi tapu o te Atua? He aha koutou e whakamā ai kia tangohia ake ki runga i a koutou te ingoa o te Karaiti? He aha koutou e kore ai e whakaaro ake he nui ake te pai o tētahi haringa mutunga kore i tō taua pōuri e kore nei e mate—he mea nā te whakamoemiti o te ao?\n\n39 He aha koutou e whakapaipai ai i a koutou anō ki aua mea kāore nei ōna oranga, heoi, ka tuku i te hunga matekai, me te hunga e hapa ana, me te hunga tū tahanga, ā, kia hipa atu i a koutou te hunga māuiui me te hunga e mamae ana, ā, kāore koutou e aro atu ki a rātou?\n\n40 Āe rā, he aha koutou e hanga ake ai i ō koutou mōrikarikatanga huna kia whai taonga ai koutou, ā, ka mea kia tangi ngā pouaru i te aroaro o te Ariki, me ngā pani anō hoki kia tangi i te aroaro o te Ariki, me te toto o ō rātou matua me ā rātou hoatāne kia karanga ake ki te Ariki i te whenua, kia rapu utu i runga i ō koutou māhunga?\n\n41 Nana, kei te werewere iho te hoari o te ngakinga mate i runga i a koutou; ā, e whakatata mai ana te wā e ngaki ai ia i te toto o te hunga tapu ki runga i a koutou, nā te mea e kore ia e tuku kia roa atu ai ā rātou karanga.\n\n", "morm 9": "[center][font_size=26]Upoko 9[/font_size][/center]\n\n[i]Ka karanga ake a Moronai ki te hunga e kore nei e whakapono i te Karaiti kia rīpenetā—Ka whakapuakina e ia tētahi Atua merekara e tuku ai i ngā whakakitenga me te riringi iho i ngā koha me ngā tohu ki runga i te hunga ū—Ka mutu ngā merekara nā te korenga o te whakapono—Ka whai ngā tohu i te hunga whakapono—Ka ākina te tangata kia mātau ai, ā, kia pupuri i ngā whakahaunga. Takiwā T.A. 401–421.[/i]\n\n1 Ināianei ā, e kōrero ana anō hoki au e pā ana ki te hunga kāore nei i te whakapono i te Karaiti.\n\n2 Nana, ka whakapono rānei koutou hei te rā o tā koutou toronga—nana, ina haere mai te Ariki, āe rā, ko taua rā nui pū anō e pōkaia ake ai te whenua kia rite ai ki tētahi pukapuka pōkai, ā, ka rewa iho ngā pūmotu i te wera whitawhita, āe rā, hei taua rā nui ina kawea mai koutou kia tū ai i te aroaro o te Reme a te Atua—ko reira koutou kī ake ai kāore he Atua?\n\n3 Ko reira koutou whakakore tonu i te Karaiti, ka taea rānei e koutou te titiro ake ki te Reme a te Atua? E whakaaro ana rānei koutou ka noho koutou me ia i raro i tētahi mōhioranga ki tō koutou kaniawhea? E whakaaro ana rānei koutou ka hari koutou kia noho ki tērā Mea Tapu, i te mea e ohooho ana ō koutou wairua i runga i te mātauranga ki te kaniawhea mō tā koutou takahi noa i āna ture?\n\n4 Nana, ko taku kupu tēnei ki a koutou ka nui ake tō koutou pōuri ki te noho tahi me tētahi Atua tapu, ki tētahi Atua tika i runga i te mātauranga ki tō koutou poke i tōna aroaro, i tō koutou me i noho tahi me ngā wairua kua whakawākia kia noho i te ao rēwera.\n\n5 Nana rā, ina kawea mai koutou kia kite ai i tō koutou tahanga i te aroaro o te Atua, me te korōria anō hoki o te Atua, me te tapu o Ihu Karaiti, ka tahuna ki runga i a koutou he kapura ahi e kore nei e taea te tinei.\n\n6 Kāti rā e koutou e te hunga whakaponokore, tahuri mai koutou ki te Ariki; karanga kaha ake ki te Matua i runga i te ingoa o Ihu, me kore pea koutou e kitea kohakoretia, he poke kore, he pūrotu, ā, he mā, i te mea kua whakamākia e te toto o te Reme, hei taua rā whakamutunga nui.\n\n7 Hei āpiti anō, kei te kōrero atu au ki a koutou te hunga e whakakore i ngā whakakitenga a te Atua, ā, e kī ake ana kua whakamutua atu ērā mea, nā, kāore he whakakitenga, he poropititanga rānei, he takoha rānei, he mahutanga rānei, he kōrerotanga rānei i ngā reo kē, me te whakamāoritanga i ngā reo;\n\n8 Nana ko taku kupu tēnei ki a koutou, kāore te tangata e mōhio ana ki te rongopai a te Karaiti e whakakore nei i ēnei mea; āe rā, kāore anō ia kia pānui i ngā karaipiture; mehemea i pānui, kāore ia i te mārama ki ērā mea.\n\n9 Nā te mea kāore nei mātou e pānui nei he rite te Atua inānahi, ināianei, ā, āke tonu atu, ā, kāore he paku ātarangi o te panonitanga i roto i a ia?\n\n10 Ināianei ā, mehemea kua whakaarohia ake e koutou tētahi atua e tīni ana, ā, kei roto rā hoki tētahi ātarangi panonitanga, kātahi rā kua whakaarohia ake e koutou anō tētahi atua ehara nei i te Atua mahi merekara.\n\n11 Engari nana, māku koutou e whakakite atu tētahi Atua mahi merekara, ko te Atua pū anō o Aperahama, ā, me te Atua anō o Īhaka, me te Atua o Hākopa; ā, ko taua Atua anō nāna nei ngā rangi me te whenua i hanga, me ngā mea katoa kei roto.\n\n12 Nana, nāna nei a Arama i hanga, ā, nā Arama puta mai ai te takanga o te tangata. Ā, nā te takanga o te tangata haere mai ai a Ihu Karaiti, ko te Matua pū anō o te Tama; ā, nā te haerenga mai a te Karaiti puta mai ai te hokonga o te tangata.\n\n13 Ā, nā te hokonga o te tangata, i puta mai ai i a Ihu Karaiti, kua whakahokia mai rātou ki te aroaro o te Ariki; āe rā, mā konei hokona ai ngā tāngata katoa, nā te mea ka puta i te matenga o te Karaiti te aranga, e puta ake ai i reira tētahi hokonga mai i tētahi moe mutunga kore, mai i taua moe whakaohongia ake ai ngā tāngata katoa i runga i te mana o te Atua ina whakatangihia ake te tētere; ā, ka puta mai rātou, nui mai, iti mai, ā, ka tū katoa rātou i mua i tōna pae, I te mea kua hokona, ā, kua wetekina iho i tēnei here mau tonu o te mate, ko taua matenga he matenga tīnana.\n\n14 Kātahi ka puta mai te whakawākanga o te Mea Tapu ki runga i a rātou; kātahi ka puta mai te wā e poke tonu ai te mea e poke ana; ā, e tika tonu ai te mea e tika ana; e hari tonu ai te mea e hari ana; ā, e pōuri tonu ai te mea e pōuri ana.\n\n15 Ināianei ā, E koutou katoa kua whakaarohia ake e koutou anō tētahi atua tē taea te mahi merekara, ka ui atu au ki a koutou, kua pahemo atu ēnei mea katoa, kua kōrerotia nei? Kua tae mai te mutunga? Nana ko taku kupu tēnei ki a koutou, Kāo; ā, kāore anō te Atua kia mutu hei Atua mahi merekara.\n\n16 Nana, ehara rānei ngā mea i meatia nei e te Atua i te mea whakamīharo i ō koutou karu? Āe rā, ko wai e taea te mārama ngā mahinga whakamīharo a te Atua?\n\n17 Ko wai e kī ake ai ehara i te merekara te putanga ake o te rangi me te whenua i runga tana kupu; ā, nā te kaha o tana kupu hangaia ai te tangata mai i te puehu o te whenua; ā, nā te kaha o tana kupu kua meatia ngā merekara?\n\n18 Ā, ko wai e kī ake ai kāore a Ihu Karaiti i mea ai i ngā merekara maha? Ā, he maha ngā merekara nunui i meatia ai e ngā ringaringa o ngā āpōtoro.\n\n19 Ā, mehemea i mea ai ētahi merekara, nā, he aha i mutu ai i te Atua hei Atua mahi merekara, heoi, he Mea panoni kore tonu? Ā nana, ko taku kupu tēnei ki a koutou kāore ia e panoni; mehemea i pērā kua mutu ia hei Atua; ā, kāore ia e mutu hei Atua, ā, he Atua mahi merekara ia.\n\n20 Ā, ko te take e mutu ai āna mahi merekara i waenganui i ngā tamariki a te tangata he mea nā tō rātou whakaponokore, ā, ka māwehe atu i te huarahi tika, ā, kāore e mōhio ana ki te Atua hei whakawhirinakitanga mō rātou.\n\n21 Nana, ko taku kupu tēnei ki a koutou, ko te tangata e whakapono ana i te Karaiti, kāore e rangirua ana, ka tukuna atu ki a ia ērā mea katoa e tonoa ai e ia ki te Matua i runga i te ingoa o te Karaiti; ā, koinei te whakaari ki a koutou katoa, ki ngā tōpito katoa anō o te ao.\n\n22 Nana rā, pēnei tā Ihu Karaiti kī, te Tama a te Atua, ki āna apataki e noho mai ai, āe rā, ki āna apataki katoa anō hoki, i te rongonga o te whakaminenga: Haere koutou ki te ao katoa, ā, kauhautia atu te rongopai ki ngā mea katoa;\n\n23 Ā, ka whakaorangia te tangata e whakapono ai, ā, e rumakina ai, engari ka pāpunitia te tangata e kore nei e whakapono;\n\n24 Ā, ka whai atu ēnei tohu i te hunga whakapono—ka peia atu rātou i ngā rēwera i runga i tōku ingoa; ka kōrero rātou i ngā reo hou; ka tango ake rātou i ngā nākahi; ā, ki te inu ake rātou i ngā mea whakamate tangata e kore rātou e tūkinotia; ā, ka whakapā i ō rātou ringaringa ki runga i te hunga tūroro, ā, ka ora;\n\n25 Ā, ko te tangata e whakapono ai i tōku ingoa, kāore e rangirua ana, ka whakaū atu au ki a ia aku kupu katoa, tae atu ana ki ngā tōpito katoa o te ao.\n\n26 Ināianei ā, nana, ko wai e taea te tū atu ki ngā mahinga a te Ariki? Ko wai e taea te whakakore i āna kōrero? Ko wai e tū atu ki te mana nui o te Ariki? Ko wai e whakahāwea i ngā mahinga a te Ariki? Ko wai e whakahāwea i ngā tamariki a te Karaiti? Nana, ka mīharo koutou, ā, ka ngaro koutou katoa te hunga whakahāwea i ngā mahinga a te Ariki.\n\n27 Kāti rā, kaua e whakahāwea, kaua e mīharo, engari whakarongo ki ngā kupu a te Ariki, ā, uia atu te Matua i runga i te ingoa o Ihu mō ngā mea katoa e hapa ana koutou. Kaua e rangirua, engari kia kaha te whakapono, ā, kia tīmata pērā i ngā wā onamata, ā, kia haere mai ki te Ariki i runga i tō ngākau katoa, ā, whakamahia tō ake whakaoranga i runga i te wehi me te wiriwiri i tōna aroaro.\n\n28 Kia matatau i roto i ngā rā o tō koutou whakamātautauranga; tīhoretia iho i a koutou ngā mea poke katoa; kaua e ui atu, kia taea ai e koutou te whakapau i ō koutou mate kanehe, engari ui atu i runga i te kaha toka tū moana, kia kore ai koutou e tuku i tētahi whakawainga, engari kia mahi koutou ki te Atua pono, ki te Atua e ora ana.\n\n29 Me titiro koutou kei rumakina koutou i runga i te hē; titiro kei kai i te hakarameta o te Karaiti i runga i te hē; engari titiro kia mahia ēnei mea katoa i runga i te tika, ā, mahia ēnā i runga i te ingoa o Ihu Karaiti, te Tama a te Atua e ora ana; ā, ki te pēnei koutou, me te ū ki te mutunga, e kore nei koutou e makaia ki waho.\n\n30 Nana, e kōrero ana au ki a koutou me te mea nei kei te kōrero au mai i te hunga mate; nā te mea e mōhio ana ahau ka riro i a koutou aku kupu.\n\n31 Kaua e whakahē i a ahau nā ōku ngoikoretanga, i tōku matua rānei, nā ōna ngoikoretanga, i a rātou anō rānei te hunga kua tuhia i mua i a ia; engari me tuku whakawhetai kē koutou ki te Atua mōna ō mātou ngoikoretanga i whakakite atu ai ki a koutou, kia ako koutou me pēhea e mātau ake i a mātou.\n\n32 Ināianei ā, nana, kua tuhia tēnei tuhinga e mātou e hāngai ana ki ō mātou mātauranga, i roto i ngā pū e karangatia nei i waenganui i a mātou ko te Ihipiana rerekē, he mea tuku iho, ā, he mea tīni e mātou, e rite ana ki te āhuatanga o te kōrero.\n\n33 Ā, mehemea i rite te nui o ā mātou papa kua tuhia iho i te reo Hiperu; engari kua tīnia anōtia te reo Hīperu e mātou anō hoki; ā, me i taea e mātou te tuhi i te reo Hīperu, nana, kua kore he ngoikoretanga i roto i tō mātou tuhinga.\n\n34 Engari e mōhio ana te Ariki ki ngā mea kua tuhituhi, waihoki kāore he iwi atu anō e mōhio ana ki tō mātou reo; ā, nā te mea kāore he iwi atu anō e mōhio ana ki tō mātou reo, nō reira ia whakarite ai he huarahi mō tōna whakamāoritanga.\n\n35 Ā, kua tuhia ēnei mea katoa kia mā ai i a mātou ō mātou kākahu i ngā toto o ō mātou tuakana, ko rātou nei kua memeha atu i runga i te whakaponokore.\n\n36 Ā nana, koinei mea kua manakohia mai e koutou e pā ana ki ō mātou tuakana, āe rā, ko tā rātou whakahokinga pū anō ki te mātauranga o te Karaiti, he mea e rite ana ki ngā inoi o te hunga tapu katoa kua noho i te whenua.\n\n37 Ā, mā te Ariki a Ihu Karaiti e tuku kia whakautua ā rātou inoi e rite ana ki tō rātou whakapono; ā, mā te Atua te Matua e mahara ki te kawenata i kawenata ai ia ki te whare o Iharaira; ā, māna rātou e manaaki mō āke tonu atu, mā roto i te whakapono i runga i te ingoa o Ihu Karaiti. Āmine.\n\n", "ether 1": "[center][font_size=26]Ko te Pukapuka a Ētere[/font_size][/center]\n\nKo te tuhinga mō ngā Iarere, kua tīkina atu i ngā papa rua tekau-mā whā i kitea ai e te iwi o Rimihii ngā rā o Kīngi Mōhia.\n\n[center][font_size=26]Upoko 1[/font_size][/center]\n\n[i]Ka whakarāpopoto a Moronai i ngā tuhituhinga a Ētere—Ka whakatakotohia iho ngā whakapapa o Ētere—Kīhai te reo o ngā Iarere i whakapōauautia i te pourewa o Pāpera—Ka whakaaria e te Ariki kia ārahina atu rātou ki tētahi whenua taurikura, ā, ka whakatupuria rātou hei iwi nui.[/i]\n\n1 Ināianei ka tīmata ahau, a Moronai, ki te tuku i tētahi tuhinga mō aua tangata whenua onamata i whakangaromia e te ringa o te Ariki i runga i te mata o tēnei whenua.\n\n2 Ā, ka tīkina mai taku tuhinga mai i ngā papa e rua tekau mā whā i kitea rā e te iwi o Rimihi, i karangatia nei ko te Pukapuka a Ētere.\n\n3 Ā, ki ōku whakaaro kei ngā Hūrai te wāhanga tuatahi o tēnei tuhinga, e kōrero ana e pā ana ki te hanganga rā anō o te ao, mō Arama anō hoki, ā, he tuhinga anō mai i tērā wā tae noa iho ki te pourewa nui, me ngā mea katoa i heipū ake nei i waenganui i ngā tamariki a te tangata tae noa ki taua wā.\n\n4 Nō reira kāore au e tuhituhi i aua mea i heipū ake nei mai i ngā rā o Arama tae noa ki taua wā; engari kei runga i ngā papa; ā, ko te tangata e kitea ai ērā mea, ko ia anō te mea e whaimana ana kia riro i a ia te roanga katoa o te tuhinga.\n\n5 Engari nana, Kāore au e tuku i te roanga katoa o te tuhinga, engari ka tuku au i tētahi wāhi o te tuhinga, mai i te pourewa tae noa iho ki te wā i whakangaromia ai rātou.\n\n6 Ā, ka pēnei taku tuhituhi i runga i tēnei āhuatanga. Ko te tangata nāna nei tēnei tuhinga i tuhituhi, arā, ko Ētere, ā, he uri ia nō Koriatoro.\n\n7 He tama a Koriatoro nā Morono.\n\n8 Ā, he tama a Morono nā Eteme.\n\n9 Ā, he tama a Eteme nā Ahaha.\n\n10 Ā, he tama a Ahaha nā Heta.\n\n11 Ā, he tama a Heta nā Hipirona.\n\n12 Ā, he tama a Hipirona nā Koma.\n\n13 Ā, he tama a Koma nā Koriatumu.\n\n14 Ā, he tama a Koriatumu nā Amanikara.\n\n15 Ā, he tama a Amanikara nā Arona.\n\n16 Ā, he uri a Arona nō Hete, he tama ia nā Heatomo.\n\n17 Ā, he tama a Heatomo nā Ripi.\n\n18 Ā, he tama a Ripi nā Kihi.\n\n19 Ā, he tama a Kihi nā Koroma.\n\n20 Ā, he tama a Koroma nā Rewi.\n\n21 Ā, he tama a Rewi nā Kimi.\n\n22 Ā, he tama a Kimi nā Moriatono.\n\n23 Ā, he uri a Moriatono nō Ripakihi.\n\n24 Ā, he tama a Ripakihi nā Heha.\n\n25 Ā, he tama a Heha nā Hete.\n\n26 Ā, he tama a Hete nā Koma.\n\n27 Ā, he tama a Koma nā Koriatumu.\n\n28 He tama a Koriatumu nā Emera.\n\n29 Ā, he tama a Emera nā Omere.\n\n30 Ā, ko Omere te tama nā Hure.\n\n31 Ā, he tama a Hure nā Kipi.\n\n32 Ā, he tama a Kipi nā Oriha, he tama ia nā Iarere;\n\n33 Ko taua Iarere i haere mai ai i te pourewa nui, rāua ko tana teina, me ō rāua whānau, me ētahi atu me ō rātou whānau, i te wā i whakapōauau te Ariki i te reo o te iwi, ā, ka oati i runga i tōna riri kia whakamararatia atu rātou i runga i te mata katoa o te whenua; ā, i whakamararatia atu te iwi e rite ana ki te kupu a te Ariki.\n\n34 I te mea he tangata kaitā te teina a Iarere, ā, he tangata i whakamakautia nuitia e te Ariki, ka kī ake a Iarere, tana tuakana ki a ia: Karanga ake ki te Ariki, kia kaua rā ia e whakapōauau i a tātou kei kore tātou e mārama ki ā tātou kupu.\n\n35 Ā, i pahawa ake, nā, ka karanga ake te teina a Iarere ki te Ariki, ā, ka aroha te Ariki ki a Iarere; nō reira kāore ia i whakapōauau i te reo o Iarere; ā, kāore a Iarere rāua ko tana teina i whakapōauautia.\n\n36 Kātahi a Iarere ka kī atu ki tana teina: Karanga ake anō ki te Ariki, e tahuri atu ai ia i tōna riri i te hunga ko rātou nei he hoa nō tāua, kei kore ia e whakapōauau i tō rātou reo.\n\n37 Ā, i pahawa ake, nā, ka karanga ake te teina a Iarere ki te Ariki, ā, ka aroha anō te Ariki ki ō rāua hoa me ō rātou whānau anō hoki, nā, kāore rātou i whakapōauautia.\n\n38 Ā, i pahawa ake, nā, ka kōrero atu anō a Iarere ki tana teina, e mea ana: Haere, ā, ui atu ki te Ariki mēnā rānei ka āia atu tātou e ia ki waho i te whenua, ā, mēnā rānei ka āia atu tātou e ia ki waho i te whenua, karanga ake ki a ia ko hea haere ai tātou. Ā, ko wai e mōhio ana ko hea tātou kawea atu ai e te Ariki ki tētahi whenua e pai ake nei i ngā whenua katoa? Ā, ki te pēnei, tukua tātou kia ū ki te Ariki, kia whiwhi ai tātou ki taua mea hei whenua tuku iho mō tātou.\n\n39 Ā, i pahawa ake, nā, ka karanga ake te teina a Iarere ki te Ariki e rite ana ki taua mea i kōrerotia nei e te māngai o Iarere.\n\n40 Ā, i pahawa ake, nā, ka rongo te Ariki i te teina o Iarere, ā, ka aroha ia ki a ia, ā, ka kī ake ia ki a ia:\n\n41 Me haere me te whakawhāiti ngātahi i ā koutou kāhui, toa mai, uwha mai o ia āhua o ia āhua; i ngā kākano o te whenua anō hoki o ia āhua, o ia āhua; me ō whānau; me Iarere tō tuakana anō hoki me tōna whānau; me ō hoa anō hoki me ō rātou whānau, me ngā hoa o Iarere me ō rātou whānau.\n\n42 Ā, ina oti i a koe tēnei mea ka haere iho koe i mua i a rātou ki roto i te raorao kei te raki. Ā, ka tūtaki au ki a koe i reira, ā, ka haere atu au i mua i a koe ki roto i tētahi whenua e pai ake ana i ngā whenua katoa o te ao.\n\n43 Ā, ka manaaki au i a koe i reira me ōu uri, ā, ka whakatupuria ake he iwi nui mōku i ōu uri, i ngā uri anō o tō tuakana, ā, ka haere ngātahi rātou me koe. Ā, kāore tētahi iwi nui ake i te iwi māku e whakatupu ake i ōu uri, i runga i te mata katoa o te whenua. Ā pēnei tāku ki a koe nā te mea kua roa te wā kua karanga ake nei koe ki ahau.\n\n", "ether 2": "[center][font_size=26]Upoko 2[/font_size][/center]\n\n[i]Ka whakarite ngā Iarere mō tō rātou haerenga ki tētahi whenua whakaari—He whenua taurikura e tika ana i reira kia mahi te tangata ki te Karaiti ki te kore ka tahia atu—Ka kōrero atu te Ariki ki te teina a Iarere mō ngā hāora e toru—Ka waihanga ngā Iarere i ngā kaipuke nui—Ka ui atu te Ariki i te teina a Iarere kia whakaarohia ake tētahi huarahi e whakatūramatia ngā kaipuke.[/i]\n\n1 Ā, i pahawa ake, nā, ka haere iho a Iarere rātou ko tana teina, me ō rāua whānau, me ngā hoa anō hoki o Iarere rāua ko tana teina me ō rātou whānau, ki roto i te raorao whakateraki, (ā, ko Nimirota te ingoa o te raorao, he mea huaina mō te kaiaru kararehe kaha) me ā rātou kāhui i whakawhāitihia nei e rātou, toa mai, uwha mai, o ia āhua, o ia āhua.\n\n2 Ā, ka whakatakoto anō rātou i ngā māhanga, ā, ka hopu i ngā manu o te rangi; ā, ka whakarite anō rātou i tētahi oko, i mau ai i a rātou ngā ika nō ngā wai.\n\n3 Ā, ka mau mai anō i a rātou he tehoreta, koia, ko tōna whakamāoritanga, he pī mīere; ā, pēnei tā rātou kawe mai i a rātou ngā heke pī, me ngā āhua katoa o ngā mea i runga i te mata o te whenua, ngā purapura o ia āhua katoa.\n\n4 Ā, i pahawa ake, nā, i te wā i heke iho ai rātou ki roto i te raorao o Nimirota ka heke iho te Ariki ki raro, ā, ka kōrero tahi me te teina a Iarere; ā, kei roto ia i tētahi kapua, ā, kāore te teina a Iarere i kite atu i a ia.\n\n5 Ā, i pahawa ake, nā, ka whakahau te Ariki i a rātou kia haere atu rātou ki roto i te koraha, āe rā, ki roto ki taua takiwā kāore anō kia tae atu te tangata i reira. Ā, i pahawa ake, nā, ka haere atu te Ariki i mua i a rātou, ā, ka kōrero tahi me rātou i a ia e tū ana i tētahi kapua, ā, ka tuku tohutohu ko hea haere ai rātou.\n\n6 Ā, i pahawa ake, nā, ka haere rātou i roto i te koraha, ā, ka waihanga kaipuke, nā konā whakawhiti atu rātou i ngā wai maha, e tohua tonutia ana e te ringa o te Ariki.\n\n7 Ā, kāore te Ariki i tuku kia noho rātou i tua atu i te moana i te koraha, engari i hiahia ia kia haere mai ai rātou tae noa ki te whenua i whakaaria, he mea pai ake i ērā atu whenua katoa, kua tiakina mai nei e te Ariki te Atua mō tētahi iwi tika.\n\n8 Ā, i oati anō hoki ia i runga i tōna riri ki te teina o Iarere, nā, me mahi te tangata e noho mai nei i tēnei whenua i whakaaria, atu i taua wā haere ake nei, ā, mō āke tonu atu, ki te Atua kotahi, ka tahia atu rātou rānei ina puta mai te raneatanga o tōna riri ki runga i a rātou.\n\n9 Ināianei ā, ka taea e tātou te kite i ngā tikanga whakatakoto a te Atua e pā ana ki tēnei whenua, nā, he whenua tēnei nā te kupu whakaari; ka mahi te iwi e nōhia ai taua whenua ki te Atua, ka tahia atu rātou rānei ina puta mai te raneatanga o tōna riri ki runga i a rātou. Ā, ka puta mai te raneatanga o tōna riri ki runga i a rātou ina pakari tō rātou kino.\n\n10 Nana rā, he whenua tēnei e pai ake ana i ērā atu whenua katoa; nā reira me mahi te tangata e nōhia nei te whenua ki te Atua, ka tahia atu rānei; nā te mea koinā te tikanga takoto mutunga kore a te Atua. Ā, kāore rātou e tahia atu kia puta mai te raneatanga o te kino i waenganui i ngā tamariki o te whenua.\n\n11 Ā, ka puta mai tēnei ki a koutou, E koutou e ngā Tauiwi, kia mōhio ai koutou ki ngā tikanga whakatakoto a te Atua—kia rīpenetā ai koutou, ā, kei kore koutou e haere tonu atu i runga i ō koutou kino kia puta rā anō mai te raneatanga, kei kore koutou e tō iho mai i te raneatanga o te riri o te Atua ki runga i a koutou pēnā i ngā tāngata whenua i mea ai i mua.\n\n12 Nana, he whenua taurikura tēnei, ka herekore te iwi e nōhia nei e rātou tēnei whenua i te hereheretanga, me te mauheretanga, mai i ngā iwi katoa i raro i te rangi, ki te mahi noa rātou ki te Atua o te whenua, ko Ihu Karaiti ia, kua whakakitea mai nei e ngā mea kua tuhia mai nei e mātou.\n\n13 Ināianei ā, ka haere tonu taku tuhituhinga; nana rā, i pahawa ake, nā, i kawe mai nei te Ariki i a Iarere rāua ko tana teina ki te moana nui pū anō e whakawehewehe nei i ngā whenua. Ā, ka whakatūria ō rātou tēneti i tā rātou taenga atu ki te moana; ā, ka karangatia ake e rātou te wāhi rā ko Morianakumere; ā, ka noho tēneti rātou, ā, ka noho tēneti rātou i te takutai moana mō te takiwā o ngā tau e whā.\n\n14 Ā, i pahawa ake i te mutunga o ngā tau e whā, nā, ka haere mai anō te Ariki ki te teina o Iarere, ā, ka tū i tētahi kapua, ā, ka kōrero tahi me ia. Ā, ka kōrero tahi te Ariki ki te teina a Iarere mō te takiwā o ngā hāora e toru, ā, ka kohetehia ia nā te mea kīhai ia i mahara ki te karanga ake ki te ingoa o te Ariki.\n\n15 Ā, ka rīpenetā te teina a Iarere mō te kino i mea ai ia, ā, ka karanga ake ki te ingoa o te Ariki mō ana teina i tōna taha. Ā, ka kī atu te Ariki ki a ia: ka muru au i a koutou ko ō teina i ō koutou hara; engari kaua koutou e hara tonu anō, nā te mea ka mahara koutou e kore taku Wairua e totohe tonu ki te tangata; nā reira, ki te hara koutou kia pakari rawa koutou ka hātepea atu koutou i te aroaro o te Ariki. Ā, koinei ōku whakaaro mō te whenua e hoatu nei e au ki a koutou hei whenua tuku iho mō koutou; nā te mea ka meinga hoki tērā hei whenua e pai ake ana i ērā atu whenua katoa.\n\n16 Ā, ka kī ake te Ariki: Me haere ki te mahi, ā, hangaia, i runga i te ritenga o ngā kaipuke kua hangaia i mua. Ā, i pahawa ake, nā, ka haere te teina a Iarere ki te mahi, me ana teina anō hoki, ā, ka waihanga kaipuke i runga i te ritenga o ngā mea i hangaia ai e rātou i mua, e rite ana ki ngā tohutohu a te Ariki. Ā, he mea iti ērā, ā, he mea māmā i runga i te wai, e rite tonu ana ki te māmātanga o tētahi manu i runga i te wai.\n\n17 Ā, i hangaia ērā mea i runga i tētahi ritenga e piri kaha nei ērā, kua taea te mau ki te wai e rite tonu ana ki tētahi ipu; ā, he rite tonu tō reira taha whakararo ki tētahi ipu; ā, he piri kaha tō reira taha whakararo; ā, he piri kaha anō tō reira tahataha e rite ana ki tētahi ipu; ā, he mea koikoi ngā pito; ā, he piri kaha anō tō reira taha whakarunga kia rite tonu ki tētahi ipu; ā, ko tō reira roa he rite tonu ki te roa o tētahi rākau; ā, ko tō reira tatau, i te wā kua katia, he piri kaha kia rite tonu ki tētahi ipu.\n\n18 Ā, i pahawa ake, nā, ka karanga ake te teina a Iarere ki te Ariki, e mea ana: E te Atua, kua meatia e au ngā mahi nāu anō i whakahau mai ki ahau, ā, kua hangaia ngā kaipuke kia rite ki tāu i tohutohu mai nei.\n\n19 Ā nana, E te Ariki, kāore he māramatanga kei roto i aua mea; me urungi atu mātou ki hea? Waihoki ka mate mātou, nā te mea kāore e taea te ngā, hāunga ko te hau kei roto rā; nō reira ka mate mātou.\n\n20 Ā, ka kī atu te Ariki ki te teina a Iarere: Nana, māu e hanga tētahi koroputa i te taha whakarunga, me te taha whakararo anō hoki; ā, ina mate koutou i te haukore ka whakatūwhera i te koroputa, ā, ka whaihau. Ā, ki te rere iho mai te wai ki runga i a koutou, nana, ka katia te koroputa, kia kore koutou e mate i te waipuke.\n\n21 Ā, i pahawa ake, nā, ka meatia e te teina a Iarere, e rite ana ki tā te Ariki i whakahau ai.\n\n22 Ā, ka karanga ake anō ia ki te Ariki e mea ana: E te Ariki, nana kua mea au i tāu i whakahau mai ki ahau; ā, kua whakarite au i ngā kaipuke mō tōku iwi, ā nana kāore he tūramatanga kei roto rā. Nana, E te Ariki, māu rā e tuku kia whakawhiti atu mātou i te wai nui i roto i te pōuritanga?\n\n23 Ā, ka kī atu te Ariki ki te teina a Iarere: He aha tāu e pai ai hei meatanga māku kia whai māramatanga i roto i ō koutou kaipuke? Nana rā, kāore e āhei ana i a koutou te whai matapihi, nā te mea ka pākarukaru hoki ēnā; kāore rānei koutou e hari ahi atu, nā te mea e kore koutou e haere atu i runga i te māramatanga o te ahi.\n\n24 Nana rā, ka rite koutou ki tētahi tohorā i roto i te moana; nā te mea ka akiaki ngā ngaru maunga ki runga i a koutou. Hei aha koa, māku koutou e whakaputa ake anō i ngā hōhonutanga o te moana; nā te mea kua rere atu ngā hau i tōku māngai, ā, nāku anō ngā ua me ngā waipuke i tuku atu.\n\n25 Ā nana, ka whakarite au i a koutou mō ēnei mea; nā te mea e kore nei e āhei i a koutou te whakawhiti atu i tēnei hōhonutanga nui ki te kore au e whakarite i a koutou mō ngā ngaru o te moana, ā, ko ngā hau kua rere atu, me ngā waipuke e puta mai ai. Nō reira he aha tāu e pai ai hei whakaritenga māku kia whai māramatanga ina horomia ake koutou i ngā hōhonutanga o te moana?\n\n", "ether 3": "[center][font_size=26]Upoko 3[/font_size][/center]\n\n[i]Ka kite te teina a Iarere i te matikara o te Ariki i a ia e pā iho ana ki ngā kohatu tekau mā rua—Ka whakakite atu te Karaiti i Tōna tīnana wairua ki te teina a Iarere—Kāore e taea te hunga i a rātou tētahi mātauranga tino tika te aukati i tā rātou tomo atu i te ārai—Ka tukuna he mea whakamāori hei whakaputa atu i te tuhinga Iarere ki te māramatanga.[/i]\n\n1 Ā, i pahawa ake, nā, ka haere atu te teina a Iarere, (nā kua whakaritea ngā kaipuke e waru) ki te maunga, i karangatia nei e rātou ko te maunga Hereme, nā tōna tino tiketike, ā, ka rewa mai i tētahi kohatu ngā kohatu iti tekau mā ono; he mea mā, ā, he mea pūataata, he rite tōna pūataata anō ki te karāhe; ā, nāna i hari i roto i ōna ringaringa ki runga i te tihi o te maunga, ā, ka karanga ake anō ki te Ariki, e mea ana:\n\n2 E te Ariki, nāu nei i mea mai e tika ana kia karapotia mātou e ngā waipuke. Nana ināianei, E te Ariki, kia kaua e riri ki tāu pononga nā tōna ngoikoretanga i tō aroaro; nā te mea e mōhio ana mātou he tapu koe, ā, e noho ana i ngā rangi, ā, he mea hē mātou i tō aroaro; kua huri ō mātou āhua kia kino tonu he mea nā te takanga; hei aha koa, E te Ariki, kua homai e koe tētahi whakahaunga e mea ana me karanga ake mātou ki a koe, kia whiwhi mātou i a koe e rite ana ki ō mātou hiahia.\n\n3 Nana, E te Ariki, kua pākia mātou e koe mō tō mātou hē, ā, kua āia atu mātou, ā, kua noho mātou i roto i te koraha mō ēnei tau maha; hei aha koa, kua arohaina mātou e koe. E te Ariki, tirohia iho au i runga i te aroha, ā, tahuritia atu tō riri i tēnei tō iwi, ā, kaua rā e tukua kia whakawhiti atu rātou i ngā rire hikareia i roto i te pōuritanga; engari tirohia ēnei mea kua whakarewaina iho e au i te kohatu.\n\n4 Ā, e mōhio ana ahau, E te Ariki, kei a koe te kaha katoa, ā, e taea ana tāu e pai ai mō te oranga o te tangata; nō reira whakapāngia mai ēnei kohatu, E te Ariki, ki tōu matikara, ā, whakaritea ērā kia tīahoaho atu i roto i te pōuritanga; ā, ka tīahoaho atu ērā ki a mātou i roto i ngā kaipuke kua whakaritea nei e mātou, kia whai māramatanga mātou i a mātou e whakawhiti atu ana i te moana.\n\n5 Nana, E te Ariki, e taea ana e koe tēnei te mahi. E mōhio ana mātou e taea ana e koe te whakakite atu i te kaha nui, he mea iti ki tō te tangata māramatanga.\n\n6 Ā, i pahawa ake, nā, i te kōrerotanga ake o te teina a Iarere i ēnei kupu, nana, ka torona atu e te Ariki tōna ringa, ā, ka pā takitahi iho ki ngā kohatu ki tōna matikara. Ā, ka hīkina ake te ārai i ngā karu o te teina a Iarere, ā, ka kite ia i te matikara o te Ariki; ā, i rite ki tō te tangata matikara, he rite ki te kikokiko me te toto; ā, ka hinga iho te teina a Iarere i te aroaro o te Ariki, nā te mea kua pākia ia ki te wehi.\n\n7 Ā, ka kite te Ariki kua hinga iho te teina a Iarere ki te whenua; ā, ka kī atu te Ariki ki a ia: E mātika ake, he aha koe i hinga iho ai?\n\n8 Ā, ka kī atu ia ki te Ariki: I kite au i te matikara o te Ariki, ā, i wehi au kei pākia iho au; nā te mea kāore au i te mōhio he kikokiko, he toto tō te Ariki.\n\n9 Ā, ka kī atu te Ariki ki a ia: Nā tō whakapono kua kite koe, nā, ka tangohia ake ki runga ki ahau te kikokiko me te toto; ā, kāore anō te tangata kia haere mai ki mua i ahau i runga i te whakapono nui pēnei i a koe; nā te mea me i kore i pēnā kua kore i taea e koe te kite i tōku matikara. I nui atu rānei tāu i kite ai?\n\n10 Ā, ka whakautu ia: Kāo; e te Ariki, whakakite mai koe i a koe anō ki ahau.\n\n11 Ā, ka kī atu te Ariki ki a ia: E whakapono ana rānei koe ki ngā kupu e kōrerotia ai e au?\n\n12 Ā, ka whakautu ia: Āe rā, e te Ariki, e mōhio ana au kei te kōrero pono koe, nā te mea he Atua pono koe, kāore e taea ana e koe te kōrero teka.\n\n13 Ā, i tana kōrerotanga i ēnei kupu, nana, ka whakakite atu te Ariki i a ia anō ki a ia, ā, ka mea: Kua hokona mai koe i te takanga nā te mea kei te mōhio koe ki ēnei mea; nō reira kua whakahokia mai koe ki tōku aroaro; nō reira au whakakite atu ai i ahau anō ki a koe.\n\n14 Nana, ko au anō tērā i whakaritea ai i te orokohanganga rā o te ao ki te hoko i tōku iwi. Nana, Ko au a Ihu Karaiti. Ko au te Matua me te Tama. Ka whaioranga ngā tāngata katoa i ahau, ā, ki te taha mau tonu, ka meinga rātou te hunga e whakapono ai ki tōku ingoa hei tama, ā, hei tamāhine māku.\n\n15 Ā, kāore anō au kia whakakite atu i a au anō ki te tangata nāku noa nei i hanga, nā te mea kāore anō te tangata kia whakapono mai pērā i a koe. E kite ana koe he mea hanga koe ki te ritenga o tōku ake āhua? Āe rā, i hangaia ngā tāngata katoa i te tīmatanga ki te ritenga o tōku ake āhua.\n\n16 Nana, tēnei tīnana, e kitea nei e koe, koia te tīnana o tōku wairua; ā, kua hangaia e au te tangata ki te ritenga o te tīnana o tōku wairua; ā, me au nei e kitea nei e koe i roto i te wairua waihoki ka pērā anō hoki taku putanga mai ki tōku iwi i roto i te kikokiko.\n\n17 Ināianei ā, he pērā i ahau, a Moronai, i kī ake e kore e taea e au te hanga ake i tētahi tuhinga whānui mō ēnei mea kua tuhia iho nei, nō reira kāti anō māku te kī ake, nā, i whakakite a Ihu i a ia anō ki tēnei tangata i roto i te wairua, i runga i te āhua me te ritenga o taua tīnana anō i whakakitea atu ai ia e ia anō ki ngā Nīwhai.\n\n18 Ā, i minita atu ia ki a ia pērā i tana minitatanga atu ki ngā Nīwhai; ā, koinei katoa, kia mōhio ai tēnei tangata ko ia te Atua, nā ngā mahinga maha i whakakite atu ai te Ariki ki a ia.\n\n19 Ā, nō te mātauranga o tēnei tangata kāore i taea te taupare atu i tana titiro ki roto i te ārai; ā, i kite ia i te matikara o Ihu, nā konei, i tana kitenga atu, ka hinga iho ia i te wehi; nā te mea i mōhio ia koia te matikara o te Ariki; ā, mutu tonu atu tōna whakapono, nā te mea i mōhio ia, kāore hoki ōna rangirua.\n\n20 Nā reira, i a ia tēnei mātauranga tika rawa atu mō te Atua, kāore ia i taea te taupare atu i tana titiro atu ki roto i te ārai; nō reira i kite ia i a Ihu; ā, i minita atu ia ki a ia.\n\n21 Ā, i pahawa ake, nā, ka kī ake te Ariki ki te teina a Iarere: Nana, e kore koe e tukuna kia puta atu ēnei mea kua kitea nei, ā, kua rangona e koe ki te ao, kia tae ki te wā e whakakorōria au i tōku ingoa i roto i te kikokiko; nā reira, ka pupuri ake koe ki ngā mea kua kitea nei, ā, kua rangona e koe, ā, kei noho ka whakakitea atu ki tētahi tangata.\n\n22 Ā nana, ina haere mai koe ki ahau, māu ēnā mea e tuhituhi, ā, māu anō ēnā mea e hīri ake, kia kore ai tētahi e whakamāoritia ēnā mea; nā te mea māu ēnā mea e tuhituhi i roto i tētahi reo e kore nei e taea e rātou te pānui.\n\n23 Ā nana, māku ēnei kohatu e rua e hoatu ki a koe, ā, māu anō ēnā e hīri tahi ake ki te taha o aua mea e tuhia ai e koe.\n\n24 Nana rā, kua whakapōauautia e au te reo e tuhia ai e koe; nā reira ka mea au a tōna ake anō wā e pai ai ki ahau, kia whakanuia e ēnei kohatu ki ngā karu o te tangata ēnei mea e tuhia ai e koe.\n\n25 Ā, i te kōrerotanga ake o te Ariki i ēnei kupu, ka whakakite atu ia ki te teina a Iarere ngā tangata whenua katoa i ora ai, me ngā mea anō hoki e ora ai; ā, kīhai ia i taupare atu i ēnā mea i tana tirohanga atu, tae atu pū anō ki ngā pito o te ao.\n\n26 Nā te mea kua kōrero atu ia ki a ia i ngā wā o mua, nā, mehemea ka whakapono ia ki a ia ka taea e ia ngā mea katoa te whakakite atu ki a ia—me whakakite atu i aua mea ki a ia; nō reira kāore i taea e te Atua te kaiponu i tētahi mea i a ia, nā te mea i mōhio ia e āhei anō i te Ariki te whakakite atu i ngā mea katoa ki a ia.\n\n27 Ā, ka kī atu te Ariki ki a ia: Tuhia ēnei mea, ā, hīria ake ērā; ā, māku e whakakite atu i tōku ake wā ki ngā tamariki a te tangata.\n\n28 Ā, i pahawa ake, nā, ka whakahau te Ariki ki a ia kia hīria ake ngā kohatu e rua kua whiwhi nei ia, ā, kei whakakitea atu, taka noa ki te wā e whakakitea atu ai e te Ariki aua mea ki ngā tamariki a te tangata.\n\n", "ether 4": "[center][font_size=26]Upoko 4[/font_size][/center]\n\n[i]Ka whakahaua a Moronai kia hīria ake ngā tuhinga a te teina a Iarere—E kore aua mea e whakakitea ake kia pērā te nui o tō te tangata whakapono i tō te teina a Iarere—Ka whakahau te Karaiti i te tangata kia whakapono ki Āna kupu me ērā anō a Āna apataki—Ka whakahaua te tangata kia rīpenetā, kia whakapono ki te rongopai, ā, kia whakaorangia.[/i]\n\n1 Ā, ka whakahau te Ariki i te teina a Iarere kia heke iho i te maunga i te aroaro o te Ariki, ā, kia tuhia ngā mea i kitea ai e ia; ā, i kīa kia kaua e puta atu ērā mea ki ngā tamariki a te tangata kia whakairia ake rā anō ia i te rīpeka; ā, mō tēnei take puritia ai ērā mea e kīngi Mōhia, kia kore ai e puta atu ki te ao kia whakakite rā anō te Karaiti i a ia anō ki tana iwi.\n\n2 Ā, whai muri iho i tā te Karaiti tino whakakite atu i a ia anō ki tana iwi ka whakahau ia kia whakaputaina ērā mea.\n\n3 Ināianei ā, whai muri iho i tērā, kua memeha atu rātou i te whakapono kore; ā, kāore tētahi hāunga ko ngā Rāmana, ā, kua whakaparahako rātou i te rongopai a te Karaiti; nō reira kua whakahaua au kia hunaia ake anō ērā mea ki roto i te whenua.\n\n4 Nana, kua tuhituhi au ki runga i ēnei papa ngā mea pū anō i kite ai te teina a Iarere; ā, kāore he mea e nui ake ana i ngā mea i whakakitea atu ai ki te teina a Iarere.\n\n5 Nā reira kua whakahau te Ariki ki ahau kia tuhia ērā mea; ā, nāku ērā mea i tuhituhi. Ā, i whakahau ia ki ahau kia hīria ake ērā mea; ā, i whakahau anō hoki ia ki ahau kia hīria ake anō tō reira whakamāoritanga; nā reira nāku ngā mea whakamāori i hīri ake, e rite ana ki te whakahau a te Ariki.\n\n6 Nā te mea i kī mai te Ariki ki ahau: E kore ērā mea e puta atu ki ngā Tauiwi kia tae ki te rā e rīpenetā ai rātou i ō rātou hara, ā, kia meinga hei mea mā i te aroaro o te Ariki.\n\n7 Ā, hei taua rā e whakapakari rātou i tō rātou whakapono ki a au, e ai tā te Ariki, e pērā pū anō i tā te teina a Iarere, kia meinga rātou hei mea whakatapua i roto i ahau, kātahi au ka whakakite atu i ngā mea i kite ai te teina a Iarere, tae atu ana ki te huranga ake ki a rātou aku whakakitenga katoa, e ai tā Ihu Karaiti, te Tama a te Atua, te Matua o ngā rangi me te whenua, me ngā mea katoa kei roto rā.\n\n8 Ā, tukua te tangata e tautohetohe ai ki te kupu a te Ariki kia kangaia; ā, tukua anō te tangata e whakakore nei i ēnei mea kia kangaia; nā te mea e kore au e whakakite atu ki a rātou ngā mea nui ake, e ai tā Ihu Karaiti; nā te mea ko au anō ia e kōrero nei.\n\n9 Ā, i taku whakahau iho ka puare noa, ā, ka kati noa ngā rangi; ā, i taku kupu ka tūoioi te whenua; ā, i taku whakahau iho ka pahemo atu tō reira tāngata, me te mea nei nā te ahi.\n\n10 Ā, ko te tangata e kore nei e whakapono ki aku kupu, kāore nei e whakapono ana ki ngā kupu a aku apataki; ā, mehemea kāore au i te kōrero, whakawākia e koutou; nā te mea ka mōhio koutou ko au e kōrero ana, hei te rā whakamutunga.\n\n11 Engari ko te tangata e whakapono nei ki ngā mea kua kōrerotia nei e au, māku ia e toro atu ki ngā whakakitenga o tōku wairua, ā, ka mōhio ia, ā, ka whakaatu ia. Nā te mea mā tōku Wairua ia e mōhio ai e pono ana ēnei mea; nā te mea e whakapakepake ana ēnei mea i te tangata kia mahi pai.\n\n12 Ā, nōku ngā mea katoa e whakapakepake nei i te tangata ki te mahi pai; nā te mea kāore e puta mai te pai i tētahi ki te kore i ahau. Ko au anō tērā e ārahi nei i te tangata ki ngā mahi pai katoa; ko te tangata e kore nei e whakapono ki aku kupu e kore nei e whakapono ki ahau—nā, ko au anō tērā; ā, ko te tangata e kore nei e whakapono ki ahau e kore anō e whakapono ki te Matua nāna nei au i tono mai. Nana rā, ko au anō te Matua, ko au anō te māramatanga, me te oranga, me te pono o te ao.\n\n13 Haere mai ki ahau, E koutou e ngā Tauiwi, ā, māku e whakakite atu ki a koutou ngā mea nui ake, ko te mātauranga kua hunaia ake nā te whakaponokore.\n\n14 Haere mai ki ahau, E koutou te whare o Iharaira, ā, ka whakakitea atu tēnā ki a koutou anō te nui o ngā mea kua whakatakotohia ake e te Matua mō koutou, mai i te tūāpapa o te ao; ā, kāore anō kia puta mai ki a koutou, he mea nā te whakapono kore.\n\n15 Nana, ina tihaea e koutou te ārai o te whakapono kore e mea nei i a koutou kia noho tonu ai i tō koutou āhuatanga weriweri o te whakarihariha, me te whakapakeketanga o ō koutou ngākau, me te kāpōtanga o te hinengaro, kātahi ngā mea nui whakamīharo kua hunuia ake i a koutou mai i te tūāpapa o te ao—āe rā, ina karanga ake koutou ki te Matua i runga i tōku ingoa, i runga i te ngākau marū me te wairua iro, kātahi koutou ka mōhio, nā, kua maumahara te Matua i te kawenata i kawenata ai ia ki ō koutou tūpuna, E te whare o Iharaira.\n\n16 Kātahi ka huraina ake aku whakakitenga katoa i mea ai au kia tuhia e taku pononga a Hoani ki ngā karu o te iwi katoa. Kia mahara, ina kite koutou i ēnei mea, ka mōhio koutou kua tata mai te wā e whakakitea atu ai ērā mea i roto pū anō i ngā mahinga.\n\n17 Nō reira, ina whiwhi koutou i tēnei tuhinga ka mōhio koutou kua tīmata te Matua i tana mahi i runga i te mata katoa o te whenua.\n\n18 Nō reira, kia rīpenetā e koutou e ngā tōpito katoa o te ao, ā, haere mai ki ahau, ā, whakapono mai ki taku rongopai, ā, rumakina i runga i tōku ingoa; ā, ka whai mai ngā tohu i te hunga e whakapono ai i tōku ingoa.\n\n19 Ā, kua manaakitia te tangata e kitea ai e ū ana ki tōku ingoa hei te rā whakamutunga, nā te mea ka hāpaingia ake ia kia noho ai i te kīngitanga i whakaritea ai i te tūāpapa o te ao. Ā, nana, ko au anō nāna nei i kōrero. Āmine.\n\n", "ether 5": "[center][font_size=26]Upoko 5[/font_size][/center]\n\n[i]Ka tū atu ngā kaiwhakaatu tokotoru me te mahi ake anō hei whakaaturanga mō te pono o te Pukapuka a Moromona.[/i]\n\n1 Ināianei ahau, a Moronai, kua tuhia ngā kupu kua whakahaua nei ahau, e rite ana ki tōku mahara; ā, kua kōrerohia atu e au ki a koutou ngā mea kua hīria ake e au; nō reira kaua e whakapā atu ki ērā mea kia whakamāoritia ai e koutou; nā te mea kua whakahaua koutou kia kaua, engari taihoa ake ka pērātia e te mātauranga o te Atua.\n\n2 Ā nana, tērā pea ka tukua koutou kia whakakite atu i ngā papa ki te hunga e āwhina ai ki te whakaputa i tēnei mahi;\n\n3 Ā, ka whakakitea atu ki tētahi tokotoru e te mana o te Atua; nā reira ka tino mōhio rawa atu rātou he pono ēnei mea.\n\n4 Ā, mā te māngai o ngā kaiwhakaatu tokotoru e whakapūmautia ai ēnei mea; ā, ko te whakaaturanga o te tokotoru, me tēnei mahi, i konā whakakitea atu ai te mana o te Atua me tana kupu anō hoki, e whakaaturia mai nei e te Matua, e te Tama, e te Wairua Tapu anō hoki—ā, ka tū atu ēnei mea katoa hei kaiwhakaatu ki te ao hei te rā whakamutunga.\n\n5 Ā, ki te rīpenetā rātou me te haere mai ki te Matua i runga i te ingoa o Ihu, ka whakawhiwhia rātou ki roto ki te kīngitanga o te Atua.\n\n6 Ināianei ā, mehemea kāore aku mana i runga i ēnei mea, whakawākia e koutou; nā te mea ka mōhio koutou kei ahau te mana ina kite koutou i ahau, ā, ka tū atu tātou i te aroaro o te Atua hei te rā whakamutunga. Āmine.\n\n", "ether 6": "[center][font_size=26]Upoko 6[/font_size][/center]\n\n[i]Ka āia ngā kaipuke Iarere e ngā hau ki te whenua o te kupu whakaari—I whakawhetai te iwi ki te Ariki mō Tōna painga—Ka whakatūria a Oriha hei kīngi mō runga i a rātou—Ka mate a Iarere rāua ko tana teina.[/i]\n\n1 Ināianei ahau, a Moronai, ka tuku tonu i te tuhinga a Iarere rāua ko tana teina.\n\n2 Nā te mea i pahawa ake i muri iho i tā te Ariki whakarite i ngā kohatu i kawea ake ai e te teina a Iarere ki runga i te maunga, ka heke iho te teina a Iarere i te maunga, ā, ka purua atu ngā kohatu ki roto i ngā kaipuke i whakaritea atu nei, tētahi ki tētahi pito, tētahi ki tētahi pito; ā nana, i tiaho atu ēnā mea i roto i ngā kaipuke.\n\n3 Ā pēnei meatia ai e te Ariki ngā kohatu kia tiaho atu i te pōuritanga, kia tuku māramatanga atu ki ngā tāne, ngā wāhine, me ngā tamariki, kia kore ai rātou e whakawhiti atu i ngā wai nunui i roto i te pōuritanga.\n\n4 Ā, i pahawa ake, nā, i te wā kua whakaritea e rātou ngā tūmomo kai katoa, hei oranga mō rātou i runga i te wai, me ngā kai anō hoki mā ā rātou kāhui o ia tū, o ia tū, me ngā kararehe, ngā manu rānei e haria ai e rātou—ā, i pahawa ake i te wā kua whakaotioti rātou i ēnei mea katoa ka eke atu rātou ki runga i ō rātou kaipuke, ki ō rātou pōti rānei, ā, ka mānu atu ki runga i te moana, e tukua iho ana rātou e rātou anō ki te Ariki tō rātou Atua.\n\n5 Ā, i pahawa ake, nā, ka mea te Ariki kia puhia te hau pūkeri ki runga i te mata o ngā wai, whakatewhenua o te kupu whakaari; ā pēnei pīoioitia rātou ki runga i ngā ngaru o te moana i mua i te hau.\n\n6 Ā, i pahawa ake, nā, he maha ngā wā i tanumia iho rātou ki roto i ngā rire o te moana, nā ngā ngaru whakapuke i whatiwhatia iho nei ki runga i a rātou, me ngā tupuhi nui whakawehi anō hoki i hua ake ai i te hau pūkeri.\n\n7 Ā, i pahawa ake, nā, i te wā e tanumia ana rātou i roto i ngā rire o te moana kīhai i taea e ngā wai te tūkino i a rātou, i te mea he mea maru hoki ō rātou kaipuke kia rite ki tētahi oko, ā, i maru hoki ērā mea e rite ana ki te āka a Noa; nō reira ka karangatia atu rātou ki te Ariki i ngā wā i karapotia iho rātou e ngā wai maha, ā, nāna anō rātou i kawe ake ai ki runga ki ngā wai.\n\n8 Ā, i pahawa ake, nā, kāore i mutu te pupuhitanga o te hau whakatewhenua o te kupu whakaari i a rātou i runga i ngā wai; ā pēnei āia atu ai rātou ki mua i te hau.\n\n9 Ā, i waiata whakamoemiti rātou ki te Ariki; āe rā, i waiata whakamoemiti te teina a Iarere ki te Ariki, ā, i whakawhetai ia, i whakawhetai ia ki te Ariki mō te roanga ake o te rā; ā, ina tau mai te pō, kāore i mutu tā rātou waiata whakamoemiti ki te Ariki.\n\n10 Ā ka āia pēneitia atu rātou; ā, kāore i taea e tētahi taniwhā o te moana te whawhati iho i a rātou, e tētahi tohorā rānei te whakakino i a rātou; ā, hono tonu tā rātou whai māramatanga, i runga rānei i te wai, i raro rānei i te wai.\n\n11 Ā, ka āia pēneitia atu rātou, e toru rau e whā tekau mā whā ngā rā i runga i te wai.\n\n12 Ā, ka ū rātou ki uta ki te whenua o te kupu whakaari. Ā, ka tuohu iho rātou ki runga i te mata o te whenua i te wā i tau iho ō rātou waewae ki runga i te takutai o te whenua o te kupu whakaari, ā, ka whakaiti rātou i a rātou anō i mua i te aroaro o te Ariki, ā, ka heke iho ngā roimata i te hari i te aroaro o te Ariki, nā te nui o āna mahi aroha ki runga i a rātou.\n\n13 Ā, i pahawa ake, nā, ka haere atu rātou ki runga i te mata o te whenua, ā, ka tīmata tā rātou ngaki i te whenua.\n\n14 Ā, he tokowhā ngā tama a Iarere; ā, i huaina rātou ko Hakoma, rātou ko Kirika, ko Maha, ko Oriha.\n\n15 Ā, ka whānau ake anō te teina a Iarere i ngā tama me ngā tamāhine.\n\n16 Ā, neke atu i te rua tekau mā rua te tokomahatanga o ngā hoa o Iarere rāua ko tana teina; ā, i whānau mai anō rātou i ngā tama me ngā tamāhine i mua i tā rātou ūnga mai ki te whenua o te kupu whakaari; ā, nō reira ka tīmata tā rātou tokomaha haeretanga.\n\n17 Ā, i whakaakona rātou kia hīkoi whakaiti i te aroaro o te Ariki; ā, i whakaakona anō hoki rātou mai i ngā wāhi tiketike.\n\n18 Ā, i pahawa ake, nā, ka horapa haere rātou i runga i te mata o te whenua, ā, ka tīmata tā rātou whakatokomaha haere me tā rātou ngaki i te whenua; ā, ka pakari haere rātou i runga i te whenua.\n\n19 Ā, ka koroheke haere te teina a Iarere, ā, ka kite ia meake heke iho ia ki te rua tūpāpaku; nā reira ka kī atu ia ki a Iarere: Tukua tāua kia whakakotahi i tō tātou iwi kia tatauria ai rātou, kia mōhio ai tāua he aha tā rātou hiahia ki a tāua i mua i tā tāua hekenga iho ki ō tāua rua tūpāpaku.\n\n20 Ā, ka whakaminea te iwi kia rite ki ērā kōrero. Nā, kua rua tekau mā rua ngā tama me ngā tamāhine a te teina a Iarere; ā, kua tekau mā rua ngā tama me ngā tamāhine a Iarere, tokowhā āna tama.\n\n21 Ā, i pahawa ake, nā, ka tatauria tō rāua iwi; ā, whai muri iho i tā rāua tatau i a rātou, i hiahia rāua kia mōhio ai he aha ngā mea e hiahia nei rātou i a rāua i mua i tā rāua hekenga iho ki ō rāua rua tūpāpaku.\n\n22 Ā, i pahawa ake, nā, i te hiahia te iwi i a rāua kia whakawahia tētahi o ā rāua tama hei kīngi mō runga i a rātou.\n\n23 Ināianei ā nana, he mea pōuri ki a rāua. Ā, ka kī atu te teina a Iarere ki a rātou: Kāore e kore mā konei ara ake ai te hereheretanga.\n\n24 Engari ka kī atu a Iarere ki tana teina: Tukua kia whai kīngi ai rātou. Nō reira kī atu ai ia ki a rātou: Kōwhiria e koutou tētahi o ā māua tama hei kīngi, tā koutou pū anō e pai ai.\n\n25 Ā, i pahawa ake, nā, i kōwhiria te mātāmua a te teina a Iarere; ā, ko Pakaka tōna ingoa. Ā, i pahawa ake, nā, ka whakakorea e ia, kāore ia i pai hei kīngi mō rātou. Ā, i te hiahia te iwi kia kukume tōna matua i a ia, engari kīhai i pērā tōna matua; ā, ka whakahau ia ki a rātou kia kaua e kukume i tētahi tangata hei kīngi mō rātou.\n\n26 Ā, i pahawa ake, nā, i kōwhiria e rātou ngā teina katoa a Pakaka, ā, kīhai rātou i pai.\n\n27 Ā, i pahawa ake, nā, kīhai hoki ngā tama a Iarere i pai, ko ngā mea katoa hāunga tētahi; ā, ka whakawahia a Oriha hei kīngi i runga i te iwi.\n\n28 Ā, ka tīmata tōna whakahaere, ā, ka kake haere te iwi; ā, ka tino whairawa haere te iwi.\n\n29 Ā, i pahawa ake, nā, ka mate a Iarere, ā, me tana teina anō hoki.\n\n30 Ā, i pahawa ake, nā, i hīkoi whakaiti a Oriha i te aroaro o te Ariki, ā, ka mahara ki te nui o ngā mea i mea ai te Ariki mō tōna matua, ā, i whakaako anō ia i tana iwi ki ngā mea nunui i mea ai te Ariki mō ō rātou matua.\n\n", "ether 7": "[center][font_size=26]Upoko 7[/font_size][/center]\n\n[i]Ka whakahaere a Oriha i runga i te tika—Ka whakatūria ngā kīngitanga o Hure me Kohoro i waenganui i ngā tukipoto me ngā ngangaretanga—Ka whakahē ngā poropiti i te whakarihariha me te whakapakokotanga o te iwi, kātahi ka rīpenetā rātou.[/i]\n\n1 Ā, i pahawa ake, nā, ka whakahaere whakawā a Oriha ki runga i te whenua i runga i te tika i ōna rā katoa, he tino maha ōna rā.\n\n2 Ā, ka whānau mai āna i ngā tama me ngā tamāhine; āe rā, i whānau mai āna i ngā mea toru tekau mā tahi, e rua tekau mā toru ngā tama.\n\n3 Ā, i pahawa ake, nā, ka whānau mai tāna i a Kipi i tōna koroheketanga. Ā, i pahawa ake, nā, ka whakahaere a Kipi whai muri iho i a ia; ā, nā Kipi ko Korihoro.\n\n4 Ā, ka haututū a Korihoro ki tōna matua i te wā e toru tekau mā rua tōna pakeke, ā, ka haere atu ia kia noho ai i te whenua o Niho; ā, ka whānau mai ia i ngā tama me ngā tamāhine, ā, ka tino ātaahua haere rātou; nā reira ka kukume atu a Korihoro i ngā tāngata tokomaha kia whai atu i a ia.\n\n5 Ā, i te wā i whakakotahi ia i tētahi tauā ka haere ake ki te whenua o Morona te wāhi i noho ai te kīngi, ā, ka mauheretia ia, mā konā pahawa ake te kōrero a te teina a Iarere, nā, ka whakaraua rātou.\n\n6 Nā, ko te whenua o Morono, i reira te kīngi e noho ana, e tata atu ana ki te whenua e karangatia ana ko te Whakangaromanga e ngā Nīwhai.\n\n7 Ā, i pahawa ake, nā, ka noho a Kipi i roto i te hereheretanga, me tōna iwi i raro i a Korihoro tana tama, kia koroheketia rawatia ia; hei aha koa ka whānau mai a Kipi i a Hure i tōna koroheketanga, i a ia e noho herehere tonu ana.\n\n8 Ā, i pahawa ake, nā, i te riri a Hure ki tana tuakana; ā, ka pakari haere a Hure, ā, ka mārohirohi haere ki te ritenga o tō te tangata kaha; ā, i kaha hoki ia i runga i te whakawākanga.\n\n9 Nā reira, ka haere mai ia ki te puke o Eparaima, ā, nāna nei i whakarewa iho i te puke, ā, ka hangaia he hoari maitai mō te hunga i kumea atu ai e ia; ā, whai muri i tana whakamauranga i a rātou ki ngā hoari ka hoki ki te pā o Niho, ā, ka pakanga atu ki tana tuakana a Korihoro, mā konā rapu ai te kīngitanga, ā, ka whakahokia atu ki tōna matua a Kipi.\n\n10 Ināianei ā, nā te mea i mea ai a Hure, ka whakataua iho e tōna matua te kīngitanga ki runga ki a ia; nō reira ka tīmata tana whakahaere i muri i tōna matua.\n\n11 Ā, i pahawa ake, nā, i whakahaere whakawā i runga i te tika; ā, ka horapa haere i a ia tōna kīngitanga ki runga i te mata o te whenua, nā te mea kua tokomaha rawatia te iwi.\n\n12 Ā, i pahawa ake, nā, ka whānau mai a Hure i ngā tama me ngā tamāhine tokomaha.\n\n13 Ā, ka rīpenetā a Korihoro i ngā mea kino i mea ai ia; nā reira ka hoatu e Hure he mana ki a ia i roto i tōna kīngitanga.\n\n14 Ā, i pahawa ake, nā, he tokomaha ngā tama me ngā tamāhine a Korihoro. Ā, kei waenganui i ngā tama a Korihoro tētahi ko Noa tana ingoa.\n\n15 Ā, i pahawa ake, nā, ka haututū atu a Noa ki a Hure, te kīngi, me tana matua anō hoki a Korihoro, ā, ka kumea atu tana teina a Kohoro, me ana teina katoa anō hoki me ngā tāngata tokomaha.\n\n16 Ā, ka pakanga atu ia ki a Hure, te kīngi, mā konā riro ai i a ia tō rātou whenua tuku iho tuatahi; ā, ka meinga ia hei kīngi i runga i tērā wāhi o te whenua.\n\n17 Ā, i pahawa ake, nā, ka pakanga atu ia ki a Hure, te kīngi; ā, ka mau ia ki a Hure, te kīngi, ā, ka mauhereheretia atu ia ki roto o Morono.\n\n18 Ā, i pahawa ake i a ia whano ka whakamate i a ia, ka ngōki atu ngā tama a Hure ki roto i te whare o Noa i te pō, ā, ka whakamatea ia, ā, ka turakina iho te tatau o te whareherehere, ā, ka whakaputaina mai tō rātou matua, ā, ka whakanohoia iho ia ki runga i tōna ake torona.\n\n19 Nā reira, ka hangaia ake e te tama a Noa tōna kīngitanga i muri i a ia; hei aha koa kāore rātou i rapu mana atu anō ki runga i a Hure te kīngi, ā, ka kake nui te iwi i raro i te whakahere a kīngi Hure, ā, ka tupu kaha.\n\n20 Ā, ka weheruatia te whenua; ā, e rua ngā kīngitanga, ko te kīngitanga o Hure, me te kīngitanga o Kohoro, te tama a Noa.\n\n21 Ā, ka mea a Kohoro, te tama a Noa i tana iwi kia pakanga atu ki a Hure, nā konā hinga ai rātou i a Hure, ā, ka whakamate a Kohoro.\n\n22 Ināianei ā, he tama tā Kohoro ko Nimirota tōna ingoa; ā, ka tukua atu e Nimirota te kīngitanga o Kohoro ki a Hure, ā, ka makau haere ia i ngā karu o Hure; nā reira ka whakatau iho a Hure i ngā makauranga nui ki runga ki a ia, ā, i mahi ia i tāna i pai ai i roto i te kīngitanga o Hure.\n\n23 I a Hure e kīngi ana ka puta mai ngā poropiti tokomaha ki waenganui i te iwi, he mea tono e te Ariki, e poropiti ana, nā, i te kukume iho te whakarihariha me te whakapakoko o te iwi i tētahi kanga ki runga i te whenua, ā, ka whakangaromia rātou ki te kore rātou e rīpenetā.\n\n24 Ā, i pahawa ake, nā, ka haututū te iwi ki ō rātou poropiti, ā, ka whakatoia rātou. Ā, i pahawa ake, nā, ka whakahaere whakawā a kīngi Hure ki runga i te hunga katoa i whakatoi ai i ngā poropiti.\n\n25 Ā, ka whakaritea e ia tētahi ture puta noa i te whenua katoa, e tuku mana ana ki ngā poropiti e taea ai e rātou te haere ki ngā wāhi katoa e pai ai; ā, mā tēnei kaupapa kukume mai anō te iwi ki te rīpenetātanga.\n\n26 Ā, tohu te Ariki i te iwi mō rātou i rīpenetā i ō rātou kino me ō rātou whakapakoko, ā, ka tīmata tā rātou kake anō i te whenua. Ā, i pahawa ake, nā, ka whānau mai a Hure i ngā tama me ngā tamāhine i tōna koroheketanga.\n\n27 Ā, kāore he pakanga anō i ngā rā o Hure; ā, i maumhara ia ki ngā mea nunui i mea ai te Ariki mō ōna matua i tana kawenga mai i a rātou ki tua o te rire nui ki roto i te whenua o te kupu whakaari; nā reira i whakahaere whakawā ia i runga i te tika i ōna rā katoa.\n\n", "ether 8": "[center][font_size=26]Upoko 8[/font_size][/center]\n\n[i]He nui te ngangaretanga me te tautohetohenga i runga i te kīngitanga—Ka whakaritea e Akihi tētahi whakakotahitanga herenga-oati ki te whakamate i te kīngi—Nō te rēwera ngā whakakotahitanga huna, ko tōna hua he whakangaromanga mō ngā iwi—Ka whakatūpatoria ngā Tauiwi Moroki mō te whakakotahitanga e whai nei ki te turaki i te herekoretanga o ō rātou whenua katoa, me ō rātou iwi katoa.[/i]\n\n1 Ā, i pahawa ake, nāna ko Omere, ā, ka whakahaere a Omere i muri i a ia. Ā, nā Omere ko Iarere; ā, ka whānau mai a Iarere i ngā tama me ngā tamāhine.\n\n2 Ā, ka haututū a Iarere ki tōna matua, ā, ka haere mai ia ki te noho i te whenua o Heta. Ā, i pahawa ake, nā, ka whakapatipati ia i ngā tāngata tokomaha, nā ana kupu tinihanga, kia riro i a ia te haurua o te kīngitanga.\n\n3 Ā, i te wā i riro i a ia te haurua o te kīngitanga ka pakanga atu ki tōna matua, ā, nāna tōna matua i mauhere atu, ā, ka whakamahia ia i roto i te hereheretanga;\n\n4 Ināianei ā, i ngā rā o te whakahaeretanga o Omere, kei roto ia i te hereheretanga mō te haurua o ōna rā. Ā, i pahawa ake, nā, ka whānau ia i ngā tama me ngā tamāhine, ko Eremo rāua ko Koriatuma ētahi o rātou;\n\n5 Ā, i te tino pukuriri rāua nā ngā mahinga ā tō rāua tuakana, nā konā whakatūria e rāua tētahi tauā, ā, ka pakanga atu ki a Iarere. Ā, i pahawa ake, nā, ka pakanga atu rāua ki a ia i te pō.\n\n6 Ā, i pahawa ake, nā, i te wā i whakamatea te tauā a Iarere, whano rātou ka whakamate i a ia anō hoki; ā, ka inoi atu ia kei whakamate rātou i a ia, ki te pērā ka tuku atu ia i te kīngitanga ki tōna matua. Ā, i pahawa ake, nā, ka tohua tōna oranga.\n\n7 Ināianei ā, ka tino pōuri rawa a Iarere nō te ngaronga atu o tōna kīngitanga, nā te mea i whakatau iho tōna ngākau ki runga i te kīngitanga me te korōria o te ao.\n\n8 Nā, he tino mātanga te tamāhine a Iarere, ā, i tana kitenga atu i ngā pōuritanga o tōna matua, ka whakaaro ake i tētahi mahere mā konā whakahokia te kīngitanga ki tōna matua.\n\n9 Nā, he tino ātaahua te tamāhine a Iarere. Ā, i pahawa ake, nā, ka kōrero ia ki tana matua, ā, ka kī atu ki a ia: He aha i pēnei ai te pōuri nui o tōku matua? Kāore anō rānei ia kia pānui i te tuhinga i kawea mai nei e ō tāua tūpuna ki tua i te rire nui? Nana, kāore rānei i reira tētahi tuhinga e pā ana ki a rātou o mua, nā, i riro ai i a rātou ngā kīngitanga me te korōria nui nā ā rātou mahere huna?\n\n10 Ināianei ā, nō reira, tukua tōku matua kia tono atu i a Akihi, te tama a Kiminoro; ā nana, he ātaahua ahau, ā, ka kanikani au i tōna aroaro, ā, māku ia e whakaahuareka, nō ka hiahia mai ia ki a au hei wahine māna; nā reira ka hiahia ia i a koe kia hoatu au ki a ia hei hoawahine māna, kātahi ka kī atu koe: Māku ia e tuku ki te mauria mai e koe te māhunga o tōku matua, te kīngi.\n\n11 Ināianei ā, he hoa a Omere nō Akihi; nā reira, i te tononga atu a Iarere i a Akihi, ka kanikani te tamāhine a Iarere i tōna aroaro, ā, ka whakaahuareka i a ia, nā konā hiahia ai ia i a ia hei hoawahine māna. Ā, i pahawa ake, nā, ka kī atu ia ki a Iarere: Homai ia ki ahau hei hoawahine māku.\n\n12 Ā, ka kī atu a Iarere ki a ia: Māku ia e hoatu ki a koe, mēnā ka mauria mai ki ahau te māhunga o tōku matua, te kīngi.\n\n13 Ā, i pahawa ake, nā, ka whakaminea ngātahitia e Akihi ana huānga katoa ki roto i te whare o Iarere, ā, ka kī atu ki a rātou: Ka oati koutou ki ahau kia pono koutou ki ahau i roto i te mea māku e tono atu nei ki a koutou?\n\n14 Ā, i pahawa ake, nā, ka oati katoa rātou ki a ia, i runga i te Atua o te rangi, me ngā rangi anō hoki, i runga i te whenua anō hoki, me ō rātou māhunga anō hoki, nā, ka riro atu te māhunga o te tangata e kōtiti atu i te āwhina e tonoa ai e Akihi; ā, ki te whāki atu tētahi i tētahi mea i whakamōhiotia atu e Akihi ki a rātou, koia hoki e riro atu i tōna oranga.\n\n15 Ā, i pahawa ake, nā, i whakaae pēnei rātou ki tā Akihi. Ā, ka mahia atu e Akihi ki a rātou ngā oati i tukuna iho e rātou te hunga onamata i whai ai ki te rapu mana, he mea tuku iho e Kaina, koia tētahi kaikōhuru nō te tīmatanga.\n\n16 Ā, i tautokona rātou e te mana o te rēwera kia mahia ēnei oati ki te iwi, kia mau tonu ki a rātou i roto i te pōuritanga, kia āwhina ai i te hunga rapu mana kia rapu mana, kia kōhuru, kia pāhua, kia rūkahu, kia mahia ai ngā tūmomo whakarihariha me ngā pūremutanga.\n\n17 Ā, nā te tamāhine a Iarere i puru ki roto i tōna ngākau kia kimihia ēnei mea onamata; ā, nā Iarere i puru ki roto i tō Akihi ngākau; nā reira, ka mahia atu e Akihi ki ana huānga me ōna hoa, e ārahina atu ana rātou i runga i ngā whakaari whakapatipati kia mahia tāna i pai ai.\n\n18 Ā, i pahawa ake, nā, ka whakaritea e rātou tētahi huinga huna, e rite ana ki a rātou nō onamata; ko taua whakakotahitanga he mea mōrikarika, ā, he mea whakarihariha i runga i ngā mea katoa, i te tirohanga a te Atua;\n\n19 Nā te mea kāore te Ariki e mahi ana i roto i ngā whakakotahitanga huna, kāore rānei ia e mea kia whakaheke te tangata i te toto, engari kua kīa kia kaua i roto i ngā mea katoa, mai i te tīmatanga o te tangata.\n\n20 Ināianei ahau, a Moronai, e kore nei e tuhituhi i ā rātou tūmomo oati me ā rātou whakakotahitanga, nā te mea kua whakamōhiotia mai ki ahau kei waenganui ēnā mea i ngā iwi katoa, ā, kei roto anō i ngā Rāmana.\n\n21 Ā, nā ēnei mea anō te whakangaromanga o tēnei iwi e kōrerotia ake nei e ahau, me te whakangaromanga anō hoki o te iwi o Nīwhai.\n\n22 Ā, ko te iwi e tautoko ake i ngā whakakotahitanga huna pērā, kia rapu mana, kia whai taonga, kia horapa haere i runga i te iwi, nana, ka whakangaromia rātou; nā te mea e kore te Ariki e tuku ngā toto o te hunga tapu, e whakahekea iho ai e rātou, e hono tonu ai te karanga ake ki a ia i te whenua mō te utu ki runga ki a rātou, engari ka kore ia e rapu utu ki runga i a rātou.\n\n23 Nā reira, E koutou e ngā Tauiwi, he whaimātauranga ia nō te Atua kia whakakitea atu ēnei mea ki a koutou, kia rīpenetā koutou i ō koutou hara, ā, kaua e tuku kia eke ake ēnei whakakotahitanga huna ki runga i a koutou, he mea hanga ake kia whaimana, ā, kia whai taonga—me te mahi, āe rā, ka tau mai pū anō te mahi whakangaromanga ki runga i a koutou, ki tō koutou turakinga me tō koutou whakangaromanga ki te tuku ēnei mea kia puta mai.\n\n24 Nā reira, e whakahau ana te Ariki i a koutou, ina kite koutou i ēnei mea e puta mai ana ki waenganui i a koutou, nā, ka oho ake ki tētahi mātauranga mō tō koutou āhuatanga weriweri, nā tēnei whakakotahitanga huna kei roto nei i a koutou; auē rānei te mate mō tēnei mea, nā ngā toto o te hunga kua whakamatea iho nei; nā te mea kei te karanga ake rātou i te puehu kia rapu utu ki runga i taua mea, ki runga hoki i te hunga katoa nāna nei tēnei i hanga.\n\n25 Nā te mea e pahawa ake ana, nā, ko te tangata e hangaia ake tēnei mea e whai ana ki te turaki iho i te herekoretanga o ngā whenua katoa, o ngā iwi katoa; ā, mā konā pahawa ake ai te whakangaromanga ki ngā tāngata katoa, nā te mea kua hangaia ake e te rēwera, koia te matua o ngā rūkahu katoa; ko taua kairūkahu pū anō nāna nei ō tātou mātua tuatahi i tinihanga, āe rā, ko taua kairūkahu pū anō nāna nei te tangata i mea kia kōhuru mai i te tīmatanga; nāna nei ngā ngākau o te tangata i whakapakeke nā konei rātou kōhuru ai i ngā poropiti, kua ākina ki te kohatu, kua makaia ki waho, mai i te tīmatanga.\n\n26 Nā reira ahau, a Moronai, e whakahaua ana kia tuhia ēnei mea kia whakakorehia atu te kino, ā, kia tae mai te wā e kore ō Hātana kaha ki runga i ngā ngākau o ngā tamariki a te tangata, engari kia whakapakepakea rātou kia mahi pai i ngā wā katoa, kia haere mai ai rātou ki te mātāpuna o te tika katoa, ā, kia whakaorangia ai.\n\n", "ether 9": "[center][font_size=26]Upoko 9[/font_size][/center]\n\n[i]Ka riro atu te kīngitanga mai i tētahi ki tētahi atu he mea nā te tāhū, te whakangārahu me te kōhuru—I kite a Emere i te Tama o te Tika—He tokomaha ngā poropiti e karanga ake nei i te rīpenetātanga—Ka muia te iwi e te matekai me ngā nākahi paitini.[/i]\n\n1 Ināianei ahau, a Moronai, e haere tonu nei taku tuhinga. Nō reira, nana, i pahawa ake nā te whakakotahitanga huna a Akihi me ōna hoa, nana, ka turakina e rātou te kīngitanga o Omere.\n\n2 Hei aha koa, i aroha te Ariki ki a Omere, ki āna tama anō hoki, ā, ki āna tamāhine kīhai i whai i tōna whakangaromanga.\n\n3 Ā, ka whakatūpato te Ariki i a Omere i roto i tētahi moemoeā kia wehe atu ia i te whenua; nā reira, ka wehe atu a Omere i te whenua me tana whānau, ā, ka haere mō ngā rā maha, ā, ka haere mai, ā, ka tōhipa atu i te puke o Himi, ā, ka haere mai ki te wāhi i whakangaromia nei ngā Nīwhai, ā, atu i reira ki te taha rāwhiti, ā, ka tae atu ki tētahi wāhi e kīa ana ko Aporima, i te taha o te takutai moana, ā, ka whakatūria ake tōna tēneti i reira, me āna tama rātou ko āna tamāhine anō hoki, me tōna whare katoa, atu i a Iarere rātou ko tōna whānau.\n\n4 Ā, i pahawa ake, nā, ka whakawahia a Iarere hei kīngi i runga i te iwi, e te ringa o te whakarihariha; ā, ka tukuna atu tana tamāhine ki a Akihi hei hoawahine māna.\n\n5 Ā, i pahawa ake, nā, ka whai atu a Akihi i te oranga o tana hungarei; ā, ka tono atu ia ki aua hunga nāna nei i whakaoati i runga i ngā oati o te hunga onamata, ā, ka riro i a rātou te māhunga o tōna hungarei, i a ia e noho ana i runga i tōna torona, e whakarongo ana ki tōna iwi.\n\n6 Nā te mea, anō te nui o te horapa haeretanga o tēnei huinga huna whakarihariha, nā, kua pokea ngā ngākau katoa o te iwi; nō reira i kōhuru a Iarere i runga i tōna torona, ā, ka kīngi a Akihi i muri i a ia.\n\n7 Ā, i pahawa ake, nā, ka pūhaehae haere a Akihi ki tana tama, nō reira ka tūtakina ia ki roto i te whareherehere, ā, i iti rawa te kai i whāngaia atu māna, ā, mate noa ia.\n\n8 Ināianei ā, ka riri te teina o te mea i mate ai, (ā ko Nimira tōna ingoa) ki tōna matua nā tā tōna matua i mea ai ki tōna tuakana.\n\n9 Ā, i pahawa ake, nā, ka whakakao mai a Nimira i tētahi ope iti, ā, ka tāhuti atu i te whenua, ā, ka haere mai, ā, ka noho tahi me Omere.\n\n10 Ā, i pahawa ake, nā, ka whānau a Akihi i ērā atu tama, ā, ka riro i a rātou ngā ngākau o te iwi, hei aha koa i oati rātou ki a ia kia mea ai i ngā tūmomo kino katoa e rite ana ki tāna i hiahia ai.\n\n11 Nā, i te hiahia te iwi o Akihi kia whai taonga, e rite ana ki a Akihi i hiahia ai ki te whaimana, nā reira, ka tuku atu ngā tama a Akihi i te putea ki a rātou, nā konā tōia atu anō te wāhi nui o te iwi ki a rātou.\n\n12 Ā, ka tīmata tētahi pakanga i waenganui i ngā tama a Akihi me Akihi, hono tonu tēnei mō ngā tau maha, āe rā, e tata tae atu ana ki te whakangaromanga katoatanga o ngā tāngata o te kīngitanga, āe rā, pau katoa, atu i ngā wairua toru tekau, me te hunga i tahuti atu i te taha o Omere.\n\n13 Nā reira, ka whakahokia anōtia a Omere ki tōna whenua tuku iho.\n\n14 Ā, i pahawa ake, nā, ka koroheke haere a Omere; hei aha koa, ka whānau mai ia i a Emere i tōna koroheketanga; ā, ka whakawahi ia i a Emere hei kīngi i muri i a ia.\n\n15 Ā, i muri iho i tana whakawahinga i a Emere hei kīngi ka kite ia i te maungārongo i runga i te whenua katoa mō te takiwā o ngā tau e rua, ā, ka mate ia, he maha rawa atu ngā rā i kite ai ia, e kī ana i te pōuritanga. Ā, i pahawa ake, nā, ka whakahaere a Emere i muri i a ia, ā, ka whakakī ia i ngā tapuae o tōna matua.\n\n16 Ā, ka tīmata atu anō tā te Ariki tango i tōna kanga i te whenua, ā, ka kake rawa te whare o Emere i raro i tōna whakahaeretanga; ā, ka pakari rawa rātou i roto i te takiwā o ngā tau e ono ngahuru mā rua, nā konā ka tino whairawa rawa atu rātou—\n\n17 I a rātou ngā tū huarākau, me ngā kākano, me ngā hiraka, me ngā rīnena papai, me te kōura, me te hiriwā, me ngā mea utu nui;\n\n18 Me ngā tū kau katoa anō hoki, ngā ōkiha, ngā kau, ngā hipi, ngā poaka, ngā koati, me ērā atu tūmomo kararehe e pai ana hei kai mā te tangata.\n\n19 Ā, i a rātou anō hoki he hōiho, he kāihe, ā, he arawhana, he kureroma, he kumomo i reira; he pai katoa ērā mea mā te tangata, he tino pērā anō ngā arawhana me ngā kureroma me ngā kumomo.\n\n20 Ā pēnei ringihia iho ai e te Ariki āna manaakitanga ki runga i tēnei whenua, he whenua pai rawa ake i ngā whenua katoa; ā, ka whakahau ia kia nōhia ai te whenua e te hunga mō tā te Ariki e pai ai, ki te kore ka whakangaromia rātou ina pakari rātou i roto i te kino; nā konā rā, e ai tā te Ariki: Māku te raneatanga o tōku riri e maringi iho.\n\n21 Ā, ka whakahaere whakawā a Emere i runga i te tika i ōna rā katoa, ā, i whānau mai ia i ngā tama me ngā tamāhine tokomaha; ā, nāna ko Koriatumu, ā, ka whakawahi ia i a Koriatumu hei kīngi i muri i a ia.\n\n22 Ā, i muri iho i tana whakawahi i a Koriatumu hei kīngi i muri i a ia ka ora ia mō ngā tau e whā, ā, ka kite ia i te maungārongo i runga i te whenua katoa; āe rā, i kite ake anō ia i te Tama o te Tika, ā, i hari ia, i whakakorōria ia i tōna rā; ā, ka mate ia i runga i te rangimārie.\n\n23 Ā, i pahawa ake, nā, ka hīkoi a Koriatumu i roto i ngā tapuae o tōna matua, ā, nāna ngā pā kaha maha i waihanga ake, ā, i mahia ērā mea e pai ana ki tōna iwi i ōna rā katoa. Ā, i pahawa ake, nā, kāore he tamariki āna kia tino koroheke rawa ia.\n\n24 Ā, i pahawa ake, nā, ka mate tana hoawahine, kua kotahi rau mā rua tōna pakeke. Ā, i pahawa ake, nā, ka mau a Koriatumu ki tētahi kōtiro hei hoawahine māna i tana koroheketanga, ā, ka whānau mai i ngā tama me ngā tamāhine tokomaha; nā reira i ora ia tae noa atu kia kotahi rau e whā ngahuru mā rua tau te pakeke.\n\n25 Ā, i pahawa ake, nāna ko Komo, ā, ka kīngi a Komo i muri i a ia; ā, ka whakahaere ia mō ngā tau e whā ngahuru mā iwa, ā, nāna ko Heta; ā, i whānau mai anō ia i ētahi atu tama me ētahi atu tamāhine.\n\n26 Ā, kua horapa haere anō te iwi ki runga i te mata katoa o te whenua, ā, ka tīmata atu anō tētahi whakarihariha i runga i te mata o te whenua, ā, ka tīmata anō tā Heta tauapo i ngā tikanga huna onamata, kia whakangaro atu i tōna matua.\n\n27 Ā, i pahawa ake, nā, ka turakina e ia tōna matua i runga i te torona, nā te mea i whakamate ia i a ia ki tana ake hoari; ā, ka kīngi ia i muri i a ia.\n\n28 Ā, ka haere mai anō ētahi poropiti ki roto i te whenua, e karanga atu ana i te rīpenetātanga ki a rātou—nā, me matua whakarite rātou i te huarahi o te Ariki, ki te kore ka tau mai tētahi kanga ki runga i te mata o te whenua; āe rā, ka tau mai pū anō tētahi matekai nui, mā konā whakangaromia katoatia rātou ki te kore rātou e rīpenetā.\n\n29 Engari kāore te iwi i whakapono ki ngā kupu a ngā poropiti, engari ka makaia atu rātou e rātou; ā, ko ētahi i makaia ki roto i ngā rua, ā, mahue ana rātou kia mate. Ā, i pahawa ake, nā, i meatia ēnei mea katoa e rātou e rite ana ki te whakahau a te kīngi, a Heta.\n\n30 Ā, i pahawa ake, nā, ka tīmata tētahi kāhoretanga nui i runga i te whenua, ā, ka tīmata wawe rawa te whakangaronga o ngā tangata whenua he mea nā te kāhoretanga, nā te mea kāore he ua i runga i te mata o te whenua.\n\n31 Ā, ka puta mai ngā nākahi paitini anō hoki ki runga i te mata o te whenua, ā, ka whakamate i ngā tāngata tokomaha. Ā, i pahawa ake, nā, ka tīmata atu te tahutitanga atu o ā rātou kāhui i te aroaro o ngā nākahi paitini, ki te whenua whakatetonga, i karangatia nei e ngā Nīwhai ko Harahemara.\n\n32 Ā, i pahawa ake, nā, he maha ērā mea i ngaro atu ai i runga i te huarahi; hei aha koa, i reira ētahi i tahuti atu ai ki roto i te whenua whakatetonga.\n\n33 Ā, i pahawa ake, nā, ka mea te Ariki i ngā nākahi kia kaua e arumia tonutia atu, engari kia kaupare atu i te huarahi e kore ai te tangata e hipa atu, nā, ka mate te tangata e ngana ai kia hipa atu i reira i ngā nākahi paitini.\n\n34 Ā, i pahawa ake, nā, ka whai atu te iwi i te ara i haere ai ngā kararehe, ā, ka kainga ngā tīnana o ngā mea i hinga mai rā i te ara, kia kainga katoatia ērā mea katoa. Nā, i te kitenga ake o te iwi ka mate rātou ka tīmata tā rātou rīpenetā i ō rātou kino, ā, ka karanga ake ki te Ariki.\n\n35 Ā, i pahawa ake, nā, i te wā i tika tā rātou whakaiti i a rātou anō i te aroaro o te Ariki ka tukuna e ia te ua ki runga i te mata o te whenua; ā, ka hauora anō te iwi, ā, ka ai he huarākau i ngā whenua whakateraki, me ngā whenua huri noa. Ā, ka whakaatu atu te Ariki i tōna kaha ki a rātou i tana tiaki i a rātou i te matekai.\n\n", "ether 10": "[center][font_size=26]Upoko 10[/font_size][/center]\n\n[i]Ka taua haere tētahi kīngi i tētahi—He tika ētahi o ngā kīngi; he kino ētahi atu—Ina kaha ake te tika, ka manaakitia te iwi, ā, ka whaiorangia rātou e te Ariki.[/i]\n\n1 Ā, i pahawa ake, i a Heha, koia tētahi uri o Heta—nā te mea i mate a Heta i te matekai, me tōna whare katoa atu i a Heha—nā reira, ka tīmata a Heha ki te hanga ake anō i tētahi iwi pakaru.\n\n2 Ā, i pahawa ake, nā, ka mahara a Heha i te whakangaromanga o ōna tūpuna, ā, nāna tētahi kīngitanga tika i hanga ake ai; nā te mea i mahara ia ki tā te Ariki i mahi ai i tana haringa mai i te teina a Iarere ki tua o te rirenga; ā, i hīkoi ia i ngā huarahi o te Ariki; ā, i whānau mai ia i ngā tama me ngā tamāhine.\n\n3 Ā, ko tana tama mātāmua, ko Heha tōna ingoa, ka haututū ki a ia; hei aha koa, ka pākia a Heha e te ringa o tētahi kaipāhua, nā tana tino whai taonga, nā konā tau mai anō te rangimārie ki tōna matua.\n\n4 Ā, i pahawa ake, nā, ka hanga ake tōna matua i ngā pā maha i runga i te mata o te whenua, ā, ka horapa haere anō te iwi ki runga i te mata katoa o te whenua. Ā, ka tino koroheke haere a Heha ki tētahi pakeketanga tino kaumātua rawa atu; ā, nāna ko Ripakihi. Ā, ka mate ia, ā, ka whakahaere a Ripakihi i muri i a ia.\n\n5 Ā, i pahawa ake, nā, kīhai a Ripakihi i mahi i ērā mea e pai ana i te tirohanga a te Ariki, nā te mea he tokomaha āna hoawahine me ngā hoawahine tūtūā, ā, ka whakatakotohia iho tērā ki runga i ō ngā tāngata pokohiwi, ā, he mea taumaha hei waha; āe rā, i tākehia rātou e ia ki ngā tāke taumaha; ā, ka hangaia ake e ia ngā whare tino nunui ki ērā tāke.\n\n6 Ā, ka whakatūria e ia tētahi torona tino ātaahua rawa atu; ā, i hanga ake ia i ngā whareherehere maha, ā, ka makaia e ia te tangata e kore nei e tuku tāke ki roto i te whareherehere; ā, ka makaia e ia te tangata e kore nei e āhei ki te tuku tāke ki roto i te whareherehere; ā, ka mea ia kia hono tonu tā rātou mahi hei oranga mō rātou; ā, ka meinga e ia te tangata e kore nei e mahi kia whakamatea.\n\n7 Nā reira i whiwhi ia i āna mahi papai katoa, āe rā, ka mea ia kia tahia āna kōura parakore i roto i te whareherehere; ā, he maha ngā tūmomo mahinga whakarākei i meinga ai e ia kia mahia i roto i te whareherehere. Ā, i pahawa ake, nā, ka whakamamaetia te iwi e ia ki ana pūremutanga me ana mōrikarikatanga.\n\n8 Ā, i te wā kua oti i a ia hei kīngi mō te takiwā o ngā tau e whā ngahuru mā rua ka ara ake te iwi i runga i te haututūtanga ki a ia; ā, ka tīmata tētahi pakanga anō i te whenua, nā konā patua iho a Ripakihi, ā, ka āia atu ōna uri katoa ki waho i te whenua.\n\n9 Ā, i pahawa ake i muri iho i ngā tau maha, ka huitahi a Moriatono, (he uri ia nō Ripakihi) tētahi tauā o ngā mea i peia atu, ā, ka haere atu ki te whawhai ki te iwi; ā, ka whiwhi kaha ia i runga i ngā pā maha; ā, ka nanakia haere te pakanga, ā, hono tonu mō ngā tau maha; ā, ka rapu kaha anō ia ki runga i te whenua katoa, ā, ka whakapūmauhia ia e ia anō hei kīngi i runga i te whenua katoa.\n\n10 Ā, hei muri iho i tana whakapūmautanga i a ia anō hei kīngi, ka whakamāmā ake te pīkaunga a te iwi, nā konā whaipai ia i te tirohanga a te iwi, ā, ka whakawahia ia e rātou hei kīngi mō rātou.\n\n11 Ā, ka mahi tika ia ki te iwi, engari kāore ki a ia anō nā ōna pūremutanga maha; nā reira i hātepea atu ia i te aroaro o te Ariki.\n\n12 Ā, i pahawa ake, nā, ka hanga ake a Moriatono i ngā pā maha, ā, ka tino whairawa haere te iwi i raro i tana whakahaeretanga, i runga i te whai whare, me te kōura me te hiriwā, i te whakatupu kākano, me ngā kāhui o ia tū, o ia tū, me ngā mea pērā kua whakahokia ki a rātou.\n\n13 Ā, ka ora a Moriatono ki tētahi pakeketanga tino kaumātua rawa atu, kātahi ia ka whānau i a Kimi; ā, ka whakahaere a Kimi i muri i a ia; ā, ka whakahaere ia mō ngā tau e waru, kātahi ka mate tōna matua. Ā, i pahawa ake, nā, kīhai a Kimi i whakahaere i runga i te tika, nā reira kāore ia i whakamakauria e te Ariki.\n\n14 Ā, ka ara ake tana teina i runga i te haututūtanga ki a ia, mā konā kumea ia e ia ki roto i te hereheretanga i ōna rā katoa; ā, ka whānau mai tāna i ngā tama me ngā tamāhine i roto i te hereheretanga, ā, ka whānau mai tāna i a Rewi i tōna koroheketanga; kātahi ka mate ia.\n\n15 Ā, i pahawa ake, nā, ka mahi pononga a Rewi i roto i te hereheretanga whai muri iho i te matenga o tōna matua, mō te takiwā o ngā tau e whā ngahuru mā rua. Ā, ka whakatupu whawhai atu ia ki te kīngi o te whenua, nā konā riro i a ia te kīngitanga.\n\n16 Ā, whai muri iho i tana rironga i a ia anō te kīngitanga ka mea ia i tērā e tika ana i te tirohanga a te Ariki; ā, ka whaiora te iwi i runga i te whenua; ā, ka ora ia ki tētahi pakeketanga tino kaumātua rawa, ā, ka whānau anō tāna i ngā tama me ngā tamāhine; ā, ka whānau anō tāna i a Koroma, nāna nei ia i whakawahi hei kīngi i muri i a ia.\n\n17 Ā, i pahawa ake, nā, ka mea a Koroma i ērā mea e pai ana i te tirohanga a te Ariki i ōna rā katoa; ā, ka whānau mai tāna i ngā tama me ngā tamāhine tokomaha; ā, whai muri iho i tana kitenga i ngā rā maha ka hemo atu ia, e pērā pū anō i te whānuitanga o te ao; ā, ka whakahaere a Kihi i muri i a ia.\n\n18 Ā, i pahawa ake, nā, ka hemo atu anō hoki a Kihi, ā, ka kīngi a Ripi i muri i a ia.\n\n19 Ā, i pahawa ake, nā, i mea anō a Ripi i ērā mea e pai ana i te tirohanga a te Ariki. Ā, ka whakangaromia ngā nākahi paitini i ngā rā o Ripi. Nā reira ka haere atu rātou ki roto i te whenua whakatetonga, ki te aruaru kai mō te iwi i te whenua, nā te mea i kapi katoa te whenua i ngā kararehe o te ngahere. Ā, ka meinga anō hoki a Ripi hei kaiaru kararehe tino pai.\n\n20 Ā, ka hanga rātou i tētahi pā tino nui i te whenua whāiti, i te taha e wehea ruatia ana te whenua e te moana.\n\n21 Ā, ka tiakina e rātou te whenua whakatetonga hei koraha, e aruaru kararehe ai rātou. Ā, kapi katoa te mata o te whenua whakateraki i ngā tāngata.\n\n22 Ā, he nui rawa tō rātou kaha ki te mahi, ā, ka mahi hokohoko rātou, ā, ka whakawhitiwhiti rātou tētahi ki tētahi, kia whai taonga ai rātou.\n\n23 Ā, i mahi rātou i ngā tūmomo oa katoa, ā, i hanga kōura rātou, me te hiriwā, me te rino, me te parāhe, me ngā tūmomo maitai katoa; ā, i keria tēnā e rātou mai i te whenua; nā reira, ka purangatia ngā puranga puehu nunui ki te hopu oa, me te kōura, me te hiriwā, me te rino, me te kapa. A, i mahi rātou i ngā tūmomo mahinga papai katoa.\n\n24 Ā, i a rātou ngā hiraka, me ngā rinena miro pai; ā, i mahi i ngā tūmomo mahinga kākahu katoa, kia whakakākahuria rātou i ō rātou kirikau.\n\n25 Ā, ka hanga rātou i ngā tūmomo taputapu katoa kia ngaki ai i te whenua, hei parau, hei ruirui, hei kokoti, hei ngaki, hei patu anō hoki.\n\n26 Ā, i hanga rātou i ngā tūmomo taputapu katoa hei whakamahi i ā rātou kararehe.\n\n27 Ā, i hanga rātou i ngā tūmomo rākau whawhai katoa. Ā, i mahi rātou i ngā tūmomo mahinga katoa e rerekē nei te whakamahinga.\n\n28 Ā, kāore hoki he iwi i nui ake ō rātou manaakitanga i ō rātou, i nui ake hoki ō rātou whaipai he mea nā te ringa o te Ariki. Ā, i tētahi whenua rātou e pai ake ana i ngā whenua katoa, nā te mea kua kōrerotia nei e te Ariki.\n\n29 Ā, i pahawa ake, nā, i ora a Ripi mō ngā tau maha, ā, i whānau mai tāna i ngā tama me ngā tamāhine; ā, nāna anō a Heatomo.\n\n30 Ā, i pahawa ake, nā, ka kīngi a Heatomo i muri i tōna matua. Ā, i te paunga o ngā tau e rua ngahuru mā whā e whakahaere ana a Heatomo, nana, ka tangohia atu te kīngitanga i a ia. Ā, he maha ngā tau i mahi pononga ai ia i roto i te hereheretanga, āe rā, ko te toenga katoa o ōna rā.\n\n31 Ā, nāna a Hete, ā, ka noho a Hete i roto i te hereheretanga i ōna rā katoa. Ā, nā Hete ko Arona, ā, ka noho hereheretia a Arona i ōna rā katoa; ā, nāna ko Amanikara, ā, ka noho hereheretia anō hoki a Amanikara i ōna rā katoa; ā, nāna ko Koriatumu, ā, ka noho hereheretia a Koriatumu i ōna rā katoa; ā, nāna ko Komo.\n\n32 Ā, i pahawa ake, nā, ka kumea atu e Komo te hauruatanga o te kīngitanga. Ā, ka kīngi ia i runga i te hauruatanga o te kīngitanga mō ngā tau e whā ngahuru mā rua; ā, ka haere atu ia ki te pakanga ki te kīngi, a Amakiri, ā, ka riro i a ia te mana i runga i te toenga atu o te kīngitanga.\n\n33 Ā, ka tīmata ngā kaipāhua i runga i te whenua i ngā rā o Komo; ā, ka mau i a rātou ngā tikanga tawhito, ā, ka whakamahia ngā oati e rite ana ki te ritenga o te hunga onamata, ā, ka whai anō ki te whakangaro i te kīngitanga.\n\n34 Nā, ka nui tā Komo whawhai atu ki a rātou; hei aha koa, kāore rātou i taea e ia.\n\n", "ether 11": "[center][font_size=26]Upoko 11[/font_size][/center]\n\n[i]Ka kikī te oranga o ngā Iarere i te pakanga, te tītorehanga, me te whakarihariha—Ka matakite ngā poropiti i te whakangaromanga katoatanga o ngā Iarere ki te kore rātou e rīpenetā—Ka whakaparahako te iwi i ngā kupu a ngā poropiti.[/i]\n\n1 Ā, i haere mai anō hoki i ngā rā o Komo ngā poropiti tokomaha, ā, ka poropititia mō te whakangaromanga o taua iwi nui ki te kore rātou e rīpenetā, me te tahuri atu ki te Ariki, me te whakarere i ō rātou kōhurutanga me tō rātou whakariharihatanga.\n\n2 Ā, i pahawa ake, nā, i whakaparahakongia ngā poropiti e te iwi, ā, ka tahuti atu rātou ki a Komo hei tiaki i a rātou, nā te mea i whai te iwi ki te whakangaro i a rātou.\n\n3 Ā, i poropiti atu rātou i ngā mea maha ki a Komo; ā, i manaakitia ia i te toenga katoa o ōna rā.\n\n4 Ā, i ora ia ki tētahi pakeketanga tino kaumātua rawa atu, ā, nāna ko Hipiromo; ā, ka kīngi a Hipiromo i muri i a ia. Ā, ka haututū te teina a Hipiromo ki a ia, ā, ka tīmata tētahi pakanga tino nanakia i te whenua katoa.\n\n5 Ā, i pahawa ake, nā, ka mea te teina a Hipiromo kia whakamatea ngā poropiti katoa e poropiti ai e pā ana ki te whakangaromanga o te iwi;\n\n6 Ā, he nui te aituā i te whenua katoa, nā te mea kua whakaaturia e rātou, nā, ka tau mai tētahi kanga nui ki runga i te whenua, ki runga anō hoki i te iwi, ā, ka tau iho anō tētahi whakangaromanga nui ki waenganui i a rātou, tētahi mea kāore anō kia kitea ki runga i te mata o te whenua ki te kore rātou e rīpenetā i ō rātou whakarihariha.\n\n7 Ā, kīhai rātou i whakarongo atu ki te reo o te Ariki, nā ō rātou whakakotahitanga whakarihariha; nā reira, ka tīmata ngā pakanga me ngā tautohetohenga i te whenua katoa, me ngā matekai maha me ngā urutā maha anō hoki, nā konā ka ai tētahi whakangaromanga nui, tētahi mea kāore i mōhiotia i runga i te mata o te whenua; ā, i pahawa ake ēnei mea katoa i ngā rā o Hipiromo.\n\n8 Ā, ka tīmata tā te iwi rīpenetā i ō rātou kino; ā, ka aroha te Ariki ki a rātou ki te ritenga o tā rātou rīpenetātanga.\n\n9 Ā, i pahawa ake, nā, ka whakamatea a Hipiromo, ā, ka mauheretia a Hete, ā, ka noho hereheretia ia i ōna rā katoa.\n\n10 Ā, i pahawa ake i a Aha, tana tama, ka riro i a ia te kīngitanga; ā, i kīngi ia i runga i te iwi i ōna rā katoa. Ā, i mahi ia i ngā tūmomo kino katoa i ōna rā, nā konā mea ai ia i te whakahekenga toto nui; ā, i ruarua noa ōna rā.\n\n11 Ā, ko Eteme, he uri nō Aha, ka riro i a ia te kīngitanga; ā, i mahi anō ia i ērā mea e whakarihariha ana i ōna rā.\n\n12 Ā, i pahawa ake, nā, he tokomaha ngā poropiti i haere mai ai i ngā rā o Eteme, ā, ka poropiti atu anō ki te iwi; āe rā, i poropiti rātou, nā, ka whakangaromia rawatia rātou e te Ariki i te mata o te whenua ki te kore rātou e rīpenetā i ō rātou kino.\n\n13 Ā, i pahawa ake, nā, ka whakapakeke rātou i ō rātou ngākau, ā, kīhai rātou i pai ki te whakarongo ki ā rātou kupu; ā, ka tangi ngā poropiti, ā, ka puta atu rātou i waenganui i te iwi.\n\n14 Ā, i pahawa ake, nā, ka whakahaere whakawā a Eteme i runga i te kino i ōna rā katoa; ā, nāna ko Morono. Ā, i pahawa ake, nā, ka kīngi a Morono i muri i a ia; ā, ka mea a Morono i ērā mea e kino ana i te aroaro o te Ariki.\n\n15 Ā, i pahawa ake, nā, ka ara ake tētahi tutūnga i waenganui i te iwi, nā taua whakakotahitanga huna i hangaia ake ki te rapu mana me ngā taonga; ā, ka tū ake tētahi tangata mārohirohi i waenganui i a rātou i runga i te kino, ā, ka whawhai atu ki a Morono, inā, ka turaki iho ia i te hauruatanga o te kīngitanga; ā, i puritia e ia te hauruatanga o te kīngitanga mō ngā tau maha.\n\n16 Ā, i pahawa ake, nā, ka turaki a Morono i a ia, ā, ka riro i a ia anō te kīngitanga.\n\n17 Ā, i pahawa ake, nā, ka tū ake tētahi atu tangata mārohirohi; ā, he uri ia nō te teina a Iarere.\n\n18 Ā, i pahawa ake, nā, ka turaki ia i a Morono, ā, ka riro i a ia te kīngitanga; nā reira, ka noho hereheretia a Morono mō te toenga atu o ōna rā; ā, nāna ko Koriatoro.\n\n19 Ā, i pahawa ake, nā, ka noho hereheretia a Koriatoro i ōna rā katoa.\n\n20 Ā, ka haere mai ngā poropiti tokomaha i ngā rā o Koriatoro, ā, ka poropititia mō ngā mea nui whakamīharo, ā, ka karanga atu rātou i te rīpenetātanga ki te iwi, ā, ki te kore rātou e rīpenetā ka whakahaere whakawā te Ariki te Atua ki runga ki a rātou tae atu ana ki tō rātou whakangaromanga katoatanga;\n\n21 Ā, ka tonoa mai, ā, ka mauria mai rānei e te Ariki te Atua tētahi atu iwi kia nōhia ai te whenua, mā tōna mana, i runga i te ritenga i mauria mai ai e ia ō rātou tūpuna.\n\n22 Ā, i whakaparahako rātou i ngā kupu katoa a ngā poropiti, he mea nā tō rātou huinga huna me ō rātou mōrikarika whakarihariha.\n\n23 Ā, i pahawa ake, nā, ka whānau ake tā Koriatoro i a Ētere, ā, ka mate ia, kua noho hereheretia ia i ōna rā katoa.\n\n", "ether 12": "[center][font_size=26]Upoko 12[/font_size][/center]\n\n[i]Ka akiaki a Ētere i te iwi kia whakapono ki te Atua—Ka taki a Moronai i ngā mea whakamāharo me ngā mea whakamīharo e mea ai i runga i te whakapono—Nā te whakapono i kite ai te teina a Iarere i te Karaiti—Ka tuku atu te Ariki i te ngoikoretanga ki te tangata kia whakaiti ai rātou—I nuku te teina a Iarere i te maunga Terini i runga i te whakapono—He mea matua te whakapono, te tūmanako me te aroha noa mō te whakaoranga—I kite a Moronai i a Ihu kanohi ki te kanohi.[/i]\n\n1 Ā, i pahawa ake, nā, i ngā rā anō o Koriatuma ngā rā o Ētere; ā, ko Koriatuma te kīngi i runga i te whenua katoa.\n\n2 Ā, he poropiti a Ētere nā te Ariki; nā reira i puta mai a Ētere i ngā rā o Koriatuma, ā, ka tīmata tana poropiti ki te iwi, nā te mea tē taea ia te mau nā te Wairua o te Ariki i roto nei i a ia.\n\n3 Nā te mea i karanga ake ia mai i te ata, tae noa iho ana ki te tōnga o te rā, e akiaki ana i te iwi kia whakapono ki te Atua hei mea rīpenetātanga kei whakangaromia rātou, e mea atu ana ki a rātou mā te whakapono e whakatutukihia ngā mea katoa—\n\n4 Nā reira, ko te tangata e whakapono ana ki te Atua kua āhei te tūmanako i runga i te tūturutanga ki tētahi ao pai ake, āe rā, ki tētahi wāhi pū anō i te ringaringa matau o te Atua, he mea puta ake taua tūmanako i te whakapono, riro ana hei punga ki ngā wairua o te tangata, hei mea i a rātou kia pono kia pūmau, e hira tonu ana i runga i ngā mahi pai, e ārahina atu ana ki te whakakorōria i te Atua.\n\n5 Ā, i pahawa ake, nā, i poropiti atu a Ētere i ngā mea whakamīharo nui ki te iwi, kīhai nei i whakaponohia e rātou, nā te mea kāore rātou i kite i aua mea.\n\n6 Ināianei ahau, a Moronai, e hiahia ana ki te kōrero pakupaku noa e pā ana ki ēnei mea; e hiahia ana ahau kia whakakite atu ki te ao, nā, ko te whakapono koia ngā mea e tūmanakohia ana engari kāore e kitea ana; nā reira, kei totohe i te mea kāore nei koutou e kite ana, nā te mea kāore ō koutou kaiwhakaatu kia mutu rā anō te whakamātautauranga o tō koutou whakapono.\n\n7 Nā te mea nā te whakapono i whakakite ai te Karaiti i a ia anō ki ō tātou tūpuna, whai muri iho i tana aranga ake i te mate; ā, kīhai ia i whakakite atu i a ia anō ki a rātou kia whakapono rātou i a ia; nā reira, e tika pū ana kia whakapono ētahi i a ia, nā te mea kāore ia i whakakite atu i a ia anō ki te ao.\n\n8 Engari nā te whakapono o te tangata kua whakakite atu ia i a ia anō ki te ao, ā, kua whakakorōriatia te ingoa o te Matua, ā, kua whakaritea tētahi huarahi mā reira pea ētahi atu e pā ai ki te takoha o te rangi, kia tūmanako ai rātou ki ngā mea kāore nei i kitea noatia e rātou.\n\n9 Nā reira, e āhei ana anō koutou te tūmanako, me te pā atu ki te takoha, ki te whakapono noa koutou.\n\n10 Nana, he mea nā te whakapono i karangatia ai rātou te hunga onamata ki te ritenga tapu o te Atua.\n\n11 Nā reira, nā te whakapono te ture a Mohi i homai ai. Engari kua whakaritea e te Atua he huarahi pai rawa ake i runga i te takoha o tana Tama; ā, he mea hoki nā te whakapono i tutuki ai.\n\n12 Nā te mea ki te kore he whakapono i waenganui i ngā tamariki a te tangata kāore e taea e te Atua te mea i ngā merekara ki waenganui i a rātou; nā reira, kāore ia i whakakite atu i a ia anō kia puta tō rātou whakapono.\n\n13 Nana, nā te whakapono o Arami rāua ko Amureke i mea kia horo iho ki te whenua.\n\n14 Nana, nā te whakapono o Nīwhai rāua ko Rīhai i mea ai te panonitanga ki runga i ngā Rāmana, nā konā rumakina rātou ki te ahi me te Wairua Tapu.\n\n15 Nana, nā te whakapono o Amona rātou ko ana teina i mea ai taua merekara nunui i waenganui i ngā Rāmana.\n\n16 Āe rā, ko te hunga katoa nāna nei ngā merekara i mea, ā, nā te whakapono ērā i mea ai, ko aua hunga pū anō i mua i te Karaiti me te hunga anō hoki i muri mai.\n\n17 Ā, he mea anō nā te whakapono i whiwhi ai ngā apataki tokotoru i te kupu whakaari kia kore ai rātou e rongo i te mate; ā, kīhai rātou i whiwhi i taua whakaari kia puta mai tō rātou whakapono.\n\n18 Ā, kāore anō hoki tētahi i mahi merekara i tētahi wā kia puta tōmua mai tō rātou whakapono; nā reira i whakapono tuatahi rātou ki te Tama a te Atua.\n\n19 Ā, he tokomaha ngā mea i tino kaha rawa tō rātou whakapono, i mua noa atu i te haerenga mai a te Karaiti, kīhai rātou i taea te pupuri ki waho o te ārai, engari i kite pono ō rātou karu i ngā mea i kite ai rātou i runga i tētahi karu whakapono, ā, i hari rātou.\n\n20 Ā nana, i kite anō mātou i roto i tēnei tuhinga ko te teina a Iarere tētahi o ēnei; nā te mea i nui rawa tōna whakapono ki te Atua, nā, i te wā i toro atu te Atua i tōna matikara kīhai i taea e ia te huna atu i te tirohanga a te teina a Iarere, nā tōna kupu i kōrerotia atu ai ki a ia, ko taua kupu i whiwhi ai ia i runga i te whakapono.\n\n21 Ā, whai muri iho i tā te teina a Iarere tirohanga atu i te matikara o te Ariki, he mea nā te whakaari i whiwhi ai te teina a Iarere i runga i te whakapono, kāore i taea e te Ariki te pupuri i te mea kotahi i tana tirohanga; nā reira i whakakitea atu e ia ngā mea katoa ki a ia, nā te mea kaore tonu ia i taea te pupuri ki waho o te ārai.\n\n22 Ā, he mea nā te whakapono i whiwhi ai ōku tūpuna i te whakaari e mea ana ka puta mai ēnei mea ki ō rātou teina ngā Tauiwi; nā reira kua whakahaua ahau e te Ariki, āe rā, e Ihu Karaiti pū anō.\n\n23 Ā, ka kī atu au ki a ia: E te Ariki, ka whakatoi ngā Tauiwi ki ēnei mea, nā tō mātou ngoikoretanga ki te tuhituhi; nā te mea e te Ariki, nāu anō mātou i whakakaha i te taha ki te kupu, he mea nā te whakapono, engari kāore koe i whakakaha i a mātou ki te taha o te tuhituhi; nā te mea nāu anō tēnei iwi katoa i mea kia taea ai te kōrero kaha, he mea nā te Wairua Tapu i homai e koe ki a rātou;\n\n24 Ā, nāu anō mātou i mea kia iti noa tā mātou tuhituhi, nā te pōrori o ō mātou ringaringa. Nana, kāore koe i whakakaha i a mātou ki te taha o te tuhituhi pērā i te teina a Iarere, nā te mea nāu anō ia i mea kia kaha ngā mea nāna nei i tuhi pērā i a koe, ā, taea ana te tangata e pānui ana i aua mea.\n\n25 Nāu anō ā mātou kupu i mea kia kaha, ā, kia nui, nā konā kāore ērā e taea ana e mātou te tuhituhi; nā reira i a mātou e tuhituhi ana ka kite mātou i tō mātou ngoikoretanga, ā, ka tatutatu nā te whakanohotanga iho o ā mātou kupu; ā, e wehi ana au kei whakatoi mai ngā Tauiwi i ā mātou kupu.\n\n26 Ā, i taku kōrerotanga ake i tēnei mea, ka kōrero mai te Ariki ki ahau, e mea ana: Ko tā te poroheahea te whakatoi, engari ka tangi rātou; ā, ka nui taku aroha mō te hunga māhaki, nā, e kore rātou e whai kaha i runga i tō koutou ngoikoretanga\n\n27 Ā, ki te haere mai ngā tangata ki ahau māku e whakakite atu ki a rātou tō rātou ngoikoretanga. E hoatu ana e ahau te ngoikoretanga mō te tangata kia whakaiti rātou; ā, he nui tōku aroha mō ngā tāngata katoa e whakaiti i a rātou anō i tōku aroaro; nā te mea ki te whakaiti rātou i a rātou anō i tōku aroaro, me te whakapono ki ahau, kātahi au ka mea i ngā ngoikoretanga hei mea kaha ki a rātou.\n\n28 Nana, māku e whakakite atu ki ngā Tauiwi tō rātou ngoikoretanga, ā, māku e whakakite atu ki a rātou, nā, mā te whakapono, te tūmanako me te aroha noa e kawe mai ki ahau—te mātāpuna o te tika katoa.\n\n29 Ko au, a Moronai, kua rongo i ēnei kupu, ā, ka whakaāiotia au, ā, ka kī: E te Ariki, kia meatia tāu e tika ai, nā te mea e mōhio ana au e mahi ana koe ki ngā tamariki a te tangata e rite ana ki tō rātou whakapono.\n\n30 Nā te mea i kī atu te teina a Iarere ki te maunga Terini, E neke—ā, ka neke ia. Ā, mehemea kāore ōna whakapono kua kore i neke; nā reira ka mahi koe i muri i te whakaponotanga a te tangata.\n\n31 Nā te mea i pērā tāu whakakite atu i a koe anō ki āu apataki; nā te mea i muri i tā rātou whakaponotanga, me tā rātou whakahua ake i tōku ingoa, nāu anō koe i whakakite atu ki a rātou i runga i te mana nui.\n\n32 Ā, kei te mahara anō hoki au nāu nei i kī, nā, he whare tōu kua whakaritea nei mō te tangata, āe rā, i roto i ngā whare nui o tōu Matua, nā konā pai rawa ake tā te tangata tūmanako; nā reira me tūmanako te tangata, ki te kore e kore ia e whiwhi wāhi i roto i te wāhi nāu nei i whakarite.\n\n33 Hei āpiti anō, e mahara ana ahau ki tāu i kī ai, nā, kua aroha koe ki te ao, tae atu ki tāu whakatakotoranga iho i tōu ake oranga mō te ao, kia tīkina ake anō e koe kia whakaritea tētahi wāhi mō ngā tamariki a te tangata.\n\n34 Ināianei ā, e mōhio ana ahau ko te aroha noa tēnei aroha i aroha nei koe ki ngā tamariki a te tangata; nā reira, ki te kore te tangata e whai aroha noa kāore e taea e rātou te rapu i taua wāhi kua whakaritea nei e koe i roto i ngā whare nui o tō Matua.\n\n35 Nā reira, e mōhio ana au nā tēnei mea nāu nei i kī, nā, ki te kore he aroha noa ō ngā Tauiwi, he mea nā tō mātou ngoikoretanga, nā, māu rātou e whakamātautau, ā, ka murua ō rātou pūkenga, āe rā, ko ērā mea pū anō i whiwhi nei rātou, me te hoatu ki te hunga e hira ake ana ā rātou.\n\n36 Ā, i pahawa ake, nā, ka inoi ake au ki te Ariki kia tuku atu ia i te aroha ki ngā Tauiwi, kia whai aroha noa ai rātou.\n\n37 Ā, i pahawa ake, nā, ka kī mai te Ariki ki ahau: Hei aha māku ki te kore ō rātou aroha noa, kua ū tonu koe; nā reira, ka whakamākia ō kākahu. Ā, ka whakakahangia koe i te mea kua kite koe i tō ake ngoikoretanga, tae noa atu ki tāu nohotanga iho i te wāhi kua whakaritea nei e ahau i roto i ngā whare nui o tōku Matua.\n\n38 Ināianei ahau, a Moronai, e poroporoaki atu ki ngā Tauiwi, āe rā, ki ōku huānga anō hoki e arohaina nei e au, kia tutaki anō tātou i te aroaro o te nohoanga-whakawā o te Karaiti, i reira mōhio ai ngā tāngata katoa kāore e pokea ana ōku kākahu ki ō koutou toto.\n\n39 Kātahi koutou ka mōhio kua kite au i a Ihu, ā, kua kōrero mai ia kanohi ki te kanohi ki ahau, ā, i kī mai ia ki ahau i runga i te whakaiti mārama, e rite ana ki tētahi tangata e kōrero ana ki tētahi atu i tōku ake reo, e pā ana ki ēnei mea;\n\n40 Ā, he torutoru noa ngā mea kua tuhia, he mea nā tōku ngoikoretanga ki te tuhituhi.\n\n41 Ināianei ā, e hiahia ana ahau ki te akiaki i a koutou kia rapua tēnei Ihu kua tuhituhia nei e ngā poropiti me ngā āpōtoro, kia piri tahi tonu te aroha o te Atua te Matua, me te Ariki a Ihu Karaiti anō hoki, me te Wairua Tapu, koia nei e whakaatu ana mō rāua, ki a koutou mō āke tonu atu. Āmine.\n\n", "ether 13": "[center][font_size=26]Upoko 13[/font_size][/center]\n\n[i]Ka kōrero a Ētere mō tētahi Hiruharama Hou e hangaia ake ai i Amerika e ngā uri o Hōhepa—Ka poropiti ia, ka makaia atu, ka tuhia ngā hītori o ngā Iarere, ā, ka matakitea te whakangaromanga o ngā Iarere—Ka horo te pakanga ki runga i te whenua katoa.[/i]\n\n1 Ināianei ahau, a Moronai, e haere tonu atu ana taku whakaoti i taku tuhinga e pā ana ki te whakangaromanga o te iwi kua tuhia nei e au.\n\n2 Nana rā, i whakaparahako rātou i ngā kupu katoa a Ētere; nā te mea he pono tāna kōrero atu ki a rātou mō ngā mea katoa, mai i te tīmatanga o te tangata; ā, i muri iho i te hekenga atu o ngā wai i te mata o tēnei whenua kua meinga ia he whenua pai ake i ngā whenua katoa, ā, he whenua kōwhiria nā te Atua; nā reira e hiahia ana te Ariki kia mahi ngā tāngata katoa e noho ana ki runga i tō reira mata ki a ia;\n\n3 Ā, koia te wāhi o te Hiruharama Hou, e heke iho mai i te rangi, ā, ko te haumarutanga tapu o te Ariki.\n\n4 Nana, i kite a Ētere i ngā rā o te Karaiti, ā, i kōrero ia e pā ana ki tētahi Hiruharama Hou ki runga i tēnei whenua.\n\n5 Ā, i kōrero anō ia e pā ana ki te whare o Iharaira, me te Hiruharama e puta mai ai a Rīhai i reira—whai muri iho i tōna whakangaromanga ka hangaia ake anō, hei pā tapu ki te Ariki; nā reira, e kore e āhei tēnei hei Hiruharama Hou nā te mea nō te wā onamata ia; engari ka waihanga ake anō ia, ā, ka meinga hei pā tapu mā te Ariki; ā, ka hangaia ake mō te whare o Iharaira—\n\n6 Ā, ka hangaia ake tētahi Hiruharama Hou ki runga i tēnei whenua, mō ngā mōrehu o ngā uri o Hōhepa, nā te mea kua waiho iho tētahi ritenga mō aua mea.\n\n7 Nā, e pērā ana i tā Hōhepa hari iho i tōna matua ki roto i te whenua o Ihipa, waihoki ka mate ia ki reira; nā reira, i haria atu e te Ariki ētahi mōrehu o ngā uri o Hōhepa ki waho i te whenua o Hiruharama, kia atawhai ia ki ngā mōrehu o ngā uri o Hōhepa kei ngaro rātou, e rite ana ki tana atawhai ki te matua o Hōhepa kei ngaro ia.\n\n8 Nā reira, ka hangaia ake ngā mōrehu o ngā uri o Hōhepa ki runga ki tēnei whenua; ā, ka meinga hei whenua tuku iho mō rātou; ā, ka hangaia ake e rātou tētahi pā tapu ki te Ariki, e rite ana ki te Hiruharama tawhito; ā, e kore tonu rātou e whakapōauautia tonutia, tae noa atu ki te mutunga ina pahemo atu te ao.\n\n9 Ā, ka ai he rangi hou me tētahi whenua hou; ā, ka rite ki ngā mea o mua engari kua pahemo atu ngā mea tawhito, ā, kua hou ngā mea katoa.\n\n10 Kātahi ka puta mai te Hiruharama Hou; ā, ka manaakitia te hunga e noho ai i reira, nā te mea ko rātou te hunga e mā ana ō rātou kākahu mā roto i te toto o te Reme; ā, ko rātou te hunga e tatauria ngātahitia ana ki waenganui i ngā mōrehu o ngā uri o Hōhepa, ko rātou nei nō te whare o Iharaira.\n\n11 Kātahi ka puta mai anō hoki te Hiruharama tawhito; me ō reira tāngata, kua manaakitia rātou, nā te mea kua horoia rātou i roto i ngā toto o te Reme; ā, ko rātou anō te hunga kua whakamararatia atu, ā, kua whakakaongia mai i ngā takiwā e whā o te ao, ā, mai i ngā whenua whakateraki, ā, ko rātou te hunga nō te tutukitanga o te kawenata i kawenata ai te Atua ki tō rātou tūpuna, a Aperahama.\n\n12 Ā, ina puta mai ēnei mea, ka pahawa ake te karaipiture e mea ana, kei reira te hunga tōmua, e meinga ai hei mea tōmuri; ā, kei reira te hunga tōmuri, e meinga ai hei mea tōmua.\n\n13 Ā, whano au ka tuhi atu anō, engari kua whakahaua au kia kaua; engari he nui whakamīharo ngā poropititanga a Ētere; engari i whakaarotia ia e rātou hei mea rukenga, ā, ka makaia ia ki waho; ā, ka hunaia ia e ia anō ki roto i te ana o tētahi toka i te awatea, ā, ka haere atu ia i te pō e tirohia ana ngā mea e tau ai ki runga i te iwi.\n\n14 Ā, i whakaotia e ia te roanga atu o tēnei tuhinga i a ia e noho ana i roto i te ana o tētahi toka, e tirohia ana ngā whakangaromanga i tau ai ki runga i te iwi, i te pō.\n\n15 Ā, i pahawa ake i taua tau anō i makaia atu ia i waenganui i te iwi, ka tīmata ake tētahi pakanga nui ki waenganui i te iwi, nā te mea he tokomaha te hunga i tū ake, he tangata mārohirohi rātou, ā, i whai ki te whakangaro i a Koriatuma i runga i ō rātou rautaki whakarihariha huna, kua kōrerotia ake nei.\n\n16 Ināianei a Koriatuma, kua rangahau ia anō, i ngā whakahaere katoa o te pakanga me ngā tinihanga katoa o te ao, nā reira i whaiwhai atu ia ki te hunga i whai nei ki te whakangaro i a ia.\n\n17 Engari kāore ia i rīpenetā, kāore rānei āna tama ātaahua me āna tamāhine ātaahua; kāore rānei ngā tama ātaahua me ngā tamāhine ātaahua a Kohoro; ā, hei whakarāpopoto, kāore i runga i te mata katoa o te whenua he tama ātaahua, he tamāhine ātaahua rānei i rīpenetā i ō rātou hara.\n\n18 Nā reira i pahawa ake, nā, i te tau tuatahi i noho ai a Ētere i roto i te ana o tētahi toka, he tokomaha ngā tāngata i patua iho ai e te hoari o ngā whakakotahitanga huna, e whawhai atu ana ki a Koriatuma kia riro i a rātou te kīngitanga.\n\n19 Ā, i pahawa ake, nā, ka whawhai nui ngā tama a Koriatuma, ā, i nui anō te hekenga o ō rātou toto.\n\n20 Ā, i te tau tuarua ka puta mai te kupu a te Ariki ki a Ētere, kia haere atu ia ki te poropiti atu ki a Koriatuma, nā, ki te rīpenetā ia, me tōna whare katoa, ka tuku atu te Ariki i tōna kīngitanga ki a ia, ā, ka tohua anōtia te iwi—\n\n21 Ki te kore ka whakangaromia rātou, me tōna whare katoa hāunga ko ia. Ā, ka ora noa iho ia kia kite atu i te tutukitanga o ngā poropititanga kua kōrerotia ake nei e pā ana ki te rironga atu i te whenua ki tētahi atu iwi hei whenua tuku iho mō rātou; ā, mā rātou a Koriatuma e tanu; ā, ka whakangaromia ngā wairua katoa hāunga a Koriatuma.\n\n22 Ā, i pahawa ake, nā, kāore a Koriatuma i rīpenetā, kīhai rānei tōna whare, kīhai rānei te iwi; ā, kīhai i mutu ngā pakanga; ā, ka whai rātou ki te whakamate i a Ētere, engari ka tahuti atu anō ia i tō rātou aroaro, ā, ka huna anō ki roto i te ana o te toka.\n\n23 Ā, i pahawa ake, nā, ka tū ake a Harere, ā, ka whawhai atu anō ia ki a Koriatuma; ā, ka taea ia e ia, nā konā ka whakaraua atu ia i te tau tuatoru.\n\n24 Ā, ka taea a Harere e ngā tama a Koriatuma, i te tau tuawhā, ā, ka whakahokia anōtia te kīngitanga ki tō rātou matua.\n\n25 Nā. ka tīmata ake tētahi pakanga i runga i te mata o te whenua, tēnā tangata me tōna ope, tēnā tangata me tōna ope e whawhai ana mō tāna i hiahia ai.\n\n26 Ā, i reira hoki ngā kaipāhua, hei whakarāpopoto, kei runga i te mata katoa o te whenua ngā tūmomo whakarihariha katoa.\n\n27 Ā, i pahawa ake, nā, i te tino pukuriri rawa a Koriatuma ki a Harere, ā, ka haere atu ia ki a ia me āna tauā ki te pakanga; ā, ka tūtaki tahi rātou i runga i te riri nui, ā, ka tūtaki rātou i te raorao o Kirikara; ā, ka tino nanakia haere te pakanga.\n\n28 Ā, i pahawa ake, nā, ka whawhai atu a Harere ki a ia mō te takiwā o ngā rā e toru. Ā, i pahawa ake, nā, ka taea ia e Koriatuma, ā, ka arumia ia kia tae atu ki ngā mānia o Heherono.\n\n29 Ā, i pahawa ake, nā, ka whawhai atu a Harere ki a ia i runga i ngā mānia; ā nana, ka taea ia e Koriatuma, ā, ka āia atu ia ki roto i te raorao o Kirikara.\n\n30 Ā, ka whawhai atu anō a Koriatuma ki a Harere i te raorao o Kirikara, ā, taea ana e ia a Harere, ā, ka patua ia.\n\n31 Ā, ka taotū a Koriatuma i a Harere ki tōna kūhā, nā konā kāore ia i haere atu anō ki te whawhai mō te takiwā o ngā tau e rua, i taua wā e whakaheke toto ana ngā tāngata katoa i runga i te mata o te whenua, ā, kāore i reira tētahi hei pēhi i a rātou.\n\n", "ether 14": "[center][font_size=26]Upoko 14[/font_size][/center]\n\n[i]Ka tau mai tētahi kanga ki runga i te whenua nā te whakarihariha o te iwi—Ka pakanga atu a Koriatuma ki a Kirere, kātahi ko Ripi, kātahi ko Hihi—Ka kapia te whenua e te toto me te parekura.[/i]\n\n1 Ināianei ā, ka tīmata ake tētahi kanga ki runga i te whenua he mea nā te whakarihariha o te iwi, nā konā, mehemea ka whakatakotohia iho e te tangata tana taputapu, tana hoari rānei ki runga i tana paenga, ki runga rānei i tōna takotoranga, nana, hei te aonga ake o te rā kua kore e kitea e ia, anō te nui o te kanga ki runga i te whenua.\n\n2 Nā reira ka piri tahi tēnā tangata me tēnā tangata ki tāna ake, ki ōna ringaringa, kua kore rānei ia e tono, e tuku rānei; ā, ka puritia e ia tangata, e ia tangata te puritanga o tōna hoari ki tōna ringa matau, hei tiaki i ōna rawa me tōna ake oranga me āna wahine me āna tamariki.\n\n3 Ināianei ā, whai muri i te takiwā o ngā tau e rua, ā, whai muri i te matenga o Harere, nana, ka tū ake te teina a Harere, ā, ka whawhai atu ia ki a Koriatuma, ā, ka taea ia e Koriatuma, ā, ka whai atu ia i a ia ki te koraha o Akihi.\n\n4 Ā, i pahawa ake, nā, ka whawhai atu te teina a Harere ki a ia i roto i te koraha o Akihi; ā, ka tino nanakia haere te whawhai, ā, ka hinga iho ngā mea manomano i te hoari.\n\n5 Ā, i pahawa ake, nā, ka whakapaea te koraha e Koriatuma; ā, ka hīkoi atu te teina a Harere ki waho atu i te koraha i te pō, ā, ka patua tētahi wāhanga o te tauā a Koriatuma, i a rātou e haurangi ana.\n\n6 Ā, ka haere atu ia ki te whenua o Morono, ā, ka whakanohoia ia e ia anō ki runga i te torona o Koriatuma.\n\n7 Ā, i pahawa ake, nā, ka noho a Koriatuma rātou ko tana tauā ki roto i te koraha mō te takiwā o ngā tau e rua, nā konā whiwhi kaha nui ai ia ki tana tauā.\n\n8 Nā, ko te teina a Harere, ko Kireara tōna ingoa, i whiwhi kaha nui anō hoki ia ki tōna tauā, he mea nā ngā whakakotahitanga huna.\n\n9 Ā, i pahawa ake, nā, ka kōhurutia ia e tōna tohunga nui i a ia e noho ana i runga i tōna torona.\n\n10 Ā, i pahawa ake, nā, ka kōhurutia ia e tētahi o ngā whakakotahitanga huna i tētahi ara huna, ā, ka riro i a ia ake anō te kīngitanga; ā, ko Ripi tōna ingoa; ā, he tangata tino kaitā a Ripi, he kaitā ake i ngā tāngata katoa kei waenganui i te iwi.\n\n11 Ā, i pahawa ake, nā, i te tau tuatahi o Ripi, ka haere ake a Koriatuma ki te whenua o Morono, ā, ka whawhai atu ki a Ripi.\n\n12 Ā, i pahawa ake, nā, ka whawhai atu ia ki a Ripi, i reira hahau a Ripi ki runga ki tōna ringa, nā, ka taotū ia; hei aha koa, ka tākare tonu atu te tauā a Koriatuma ki runga i a Ripi, nā konā tahuti atu ai ia ki ngā rohe ki ngā takutai.\n\n13 Ā, i pahawa ake, nā, ka aru atu a Koriatuma i a ia; ā, ka whawhai atu a Ripi ki a ia i runga i te takutai.\n\n14 Ā, i pahawa ake, nā, ka haua te tauā a Koriatuma e Ripi, nā konā tahuti atu anō rātou ki te koraha o Akihi.\n\n15 Ā, i pahawa ake, nā, ka aru atu a Ripi i a ia ki ngā mānia o Akoha. Ā, kua mauria atu e Koriatuma ngā tāngata katoa i a ia e tahuti atu ana i te aroaro o Ripi ki taua takiwā o te whenua i tahuti ai ia ki reira.\n\n16 Ā, i tana taenga atu ki ngā mānia o Akoha ka whawhai atu ia ki a Ripi, ā, ka hahau iho ia ki runga ki a ia kia mate rawa ia; hei aha koa, i haere mai te teina a Ripi i muri i a ia, ā, ka tino nanakia haere anō te pakanga, nā konā tahuti atu ai anō a Koriatuma i te aroaro o te tauā a te teina a Ripi.\n\n17 Nā, ko Hiti te ingoa o te teina a Ripi. Ā, i pahawa ake, nā, ka whai atu a Hiti i a Koriatuma, ā, nāna ngā pā maha i turaki, ā, i patu ia i ngā wahine me ngā tamariki, ā, i tahu ia i ngā pā.\n\n18 Ā, ka puta atu tētahi wehi o Hiti puta noa i te whenua; āe rā, ka puta te karanga puta noa i te whenua—Ko wai e tū atu ki te tauā a Hiti? Nana, tahia ana e ia te whenua i tōna aroaro!\n\n19 Ā, i pahawa ake, nā, ka tīmata te iwi ki te huihui tahi ki roto i ngā tauā, puta noa i te mata katoa o te whenua.\n\n20 Ā, i te weheruatia rātou; ā, ka tahuti atu tētahi wāhi o rātou ki te tauā a Hiti, ā, ka tahuti atu anō tētahi wāhi o rātou ki a Koriatuma.\n\n21 Ā, anō te nui me te roa o te pakanga, ā, anō te roa o te whakahekenga toto me te parekura, nā, kua kapi katoa te mata o te whenua i ngā tūpāpaku o te hunga mate.\n\n22 Ā, anō te tere me te hohoro o te pakanga kāore i reira ētahi toenga hei tanu i te hunga mate, engari ka hīkoi atu rātou i te whakahekenga toto ki te whakahekenga toto, e mahue iho ana ngā tūpāpaku o ngā tāne, ngā wāhine me ngā tamariki e takoto marara ana ki runga i te mata o te whenua, kia mahue hei kai mā te nokenoke o te kikokiko.\n\n23 Ā, ka puta atu tō reira haunga ki runga i te mata o te whenua, ki runga i te mata katoa pū anō o te whenua; nā reira ka raru te iwi i te awatea me te pō, nā tō reira haunga.\n\n24 Hei aha koa, kāore a Hiti i mutu tana whai i a Koriatuma; nā te mea i oati ia kia ngakia e ia te mate ki runga i a Koriatuma mō te toto o tōna tuakana, i whakamatea e ia, me te kupu a te Ariki i tau mai ai ki a Ētere e mea ana e kore a Koriatuma e hinga i te hoari.\n\n25 Ā pēnei ka kite tātou, nā, ka toro atu te Ariki ki a rātou i runga i te raneatanga o tōna riri, ā, i whakaritea tētahi huarahi e ō rātou whakarihariha me tō rātou mōrikarika mō te whakangaromanga mau tonu.\n\n26 Ā, i pahawa ake, nā, ka whai atu a Hiti i a Koriatuma whakaterāwhiti, tae atu pū anō ki te takutai, ā, i reira pakanga atu ai ia ki a Hiti mō te takiwā o ngā rā e toru.\n\n27 Ā, anō te kino o te whakangaromanga i waenganui i ngā tauā a Hiti, nā, ka mataku haere te iwi, ā, ka tīmata tā rātou tahuti atu i te aroaro o ngā tauā a Koriatuma; ā, ka tahuti atu rātou ki te whenua o Korihoro, ā, ka tahia atu ngā tāngata whenua i tō rātou aroaro, ko te hunga katoa e kore e pai ki te hono atu ki a rātou.\n\n28 Ā, ka whakatūria e rātou ō rātou tēneti i te raorao o Korihoro; ā, ka whakatū a Koriatuma i ōna tēneti i te raorao o Huru. Nā, e pātata ana te raorao o Huru ki te puke o Komonoro; nā reira, ka whakakao ngātahi a Koriatuma i āna tauā ki runga i te puke o Komonoro, ā, ka whakatangihia atu he tetere ki ngā tauā a Hiti hei pōhiri atu ki a rātou ki te riri.\n\n29 Ā, i pahawa ake, nā, ka haere mai rātou, engari ka āia atu anō; ā, ka haere tuarua mai, ā, ka āia tuaruatia atu anō rātou. Ā, i pahawa ake, nā, ka haere tuatoru mai rātou, ā, ka nanakia rawa atu te pakanga.\n\n30 Ā, i pahawa ake, nā, ka hahau atu a Hiti ki runga i a Koriatuma, nā konā, ka maha ngā motu hohonu o tērā i a ia; ā, ka hemo iho a Koriatuma i te mea kua ngaro ngā toto nui, ā, ka kawea atu ia anō nei kua mate ia.\n\n31 Nā, he nui nō te matenga o ngā tāne, o ngā wāhine me ngā tamariki i ngā taha e rua i whakahau ai a Hiti i tana iwi kia kore tonu e whai atu i ngā tauā a Koriatuma; nā reira, ka hoki rātou ki tō rātou hōpuni.\n\n", "ether 15": "[center][font_size=26]Upoko 15[/font_size][/center]\n\n[i]Ka patua ngā Iarere miriona i te pakanga—Ka whakahuihui a Hiti rāua ko Koriatuma i ngā tāngata katoa kia whawhai ki te mate—Ka mutu tā te Wairua o te Ariki piri ki a rātou—Ka whakangaromia katoatia te iwi o ngā Iarere—Ko Koriatuma anake e toe ana.[/i]\n\n1 Ā, i pahawa ake, nā, i te pikinga ake o te ora ki runga i a Koriatuma i ōna tūnga, ka tīmata ia ki te mahara ki ngā kupu a Ētere i kōrerotia atu ai ki a ia.\n\n2 Ka kite ia kua tata whakamatea ngā tāngata e rua miriona o tōna iwi, ā, ka pōuri haere tōna ngākau; āe rā, kua rua miriona ngā tāne mārohirohi kua whakamatea, me ā rātou hoawāhine me ā rātou tamariki anō hoki.\n\n3 Ka tīmata tana rīpenetā mō te kino i mea ai ia; ka tīmata ia ki te mahara ki ngā kupu i kōrerotia nei e te māngai o ngā poropiti, ā, ka kite ia kua tutukihia ērā i taua wā, ia tongi, ia tongi; ā, ka tangi tōna wairua, ā, kīhai i pai kia whakaāiotia.\n\n4 Ā, i pahawa ake, nā, ka tuhi pukapuka atu ia ki a Hiti, e hiahia ana ki a ia kia tohua te iwi, ā, ka tukuna atu e ia te kīngitanga ki a ia hei painga mō te oranga o te iwi.\n\n5 Ā, i pahawa ake, nā, i te whiwhinga a Hiti i tana pukapuka ka tuhi pukapuka atu ia ki a Koriatuma, nā, mēnā ka tukuna ake ia e ia anō, kia whakamatea ia ki tōna ake hoari, nā, ka tohua e ia te oranga o te iwi.\n\n6 Ā, i pahawa ake, nā, kīhai te iwi i rīpenetā i ō rātou hara; ā, ka whakaohoohokia ake te iwi kia riri ai ki te iwi o Hiti; ā, ka whakaohoohokia ake te iwi o Hiti kia riri ki te iwi o Koriatuma; nā reira, ka whawhai atu te iwi o Hiti ki te iwi o Koriatuma.\n\n7 Ā, i te kitenga ake a Koriatuma whano ia ka hinga ka tahuti atu anō ia i te iwi o Hiti.\n\n8 Ā, i pahawa ake, nā, ka tae atu ia ki ngā wai o Ripirianakumu, ko tōna whakamāoritanga ake, he nui, he rahi ake rānei i ngā mea katoa; nā reira, i te wā i tae atu rātou ki ēnei wai ka whakatūria ake e rātou ō rātou tēneti; ā, ka whakatū a Hiti anō hoki i ōna tēneti e pātata atu ana ki a rātou; nō reira pakanga atu ai rātou ki a rātou i te aonga ake o te rā.\n\n9 Ā, i pahawa ake, nā, i whawhai rātou i tētahi whawhai nanakia rawa atu, nā, ka taotūngia anōtia a Koriatuma i reira, ā, ka hemo iho anō ia i te ngaronga o te toto.\n\n10 Ā, i pahawa ake, nā, ka tākare tonu atu ngā tauā a Koriatuma ki runga i ngā tauā a Hiti, nō ka patu rātou i a rātou, nā konei tahuti atu ai rātou i tō rātou aroaro; ā, ka tahuti whakatetonga atu, ā, ka whakatūria ō rātou tēneti i tētahi wāhi e karangatia nei ko Okata.\n\n11 Ā, i pahawa ake, nā, ka whakatūria e te tauā a Koriatuma ō rātou tēneti i te taha o te puke Rama; ā, ko taua puke rā anō te puke i hunaia ake e tōku matua a Moromona ngā tuhinga ki te Ariki, koia nei he mea tapu.\n\n12 Ā, i pahawa ake, nā, ka whakahuihui tahi anō rātou i ngā tāngata katoa i runga i te mata katoa o te whenua, ko te hunga kāore anō kia whakamatea, hāunga ko Ētere.\n\n13 Ā, i pahawa ake, nā, i kite a Ētere i ngā meatanga katoa o te iwi; ā, i kite ia i ngā tāngata e tautoko ana i a Koriatuma e hui tahi ana ki te tauā a Koriatuma; ā, ko te hunga tautoko i a Hiti e hui tahi ana ki te tauā a Hiti.\n\n14 Nā reira, i te whakahuihui rātou i te iwi mō te takiwā o ngā tau e whā, kia hopukia e rātou ngā tāngata katoa i runga i te mata o te whenua, ā, kia whiwhi anō rātou i te kaha katoa e taea ana e rātou te whiwhi.\n\n15 Ā, i pahawa ake, nā, i te wā kua huihui tahi katoa rātou, ia tangata, ia tangata ki tana tauā e pai ai, me ā rātou hoawāhine me ā rātou tamariki—tāne mai, wāhine mai, tamariki mai e whakamaua ana ki ngā rākau whawhai, e mau puapua ana, e mau ārai uma ana, me ngā ārai māhunga, ā, e whakakākahutia ana ki ngā tūmomo kākahu whawhai—ka hīkoi atu rātou tētahi ki tētahi; ā, ka whawhai rātou mō te roanga ake o taua rā, ā, kīhai i wikitōria.\n\n16 Ā, i pahawa ake, nā, i te ngenge rātou i te pō, ā, ka hoki atu rātou ki ō rātou hōpuni; ā, whai muri atu i tā rātou hokinga atu ki ō rātou hōpuni ka huri rātou ki te tangihanga me te uhunga nō te ngarohanga o te hunga whakamatea o tō rātou iwi; ā, anō te nui o ō rātou tangihanga, ā rātou uhunga me ā rātou mōteatea, nā, ka haehaetia nuitia te hau.\n\n17 Ā, i pahawa ake, nā, ao ake te rā ka haere atu anō rātou ki te whawhai, ā, he whakawehi nui taua rā; hei aha koa, kāore i wikitōria rātou, ā, i te taunga iho o te pō ka haehaetia anōtia te hau ki ā rātou tangihanga, me ā rātou uhunga, me ā rātou mōteatea, nō te ngarohanga o te hunga whakamatea o tō rātou iwi.\n\n18 Ā, i pahawa ake, nā, ka tuhi pukapuka atu anō a Koriatuma ki a Hiti, e hiahia ana ki a ia kia kaua e haere mai ai ki te whawhai, engari kia mau ia ki te kīngitanga me te tohu anō i te oranga o te iwi.\n\n19 Engari nana, kua oti tā te Wairua o te Ariki piri tahi ki a rātou, ā, i a Hātana anō te kaha katoa i runga i ngā ngākau o te iwi; nā te mea kua riro atu rātou i te pakeketanga o ō rātou ngākau, me te kāpōtanga o ō rātou hinengaro kia whakangaromia rātou; nā reira haere atu anō ai rātou ki te pakanga.\n\n20 Ā, i pahawa ake, nā, ka whawhai rātou mō te roanga ake o taua rā, ā, i te taunga iho o te pō ka moe rātou i runga i ō rātou hoari.\n\n21 Ā, ao ake ana te rā ka whawhai rātou tae noa pū anō ki te taunga o te pō.\n\n22 Ā, ka haurangi rātou i te riri i te taunga ihotanga o te pō, e rite pū ana ki te tangata e haurangi ana i te waina; ā, ka moe anō rātou i runga i ō rātou hoari.\n\n23 Ā, ka whawhai anō rātou i te aonga ake o te rā; ā, i te taunga iho o te pō kua hinga katoa rātou i te hoari hāunga ko ngā mea e rima tekau mā rua o Koriatuma me ngā mea e ono tekau mā iwa o te iwi o Hiti.\n\n24 Ā, i pahawa ake, nā, ka moe rātou i runga i ō rātou hoari i taua pō, ā, ao ake te rā ka whawhai anō rātou, ā, ka whawhai atu anō rātou ki ō rātou hoari me ō rātou puapua i runga i tō rātou kaha katoa, mō te roanga ake o taua rā.\n\n25 Ā, i te taunga iho o te pō, e toru tekau mā rua o te iwi o Hiti, ā, e rua tekau mā whitu o te iwi o Koriatuma.\n\n26 Ā, i pahawa ake, nā, ka kai rātou, ā, ka moe rātou, ā, ka whakaritea mō te mate hei te aonga ake o te rā. Ā, he tāne kaitā, he tāne mārohirohi rātou e rite ana ki tō te tangata kaha.\n\n27 Ā, i pahawa ake, nā, i whawhai rātou mō te takiwā o ngā haora e toru, ā, ka hemo iho rātou nā te nui o te toto i heke ai.\n\n28 Ā, i pahawa ake, nā, i te wā kua rahi te kaha o ngā tāngata o Koriatuma e taea ai e rātou te hīkoi, whano rātou ka tahuti atu mō ō rātou oranga; engari nana, ka tū ake a Hiti, me āna tāne anō hoki, ā, ka oati ia i runga i tōna riri ki te whakamate i a Koriatuma, kia mate rānei ia ki te hoari.\n\n29 Nā reira, ka whai atu ia i a rātou, ā, ao ake te rā kua mau ia ki a rātou; ā, ka whawhai anō rātou ki te hoari. Ā, i pahawa ake, nā, i te wā kua hinga katoa iho rātou ki te hoari, hāunga ko Koriatuma rāua ko Hiti, nana kua hemo iho a Hiti i te ngaronga o te toto.\n\n30 Ā, i pahawa ake, nā, i te tītahatanga o Koriatuma i runga i tana hoari, nā, ka whakatā poto ia, nā, ka haua iho te māhunga o Hiti.\n\n31 Ā, i pahawa ake, nā, whai muri iho i tana hahautanga iho i te māhunga o Hiti, nā, ka maranga ake a Hiti ki runga i ōna ringaringa kātahi ka hinga iho; ā, whai muri i tana okeokenga kia whai manawa, ka mate ia.\n\n32 Ā, i pahawa ake, nā, ka hinga iho a Koriatuma ki te whenua, ā, ka meinga anō nei kāore ōna oranga.\n\n33 Ā, ka kōrero atu te Ariki ki a Ētere, ā, ka kī atu ki a ia: Haere atu. Ā, ka haere atu ia, ā, ka kite ia kua tutuki ngā kupu a te Ariki; ā, ka whakaotia e ia tana tuhinga; (ā, kāore i pau i a au te wāhi whakaterau te tuhituhi) ā, ka hunaia ake ērā mea e ia i tētahi āhua e kitea ai ērā mea e te iwi o Rimihi.\n\n34 Nā, koinei ngā kupu whakamutunga i tuhia ai e Ētere: Mehemea e hiahia ana te Ariki kia kawea kētia atu, kia tukua rānei ahau ki tā te Ariki i te kikokiko, kāore he aha māku, mēnā ka whakaorangia au i roto i te kīngitanga o te Atua. Āmine.\n\n", "moro 1": "[center][font_size=26]Ko te Pukapuka a Moronai[/font_size][/center]\n\n[center][font_size=26]Upoko 1[/font_size][/center]\n\n[i]Ka tuhituhi a Moronai hei painga mō ngā Rāmana—Ka whakamatea ngā Nīwhai e kore nei e whakakore i te Karaiti. Takiwā T.A. 401–421.[/i]\n\n1 Ināianei au, a Moronai, whai muri iho i taku whakaoti i taku whakarāpopototanga i te tuhinga mō te iwi o Iarere, kua whakaaro au kua kore atu anō taku tuhituhi, engari kāore anō au kia mate; ā, kāore au e whakakite atu i ahau anō ki ngā Rāmana kei whakangaro i a au.\n\n2 Nana rā, he nanakia rawa atu ā rātou pakanga i waenganui i a rātou anō; ā, ka whakamate rātou i ngā Nīwhai katoa e kore nei e whakakore i te Karaiti he mea nā tō rātou mauāhara.\n\n3 Ko au, a Moronai, e kore e whakakore i te Karaiti; nā reira, ka ātiutiu atu ahau ki ngā wāhi e āhei ana i a au hei tiaki i tōku ake oranga.\n\n4 Nā reira, kei te tuhituhi atu anō au i ētahi mea anō, e rerekē ana i tāku i whakaaro ai; nā te mea i whakaaro au e kore au e tuhituhi atu anō; engari ka tuhituhi au i ngā mea ruarua anō, me kore pea e whaipainga ki ōku tuākana, ngā Rāmana, hei tōna rā anamata, e rite ana ki tā te Ariki e pai ai.\n\n", "moro 2": "[center][font_size=26]Upoko 2[/font_size][/center]\n\n[i]I tukuna atu e Ihu te mana ki ngā apataki Nīwhai tekau mā rua ki te tuku atu i te takohatanga o te Wairua Tapu. Takiwā T.A. 401–421.[/i]\n\n1 Ko ngā kupu a te Karaiti, nāna nei i kōrero ki āna apataki, ki te tekau mā rua nāna nei i kōwhiri, i a ia e whakapā iho ana i ōna ringaringa ki runga ki a rātou—\n\n2 Ā, ka karanga ia i a rātou ki ō rātou ingoa: Me karanga koutou ki te Matua i runga i tōku ingoa, i runga i te inoi kaha; ā, whai muri iho i tēnei ka whai mana koutou kia hoatu i te Wairua Tapu ki te tangata e whakapākia atu ai e koutou ō koutou ringaringa; ā, ka hoatu e koutou i runga i tōku ingoa, e pērā ana hoki aku āpōtoro.\n\n3 Nā, i kōrerotia ēnei kupu ki a rātou e te Karaiti i te wā o tana whakaputanga tuatahitanga mai; ā, kīhai te whakaminenga i rongo, engari i rongo ai ngā apataki; ā, ka taka iho te Wairua Tapu ki runga i te hunga katoa i whakatakotoria iho ai e rātou ō rātou ringaringa.\n\n", "moro 3": "[center][font_size=26]Upoko 3[/font_size][/center]\n\n[i]Ka whakamanaia ngā kaiako e ngā erata me ngā pirihi ki te whakapākanga o ngā ringaringa. Takiwā T.A. 401–421.[/i]\n\n1 Ko te ritenga i whakamanaia ai e ngā apataki, ko rātou nei ngā erata o te hāhi, ngā pirihi me ngā kaiako—\n\n2 Whai muri iho i tā rātou inoi ake ki te Matua i runga i te ingoa o te Karaiti, ka whakapā rātou i ō rātou ringaringa, ā, ka kī:\n\n3 I runga i te ingoa o Ihu Karaiti ka whakamana au i a koe hei pirihi (mehemea rānei he kaiako ia, ka whakamana au i a koe hei kaiako) ki te kauhau i te rīpenetātanga me te murunga hara mā roto i a Ihu Karaiti, i runga i te ū o te whakapono i runga i tōna ingoa tae noa atu ki te mutunga. Āmine.\n\n4 Ā, ko te āhuatanga tēnei i whakamanaia ai e rātou ngā pirihi me ngā kaiako, e rite ana ki ngā takohatanga me ngā karangatanga a te Atua ki te tangata; ā, i whakamanaia rātou e rātou ki te mana o te Wairua Tapu, kei roto nei i a rātou.\n\n", "moro 4": "[center][font_size=26]Upoko 4[/font_size][/center]\n\n[i]Ka whakamāramatia me pēhea ngā erata me ngā pirihi e whakahaere i te paraoa hakarameta. Takiwā T.A. 401–421.[/i]\n\n1 Ko te āhuatanga i whakahaerehia ai e ō rātou erata me ō rātou pirihi te kikokiko me te toto o te Karaiti ki te hāhi; ā, i whakahaerehia e rātou e rite ana ki ngā whakahaunga a te Karaiti; nā reira e mōhio ana mātou he pono tēnei āhuatanga; ā, nā te erata, nā te pirihi rānei i whakahaere ai—\n\n2 Ā, i tūturi iho rātou me te hāhi, me te inoi ake ki te Matua i runga i te ingoa o te Karaiti, e mea ana:\n\n3 E te Atua, e te Matua Ora Tonu, e inoi ake ana mātou ki a koe i runga i te ingoa o tāu Tama, a Ihu Karaiti, kia whakapaingia kia whakatapua tēnei taro mō ngā wairua o te hunga katoa e kai ana, kia kainga e rātou hei whakamaharatanga ki te tīnana o tāu Tama, me te whakaatu atu ki a koe, E te Atua, e te Matua Ora Tonu, e whakaae ana rātou kia mau ki runga ki a rātou te ingoa o tāu Tama, ā, ka mahara tonu ki a ia, ka pupuri i āna whakahaunga i homai nei e ia ki a rātou, kia noho tonu ai tōna Wairua i a rātou. Āmine.\n\n", "moro 5": "[center][font_size=26]Upoko 5[/font_size][/center]\n\n[i]Ka whakatakotohia iho te āhuatanga e whakahaerehia ai te waina hakarameta. Takiwā T.A. 401–421.[/i]\n\n1 Ko te āhuatanga o te whakahaere i te waina—Nana, i tīkina e rātou te kapu, ā, ka kī:\n\n2 E te Atua, e te Matua Ora Tonu, e inoi ake ana mātou ki a koe i runga i te ingoa o tāu Tama o Ihu Karaiti, kia whakapainga kia whakatapua tēnei waina mō ngā wairua o te hunga katoa e inu ana, kia meatia e rātou hei whakamaharatanga ki ngā toto o tāu Tama, i whakahekea nei mō rātou; kia whakaatu atu ai rātou ki a koe, E te Atua, e te Matua Ora Tonu, ka mahara tonu rātou ki a ia, kia noho ai tōna wairua i a rātou. Āmine.\n\n", "moro 6": "[center][font_size=26]Upoko 6[/font_size][/center]\n\n[i]Ka rumakina, ā, ka whakahoahoatia te hunga rīpenetā—Ka murua ngā mema o te hāhi e rīpenetā ana—Ka whakahaerehia ngā hui e te mana o te Wairua Tapu. Takiwā T.A. 401–421.[/i]\n\n1 Ināianei ā, ka paku kōrero au e pā ana ki te rumakanga. Nana, i rumakina ngā erata, ngā pirihi me ngā kaiako; ā, kīhai rātou i rumakina ki te kore e whakaputaina ake he hua e rite ana kia tau ai rātou ki taua mea.\n\n2 Kīhai rānei rātou i whakawhiwhi i ētahi ki te kore rātou e haere mai i runga i te ngākau marū me te wairua iro, me te whakaatu atu ki te hāhi kua tino rīpenetā i ō rātou hara katoa.\n\n3 Ā, kāore tētahi i whakawhiwhia ki te rumakanga ki te kore rātou e tango ki runga i a rātou te ingoa o te Karaiti, he hiahia kaha anō tōna ki te mahi ki a ia tae noa atu ki te mutunga.\n\n4 Ā, whai muri iho i tā rātou whiwhi i te rumakanga, ā, ka haria mai rātou, ā, ka meatia, ā, ka whakamākia e te mana o te Wairua Tapu, ka tatauria rātou ki waenganui i te iwi o te hāhi o te Karaiti; ā, ka tīkina ō rātou ingoa, kia mahara i a rātou, ā, kia whāngaia rātou ki te kupu pai a te Atua, kia puritia rātou ki te ara tika, kia mataara tonu rātou i runga i te inoi, e whakawhirinaki anake ana ki runga i ngā painga o te Karaiti, koia te kaituhi me te kaiwhakaoti o tō rātou whakapono.\n\n5 Ā, i huihui putuputu tahi te hāhi, kia nohopuku, ā, kia inoi, me te kōrero tētahi ki tētahi e pā ana ki te oranga o ō rātou wairua.\n\n6 Ā, i huihui putuputu tahi rātou kia kai ai i te taro me te waina, hei whakamaharatanga ki te Ariki a Ihu.\n\n7 Ā, i kaha ū tā rātou tirotiro kei ai he kino ki waenganui i a rātou; ā, ko te tangata i kitea ai e mahi kino ana, ā, ka whakahēngia rātou e ngā kaiwhakaatu tokotoru o te hāhi i mua i ngā erata, ā, mehemea kīhai rātou i rīpenetā, mehemea kīhai i whāki hara, kua murua atu ō rātou ingoa, ā, kīhai rātou i tatauria ki waenganui i te iwi o te Karaiti.\n\n8 Engari ka murua rātou i ngā wā katoa i rīpenetā ai, ā, i rapua ai i runga i te tino hiahia te murunga.\n\n9 Ā, i whakahaerehia ō rātou hui e te hāhi i runga i te ritenga o ngā mahinga a te Wairua, i runga anō i te mana o te Wairua Tapu; nā te mea i meatia kia rite pū anō ki tā te Wairua Tapu ārahi i a rātou ki te kauhau, ki te akiaki rānei, ki te inoi rānei, ki te tuohu iho rānei, ki te waiata rānei.\n\n", "moro 7": "[center][font_size=26]Upoko 7[/font_size][/center]\n\n[i]Ka tukuna atu tētahi tono kia tomo atu ki roto i te okiokinga o te Ariki—Me inoi i runga i te tino hiahia—Mā te Wairua o te Karaiti te tangata e mōhio ai te pai i te kino—Ka whakapakepake a Hātana i te tangata kia whakakore i te Karaiti me te mahi kino—Ka mea ngā poropiti i te haerenga mai a te Karaiti—Mā te whakapono e mea ai ngā merekara, ā, ka minita ngā anahera—Me tūmanako te tangata ki te oranga tonutanga, ā, me piri ki te aroha noa. Takiwā T.A. 401–421.[/i]\n\n1 Ināianei ahau, a Moronai, e tuhituhi nei i ngā kupu ruarua a tōku matua a Moromona, i kōrero ai ia e pā ana ki te whakapono, te tūmanako me te aroha noa; nā te mea i runga i tēnei ritenga i kōrero ai ia ki te iwi, e pērā ana i tāna i whakaako ai i a rātou i roto i te whare karakia i hangaia ai e rātou hei wāhi koropiko.\n\n2 Ināianei ahau, a Moromona e kōrero atu nei ki a koutou, e aku teina aroha; ā, he mea nā te aroha o te Atua te Matua, me tō tātou Ariki a Ihu Karaiti, me tōna hiahia tapu, nā tōna takohatanga o tana karangatanga ki ahau, nā, i tukua ai ahau ki te kōrero atu ki a koutou i tēnei wā.\n\n3 Nā reira, e hiahia ana ahau ki te kōrero atu ki a koutou ngā mea o te hāhi, ko koutou nei ngā kaiaruaru a te Karaiti, ā, kua whiwhi i tētahi tūmanako nui e taea ai e koutou te tomo atu ki roto i te okiokinga o te Ariki, mai i tēnei wā tae noa atu ki te wā e whiwhi koutou i te okiokinga ki a ia i te rangi.\n\n4 Ināianei ā e aku teina, kei te whakawā au i ēnei mea mō koutou he mea nā tā koutou hīkoi rangimārie me ngā tamariki a te tangata.\n\n5 Nā te mea e mahara ana au ki te kupu a te Atua e mea ana mā ā rātou mahinga e mōhio ai koutou ki a rātou; nā te mea mehemea he pai ā rātou mahinga, nā, he pai anō hoki rātou.\n\n6 Nana rā, kua kī mai te Atua kāore e taea ana e te tangata e kino ana ki te mahi pai; nā te mea mēnā ka tuku atu i tētahi taonga, ka inoi rānei ki te Atua, ki te kore e meatia e ia i runga i te tino hiahia kāore he painga mōna.\n\n7 Nana rā, kāore e tatauria atu ki a ia hei tika.\n\n8 Nana rā, mehemea ka hoatu tētahi taonga e tētahi tangata e kino ana, ka meatia e ia i runga i te manawapā; nā reira ka tatauria atu ki a ia me te mea nei kua kaiponuhia e ia te taonga; nā reira ka tatauria ia hei mea kino i te aroaro o te Atua.\n\n9 Waihoki ka tatauria ki te tangata hei mea kino, ki te inoi ia i runga i te tino hiahia kore o te ngākau; āe rā, kāore he painga mōna, nā te mea kāore te Atua e whakawhiwhi i ngā mea pērā.\n\n10 Nā reira, kāore e taea ana e te tangata e kino ana te mahi i te pai; kāore rānei ia e hoatu i tētahi taonga pai.\n\n11 Nana rā, e kore te puna kawa e āhei te whakaputa mai i te wai pai; e kore rānei te puna pai e āhei te whakaputa i te wai kawa; nā reira, e kore te tangata e mahi pononga ki te rēwera e āhei te whai i te Karaiti; ā, ki te whai atu ia i te Karaiti e kore ia e āhei te mahi pononga atu ki te rēwera.\n\n12 Nā reira, e ahu mai ana ngā mea pai katoa i te Atua; ā, e ahu mai ana ngā mea kino katoa i te rēwera; nā te mea he hoariri te rēwera ki te Atua, ā, e whawhai tonu ana ki a ia, ā, e pōhiri ana, e whakawai ana kia hara, me te mahi tonu i ērā mea e kino ana.\n\n13 Engari nana, ko tā te Atua e pōhiri nei, e whakawai nei kia mahi tonu i te pai; nā reira, ko ngā mea katoa e pōhiri ana, ā, e whakawai ana kia mahi pai, kia aroha ki te Atua, kia mahi ki a ia he mea nā te hā o te Atua.\n\n14 Nā reira, kia tūpato, e aku teina aroha, kei whakawā koutou i ērā mea e kino ana hei mea nā te Atua, ngā mea e pai ana nā te Atua rānei hei mea nā te rēwera.\n\n15 Nana rā, e aku teina, kua tukuna atu ki a koutou kia whakawākia, kia mōhio ai koutou te pai i te kino; ā, he mārama te huarahi hei whakawā, e mōhio ai koutou i runga i tētahi mātauranga tino tika, e pērā ana me te awatea i te pō.\n\n16 Nana rā, kua hoatu te Wairua o te Karaiti ki ngā tāngata katoa, kia mōhio ai ia ki te pai i te kino; nā reira, kei te whakakite atu au ki a koutou te āhua e whakawā ai koutou; nā te mea kua tonoa iho ngā mea katoa e pōhiri ana ki te mahi pai, me te whakapakepake kia whakapono ai i te Karaiti kua tonoa e te mana me te takoha o te Karaiti; nā reira mōhio ai koutou i runga i te mātauranga tino tika he mea nā te Atua.\n\n17 Engari, ko ngā mea katoa e whakapakepake ana i te tangata ki te mahi kino, ā, kia kaua e whakapono i te Karaiti, me te whakakāhore i a ia, ā, kia kaua e mahi ki te Atua, kātahi ka mōhio koutou i runga i tētahi mātauranga tino tika nō te rēwera tērā; nā te mea ka mahi te rēwera i runga i tēnei āhua, nā te mea kāore ia e whakapakepake i te tangata kotahi ki te mahi pai, kāo; kāore e pēnā anō āna anahera; kāore rānei ngā mea e tuohu iho ana ki a ia.\n\n18 Ināianei ā, e aku teina, e kitea ana kei te mōhio koutou ki te māramatanga e whakawā ai koutou, ko taua māramatanga ko te māramatanga o te Karaiti, tirohia kei whakawā hē koutou; nā te mea ka whakawākia koutou i runga i te āhua i whakawākia ai e koutou anō hoki.\n\n19 Nā reira, e tohe ana ahau ki a koutou, e ngā teina, kia āta rapu mārire koutou i runga i te māramatanga o te Karaiti kia mātau ai koutou ki te pai i te kino; ā, ki te mau koutou ki ngā mea katoa e pai ana, ā, ki te kore e whakahēngia, ka tino meinga koutou hei tamariki nā te Karaiti.\n\n20 Ināianei ā, e aku teina, mā te aha e āhei ai i a koutou te mau ki ngā mea pai katoa?\n\n21 Ināianei ā ka aro atu au ki taua whakapono, i kī ai ahau māku e korero atu nei; ā, māku e kōrero te huarahi ki a koutou e āhei ai i a koutou te mau ki ngā mea pai katoa.\n\n22 Nana rā, e mōhio ana te Atua ki ngā mea katoa, he mea nō te mau tonu ki te mau tonu, nana, nāna ngā anahera i tono ki te minita ki ngā tamariki a te tangata, kia whakakitea atu e pā ana ki te haerenga mai a te Karaiti; ā, ka puta mai i te Karaiti ngā mea pai katoa.\n\n23 Ā, i whakapuaki atu anō te Atua ki ngā poropiti, e tōna ake māngai, e haere mai ai te Karaiti.\n\n24 Ā nana, he maha ngā huarahi i whakakitea atu ai e ia ngā mea ki ngā tamariki a te tangata, koia he mea pai; ā, e puta mai ana ngā mea pai katoa i te Karaiti; me i kore kua taka te tangata, ā, kāore tētahi mea pai e puta ake ki a rātou.\n\n25 Nā reira, mā te minitatanga a ngā anahera, ā, mā ngā kupu katoa e puta ake ana i te māngai o te Atua, i tīmata ai tā te tangata whakapakari i roto i te whakapono o te Karaiti; ā, pēnei nā te whakapono, i mau ai rātou ki ngā mea pai katoa; ā, i pēneitia tae atu ki te haerenga mai a te Karaiti.\n\n26 Ā, i muri iho i tana haerenga mai ka whakaorangia te tangata i runga i te whakapono ki tōna ingoa; ā, nā te whakapono, ka meinga rātou hei tama nā te Atua. Ā, he pono e ora ana te Atua i kōrero ia i ēnei kupu ki ō tātou tūpuna, e mea ana: Ko ngā mea katoa e inoi ai koutou ki te Matua, mēnā e pai ana, i runga i te whakapono ka riro i a koutou, nana, ka meatia ki a koutou.\n\n27 Nā reira, e aku teina aroha, kua mutu ngā merekara nā te kakenga ake o te Karaiti ki roto i te rangi, ā, kua noho iho i te ringa matau o te Atua, kia riro mai i te Matua ana tikanga aroha kua meatia e ia ki runga i ngā tamariki a te tangata?\n\n28 Nā te mea kua whakautua e ia ngā tōpito katoa o te ture, ā, māna katoa te hunga e whakapono ana ki a ia; ā, ka piri te hunga whakapono ki ngā mea pai katoa; nā reira ka wawao ia mō ngā tamariki a te tangata; ā, ka noho tonu atu ia i ngā rangi.\n\n29 Ā, mōna i pēnei ai, e aku teina aroha, kua mutu ngā merekara? Nana ko taku kupu tēnei ki a koutou, Kāo; kāore anō rānei kia mutu i ngā anahera te minita ki ngā tamariki a te tangata.\n\n30 Nana rā, kei raro rātou i tōna mana, hei minita kia rite ki tana whakahau, e whakakite atu ana rātou i a rātou anō ki te hunga whakapono kaha, ā, ki te hunga hinengaro ū i roto i ngā āhuatanga katoa o te atuatanga.\n\n31 Ā, ko te tikanga o tā rātou minitatanga, koia hei karanga atu i ngā tangata ki te rīpenetātanga, me te whakaea me te mahi i ngā mahi kawenata a te Matua, kua kawenatatia e ia ki ngā tamariki a te tangata, ki te whakarite i te huarahi ki waenganui i ngā tamariki a te tangata, mā te whakapuaki atu i te kupu a te Karaiti ki ngā oko kōwhiria a te Ariki, kia whakaatu atu rātou i a ia.\n\n32 Ā, mā te pēneitanga, ka whakarite te Ariki te Atua i te huarahi kia whai whakapono te toenga atu o ngā tāngata i te Karaiti, kia whai wāhi atu te Wairua Tapu i roto i ō rātou ngākau, e rite ana ki tō reira mana; ā, nō tēnei āhuatanga pahawa ake ai te Matua, ngā kawenata i kawenata ai ia ki ngā tamariki a te tangata.\n\n33 Ā, i kī te Karaiti: Mehemea ka whakapono mai koutou i ahau ka whai mana koutou ki te mahi i ngā mea katoa e tika ana i roto i ahau.\n\n34 Ā, kua kī ia: E rīpenetā e ngā tōpito katoa o te ao, ā, haere mai ki ahau, kia rūmakina i runga i tōku ingoa, me te whakapono ki a au, kia whakaorangia ai koutou.\n\n35 Ināianei ā, e aku teina aroha, mehemea koinei te āhuatanga, nā, e pono ana ēnei mea kua kōrero atu nei au ki a koutou, ā, ka whakakite atu te Atua ki a koutou, i runga i te mana me te korōria nui hei te rā whakamutunga, nā, he pono ērā mea, ā, mehemea he pono aua mea kua mutu te rā o ngā merekara?\n\n36 Kua mutu rānei i ngā anahera te puta mai ki ngā tamariki a te tangata? Kua kaiponu rānei ia i te mana o te Wairua Tapu i a rātou? Ka pērātia rānei e ia, i ngā wā katoa e mau ai te taima, e tū ana rānei te whenua, e waiho ai rānei tētahi tangata i runga i tō reira mata kia whakaorangia ai?\n\n37 Nana ko taku kupu tēnei ki a koutou, Kāo; nā te mea mā te whakapono e mea ai ngā merekara; ā, mā te whakapono e puta mai ai ngā anahera ki te minita ki ngā tamariki a te tangata; nā reira, mehemea kua oti ēnei mea auē te mate mō ngā tamariki a te tangata, ina hoki nā te whakaponokore i pērā ai, ā, he horihori te katoa.\n\n38 Nā te mea kāore e taea ana te whakaoranga i te tangata, e rite ana ki ngā kupu a te Karaiti, ki te kore e whai whakapono rātou ki runga i tōna ingoa; nā reira, mehemea kua mutu ēnei mea, nā, kua mutu anō hoki te whakapono; ā, he weriweri te āhuatanga o te tangata, nā te mea he rite rātou me te mea nei kīhai i meatia tētahi hokonga.\n\n39 Engari nana, e aku teina aroha, he pai kē ake aku mea e whakawā ai i a koutou, nā te mea e whakawā ana ahau kei a koutou te whakapono ki te Karaiti he mea nā tō koutou māhaki; nā te mea ki te kore ō koutou whakapono ki a ia, nā, kāore koutou e tika ana kia tatauria i waenganui i te iwi o tana hāhi.\n\n40 Hei āpiti anō, e aku teina aroha, kei te hiahia au ki te kōrero atu ki a koutou e pā ana ki te tūmanako. Me pēhea e taea ai e koutou te whakapono, ki te kore ō koutou tūmanako?\n\n41 Ā, me tūmanako koutou ki te aha? Nana ko taku kupu tēnei ki a koutou, nā, ka whai tūmanako koutou i runga i te whakamārietanga a te Karaiti me te kaha o tana aranga, kia whakaarahia ake ki te oranga tonutanga, ā, ka pēnei nā tō koutou whakapono ki a ia e rite ana ki te whakaari.\n\n42 Nā reira, mehemea he whakapono tō tētahi tangata me whai tūmanako ia; nā te mea ki te kore he whakapono kāore e taea he tūmanako.\n\n43 Hei āpiti anō, nana ko taku kupu tēnei ki a koutou, nā, kāore e āhei ana i a ia te whai whakapono me te tūmanako, ki te kore ia e māhaki, ā, e ngākau pāpaku.\n\n44 Me i pērā, kua moumou tōna tūmanako, nā te mea kāore e tika ana ētahi i te aroaro o te Atua atu i te hunga māhaki me te hunga ngākau pāpaku; ā, ki te māhaki, ā, ki te ngākau pāpaku tētahi tangata, me te whāki atu i runga i te mana o te Wairua Tapu, nā, ko Ihu te Karaiti, e tika ana kia whai aroha noa ia; nā te mea ki te kore ōna aroha noa kua kore ia; nā reira e tika ana kia whai aroha noa ia.\n\n45 Ā, e manawanui ana te aroha noa, e atawhai ana, e kore hoki e pūhaehae, e kore hoki e whakapehapeha, e kore hoki e whai ki āna ake, e kore e riri wawe, e kore e whakaaro kino, ā, e kore e hari i runga i te kino engari ka hari i runga i te pono, e whakamanawanui ana ki ngā mea katoa, e whakapono ana ki ngā mea katoa, e tūmanako ana ki ngā mea katoa, e whakaririka ana ki ngā mea katoa.\n\n46 Nā reira, e aku teina aroha, ki te kore ō koutou aroha noa, kua kore koutou, nā te mea e kore rawa te aroha noa e taka. Nā reira, me piri ki te aroha noa, koia te mea nui ake i te katoa, nā te mea me taka ngā mea katoa—\n\n47 Engari ko te aroha noa te aroha tūturu o te Karaiti, ā, ka mau tonu mō āke tonu atu; ā, ko te tangata e kitea ana kei a ia tēnei hei te rā whakamutunga, nā, ko te pai mōna.\n\n48 Nā reira, e aku teina aroha, me inoi ake ki te Matua i runga i te kaha katoa o te ngākau, kia whakakīngia ai koutou ki tōna aroha, kua tukua iho nei ki ngā kaiaru pono katoa a tana Tama, a Ihu Karaiti; kia meinga ai koutou hei tama nā te Atua; nā, kia rite tātou ki a ia ina puta mai ia, nā te mea ka kite tātou i tōna āhua tūturu; kia riro i a tātou tēnei tūmanako; kia whakamākia tātou kia rite ki tōna mā. Āmine.\n\n", "moro 8": "[center][font_size=26]Upoko 8[/font_size][/center]\n\n[i]He mōrikarika kino te rumaki i ngā tamariki nohinohi—E ora ana ngā tamariki nohinohi i roto i te Karaiti he mea nā te Whakamārietanga—Ka ārahi atu te whakapono, te māhaki me te ngākau pāpaku, te whiwhi i te Wairua Tapu, me te tākare atu ki te mutunga ki te whakaoranga. Takiwā T.A. 401–421.[/i]\n\n1 He pukapuka nā tōku matua a Moromona, kua tuhia ki ahau, a Moronai; ā, i tuhia ki ahau i muri tata i taku karangatanga ki te minitatanga. Ā, i tuhia e ia ki ahau i runga i tēnei āhuatanga, e mea ana:\n\n2 E taku tama aroha, a Moronai, e tino hari ana ahau mō tōu Ariki a Ihu Karaiti i mahara mai ki a koe, ā, kua karangatia koe ki tana minitatanga, ā, ki tana mahi tapu.\n\n3 E aro ana aku inoi ki a koe i ngā wā katoa, e inoi tonu ana ki te Atua te Matua i runga i te ingoa o tana Tamaiti Tapu, a Ihu, māna koe, he mea nā tōna pai mutunga kore me tōna aroha mutunga kore, e pupuri i runga i te pūmautanga o te whakapono ki tōna ingoa tae noa atu ki te mutunga.\n\n4 Ināianei ā, e taku tama, ka kōrero atu au ki a koe e pā ana ki tētahi mea e tino whakapōuri nei i ahau; nā te mea e pōuri ana ahau i te aranga ake o ngā tautohetohenga i waenganui i a koutou.\n\n5 Nā te mea, mehemea kua akona au ki te pono, kei roto i a koutou ngā tautohetohenga e pā ana ki te rumakitanga o ā koutou tamariki nohinohi.\n\n6 Ināianei ā, e taku tama, e hiahia ana ahau kia kaha ū koe ki te mahi, kia murua atu tēnei hē nui i roto i a koutou; ina hoki, nā konei i tuhituhi ai ahau i tēnei pukapuka.\n\n7 Nā te mea whai muri tata iho i taku rongonga i ēnei mea i a koe ka uiui atu au ki te Ariki e pā ana ki te take. Ā, ka tau mai te kupu a te Ariki i runga i te kaha o te Wairua Tapu, e mea ana:\n\n8 Whakarongo ki ngā kupu a te Karaiti, tōu Kaihoko, tōu Ariki me tō koutou Atua. Nana, kīhai au i haere mai ki te ao ki te karanga atu ki te hunga tika engari ki te karanga atu ki te hunga hara kia rīpenetā; kāore he take kia whai rata ai te hunga whaiora, engari ko te hunga e māuiui ana; nā reira, he whaiora ngā tamariki nohinohi, nā te mea kāore e āhei ana i a rātou te hara; nā reira ka whakamutua atu te kanga a Arama i roto i ahau, nā, kāore ōna kaha ki runga i a rātou; ā, kua whakamutua atu te ture o te kotinga i roto nei i ahau.\n\n9 Ā, i whakakite atu te Wairua Tapu i te kupu a te Atua ki ahau i runga i tēnei āhuatanga; nā reira, e taku tama aroha, e mōhio ana au he karakia tāwai i te aroaro o te Atua, kia rumaki koutou i ngā tamariki nohinohi.\n\n10 Nana ko taku kupu tēnei ki a koe, nā, māu tēnei mea e whakaako—ko te rīpenetātanga me te rumakanga ki te hunga e mōhio ana, e taea ana ki te mahi kino; āe rā, whakaakona ngā mātua, nā, me rīpenetā rātou, ā, me rumaki rātou, ā, me whakaiti rātou i a rātou anō kia rite ki ā rātou tamariki nohinohi, ā, kia whakaorangia ai rātou me ā rātou tamariki nohinohi.\n\n11 Ā, kāore he take kia rīpenetā ngā tamariki nohinohi, kāore rānei he take kia rumakina. Nana, he meatanga te rumakitanga ki te rīpenetātanga ki te whakatutukitanga i ngā whakahaunga hei murunga hara.\n\n12 Engari e ora ana ngā tamariki i roto i te Karaiti, mai i te tūāpapa rā anō o te ao; ki te kore, he Atua hauwhā te Atua, ā, he Atua panoni anō hoki, ā, he Atua whakapai kanohi; nā te mea tokohia ngā tamariki kua matemate nei, ā, kīhai i rumakina!\n\n13 Nā reira, mehemea kāore i taea te whakaora ngā tamariki nohinohi motu kē atu i te rumaki, e tika ana kia haere atu ēnei ki tētahi ao rēwera mutunga kore.\n\n14 Nana ko taku kupu tēnei ki a koe, kei te au o te kawa, ā, kei te herenga o te hara te tangata e whakaaro ana me rumaki ngā tamariki; nā te mea kāore ōna whakapono, ōna tūmanako, kāore rānei ōna aroha noa; nā reira, me hātepe atu ia i a ia e whakaaro ana, me haere iho ia ki te ao rēwera.\n\n15 Nā te mea he whakawehi te kino nei kia whakaaro ake ka whakaora te Atua i tētahi tamaiti nā te rumakanga, ā, kia ngaro atu tērā atu nā te mea kīhai ia i rumakina.\n\n16 Auē te mate mō rātou te hunga e whakapeau i ngā huarahi a te Ariki i runga i tēnei ritenga, nā te mea ka ngaro rātou ki te kore rātou e rīpenetā. Nana, kei te kōrero au i runga i te māia, kua whakamanaia au e te Atua; ā, kāore au e wehi ana ki tā te tangata e taea ai te mahi; nā te mea ka makaia atu te wehi katoa e te aroha tino pono.\n\n17 Ā, kua kī au i te aroha noa, koia ko te aroha mutunga kore; nā reira, he rite ngā tamariki katoa ki ahau; nā reira, e aroha ana au ki ngā tamariki i runga i te aroha tino pono; ā, he rite katoa rātou, ā, ka whiwhi rātou i te whakaoranga.\n\n18 Nā te mea kei te mōhio au ehara te Atua i te Atua hauwhā, ehara rānei i te Atua panoni; engari tūturu tonu ia nō mua iho, ā, āke, ake, ake.\n\n19 Kāore e taea ana e ngā tamariki nohinohi te rīpenetā; nā reira, he whakarihariha kino te whakakore atu i te aroha tūturu o te Atua ki a rātou, nā te mea e ora katoa ana rātou i roto i a ia nā tōna aroha.\n\n20 Ā, e whakakore ana te tangata e mea ana me rumaki ngā tamariki nohinohi i te aroha o te Karaiti me te whakatau he mea kore te whakamārietanga o te mea me te mana o tana hokonga.\n\n21 Auē te mate mō te hunga pērā, nā te mea e tata mai ana te mate ki a rātou, te ao rēwera, me tētahi whakamamaetanga mutunga kore. Kei te kōrerohia e au i runga i te māia; Kua whakahau te Atua ki ahau. Whakarongo ki a rātou, ā, kia aro atu, ka tū atu rānei rātou ki a koe hei te nohoanga-whakawā o te Karaiti.\n\n22 Nā te mea tirohia ngā tamariki nohinohi katoa e ora ana i te Karaiti, me te hunga katoa anō hoki kāore i a rātou te ture. Nā te mea ka tau te mana o te hokonga ki runga i te hunga katoa kāore ō rātou ture; nā reira, kāore e taea ana e te tangata kāore i whakahēngia, kāore rānei i raro iho i tētahi whakahēnga te rīpenetā; ā, kāore hoki he painga ō te rumakanga ki ngā mea pērā—-\n\n23 Engari he tāwai tēnā i te aroaro o te Atua, e whakakāhore ana i te whakaaroha o te Karaiti, me te kaha o tana Wairua Tapu, me te whakawhirinaki ki runga i ngā mahi mate.\n\n24 Nana, e taku tama, e tika ana kia kore tēnei mea; nā te mea mā te hunga kei raro iho i te whakahēnga, ā, i raro iho i te kanga o tētahi ture whati te rīpenetātanga.\n\n25 Ā, ko te hua mātāmua o te rīpenetātanga, arā, ko te rumaki; ā, e ahu mai ana te rumaki i te whakapono tae atu ki te whakatutukiranga o ngā whakahaunga; ā, ka puta ake te murunga hara i te whakatutukiranga i ngā whakahaunga;\n\n26 Ā, ka puta ake te māhaki, te ngākau pāpaku i te murunga hara; ā, nā te māhaki me te ngākau pāpaku puta ake ai te toronga iho o te Wairua Tapu, koia te Kaiwhakaāio e whakakī nei ki te tūmanako me te tino aroha, ko taua aroha he mea mau tonu i runga i te tākare tonu ki te inoi, tae atu ki te putanga mai o te mutunga, ina nohotahi te hunga tapu katoa ki te Atua.\n\n27 Nana, e taku tama, ka tuhituhi atu anō au ki a koe ki te kore au e haere ākuanei atu ki ngā Rāmana. Nana, ko te whakapehapeha o tēnei iwi, o te iwi rānei o ngā Nīwhai, i tūturu ai tō rātou whakangaromanga ki te kore rātou e rīpenetā.\n\n28 Me inoi mō rātou, e taku tama, kia puta ai te rīpenetātanga ki a rātou. Engari nana, e wehi ana au kei mutu tā te Wairua tohe ki a rātou; ā, kei tēnei wāhi o te whenua e whai ana anō hoki rātou ki te turaki iho te kaha me te mana katoa e ahu mai ana i te Atua; ā, kei te whakakāhore rātou i te Wairua Tapu.\n\n29 Ā, hei muri iho i te whakaparahako i tētahi mātauranga nui rawa, e taku tama, meake rātou ngaro ai, kia tutuki ai ngā poropititanga i kōrerohia ake nei e ngā poropiti, me ngā kupu anō hoki a tō tātou Kaiwhakaora ake anō.\n\n30 Hei konā rā, e taku tama, kia tuhituhi atu anō au ki a koe, kia tūtaki anō rānei ki a koe. Āmine.\n\n", "moro 9": "Ko te pukapuka tuarua a Moromona ki tana tama a Moronai.\n\nKo te upoko 9.\n\n[center][font_size=26]Upoko 9[/font_size][/center]\n\n[i]He kino whakaweriweri ngā Nīwhai me ngā Rāmana—Ka whakamamae, ā, ka kōhuru rātou i a rātou anō—Ka inoi ake a Moromona kia tau iho te aroha me te painga ki runga i a Moronai mō āke tonu atu. Takiwā T.A. 401.[/i]\n\n1 E taku tama aroha, kei te tuhituhi atu anō au ki a koe kia mōhio ai koe kei te ora tonu ahau; engari ka tuhi atu au i ngā mea e tino pōuri ana.\n\n2 Nana rā, kua whawhai atu au i tētahi whawhai nui ki ngā Rāmana, nā konā tē toa ai mātou; ā, kua hinga a Araheanatu i te hoari, me Rurama anō hoki rāua ko Emerono; āe rā, kua ngaro atu ō mātou tāne tino pai tokomaha.\n\n3 Ināianei ā nana, e taku tama, e wehi ana au kei whakangaro ngā Rāmana i tēnei iwi; nā te mea kāore rātou e rīpenetā ana, ā, e whakaohooho tonu ana a Hātana i a rātou kia riri tētahi ki tētahi.\n\n4 Nana, e hono tonu ana taku mahi ki a rātou; ā, ina kōrero koi atu au ki a rātou i te kupu a te Atua ka tūoioi rātou, ā, ka riri ki ahau; ā, ina kāore au e kōrero koi atu ka whakapakeke rātou i ō rātou ngākau ki tēnā; nā reira, e wehi ana au kua mutu pea tā te Wairua o te Ariki tohe ki a rātou.\n\n5 He nui hoki tō rātou riri, nā, ko te āhua nei kāore ō rātou wehi ki te mate; ā, kua ngaro atu tō rātou aroha, tētahi ki tētahi; ā, e hono tonu ana tō rātou mateinu ki te toto me te ngaki mate.\n\n6 Ināianei ā, e taku tama aroha, ahakoa tō rātou whakapakeketanga, tukua tāua kia ū ki te mahi; nā te mea mēnā ka mutu tā tāua mahi, ka heke iho tāua ki raro iho i taua whakahēnga; nā te mea he mahi tā tāua i a tāua e noho ana i roto i tēnei tapenakara uku, kia wikitōria tāua i runga i te hoariri o te tika katoa, ā, kia okioki ō tāua wairua i te kīngitanga o te Atua.\n\n7 Ināianei ā, ka paku tuhituhi atu nei au e pā ana ki ngā whakamamaetanga o tēnei iwi. Nā te mea e rite ana ki te mātauranga i whiwhi nei au i a Amorono, nana, he tokomaha ngā mauhere ā ngā Rāmana, i mau ai i a rātou i te pourewa o Heritaha; ā, he tāne i reira, he wahine me ngā tamariki.\n\n8 Ā, kua whakamatea ngā hoatāne me ngā matua o aua wahine me aua tamariki; ā, ka whāngaia ngā wāhine ki te kikokiko o ō rātou hoatāne, ngā tamariki anō ki te kikokiko o ō rātou matua; ā, kāore he wai, atu i te mea iti, e hoatu ai e rātou ki a rātou.\n\n9 Hei aha koa tēnei mōrikarika nui o ngā Rāmana, kāore i kō atu i tō te iwi o Moriatuma. Nana rā, kua mauhere atu rātou i ngā tamāhine tokomaha a ngā Rāmana; ā, whai muri iho i tā rātou murunga i tērā mea e tino utu nui ana i a rātou, e whai tikanga nui ake i ngā mea katoa, koia ko te tapu o te tīnana me te puhi o te wahine—\n\n10 Ā, whai muri iho i tā rātou meatanga i tēnei mea, ka kōhuru rātou i a rātou i runga i te āhuatanga tino nanakia, e whakamamae ana i ō rātou tīnana kia mate rawa; ā, whai muri iho i tā rātou meatanga i tēnei, ka kainga e rātou ō rātou kikokiko kia rite ki te kararehe mohoao, he mea nā te whakapakeketanga o ō rātou ngākau; ā, ka mahia tēnei e rātou kia riro ai tētahi tohu toa.\n\n11 E taku tama aroha, me pēhea tētahi iwi pēnei, kāore nei ō rātou tikanga—\n\n12 (Ā, kua pahemo atu ngā tau ruarua noa iho, ā, he iwi whai tikanga rātou, ā, he iwi āhuareka rātou)\n\n13 Engari, E taku tama, me pēhea tētahi iwi pēnei, e āhuareka ana i runga i te mōrikarika nui—\n\n14 Me pēhea e taea ai e tāua te whakaaro ka pupuri atu te Atua i tōna ringa i runga i te whakawā i a tātou?\n\n15 Nana, e tangi ana tōku ngākau: Auē te mate mō tēnei iwi. Puta mai i runga i te whakawā, E te Atua, hunaia ō rātou hara, ō rātou whakarihariha, me ō rātou mōrikarika i mua i tōku kanohi!\n\n16 Hei āpiti anō, e taku tama, he tokomaha ngā pouaru me ā rātou tamāhine e noho tonu ana i Heritaha; me ērā atu wāhanga ō kīhai i kawea atu e ngā Rāmana, nana, kua kawea atu e te tauā a Tenepehi, ā, kua mahue rātou kia ātiutiu haere ki ngā wāhi e taea ai hei rapu kai; ā, he tokomaha ngā kuia e hemo ana i te huarahi, ā mate noa atu.\n\n17 Ā, he ngoikore te tauā i tōku taha; ā, kei waenganui ngā tauā o ngā Rāmana i a Heritaha me au; ā, ko ngā tāngata katoa kua tahuti atu ki te tauā a Arona, nā, kua hinga hei pārurenga ki ō rātou tikanga mohoao weriweri.\n\n18 Auē te kino nui o tōku iwi! Kāore ō rātou tikanga whakahaere me ō rātou aroha. Nana, he tangata noa iho ahau, ā, e rite tōku kaha ki tō te tangata kotahi, ā, kāore e taea tonutia ana e ahau te whakahau kaha i a rātou.\n\n19 Ā, kua kaha haere rātou i runga i tō rātou whakapeautanga; ā, e rite ana tō rātou horetītī, kāore e tohua ana tētahi, pakeke mai, tamariki mai; ā, e āhuareka ana rātou ki ngā mea katoa atu i ngā mea e pai ana; ā, kei kō atu te whakamamaetanga o ā tātou wahine me ā tātou tamariki i ngā mea katoa; āe rā, tē taea e te arero te whāki, tē taea rānei te tuhi.\n\n20 Ināianei ā, e taku tama, e kore au e whakaroa atu i runga i tēnei āhuatanga weriweri. Nana, e mōhio ana koe ki te whakarihariha o tēnei iwi; e mōhio ana koe kāore ō rātou tikanga, kua kore hoki ō rātou kare ā-roto; ā, kua nui kē ake tō rātou whakarihariha i tō ngā Rāmana.\n\n21 Nana, e taku tama, kāore e taea e au te whakamōhio i a rātou ki te Atua kei patua au e ia.\n\n22 Engari nana, e taku tama, e whakamōhio ana ahau i a koe ki te Atua, ā, e whakawhirinaki ana au i te Karaiti, nā, ka whakaorangia koe; ā, e inoi ake ana au ki te Atua kia tohungia koe, kia kite i te whakahokinga o tana iwi ki a ia, ki tō rātou whakangaromanga katoatanga rānei; nā te mea e mōhio ana ahau ki te kore rātou e rīpenetā me te tahuri atu ki a ia e tika ana kia mate rātou.\n\n23 Ā, ki te mate rātou ka rite tō rātou meatanga ki tō ngā Iarere, he mea nā te whakakeke o ō rātou ngākau, e whai ana i te toto me te ngaki mate.\n\n24 Ā, mehemea e tika ana kia mate rātou, e mōhio ana tāua he tokomaha o ā tāua teina kua tītore atu ki ngā Rāmana, ā, he tokomaha anō ngā mea e tītore atu ana ki a rātou; nā reira, tuhia ētahi mea ruarua, mehemea ka tohua koe, ā, mehemea ka mate au tē kite hoki i a koe; engari e tūmanako ana au kia kite wawe au i a koe; nā te mea kei ahau ngā tuhinga tapu e hiahia ana au kia tukuna atu ki a koe.\n\n25 E taku tama, kia ū koe i roto i te Karaiti; ā, kaua e pōuri tō ngākau i ngā mea kua tuhia atu nei e au ki a koe, me te whakataumaha iho i a koe kia mate; engari mā te Karaiti koe e hāpai ake, mā ōna whakamamaetanga me tōna matenga, me te whakakitenga atu i tōna tīnana ki ō tāua tūpuna, me tōna aroha me tōna whakamanawanui, me te tūmanako o tōna korōria me tōna oranga tonutanga, kia okioki ai i roto i tō hinengaro mō āke tonu atu.\n\n26 Ā, mā te aroha o te Atua te Matua, ko tōna torona he tiketike ake i roto i ngā rangi, me tō tāua Ariki a Ihu Karaiti, e noho nei i te ringa matau o tōna mana, tae noa ki te wā e tuohu iho ngā mea katoa ki a ia, e waiho, e piri tonu ai ki a koe mō āke tonu atu. Āmine.\n\n", "moro 10": "[center][font_size=26]Upoko 10[/font_size][/center]\n\n[i]Ka puta mai te whakaaturanga o te Pukapuka a Moromona i runga i te mana o te Wairua Tapu—Ka tohaina atu ngā takoha o te Wairua ki te hunga whakapono—Ka piritahi ngā takoha ā-wairua ki te whakapono i ngā wā katoa—Ka kōrero ake ngā kupu a Moronai i te puehu—Haere mai ki te Karaiti, whakatikahia ake i roto i a Ia, ā, whakatapua ō koutou wairua. Takiwā T.A. 421.[/i]\n\n1 Ināianei ahau, a Moronai, e paku tuhituhi i ētahi mea e rite ana ki tāku e pai ai; ā, kei te tuhituhi atu nei au ki ōku tuākana, ki ngā Rāmana; ā, e hiahia ana ahau kia mōhio ai rātou kua pahemo atu ngā tau neke atu i te whā rau e rua ngahuru mai i te tohu i homai nei mō te haerenga mai a te Karaiti.\n\n2 Ā, ka hīritia ake e ahau ēnei tuhituhinga, whai muri iho i taku kōrerotanga atu i ētahi kupu ruarua i runga i te kupu whakahau ki a koutou.\n\n3 Nana, kei te hiahia au kia akiaki i a koutou ina pānuitia ēnei mea e koutou, mehemea he whai mātauranga i roto i te Atua kia pānuitia ēnei mea, kia maumahara koutou ki te nui o tō te Ariki aroha ki ngā tamariki a te tangata, mai i te hanganga anō o Arama tae noa iho ki te wā e whiwhi ai koutou i ēnei mea, me te whakaaroarohia i roto i ō koutou ngākau.\n\n4 Ā, ina whiwhi koutou i ēnei mea, ka akiaki au i a koutou kia uia e koutou te Atua, te Matua Ora Tonu, i runga i te ingoa o te Karaiti, mehemea e tika ana rānei ēnei mea; ā, ki te inoi ake i runga i te ngākau pono, i runga i te hiahia pono, e whakapono ana i te Karaiti, ka whakakitea atu e ia te tika o tēnei mea ki a koutou, i runga i te mana o te Wairua Tapu.\n\n5 Ā, mā te mana o te Wairua Tapu e mōhio ai koutou ki te pono o ngā mea katoa.\n\n6 Ā, ko ngā mea katoa e pai ana, he tika, ā, he pono; nā reira, kāore tētahi mea pai e whakakore atu i te Karaiti, engari ka whāki atu ko ia anō tērā.\n\n7 Ā, mā te mana o te Wairua Tapu koutou e mōhio ai ko ia anō tērā; nā reira e akiaki ana ahau i a koutou kia kaua koutou e whakakore atu i te mana o te Atua; nā te mea e mahi ana ia i runga i te mana, e rite ana ki te whakapono o ngā tamariki a te tangata, e rite ana i nāianei, āpōpō, ā, āke tonu atu.\n\n8 Hei āpiti anō, kei te akiaki au i a koutou, e aku teina, kia kaua koutou e whakakore atu i ngā takoha a te Atua, nā te mea he maha anō ērā; ā, e ahu mai ana ērā i taua Atua anō. Ā, he maha ngā huarahi e whakahaerehia atu ai ērā takoha; engari ko taua Atua anō e mahi ana i roto i te katoa; ā, kua hoatu ērā i runga i ngā whakakitenga o te Wairua o te Atua ki te tangata, hei oranga mō rātou.\n\n9 Nana rā, kua hoatu te Wairua o te Atua ki tētahi, kia whakaako ia i te kupu whai mātauranga;\n\n10 Ā, ki tētahi atu, kia whakaako ia i te kupu o te mātauranga i runga i taua Wairua anō;\n\n11 Ā, ki tētahi atu, te whakapono tino nui rawa atu; ā, ki tētahi atu, ngā takoha whakaora i runga i taua Wairua anō;\n\n12 Hei āpiti anō, ki tētahi atu, kia taea e ia te mahi merekara nunui;\n\n13 Hei āpiti anō, ki tētahi atu, kia taea e ia te poropiti e pā ana ki ngā mea katoa;\n\n14 Hei āpiti anō, ki tētahi atu, te kitenga i ngā anahera me ngā wairua e minita mai ana;\n\n15 Hei āpiti anō, ki tētahi atu, ngā arero katoa;\n\n16 Hei āpiti anō, ki tētahi atu, te whakamāoritanga i ngā reo me ngā reo kē atu.\n\n17 Ā, e ahu mai ana ēnei takoha katoa i runga i te Wairua o te Karaiti; e puta mai ana ērā mea ki ngā tāngata katoa, e rite ana ki tāna i pai ai.\n\n18 Ā, e akiaki ana au i a koutou, e aku teina aroha, kia mahara tonu koutou e ahu mai ana ngā takoha katoa i te Karaiti.\n\n19 Ā, e hiahia ana au kia akiaki i a koutou, e aku teina aroha, kia mahara koutou he rite ia inānahi, ināianei, ā, āke tonu atu, ā, ko ēnei takoha katoa kua kōrerotia ake nei, koia he mea wairua, e kore rawa e whakamutua atu, i ngā wā katoa e tū ana te ao, e rite ana anake ki te whakaponokore o ngā tamariki a te tangata.\n\n20 Nā reira, me ai he whakapono; ā, mehemea me ai he whakapono me ai anō hoki he tūmanako; ā, mehemea me ai he tūmanako me ai anō hoki he aroha noa.\n\n21 Ā, ki te kore ō koutou aroha noa, e kore rawa koutou e whakaorangia i roto i te kīngitanga o te Atua; e kore rawa rānei koutou e taea te whakaora i roto i te kīngitanga o te Atua mehemea kāore ō koutou whakapono; e kore rawa koutou e taea ki te kore ō koutou tūmanako.\n\n22 Ā, ki te kore ō koutou tūmanako, he tika kei te ngākau kore koutou; ā, ka puta te ngākau kore nā te kino.\n\n23 Ā, i pono tā te Karaiti kōrero atu ki ō tātou tūpuna: Mehemea he whakapono tōu ka taea e koutou ngā mea katoa e tika ana ki ahau.\n\n24 Ināianei ā, e kōrero ana au ki a koutou e ngā tōpito katoa o te ao—nā, ki te haere mai te rā e whakamutua atu te mana me ngā takoha a te Atua i waenganui i a koutou, ka meatia nā te whakaponokore.\n\n25 Ā, auē te mate mō ngā tamariki a te tangata mehemea koinei te āhua; nā te mea kāore i reira tētahi e mahi pai ai i waenganui i a koutou, kāore kau te mea kotahi. Nā te mea mehemea i reira tētahi i waenganui i a koutou e mahi pai ana, ka mahi ia i runga i te mana me ngā takoha a te Atua.\n\n26 Ā, auē te mate mō te hunga e whakamutua atu ana ēnei mea, ā, ka mate, nā te mea ka mate rātou i roto i ō rātou hara, ā, tē taea rātou te whakaora i roto i te kīngitanga o te Atua; ā, kei te kōrerotia tērā e au e rite ana ki ngā kupu a te Karaiti;\n\n27 Ā, e akiaki ana au i a koutou kia mahara ki ēnei mea; nā te mea e wawe mai ana te wā e mōhio ai koutou kāore au i te rūkahu, nā te mea ka kite koutou i ahau i te pae o te Atua; ā, ka kī atu te Ariki te Atua ki a koutou: Kāore au i whakapuaki atu i aku kupu ki a koutou, kua tuhia nei e tēnei tangata, e rite ana ki tētahi e karanga ake ana i te mate, āe rā, e rite ana ki tētahi e kōrero ake ana i te puehu?\n\n28 Kei te whakapuaki atu au i ēnei mea ki a koutou hei whakatutukiranga i ngā poropititanga. Ā nana, ka puta atu ēnei mea i te māngai o te Atua Ora Tonu; ā, ka whakahī atu tana kupu i tēnei whakatipuranga ki tētahi atu whakatipuranga.\n\n29 Ā, ka whakakite atu te Atua ki a koutou, he pono tāku i tuhituhi ai.\n\n30 Hei āpiti anō ka akiaki au i a koutou kia haere mai ki te Karaiti, kia mau ki ngā takoha pai katoa, kia kaua e pā atu ki te takoha kino, ki te mea poke rānei.\n\n31 Ā, e oho, whakatika ake i te puehu, E Hiruharama; āe rā, whakamaua ō koutou kākahu ātaahua, E te tamāhine a Hīona; ā, whakakahangia āu takiwā, ā, whakanuia ō koutou rohe mō āke tonu atu, kia kore tonu koutou e whakapōauautia tonutia, kia tutuki ai ngā kawenata a te Matua Ora Tonu i kawenata ai ia ki a koe, E te whare o Iharaira.\n\n32 Āe rā, haere mai ki te Karaiti, kia whakatikaina ake i roto i a ia, ā, whakakorengia atu e koutou te hē katoa i a koutou; ā, ki te whakakorengia atu ngā hē katoa i a koutou anō, kia aroha koutou ki te Atua i runga i tō koutou ngoi katoa, hinengaro katoa me tō koutou kaha, kātahi ka ranea tōna aroha ki a koutou, nā, mā tōna aroha koutou e whakatikaina ake nei i roto i te Karaiti; ā, mehemea ka tino tika rawa atu koutou i roto i te Karaiti i runga i te aroha o te Atua, kāore e taea ana e koutou te whakakāhore nei i te mana o te Atua.\n\n33 Hei āpiti anō, mehemea ka tino tika rawa atu koutou i roto i te Karaiti i runga i te aroha o te Atua, e kore rānei e whakakāhore i tōna mana, kātahi koutou ka whakatapua i roto i te Karaiti i runga i te aroha o te Atua, mā roto i te whakahekenga o te toto o te Karaiti, kei roto nei i te kawenata a te Matua ki te murunga i ō koutou hara, kia meinga tapu koutou, kia kohakore ai.\n\n34 Ināianei ā, ko taku poroporoaki tēnei ki a koutou katoa. Meake ka haere au kia okioki i te pararaiha o te Atua, kia whakakotahi mai anō tōku wairua me tōku tīnana, ā, ka kawea ahau i runga i te hau, kia tūtaki atu ki a koe i mua i te pae āhuareka o Ihowa nui, te Kaiwhakawā Ora Tonu me te hunga ora me te hunga mate. Āmine.\n\nKo te Whakamutunga\n\n"}