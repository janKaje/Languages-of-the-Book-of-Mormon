{"title-page 0": "[center][font_size=26]Mormons bok[/font_size][/center]\n\nEnda et vitnesbyrd om Jesus Kristus\n\nUtgitt av Jesu Kristi Kirke av Siste Dagers Hellige\n\nSalt Lake City, Utah, USA\n\nFørste engelske utgave utgitt i Palmyra, New York, USA, 1830\n\n© 2020 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Mormons bok[/font_size][/center]\n\nEn beretning skrevet ved Mormons hånd på plater tatt fra Nephis plater\n\nDette er derfor en forkortelse av Nephis folks opptegnelser og også av lamanittenes – skrevet til lamanittene, som er en levning av Israels hus, og også til jøde og hedning – skrevet på befaling og også ved profetiens og åpenbaringens ånd – skrevet og forseglet og skjult ved Herren for at den ikke skulle ødelegges – for å komme frem ved Guds gave og kraft og bli oversatt – forseglet ved Moronis hånd og trygt skjult ved Herren, for, når tiden var inne, å komme frem gjennom hedningefolkene – oversatt ved Guds gave.\n\nLikeså en forkortelse tatt fra Ethers bok, som er en opptegnelse om Jareds folk som ble adspredt på den tid da Herren forvirret folkets språk da de bygget et tårn for å nå opp til himmelen – for å vise levningen av Israels hus de store ting Herren har gjort for deres fedre, og for at de kan kjenne Herrens pakter og vite at de ikke for alltid er forkastet – og også for å overbevise jøde og hedning om at Jesus er Kristus, den Evige Gud, som åpenbarer seg for alle nasjoner – og hvis det skulle finnes feil, er de av mennesker. Fordøm derfor ikke det som er av Gud, så dere kan finnes plettfrie for Kristi domstol.\n\nFørste gang oversatt fra platene til engelsk av Joseph Smith jr.\n\n", "introduction 0": "[center][font_size=26]Innledning[/font_size][/center]\n\nMormons bok er en hellig skrift som kan sammenlignes med Bibelen. Den er en opptegnelse om Guds handlemåte med mennesker som bodde på det amerikanske kontinent i fordums tid, og inneholder fylden av det evige evangelium.\n\nBoken ble skrevet ved profetiens og åpenbaringens ånd av mange profeter i fordums tid. Deres ord, skrevet på gullplater, ble sitert og forkortet av en profet og historieskriver ved navn Mormon. Opptegnelsen er en beretning om to store sivilisasjoner. Den ene kom fra Jerusalem i år 600 f.Kr. og delte seg senere i to nasjoner, kjent som nephitter og lamanitter. Den andre kom mye tidligere, da Herren forvirret språkene ved Babels tårn. Denne gruppen er kjent under navnet jareditter. Etter mange tusen år ble de alle drept, bortsett fra lamanittene, og de er blant forfedrene til de amerikanske indianerne.\n\nDen største begivenhet Mormons bok forteller om, er at Herren, Jesus Kristus, personlig virket blant nephittene kort tid etter sin oppstandelse. Boken forklarer evangeliets lære, frelsesplanen beskrives, og menneskene får vite hva de må gjøre for å oppnå fred i dette liv og evig frelse i det neste.\n\nEtter at Mormon var ferdig med sitt skrivearbeide, overleverte han beretningen til sin sønn Moroni, som skrev noen få ord selv og skjulte platene i Cumorah-høyden. Den 21. september 1823 viste den samme Moroni seg, men nå som et forherliget og oppstandent vesen, for profeten Joseph Smith, og han fortalte ham om den gamle opptegnelsen og at den ville bli oversatt til engelsk.\n\nDa tiden var inne, ble platene overlevert til Joseph Smith, som oversatte dem ved Guds gave og kraft. Opptegnelsen er nå utgitt på mange språk som et nytt og ytterligere vitne om at Jesus Kristus er Sønn av den levende Gud, og at alle som vil komme til ham og adlyde lovene og ordinansene i hans evangelium, kan bli frelst.\n\nOm denne opptegnelsen sa profeten Joseph Smith: “Jeg fortalte brødrene at Mormons bok var den mest korrekte av alle jordens bøker, sluttstenen i vår religion, og at et menneske ville komme nærmere Gud ved å følge dens forskrifter enn ved å følge noen annen bok.”\n\nI tillegg til Joseph Smith lot Herren også elleve andre personlig se gullplatene for å være spesielle vitner om Mormons boks sannhet og guddommelighet. Deres nedskrevne vitnesbyrd er tatt inn her i boken som “De tre vitners vitnesbyrd” og “De åtte vitners vitnesbyrd”.\n\nVi innbyr alle mennesker overalt i verden til å lese Mormons bok, til å fordype seg i det budskap den inneholder, og til deretter å spørre Gud, Den Evige Fader, i Kristi navn om verket er sant. De som følger denne fremgangsmåten og ber i tro, vil, ved Den hellige ånds kraft få et vitnesbyrd om at den er sann og guddommelig. (se Moroni 10:3–5.)\n\nDe som mottar dette guddommelige vitnesbyrd fra Den hellige ånd, vil ved den samme kraft også få vite at Jesus Kristus er verdens Frelser, at Joseph Smith er Hans åpenbarer og profet i disse siste dager, og at Jesu Kristi Kirke av Siste Dagers Hellige er Herrens rike som enda en gang er opprettet på jorden for å forberede Messias’ annet komme.\n\n", "three 0": "[center][font_size=26]De tre vitners vitnesbyrd[/font_size][/center]\n\nDet bekjentgjøres for alle nasjoner, slekter, tungemål og folk som dette verk skal komme til, at vi, ved Gud Faderens og ved vår Herre Jesu Kristi nåde, har sett platene som inneholder denne opptegnelsen, som er en opptegnelse om Nephis folk og også om lamanittene, deres brødre, og også om Jareds folk som kom fra tårnet som er omtalt. Og vi vet også at de er blitt oversatt ved Guds gave og kraft, for hans røst har fortalt oss det. Derfor vet vi med sikkerhet at verket er sant. Vi bevitner også at vi har sett graveringene på platene, og de er blitt vist oss ved Guds og ikke ved menneskers kraft. Og vi erklærer høytidelig at en Guds engel kom ned fra himmelen, at han hadde med seg platene, og at han la dem foran oss så vi kunne se og betrakte platene og det som var gravert på dem. Og vi vet at det er ved Gud Faderens og vår Herre Jesu Kristi nåde at vi så, og vi bærer vitnesbyrd om at alt dette er sant. Og i våre øyne er det forunderlig. Likevel befalte Herrens røst oss at vi skulle bære vitnesbyrd om det, og for å være lydige mot Guds befalinger bærer vi derfor vitnesbyrd om det. Og vi vet at hvis vi er trofaste i Kristus, skal vi rense våre klær for alle menneskers blod, bli funnet plettfrie for Kristi domstol og skal bo med ham i himlene i all evighet. Og la æren tilfalle Faderen og Sønnen og Den hellige ånd, som er én Gud. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]De åtte vitners vitnesbyrd[/font_size][/center]\n\nDet bekjentgjøres for alle nasjoner, slekter, tungemål og folk som dette verk skal komme til, at Joseph Smith jr., som har oversatt dette verk, har vist oss de omtalte plater som later til å være laget av gull. Og de platesidene som nevnte Smith har oversatt, berørte vi med våre hender, og vi så også graveringene på dem, som alle later til å være gammelt og sirlig utført arbeide. Og vi bærer vårt høytidelige vitnesbyrd om at nevnte Smith har vist oss dette, for vi har sett og løftet dem, og vet helt sikkert at nevnte Smith har de platene som vi har omtalt. Og vi gir våre navn til verden for å bevitne for verden det vi har sett. Og vi lyver ikke, Gud er vårt vitne.\n\nChristian Whitmer\n\nJacob Whitmer\n\nPeter Whitmer jr.\n\nJohn Whitmer\n\nHiram Page\n\nJoseph Smith sen.\n\nHyrum Smith\n\nSamuel H. Smith\n\n", "js 0": "[center][font_size=26]Profeten Joseph Smiths vitnesbyrd[/font_size][/center]\n\nProfeten Joseph Smiths egne ord om hvordan Mormons bok kom frem, lyder som følger:\n\n“Om aftenen … den en og tyvende september [1823] … henga jeg meg i bønn og påkallelse til Den Allmektige Gud…\n\nMens jeg således påkalte Gud, oppdaget jeg et lys som kom til syne i mitt rom, og det tiltok i styrke inntil rommet var lysere enn det er ved middagstid, da i samme øyeblikk en skikkelse viste seg ved min seng stående i luften, for hans føtter berørte ikke gulvet.\n\nHan var kledd i en løs kjortel, som var overmåte hvit. Det var en hvithet som overgikk alt jordisk jeg noensinne hadde sett, heller ikke tror jeg noe jordisk kunne fremstå så overmåte hvitt og blendende. Hans hender var bare, likeså hans armer til litt ovenfor håndleddet, likeså var hans føtter bare, samt hans ben til litt ovenfor anklene. Hans hode og hals var også blottet. Jeg kunne se at han ikke hadde andre klær på enn denne kjortelen, da den var åpen så jeg kunne se hans bryst.\n\nIkke bare var hans kjortel overmåte hvit, men hele hans person var så strålende at det overgår enhver beskrivelse, og hans ansikt var i sannhet som lynet. Rommet var overmåte lyst, men ikke så lyst som det var umiddelbart omkring hans person. Med det samme jeg så ham, ble jeg redd, men frykten forlot meg snart.\n\nHan kalte meg ved navn og sa at han var et sendebud sendt til meg fra Guds nærhet, og at hans navn var Moroni, at Gud hadde et verk jeg skulle utføre, og at mitt navn skulle nevnes for godt og ondt blant alle nasjoner, slekter og tungemål, eller at det skulle omtales både for godt og ondt blant alle folkeslag.\n\nHan sa det var oppbevart en bok skrevet på gullplater, som ga en beretning om de tidligere innbyggere av dette kontinent og hvor de stammet fra. Han sa også at den inneholdt det evige evangeliums fylde slik det ble gitt av Frelseren til de fordums innbyggere.\n\nOg videre at det sammen med platene var to stener innfattet i sølvbuer – og disse stenene, som var festet til en brystplate, utgjorde det som kalles urim og tummim, og de som var i besittelse av og brukte disse stenene, ble kalt ‘seere’ i fordums eller tidligere tider, og at Gud hadde beredt dem for at boken skulle oversettes…\n\nIgjen sa han til meg at når jeg mottok de platene som han hadde omtalt – for tiden da de skulle overleveres, var ennå ikke inne – måtte jeg ikke vise dem til noen, heller ikke brystplaten med urim og tummim, bare til dem jeg ville få befaling om å vise dem til, hvis jeg gjorde det, ville jeg ødelegges. Mens han talte til meg om platene, fikk jeg i et syn se det sted hvor platene lå oppbevart, og det så klart og tydelig at jeg kjente stedet igjen da jeg besøkte det.\n\nEtter denne samtalen så jeg at lyset i rommet begynte å trekke seg sammen omkring den person som hadde talt til meg, og det fortsatte helt til rommet igjen lå i mørke, unntatt umiddelbart omkring ham, og da så jeg plutselig noe som jeg syntes lignet en trakt som åpnet seg like opp til himmelen, og han fór opp til han forsvant helt og rommet igjen var slik det hadde vært før dette himmelske lys hadde vist seg.\n\nJeg ble liggende og fundere over denne merkelige opplevelsen og undret meg storlig over hva dette uvanlige sendebud hadde fortalt meg, da jeg midt i mine funderinger plutselig oppdaget at rommet igjen begynte å bli opplyst, og så å si i samme øyeblikk sto det samme himmelske sendebud nok en gang ved min seng.\n\nHan begynte igjen å fortelle akkurat det samme som han hadde gjort under sitt første besøk, uten det minste avvik, og da han hadde gjort det, fortalte han meg om store straffedommer som skulle komme over jorden med stor elendighet på grunn av hunger, sverd og pest, og at disse voldsomme straffedommer ville komme over jorden i denne generasjon. Etter å ha fortalt dette, steg han igjen opp slik han før hadde gjort.\n\nAlt dette hadde nå gjort så sterkt inntrykk på meg at søvnen helt hadde forlatt meg, og jeg var overveldet av forundring over det jeg både hadde sett og hørt. Men hvor overrasket ble jeg ikke da jeg igjen så det samme sendebud ved min seng og hørte ham fortelle og gjenta det samme som han hadde sagt tidligere, og han tilføyde en advarsel og sa at Satan (på grunn av de trange kår i min fars familie) ville forsøke å friste meg til å få tak i platene for å bli rik. Dette forbød han meg og sa at jeg ikke måtte ha noen annen hensikt med å få tak i platene enn å forherlige Gud, og at jeg ikke måtte være påvirket av noe annet motiv enn å bygge opp hans rike, ellers kunne jeg ikke motta dem.\n\nEtter dette tredje besøk fór han igjen opp til himmelen som før, og igjen måtte jeg undre meg over det merkelige jeg nettopp hadde opplevd. Like etter at det himmelske sendebud hadde fart opp for tredje gang, gol hanen, og jeg forsto at det grydde av dag og at vårt møte måtte ha vart hele natten.\n\nLike etterpå sto jeg opp og tok som vanlig fatt på dagens nødvendige gjøremål, men da jeg forsøkte å arbeide slik jeg pleide, oppdaget jeg at jeg var så tappet for krefter at jeg var helt ute av stand til å gjøre noe. Min far, som arbeidet sammen med meg, forsto at noe var galt fatt med meg, og ba meg gå hjem. Jeg tok fatt på hjemveien, men da jeg forsøkte å klatre over gjerdet som omga jordet der vi var, sviktet kreftene meg fullstendig, jeg falt hjelpeløs til jorden og var en stund ute av stand til å oppfatte noe som helst.\n\nDet første jeg kan huske, var en stemme som talte til meg og kalte meg ved navn. Jeg løftet blikket og så det samme sendebud stå over mitt hode, omgitt av lys som før. Nok en gang fortalte han meg alt han hadde sagt den foregående natt, og ba meg gå til min far og fortelle ham om det syn jeg hadde hatt og de befalinger jeg hadde mottatt.\n\nJeg adlød, gikk tilbake til min far ute på marken og fortalte alt sammen til ham. Han svarte meg og sa at det var fra Gud, og ba meg gå og gjøre som sendebudet hadde befalt. Jeg forlot jordet og gikk til det sted hvor sendebudet hadde fortalt meg at platene var oppbevart, og på grunn av det klare syn jeg hadde hatt om dette, kjente jeg stedet igjen med det samme jeg kom dit.\n\nI nærheten av landsbyen Manchester i Ontario fylke i New York ligger det en høyde av anselig størrelse – den høyeste i området. På vestsiden av denne høyden – ikke langt fra toppen og under en ganske stor sten – lå platene oppbevart i en stenkiste. Denne stenen var tykk og rund på midten oventil og tynnere mot kantene slik at midten av den var synlig over jorden, mens kanten hele veien rundt var dekket av jord.\n\nEtter å ha fjernet jorden, fant jeg meg en stang som jeg stakk under kanten av stenen, og med litt anstrengelse løftet jeg den opp. Jeg kikket ned, og der så jeg virkelig platene, urim og tummim samt brystplaten, slik sendebudet hadde sagt. Kisten som de lå i, var laget av stener som var føyet sammen med en slags sement. På bunnen av kisten lå to stener på tvers, og på disse stenene lå platene og de andre ting sammen med dem.\n\nJeg gjorde et forsøk på å ta dem opp, men sendebudet forbød meg det, og igjen ble jeg fortalt at tiden for å ta dem ut ennå ikke var inne, og heller ikke ville være det før om fire år, men han ba meg komme til samme sted om nøyaktig ett år og sa at han ville møte meg der, og at jeg skulle fortsette å gjøre det inntil tiden var inne til å motta platene.\n\nFølgelig gikk jeg tilbake ved slutten av hvert år slik jeg var blitt befalt, og hver gang fant jeg det samme sendebud der, og hver gang vi møttes, mottok jeg instruksjoner, og fikk vite av ham hva Herren var i ferd med å gjøre, og hvordan og på hvilken måte hans rike skulle styres i de siste dager…\n\nTil slutt kom tiden da jeg skulle motta platene, urim og tummim og brystplaten. Den toogtyvende september atten hundre og syvogtyve, da jeg som vanlig etter at nok et år var omme, gikk til det sted hvor de var oppbevart, overleverte det samme himmelske sendebud dem til meg med følgende befaling: at jeg skulle være ansvarlig for dem; hvis jeg mistet dem på grunn av skjødesløshet eller forsømmelse, skulle jeg bli avskåret. Men hvis jeg ville anstrenge meg til det ytterste og ta godt vare på dem inntil han, sendebudet, kom for å hente dem, ville de bli beskyttet.\n\nJeg oppdaget snart hvorfor jeg hadde fått så streng beskjed om å beskytte dem, og hvorfor sendebudet hadde sagt at så snart jeg hadde utført det som var forlangt av min hånd, ville han hente dem. For ikke før var det blitt kjent at jeg hadde dem, før det ble gjort de mest iherdige anstrengelser for å ta dem fra meg. Enhver list som tenkes kunne, ble anvendt i denne hensikt. Forfølgelsen ble mer bitter og intens enn før, og store skarer var stadig på ferde for om mulig å ta dem fra meg. Men ved Guds visdom forble de trygge i mine hender inntil jeg hadde utført det som var forlangt av min hånd. Da sendebudet slik han hadde bestemt, kom for å hente dem, overleverte jeg dem til ham, og han har dem i sin varetekt inntil denne dag, som er den annen dag i mai måned i året attenhundre og åtte og tredve.”\n\nFor en mer fullstendig beretning, se Joseph Smiths historie i Den kostelige perle.\n\nOpptegnelsen fra fordums tid som på denne måten ble bragt frem fra jorden som et folks røst som taler fra støvet, og som ble oversatt til moderne språk ved Guds gave og kraft slik det ble bekreftet ved guddommelig tilkjennegivelse, ble første gang utgitt på engelsk i 1830 og ble kalt The Book of Mormon.\n\n", "explanation 0": "[center][font_size=26]En kort forklaring om Mormons bok[/font_size][/center]\n\nMormons bok er en hellig opptegnelse om folkeslag i fordums Amerika, og ble gravert på metallplater. Kilder som denne opptegnelsen ble samlet fra, omfatter følgende:\n\nNephis plater, som var av to slag, de små plater og de store plater. De første konsentrerte seg hovedsakelig om åndelige anliggender og om profetenes virke og undervisning, mens de sistnevnte for det meste gjengir en verdslig historie om de folkeslag som er omtalt (1 Nephi 9:2–4). Men fra Mosiahs tid har også de store plater et innhold som er av stor åndelig betydning.\n\nMormons plater, som er en forkortelse av Nephis store plater, foretatt av Mormon, med mange kommentarer. Disse platene inneholdt også en fortsettelse av den historie Mormon hadde skrevet, og dessuten tilføyelser av hans sønn Moroni.\n\nEthers plater, som forteller historien om jaredittene. Denne opptegnelsen ble forkortet av Moroni, som føyde til egne kommentarer og slo dem sammen med den egentlige historien under tittelen “Ethers bok”.\n\nMessingplatene, som Lehis folk hadde med seg fra Jerusalem i år 600 f.Kr. De inneholdt “de fem Mosebøker … likeledes en opptegnelse om jødene, … fra begynnelsen av og frem til Sidkias, Juda konges første regjeringsår, likeledes de hellige profeters profetier” (1 Nephi 5:11–13). I Mormons bok forekommer mange sitater fra disse platene, av Jesaja og andre bibelske og ikke-bibelske profeter.\n\nMormons bok består av femten hoveddeler eller avsnitt som, med ett unntak, kalles bøker, og som alle vanligvis bærer hovedforfatterens navn. Første del (de første seks bøker, som slutter med Omni) er oversatt fra Nephis små plater. Mellom Omnis bok og Mosiahs bok finner vi en tilføyelse som kalles Mormons ord, og som forbinder den opptegnelse som er gravert på de små plater, med Mormons forkortelse av de store plater.\n\nDen lengste delen, fra Mosiah til og med Mormon kapittel 7, er en oversettelse av Mormons forkortelse av Nephis store plater. Siste del, fra Mormon kapittel 8 og resten av boken, ble gravert av Mormons sønn Moroni, som, etter å ha avsluttet opptegnelsen om sin fars liv, foretok en forkortelse av jaredittenes opptegnelse (som ble kalt Ethers bok) og senere føyde til det som kalles Moronis bok.\n\nI eller omkring året 421 e.Kr. forseglet Moroni, som var den siste av nephittenes profeter og historieskrivere, den hellige opptegnelsen og skjulte den trygt ved Herren, så den kunne bringes frem i de siste dager slik det var forutsagt ved Guds røst gjennom Hans profeter i fordums tid. I året 1823 besøkte den samme Moroni, men nå som en oppstanden person, profeten Joseph Smith og leverte senere de graverte platene til ham.\n\nOm denne utgaven: Den opprinnelige tittelsiden som kommer umiddelbart før innholdssiden, er tatt fra platene og er en del av den hellige tekst. Innledninger som ikke er i kursiv, slik som i 1 Nephi og umiddelbart før Mosiah kapittel 9 er også del av hellig tekst. Innledninger i kursiv, slik som kapittelinnledninger, er ikke fra originalteksten, men er lagt til for å gjøre det lettere å studere og lese.\n\nEnkelte mindre feil i teksten er blitt stående i tidligere utgaver av Mormons bok utgitt på engelsk. I denne utgaven er det foretatt rettelser som synes å være nødvendige for at teksten skal bli i overensstemmelse med originalmanuskriptene og de første utgavene som ble redigert av profeten Joseph Smith.\n\n", "1-ne 1": "[center][font_size=26]Nephis første bok[/font_size][/center]\n\nHans regjeringstid og virke\n\nEn beretning om Lehi, hans hustru, Sariah, og hans fire sønner, som het: (fra den eldste og nedover) Laman, Lemuel, Sam og Nephi. Herren advarer Lehi og ber ham dra ut av Jerusalems land fordi han profeterer til folket om deres ugudelighet, og de forsøker å ta hans liv. Han drar tre dagsreiser ut i villmarken med sin familie. Nephi tar med seg sine brødre og vender tilbake til Jerusalems land for å hente jødenes opptegnelse. Beretningen om deres lidelser. De tar Ismaels døtre til ekte. De tar med seg sine familier og drar ut i villmarken. Deres lidelser og plager i villmarken. Reiseruten de følger. De kommer til de store vann. Nephis brødre setter seg opp mot ham. Han bringer dem til taushet og bygger et skip. De kaller stedet Overflod. De krysser de store vann til det lovede land, osv. Dette er ifølge Nephis beretning, eller med andre ord, jeg, Nephi, skrev denne opptegnelsen.\n\n[center][font_size=26]Kapittel 1[/font_size][/center]\n\n[i]Nephi påbegynner opptegnelsen om sitt folk – Lehi ser i et syn en ildstøtte og leser fra en profetisk bok – Han priser Gud, forutsier at Messias skal komme, og profeterer at Jerusalem skal ødelegges – Jødene forfølger ham. Ca. 600 f.Kr.[/i]\n\n1 Jeg, Nephi, ble født av gode foreldre og ble derfor undervist endel i all min fars lærdom, og jeg har i løpet av mine dager opplevd mange lidelser, men har likevel vært rikt begunstiget av Herren alle mine dager, ja, jeg har hatt stor kunnskap om Guds godhet og mysterier, derfor skriver jeg en opptegnelse om hva jeg har gjort i mine dager.\n\n2 Ja, jeg skriver en opptegnelse på min fars språk, som består av jødenes lærdom og egypternes språk.\n\n3 Og jeg vet at den opptegnelsen jeg skriver er sann, og jeg skriver den med min egen hånd og ifølge min kunnskap.\n\n4 For det skjedde i begynnelsen av det første år av Sidkias, Juda konges regjeringstid, (min far, Lehi, hadde bodd i Jerusalem alle sine dager) at det i det samme år kom mange profeter som profeterte til folket at de måtte omvende seg, ellers måtte den store byen Jerusalem ødelegges.\n\n5 Derfor skjedde det at min far, Lehi, som han gikk frem, ba til Herren, ja, han ba av hele sitt hjerte på vegne av sitt folk.\n\n6 Og det skjedde mens han ba til Herren, at det kom en ildstøtte som hvilte på en sten foran ham, og han så og hørte mye, og det han så og hørte, fikk ham til å riste og skjelve voldsomt.\n\n7 Og det skjedde at han vendte tilbake til sitt eget hus ved Jerusalem, og han kastet seg ned på sengen, overveldet av Ånden og av det han hadde sett.\n\n8 Og mens han således var overveldet av Ånden, ble han ført bort i et syn, ja, han så himlene åpne seg og syntes han så Gud sitte på sin trone, omgitt av utallige engleskarer som sang og priste sin Gud.\n\n9 Og det skjedde at han så En stige ned fra himmelens midte, og han så at hans glans overgikk solens midt på dagen.\n\n10 Og han så også tolv andre som fulgte ham, og deres glans overgikk stjernenes på himmelhvelvingen.\n\n11 Og de kom ned og gikk frem på jorden, og den første kom og sto foran min far og ga ham en bok og bød ham å lese.\n\n12 Og det skjedde at mens han leste, ble han fylt av Herrens Ånd.\n\n13 Og han leste slik: Ve, ve over Jerusalem, for jeg har sett dine avskyeligheter! Ja, min far leste mange ting om Jerusalem – at den skulle ødelegges med sine innbyggere, mange skulle omkomme ved sverdet, og mange føres som fanger til Babylon.\n\n14 Og det skjedde at da min far hadde lest og sett mange store og vidunderlige ting, utbrøt han mangt for Herren, så som: Store og vidunderlige er dine gjerninger, Herre, allmektige Gud! Din trone er høyt i himlene, og din makt og godhet og barmhjertighet er over alle jordens innbyggere. Og fordi du er barmhjertig, vil du ikke tillate at de som kommer til deg, skal omkomme!\n\n15 Og i slike ordelag priste min far sin Gud, for hans sjel frydet seg, og hele hans hjerte svulmet på grunn av det han hadde sett, ja, som Herren hadde vist ham.\n\n16 Nå gir ikke jeg, Nephi, en fullstendig beretning om det min far har skrevet, for han har skrevet mange ting som han så i syner og drømmer, og han har også skrevet mye som han profeterte og talte til sine barn, men jeg skal ikke gi en fullstendig beretning om det.\n\n17 Men jeg skal gi en beretning om hva jeg har gjort i mitt liv. Se, på plater som jeg har laget med mine egne hender, skriver jeg en forkortelse av min fars opptegnelse. Derfor vil jeg, etter å ha forkortet min fars opptegnelse, skrive en beretning om mitt eget liv.\n\n18 Derfor vil jeg dere skal vite at etter at Herren hadde vist min far, Lehi, så mange forunderlige ting om Jerusalems ødeleggelse, se, da gikk han ut blant folket og begynte å profetere og fortelle dem om det som han både hadde sett og hørt.\n\n19 Og det skjedde at jødene gjorde narr av ham på grunn av det han vitnet om dem, for han vitnet i sannhet om deres ugudelighet og avskyeligheter, og han vitnet om at det han så og hørte – og også det han leste i boken – tydelig tilkjennega Messias’ komme og verdens forløsning.\n\n20 Men da jødene hørte dette, ble de sinte på ham, ja, som på de fordums profeter som de hadde utstøtt, stenet og slått ihjel, og de sto også ham etter livet for å ta ham av dage. Men se, jeg, Nephi, vil vise dere at Herrens milde barmhjertighet er over alle dem som han har utvalgt på grunn av deres tro, for å gjøre dem så mektige at de har makt til befrielse.\n\n", "1-ne 2": "[center][font_size=26]Kapittel 2[/font_size][/center]\n\n[i]Lehi tar sin familie med seg ut i villmarken ved Rødehavet – De etterlater seg sine eiendeler – Lehi ofrer et offer til Herren og lærer sine sønner å holde budene – Laman og Lemuel knurrer mot sin far – Nephi er lydig og ber i tro – Herren taler til ham, og han blir utvalgt til å bestemme over sine brødre. Ca. 600 f.Kr.[/i]\n\n1 For se, det skjedde at Herren talte til min far i en drøm og sa til ham: Velsignet er du, Lehi, på grunn av det du har gjort. Og fordi du har vært trofast og har forkynt for dette folk det som jeg befalte deg, se, derfor forsøker de å ta ditt liv.\n\n2 Og det skjedde at Herren befalte min far i en drøm at han skulle ta med seg sin familie og dra ut i villmarken.\n\n3 Og det skjedde at han var lydig mot Herrens ord og gjorde som Herren befalte ham.\n\n4 Og det skjedde at han dro ut i villmarken, og han forlot sitt hus og sitt arveland, sitt gull og sølv og sine kostelige ting, og han tok ikke noe med seg, unntatt sin familie, proviant og telt, og dro ut i villmarken.\n\n5 Og han kom ned til området ved bredden av Rødehavet og reiste i villmarken i de områder som grenser til Rødehavet, og han reiste i villmarken med sin familie, som besto av min mor, Sariah, og mine eldre brødre, Laman, Lemuel og Sam.\n\n6 Og det skjedde at da han hadde reist tre dager i villmarken, slo han opp teltet i en dal ved bredden av en elv med vann.\n\n7 Og det skjedde at han bygget et alter av stener, ofret til Herren og takket Herren vår Gud.\n\n8 Og det skjedde at han kalte elven Laman, den rant ut i Rødehavet, og dalen lå like ved elvemunningen.\n\n9 Og da min far så at elvevannet rant ut i Rødehavets kilde, talte han til Laman og sa: Måtte du være som denne elv, alltid i bevegelse mot kilden til all rettferdighet.\n\n10 Og han talte også til Lemuel: Måtte du være som denne dal, fast og standhaftig og urokkelig i å holde Herrens befalinger.\n\n11 Dette sa han på grunn av Lamans og Lemuels hårdnakkethet, for se, de knurret mot sin far over mange ting fordi han var en mann som sa han hadde syner og hadde ført dem ut av Jerusalems land, så de hadde forlatt sitt arveland, sitt gull og sølv og sine kostelige ting for å omkomme i villmarken. Og dette sa de han hadde gjort på grunn av sitt hjertes tåpelige innbildninger.\n\n12 Slik knurret Laman og Lemuel, som var de eldste, mot sin far. Og de knurret fordi de ikke forsto Guds handlemåte – han som hadde skapt dem.\n\n13 Heller ikke trodde de at den store byen Jerusalem kunne ødelegges slik profetene hadde sagt. Og de var likesom jødene i Jerusalem som forsøkte å ta min fars liv.\n\n14 Og det skjedde at min far talte til dem med kraft i dalen Lemuel, for han var fylt av Ånden, inntil deres legemer skalv for ham. Og han bragte dem til taushet så de ikke våget å si ham imot, derfor gjorde de som han befalte dem.\n\n15 Og min far bodde i et telt.\n\n16 Og det skjedde at jeg, Nephi, som var meget ung, men likevel stor av vekst, også hadde et inderlig ønske om å kjenne Guds mysterier, derfor ropte jeg til Herren. Og se, han så til meg og bløtgjorde mitt hjerte så jeg trodde alle de ord min far hadde sagt, derfor satte jeg meg ikke opp mot ham likesom mine brødre.\n\n17 Og jeg talte til Sam og fortalte ham hva Herren hadde åpenbart til meg ved sin Hellige ånd, og det skjedde at han trodde mine ord.\n\n18 Men se, Laman og Lemuel ville ikke lytte til mine ord, og fordi jeg var bedrøvet på grunn av deres hårde hjerter, ropte jeg til Herren for dem.\n\n19 Og det skjedde at Herren talte til meg og sa: Velsignet er du, Nephi, på grunn av din tro, for du har søkt meg flittig i hjertets ydmykhet.\n\n20 Og i den grad dere holder mine bud, skal det gå dere vel, og dere skal bli ledet til et lovet land, ja, til et land som jeg har beredt for dere, ja, et land som er utvalgt fremfor alle andre land.\n\n21 Og i den grad dine brødre setter seg opp mot deg, skal de utelukkes fra Herrens nærhet.\n\n22 Og i den grad du holder mine bud, skal du bli satt til å råde over dine brødre og til å undervise dem.\n\n23 For se, på den dag de setter seg opp mot meg, vil jeg forbanne dem med en svær forbannelse, og de skal ikke ha noen makt over din ætt uten at de også setter seg opp mot meg.\n\n24 Og i den grad de setter seg opp mot meg, skal de bli en svøpe for din ætt for å vekke dem til ettertanke.\n\n", "1-ne 3": "[center][font_size=26]Kapittel 3[/font_size][/center]\n\n[i]Lehis sønner vender tilbake til Jerusalem for å hente messingplatene – Laban nekter å utlevere dem – Nephi formaner og oppmuntrer sine brødre – Laban stjeler deres eiendeler og forsøker å slå dem ihjel – Laman og Lemuel slår Nephi og Sam og blir irettesatt av en engel. Ca. 600–592 f.Kr.[/i]\n\n1 Og det skjedde at jeg, Nephi, etter å ha talt med Herren, gikk tilbake til min fars telt.\n\n2 Og det skjedde at han talte til meg og sa: Se, jeg har drømt en drøm, og i den har Herren befalt meg at du og dine brødre skal vende tilbake til Jerusalem.\n\n3 For se, Laban har jødenes opptegnelse og en slektshistorie over mine forfedre, og de er gravert på messingplater.\n\n4 Derfor har Herren befalt meg at du og dine brødre skal gå til Labans hus, søke etter opptegnelsene og bringe dem tilbake hit i villmarken.\n\n5 Og se, dine brødre knurrer og sier at det er vanskelig det jeg har forlangt av dem, men se, jeg har ikke forlangt det av dem, men det er en befaling fra Herren.\n\n6 Gå derfor, min sønn, og du skal bli begunstiget av Herren fordi du ikke har knurret.\n\n7 Og det skjedde at jeg, Nephi, sa til min far: Jeg vil gå og gjøre det som Herren har befalt, for jeg vet at Herren ikke gir menneskenes barn noen befaling uten at han bereder en vei for dem, så de kan utføre det han befaler dem.\n\n8 Og det skjedde at min far ble meget glad da han hørte disse ord, for han visste at jeg var blitt velsignet av Herren.\n\n9 Og jeg, Nephi, og mine brødre la ut på reisen i villmarken, tok med oss våre telt og dro opp til Jerusalems land.\n\n10 Og det skjedde da vi var kommet opp til Jerusalems land, at jeg og mine brødre rådførte oss med hverandre.\n\n11 Og vi kastet lodd om hvem av oss som skulle gå inn i Labans hus. Og det skjedde at loddet falt på Laman, og Laman gikk inn i Labans hus og talte med ham mens han satt i hans hus.\n\n12 Og han spurte Laban om han kunne få opptegnelsene som var gravert på de messingplatene som inneholdt min fars slektshistorie.\n\n13 Og det skjedde at Laban ble sint, kastet ham ut og ville ikke la ham få opptegnelsene. Derfor sa han til ham: Se, du er en røver, og jeg vil slå deg ihjel.\n\n14 Men Laman flyktet fra ham og fortalte oss hva Laban hadde gjort. Og vi begynte å bli meget bedrøvet, og mine brødre var nær ved å vende tilbake til min far i villmarken.\n\n15 Men se, jeg sa til dem: Så sant Herren lever, og så sant vi lever, vil vi ikke gå tilbake til vår far i villmarken før vi har utført det som Herren har befalt oss.\n\n16 La oss derfor være trofaste i å holde Herrens befalinger, og la oss dra ned til vår fars arveland, for se, han etterlot seg gull og sølv og alle slags rikdommer, og alt dette har han gjort på grunn av Herrens befalinger.\n\n17 For han visste at Jerusalem måtte ødelegges på grunn av folkets ugudelighet.\n\n18 For se, de har forkastet profetenes ord. Hvis min far derfor ble boende i landet etter at han er blitt befalt å flykte ut av det, se, da ville han også omkomme. Derfor er det nødvendig at han flykter ut av landet.\n\n19 Og se, Gud har en vis hensikt med at vi skulle få tak i disse opptegnelsene, for at vi kan bevare våre fedres språk for våre barn,\n\n20 men også for at vi kan bevare de ord for dem som er blitt talt ved alle de hellige profeters munn, og som helt fra verdens begynnelse og like ned til denne tid er gitt dem ved Guds Ånd og kraft.\n\n21 Og det skjedde at jeg ved å tale på denne måten overtalte mine brødre til å være trofaste i å holde Guds bud.\n\n22 Og det skjedde at vi dro ned til vårt arveland og samlet vårt gull og sølv og våre kostelige ting.\n\n23 Og da vi hadde samlet disse ting, dro vi opp igjen til Labans hus.\n\n24 Og det skjedde at vi gikk inn til Laban og ba ham gi oss de opptegnelsene som var gravert på messingplatene, så skulle han få vårt gull og sølv og alle våre kostelige ting.\n\n25 Og det skjedde at da Laban så våre rikdommer og at de var overmåte store, fikk han slik lyst på dem at han kastet oss ut og sendte sine tjenere etter oss for å slå oss ihjel, så han kunne få tak i våre rikdommer.\n\n26 Og det skjedde at vi flyktet for Labans tjenere og ble nødt til å etterlate oss våre rikdommer så de falt i Labans hender.\n\n27 Og det skjedde at vi flyktet ut i villmarken, men Labans tjenere innhentet oss ikke, og vi gjemte oss i en hule i fjellet.\n\n28 Og det skjedde at Laman var sint på meg, og på min far også. Og det samme var Lemuel, for han lyttet til Lamans ord. Derfor talte Laman og Lemuel mange hårde ord til oss som var deres yngre brødre, ja, de slo oss også med en stokk.\n\n29 Og det skjedde at da de slo oss med en stokk, se, da kom en Herrens engel og sto foran dem, og han talte til dem og sa: Hvorfor slår dere deres yngre bror med en stokk? Vet dere ikke at Herren har utvalgt ham til å råde over dere på grunn av deres misgjerninger? Se, dere skal dra opp til Jerusalem igjen, og Herren vil overgi Laban i deres hender.\n\n30 Og da engelen hadde talt til oss, forlot han oss.\n\n31 Men da engelen hadde forlatt oss, begynte Laman og Lemuel å knurre igjen og sa: Hvordan er det mulig for Herren å overgi Laban i våre hender? Se, han er en mektig mann og kan befale over femti, ja, han kan også slå ihjel femti, så hvorfor ikke oss?\n\n", "1-ne 4": "[center][font_size=26]Kapittel 4[/font_size][/center]\n\n[i]Nephi slår Laban i hjel på Herrens befaling og sikrer seg deretter messingplatene ved list – Zoram velger å bli med Lehis familie ut i villmarken. Ca. 600–592 f.Kr.[/i]\n\n1 Og det skjedde at jeg talte til mine brødre og sa: La oss dra opp til Jerusalem igjen, og la oss være trofaste i å holde Herrens bud, for se, han er mektigere enn hele verden, så hvorfor ikke mektigere enn Laban og hans femti, ja, også hans titusener?\n\n2 La oss derfor dra opp, og la oss være sterke som Moses, for han talte sannelig til vannet i Rødehavet, og det delte seg til begge sider så våre fedre kom igjennom, ut av fangenskap og på tørr grunn. Og Faraos hær fulgte etter og druknet i Rødehavets vann.\n\n3 Nå se, dere vet at dette er sant, og dere vet også at en engel har talt til dere. Hvordan kan dere så tvile? La oss dra opp, for Herren er istand til å befri oss likesom våre fedre og til å drepe Laban likesom egypterne.\n\n4 Da jeg hadde talt disse ord, var de fremdeles sinte og fortsatte å knurre. Likevel ble de med meg tilbake til vi kom utenfor Jerusalems murer.\n\n5 Det var om natten, og jeg ba dem skjule seg utenfor murene. Og da de hadde gjemt seg, snek jeg, Nephi, meg inn i byen og gikk til Labans hus.\n\n6 Og jeg ble ledet av Ånden, for jeg visste ikke på forhånd hva jeg skulle gjøre.\n\n7 Likevel gikk jeg videre, og da jeg nærmet meg Labans hus, så jeg en mann som var falt om på marken foran meg, for han var drukken av vin.\n\n8 Og da jeg kom bort til ham, så jeg at det var Laban.\n\n9 Og jeg så sverdet hans og dro det ut av skjeden. Håndtaket var av rent gull og håndverksmessig overmåte fint, og jeg så at bladet var av det edleste stål.\n\n10 Og det skjedde at jeg ble tilskyndet av Ånden til å drepe Laban, men jeg sa i mitt hjerte: Aldri har jeg noensinne utgytt et menneskes blod, og jeg kviet meg og ønsket at jeg kunne slippe å drepe ham.\n\n11 Men Ånden sa til meg igjen: Se, Herren har overlatt ham i dine hender. Ja, jeg visste også at han hadde forsøkt å ta mitt liv, han ville ikke lytte til Herrens befalinger og hadde også tatt fra oss våre rikdommer.\n\n12 Og det skjedde at Ånden sa til meg igjen: Drep ham, for Herren har overlatt ham i dine hender.\n\n13 Se, Herren slår de ugudelige ihjel for å gjennomføre sine rettferdige hensikter. Det er bedre at én mann omkommer enn at en hel nasjon skulle synke ned i vantro og gå til grunne.\n\n14 Og da jeg, Nephi, hadde hørt disse ord, husket jeg de ord Herren talte til meg i villmarken da han sa: Hvis din ætt holder mine bud, skal det gå dem vel i det lovede land.\n\n15 Ja, og jeg tenkte også at de ikke kunne holde Herrens bud ifølge Moseloven uten at de hadde loven.\n\n16 Jeg visste også at loven var gravert på messingplatene.\n\n17 Og videre visste jeg at Herren hadde overlatt Laban i mine hender, så jeg kunne få tak i opptegnelsene ifølge hans befalinger.\n\n18 Derfor adlød jeg Åndens røst, tok Laban i håret og hugget hans hode av med hans eget sverd.\n\n19 Og da jeg hadde hugget hans hode av med hans eget sverd, tok jeg på meg Labans klær, alle sammen, og spente hans rustning om mine lender.\n\n20 Og da jeg hadde gjort dette, gikk jeg til Labans skattkammer. Og mens jeg var på vei til Labans skattkammer, se, da så jeg Labans tjener som hadde nøklene til skattkammeret, og jeg befalte ham med Labans røst at han skulle bli med meg til skattkammeret.\n\n21 Og han tok meg for å være hans herre, Laban, for han så klærne og også sverdet som var spent om mine lender.\n\n22 Og han talte til meg om jødenes eldster, for han visste at hans herre, Laban, hadde vært sammen med dem om kvelden.\n\n23 Og jeg talte til ham som om jeg var Laban.\n\n24 Og jeg sa også til ham at jeg skulle bringe det som var gravert på messingplatene, til mine eldre brødre som var utenfor murene.\n\n25 Jeg befalte ham også at han skulle følge med meg.\n\n26 Og da han trodde jeg talte om brødrene i kirken, og at jeg virkelig var den Laban som jeg hadde drept, fulgte han med meg.\n\n27 Han talte mange ganger til meg om jødenes eldster mens jeg gikk til mine brødre, som var utenfor murene.\n\n28 Og det skjedde at da Laman så meg, ble han meget forskrekket, og det ble Lemuel og Sam også. Og de flyktet fra meg, for de trodde jeg var Laban – at han hadde drept meg og sto dem etter livet også.\n\n29 Og det skjedde at jeg ropte etter dem, og de hørte meg og flyktet ikke mer for meg.\n\n30 Og det skjedde at da Labans tjener så mine brødre, begynte han å skjelve og var nær ved å flykte fra meg og vende tilbake til byen Jerusalem.\n\n31 Nå var jeg, Nephi, en mann som var stor av vekst, og jeg hadde også fått meget styrke av Herren, derfor grep jeg fatt i Labans tjener og holdt ham så han ikke kunne flykte.\n\n32 Og det skjedde at jeg sa til ham at hvis han ville lytte til mine ord, så sant Herren lever og så sant som jeg lever, ja, om han bare ville lytte til våre ord, ville vi spare hans liv.\n\n33 Og jeg sa til ham, endog med en ed, at han ikke behøvde å frykte, og at han skulle bli en fri mann som oss hvis han ville bli med oss ut i villmarken.\n\n34 Og jeg talte også til ham og sa: Herren har virkelig befalt oss å gjøre dette, og skal vi ikke med all flid følge Herrens befalinger? Hvis du derfor vil bli med oss ut i villmarken til min far, skal du finne din plass hos oss.\n\n35 Og det skjedde at Zoram fattet mot ved de ord som jeg talte. Zoram var tjenerens navn, og han lovet at han ville bli med oss ut i villmarken til vår far. Ja, han avla også ed for oss på at han fra den tid av skulle være hos oss.\n\n36 Nå ønsket vi at han skulle være hos oss så jødene ikke fikk vite noe om vår flukt ut i villmarken, ellers ville de forfølge oss og drepe oss.\n\n37 Og det skjedde at da Zoram hadde avlagt ed for oss, forsvant vår frykt angående ham.\n\n38 Og det skjedde at vi tok messingplatene og Labans tjener, dro ut i villmarken og reiste til vår fars telt.\n\n", "1-ne 5": "[center][font_size=26]Kapittel 5[/font_size][/center]\n\n[i]Sariah beklager seg overfor Lehi – Begge er glade for at deres sønner er kommet tilbake – De ofrer til Herren – Messingplatene inneholder det Moses og profetene har skrevet – Av platene fremgår det at Lehi er en etterkommer av Josef – Lehi profeterer om sin ætt og hvordan platene vil bli bevart. Ca. 600–592 f.Kr.[/i]\n\n1 Og det skjedde da vi kom ned i villmarken til vår far, se, da ble han fylt med glede, og min mor, Sariah, ble også meget glad, for hun hadde virkelig sørget over oss.\n\n2 For hun trodde vi hadde omkommet i villmarken, og hadde også beklaget seg overfor min far og fortalt ham at han var en mann som hevdet han hadde syner, og hun sa: Se, du har ført oss ut av vårt arveland, mine sønner er ikke mer, og vi omkommer i villmarken.\n\n3 Og i slike ordelag hadde min mor beklaget seg overfor min far.\n\n4 Og det skjedde at min far talte til henne og sa: Jeg vet at jeg er en mann som har syner, for hvis jeg ikke hadde sett i et syn det som er av Gud, ville jeg ikke ha kjent Guds godhet, men ville ha blitt i Jerusalem og hadde omkommet sammen med mine brødre.\n\n5 Men se, jeg er blitt gitt et lovet land, det gleder jeg meg over, og jeg vet at Herren vil fri mine sønner ut av Labans hender og føre dem ned i villmarken til oss igjen.\n\n6 Og i slike ordelag trøstet min far, Lehi, min mor, Sariah, angående oss mens vi reiste i villmarken opp til Jerusalems land for å få tak i jødenes opptegnelse.\n\n7 Og da vi var kommet tilbake til min fars telt, se, da ble de fylt av glede, og min mor ble trøstet.\n\n8 Og hun talte og sa: Nå vet jeg med sikkerhet at Herren har befalt min mann å flykte ut i villmarken, ja, jeg vet også med sikkerhet at Herren har beskyttet mine sønner, har fridd dem ut av Labans hender og har gitt dem kraft til å utføre det som Herren har befalt dem. På denne måten talte hun.\n\n9 Og det skjedde at de frydet seg storlig, ofret slaktoffer og brennoffer til Herren og takket Israels Gud.\n\n10 Og da de hadde takket Israels Gud, tok min far, Lehi, opptegnelsene som var gravert på messingplatene, og studerte dem fra begynnelsen av.\n\n11 Og han fant ut at de inneholdt de fem Mosebøker, som ga en beretning om verdens skapelse og om våre første foreldre, Adam og Eva,\n\n12 likeledes en opptegnelse om jødene, helt fra begynnelsen av og frem til Sidkias, Juda konges første regjeringsår,\n\n13 likeledes de hellige profeters profetier, fra begynnelsen av og helt frem til Sidkias første regjeringsår, og også mange profetier som var uttalt av Jeremia.\n\n14 Og det skjedde at min far, Lehi, også fant en slektshistorie over sine forfedre på messingplatene. Derfor visste han at han var en etterkommer av Josef, ja, av den Josef som var sønn av Jakob og som ble solgt til Egypt, og som ble bevart ved Herrens hånd så han kunne forhindre at hans far, Jakob, og hele hans hus omkom av sult.\n\n15 De ble også ført ut av fangenskap og ut av landet Egypt av den samme Gud som hadde bevart dem.\n\n16 På denne måten oppdaget min far, Lehi, sine forfedres slektshistorie. Laban var også en etterkommer av Josef, derfor hadde han og hans fedre ført opptegnelsene.\n\n17 Da min far så alt dette, ble han fylt av Ånden og begynte å profetere om sin ætt,\n\n18 at disse messingplatene skulle gå ut til alle nasjoner, slekter, tungemål og folk som var av hans ætt.\n\n19 Derfor sa han at disse messingplatene aldri skulle gå tapt, heller ikke skulle de bli fordunklet med tiden. Og han profeterte mange ting om sin ætt.\n\n20 Og det skjedde at inntil nå hadde min far og jeg fulgt de befalinger som Herren hadde befalt oss.\n\n21 Og vi hadde hentet opptegnelsene slik Herren hadde befalt oss, og vi hadde gransket dem og funnet ut at de var ettertraktelsesverdige, ja, de var av stor verdi for oss da vi kunne bevare Herrens bud for våre barn.\n\n22 Derfor hadde Herren en vis hensikt med at vi skulle ha dem med oss på vår reise i villmarken til det lovede land.\n\n", "1-ne 6": "[center][font_size=26]Kapittel 6[/font_size][/center]\n\n[i]Nephi skriver om det som er av Gud – Nephis hensikt er å overtale menneskene til å komme til Abrahams Gud og bli frelst. Ca. 600–592 f.Kr.[/i]\n\n1 Og nå skriver ikke jeg, Nephi, mine fedres slektshistorie i denne del av min opptegnelse, heller ikke vil jeg skrive den senere på disse platene hvor jeg nå skriver, for den er skrevet i den opptegnelsen min far har ført. Derfor skriver jeg den ikke i dette verk.\n\n2 For det er nok for meg å si at vi nedstammer fra Josef.\n\n3 Og det er ikke viktig for meg å være nøye med å gi en fullstendig beretning om alt som hendte min far, for det kan ikke skrives på disse platene da jeg trenger plassen til å skrive om det som er av Gud.\n\n4 For hele min hensikt er å overtale menneskene til å komme til Abrahams Gud og Isaks Gud og Jakobs Gud og bli frelst.\n\n5 Derfor skriver jeg ikke det som er til behag for verden, men det som er velbehagelig for Gud og for dem som ikke er av verden.\n\n6 Derfor skal jeg gi min ætt befaling om ikke å fylle disse platene med noe som er uten verdi for menneskenes barn.\n\n", "1-ne 7": "[center][font_size=26]Kapittel 7[/font_size][/center]\n\n[i]Lehis sønner vender tilbake til Jerusalem og ber Ismael og hans hus bli med dem på reisen – Laman og andre gjør opprør – Nephi formaner sine brødre til å ha tro på Herren – De binder ham med rep og planlegger å drepe ham – Han slipper fri ved troens kraft – Hans brødre ber om tilgivelse – Lehi og hans følge ofrer slaktoffer og brennoffer. Ca. 600–592 f.Kr.[/i]\n\n1 Og nå vil jeg dere skal vite at da min far, Lehi, hadde endt sine profetier om sin ætt, skjedde det at Herren talte til ham igjen og sa at det ikke var godt for ham, Lehi, å reise alene med sin familie ut i villmarken, men at hans sønner skulle ta døtre til hustru så de kunne oppreise avkom for Herren i det lovede land.\n\n2 Og det skjedde at Herren befalte ham at jeg, Nephi, og mine brødre igjen skulle vende tilbake til Jerusalems land og ta Ismael og hans familie med oss ut i villmarken.\n\n3 Og det skjedde at jeg, Nephi, sammen med mine brødre, igjen reiste ut i villmarken for å dra opp til Jerusalem.\n\n4 Og det skjedde at vi gikk til Ismaels hus, og vi fant nåde for Ismaels øyne, så vi talte Herrens ord til ham.\n\n5 Og det skjedde at Herren bløtgjorde Ismaels hjerte, og også hans hus, så de reiste med oss ut i villmarken til vår fars telt.\n\n6 Og det skjedde på vår reise i villmarken at Laman og Lemuel, to av Ismaels døtre og Ismaels to sønner og deres familier satte seg opp mot oss – ja, mot meg, Nephi, mot Sam og sin far, Ismael, og mot hans hustru og hans tre andre døtre.\n\n7 Og det skjedde at de under denne oppstand ønsket å vende tilbake til Jerusalems land.\n\n8 Men da jeg, Nephi, var bedrøvet på grunn av deres hårde hjerter, talte jeg til dem, ja, jeg talte til Laman og Lemuel og sa: Se, dere er mine eldre brødre, men hva kommer det av at dere har så hårde hjerter og er så forblindet at jeg, som er deres yngre bror, må tale til dere og være et eksempel for dere?\n\n9 Hvorfor har dere ikke lyttet til Herrens ord?\n\n10 Hvordan kan dere ha glemt at dere har sett en Herrens engel?\n\n11 Ja, og hvordan kan dere ha glemt de store ting Herren har gjort for oss ved å fri oss ut av Labans hender og ved å la oss få tak i opptegnelsen?\n\n12 Ja, hvordan kan dere ha glemt at Herren ifølge sin vilje er istand til å gjøre alle ting for menneskenes barn når de bare utøver tro på ham? La oss derfor være trofaste mot ham.\n\n13 Og hvis vi er trofaste mot ham, skal vi komme til det lovede land, og en gang i fremtiden skal dere vite at Herrens ord skal oppfylles med hensyn til Jerusalems ødeleggelse, for alt Herren har talt om Jerusalems ødeleggelse, må gå i oppfyllelse.\n\n14 For se, Herrens Ånd slutter snart å streve med dem, for se, de har forkastet profetene, og Jeremia har de kastet i fengsel. Og de har forsøkt å ta min fars liv, så de har drevet ham ut av landet.\n\n15 Og nå sier jeg dere at hvis dere vender tilbake til Jerusalem, vil dere omkomme sammen med dem. Og hvis dere velger det, dra opp til landet, og husk de ord som jeg taler til dere, at hvis dere drar, vil dere også omkomme, for slik driver Herrens Ånd meg til å tale.\n\n16 Og det skjedde at da jeg, Nephi, hadde talt disse ord til mine brødre, ble de sinte på meg. Og det skjedde at de la hånd på meg, for se, de var overmåte vrede, og de bandt meg med tau, og forsøkte å ta mitt liv ved å forlate meg i villmarken så jeg kunne bli fortært av ville dyr.\n\n17 Men det skjedde at jeg ba til Herren og sa: Herre, vil du, på grunn av den tro jeg har på deg, fri meg ut av mine brødres hender, ja, vil du gi meg styrke til å sprenge disse bånd som jeg er bundet med.\n\n18 Og det skjedde at da jeg hadde sagt disse ord, se, da ble båndene løst fra mine hender og føtter, og jeg sto foran mine brødre og talte til dem igjen.\n\n19 Og det skjedde at de ble sinte på meg igjen og forsøkte å legge hånd på meg, men se, en av Ismaels døtre, ja, også hennes mor og en av Ismaels sønner, bønnfalt mine brødre så deres hjerter ble bløtgjort, og de sluttet å stå meg etter livet.\n\n20 Og det skjedde at de var sørgmodige på grunn av sin ugudelighet, og de bøyde seg for meg og ba meg inntrengende om å tilgi dem det de hadde gjort mot meg.\n\n21 Og det skjedde at jeg oppriktig tilga dem alt de hadde gjort, og jeg formante dem til å be Herren sin Gud om tilgivelse. Og det skjedde at det gjorde de. Og etter at de hadde bedt til Herren, fortsatte vi reisen til vår fars telt.\n\n22 Og det skjedde at vi kom frem til vår fars telt, og da jeg og mine brødre og hele Ismaels hus hadde kommet frem til min fars telt, takket de Herren sin Gud og ofret slaktoffer og brennoffer til ham.\n\n", "1-ne 8": "[center][font_size=26]Kapittel 8[/font_size][/center]\n\n[i]Lehi ser et syn om livets tre – Han spiser av dets frukt og ønsker at hans familie skal gjøre det samme – Han ser en jernstang, en snever og smal sti og en mørk tåke som innhyller menneskene – Sariah, Nephi og Sam spiser av frukten, men Laman og Lemuel avslår. Ca. 600–592 f.Kr.[/i]\n\n1 Og det skjedde at vi hadde samlet alle sorter frø, ja, allslags frø, både av alle slags kornsorter og også frø av allslags frukt.\n\n2 Og det skjedde at mens min far oppholdt seg i villmarken, talte han til oss og sa: Se, jeg har drømt en drøm, eller med andre ord, jeg har sett et syn.\n\n3 Og se, på grunn av det jeg har sett, har jeg grunn til å fryde meg i Herren over Nephi og også over Sam, for jeg har grunn til å tro at de og også mange av deres ætt vil bli frelst.\n\n4 Men se, Laman og Lemuel, jeg er meget engstelig for dere, for se, jeg syntes at jeg i min drøm så en mørk og dyster villmark.\n\n5 Og det skjedde at jeg så en mann, og han var kledd i en hvit kjortel, og han kom og sto foran meg.\n\n6 Og det skjedde at han talte til meg og bød meg at jeg skulle følge ham.\n\n7 Og det skjedde at da jeg fulgte med ham, oppdaget jeg at jeg befant meg i en mørk og dyster ødemark.\n\n8 Og etter at jeg hadde vandret i mørke i mange timer, begynte jeg å be til Herren – at han måtte ha barmhjertighet med meg ifølge sin store og milde barmhjertighet.\n\n9 Og det skjedde at da jeg hadde bedt til Herren, så jeg en stor og vidstrakt mark.\n\n10 Og det skjedde at jeg så et tre hvis frukt var ettertraktelsesverdig fordi den gjorde en lykkelig.\n\n11 Og det skjedde at jeg gikk frem og spiste av frukten, og jeg oppdaget at den var meget søt, søtere enn alt jeg før hadde smakt. Ja, og jeg så at frukten var hvit og overgikk all hvithet jeg noen gang hadde sett.\n\n12 Og da jeg spiste av frukten, fylte den min sjel med overmåte stor glede. Derfor begynte jeg å ønske at min familie også skulle spise av den, for jeg visste at den var mer ettertraktelsesverdig enn all annen frukt.\n\n13 Og da jeg så meg omkring for kanskje å få øye på min familie også, så jeg en elv med vann, og den rant like forbi treet jeg tok frukt fra.\n\n14 Da jeg så meg omkring for å finne ut hvor den kom fra, så jeg dens utspring et lite stykke borte, og ved dens utspring så jeg deres mor Sariah, Sam og Nephi, og de sto som om de ikke visste hvor de skulle gå.\n\n15 Og det skjedde at jeg vinket til dem og sa også til dem med høy røst at de skulle komme til meg og spise av den frukt som var mer ettertraktelsesverdig enn all annen frukt.\n\n16 Og det skjedde at de kom til meg og spiste av frukten de også.\n\n17 Og det skjedde at jeg gjerne ville at Laman og Lemuel også skulle komme og spise av frukten, derfor kastet jeg et blikk mot elvens utspring for kanskje å få øye på dem.\n\n18 Og det skjedde at jeg så dem, men de ville ikke komme til meg og spise av frukten.\n\n19 Og jeg så en jernstang, og den fulgte elvebredden frem til treet der jeg sto.\n\n20 Og jeg så også en snever og smal sti som gikk langs jernstangen frem til treet der jeg sto, og den gikk også forbi kildens utspring frem til en stor og vidstrakt mark, stor og vidstrakt som en verden.\n\n21 Og jeg så utallige folkeskarer, hvorav mange strebet fremover for å komme inn på stien som førte til treet jeg sto ved.\n\n22 Og det skjedde at de gikk frem og begynte på stien som førte til treet.\n\n23 Og det skjedde at det la seg en mørk tåke, ja, en meget mørk tåke, slik at de som hadde begynt på stien, gikk seg vill, tok feil av retningen og ble borte.\n\n24 Og det skjedde at jeg så andre som trengte seg frem, og de kom og grep fatt i enden av jernstangen, og trengte seg frem gjennom den mørke tåken mens de klamret seg til jernstangen helt til de kom frem og spiste av treets frukt.\n\n25 Og da de hadde spist av treets frukt, så de seg omkring som om de var skamfulle.\n\n26 Og jeg så meg også omkring, og på den andre siden av elven med vann fikk jeg øye på en stor og rommelig bygning som liksom sto i luften høyt over jorden.\n\n27 Og den var full av folk, både gamle og unge, både menn og kvinner. De var meget fint kledd, og de hånte og pekte fingre mot dem som hadde kommet og som spiste av frukten.\n\n28 Og da de hadde spist av frukten, skammet de seg på grunn av dem som spottet dem, og de falt fra, gikk inn på forbudte stier og ble borte.\n\n29 Og nå gjengir ikke jeg, Nephi, alle min fars ord.\n\n30 Men se, for å skrive i korthet, han så andre skarer som trengte seg frem, og de kom og grep fatt i enden av jernstangen og trengte seg frem mens de hele tiden holdt fast i jernstangen til de kom frem, falt ned og spiste av treets frukt.\n\n31 Og han så også andre skarer som famlet seg frem mot den store og rommelige bygningen.\n\n32 Og det skjedde at mange druknet i elvens dyp, og han tapte mange av syne som vandret inn på fremmede veier.\n\n33 Og stor var folkemengden som gikk inn i den merkelige bygningen. Og etter at de var kommet inn i denne bygningen, pekte de på meg i forakt og også på dem som spiste av frukten, men vi brydde oss ikke om dem.\n\n34 Dette er min fars ord: For de som brydde seg om dem, hadde falt fra.\n\n35 Laman og Lemuel spiste ikke av frukten, sa min far.\n\n36 Og det skjedde at da min far hadde talt alle ordene om drømmen eller synet, som var mange, sa han til oss at han på grunn av det han så i synet, var meget engstelig for Laman og Lemuel, ja, han var redd for at de skulle bli vist bort fra Herrens nærhet.\n\n37 Og han formante dem med en øm fars kjærlighet og ba dem lytte til hans ord, så ville Herren kanskje være barmhjertig mot dem og ikke vise dem bort, ja, min far talte innstendig til dem.\n\n38 Og etter at han hadde talt innstendig til dem og også hadde profetert for dem om mange ting, bød han dem å holde Herrens bud, og han sluttet sin tale til dem.\n\n", "1-ne 9": "[center][font_size=26]Kapittel 9[/font_size][/center]\n\n[i]Nephi skriver to sett opptegnelser – Begge kalles Nephis plater – De store platene inneholder en verdslig historie, mens de små hovedsakelig omhandler hellige ting. Ca. 600–592 f.Kr.[/i]\n\n1 Alt dette så, hørte og talte min far mens han bodde i et telt i dalen Lemuel, og også mye annet som jeg ikke kan skrive på disse platene.\n\n2 Og som jeg før har sagt om disse platene, se, de er ikke de platene hvor jeg gir en fullstendig beretning om mitt folks historie, for de platene hvor jeg gir en fullstendig beretning om mitt folk, har jeg gitt navnet Nephi. Derfor kalles de Nephis plater etter mitt eget navn, og disse platene kalles også Nephis plater.\n\n3 Likevel har jeg mottatt en befaling fra Herren om å lage disse platene i den spesielle hensikt at det skulle graveres en beretning om mitt folks kirkelige virksomhet.\n\n4 På de andre platene skal det graveres en beretning om kongenes regjeringstid og om krigene og stridighetene blant mitt folk. Derfor handler disse platene hovedsakelig om den kirkelige virksomhet, mens de andre platene hovedsakelig handler om kongenes regjeringstid og om krigene og stridighetene blant mitt folk.\n\n5 Derfor har Herren befalt meg å lage disse platene i en for ham vis hensikt, hensikten kjenner jeg ikke.\n\n6 Men Herren kjenner alle ting fra begynnelsen av, derfor bereder han en vei for å utføre alle sine gjerninger blant menneskenes barn, for se, han har all makt til å oppfylle alle sine ord, og slik er det. Amen.\n\n", "1-ne 10": "[center][font_size=26]Kapittel 10[/font_size][/center]\n\n[i]Lehi forutsier at jødene vil bli tatt til fange av babylonerne – Han forteller at en Messias, en Frelser og Forløser, skal komme blant jødene – Lehi forteller også om ham som skal komme for å døpe Guds Lam – Lehi forteller om Messias’ død og oppstandelse – Han sammenligner Israels adspredelse og innsamling med et oliventre – Nephi taler om Guds Sønn, om Den hellige ånds gave og om behovet for rettskaffenhet. Ca. 600–592 f.Kr.[/i]\n\n1 Og nå fortsetter jeg, Nephi, min beretning på disse platene, om mine gjøremål, min regjeringstid og kirkelige virksomhet. Men for å kunne fortsette min beretning, må jeg si litt om det som gjelder min far, og også om mine brødre.\n\n2 For se, det skjedde at da min far hadde fortalt om sin drøm og hadde formant dem til å være flittige, talte han til dem om jødene og sa –\n\n3 at de, etter at de og den store byen Jerusalem var blitt beseiret og mange var ført bort som fanger til Babylon, skulle de, i Herrens egen beleilige tid, vende tilbake igjen, ja, de skulle føres tilbake ut av fangenskap, og etter at de var ført tilbake ut av fangenskap, skulle de igjen ta sitt arveland i besittelse.\n\n4 Ja, seks hundre år etter at min far forlot Jerusalem, skulle Gud Herren oppreise en profet blant jødene – ja, en Messias, eller med andre ord, en verdens Frelser.\n\n5 Han talte også om profetene og om hvor mange av dem som hadde vitnet om disse ting, om denne Messias som han hadde talt om, eller om denne verdens Forløser.\n\n6 For hele menneskeheten var i en fortapt og fallen tilstand og ville alltid være det med mindre de kunne stole på denne Forløser.\n\n7 Og han talte også om en profet som skulle komme før Messias for å berede Herrens vei.\n\n8 Ja, han skulle gå ut og rope i villmarken: Rydd Herrens vei og gjør hans stier rette, for det står én iblant dere som dere ikke kjenner, og han er sterkere enn jeg, én hvis skorem jeg ikke er verdig til å løse. Og min far talte mye om dette.\n\n9 Og min far sa han skulle døpe i Betabara på den andre siden av Jordan. Og han sa også at han skulle døpe med vann, ja, at han skulle døpe Messias med vann.\n\n10 Og etter at han hadde døpt Messias med vann, skulle han se og bære vitnesbyrd om at han hadde døpt Guds Lam som skulle ta bort verdens synder.\n\n11 Og det skjedde at da min far hadde talt disse ord, talte han til mine brødre om evangeliet som skulle forkynnes blant jødene, og også om at jødene skulle synke ned i vantro. Og etter at de hadde slått ihjel den Messias som skulle komme, skulle han, etter å ha blitt slått ihjel, oppstå fra de døde og åpenbare seg for hedningefolkene ved Den hellige ånd.\n\n12 Ja, min far talte mye om hedningefolkene, og også om Israels hus, at de skulle sammenlignes med et oliventre, hvis grener skulle brekkes av og bli spredt over hele jordens overflate.\n\n13 Derfor, sa han, var det nødvendig at vi alle sammen ble ført til det lovede land for å oppfylle Herrens ord om at vi skulle bli spredt over hele jordens overflate.\n\n14 Og etter at Israels hus var adspredt, skulle de samles igjen, eller, etter at hedningefolkene til slutt hadde mottatt evangeliets fylde, skulle oliventreets naturlige grener, eller levningen av Israels hus, podes inn, eller komme til kunnskap om den sanne Messias, deres Herre og Forløser.\n\n15 Og i slike ordelag profeterte og talte min far til mine brødre, og han sa også mye annet som jeg ikke skriver i denne boken, for alt jeg anså for å være nødvendig, har jeg skrevet i min andre bok.\n\n16 Og alt som jeg har omtalt, skjedde mens min far bodde i et telt i dalen Lemuel.\n\n17 Og det skjedde at da jeg, Nephi, hadde hørt alle min fars ord om de ting han så i et syn, og også de ting som han talte ved Den hellige ånds kraft – en kraft som han mottok ved tro på Guds Sønn, og Guds Sønn var den Messias som skulle komme – ønsket jeg, Nephi, at jeg også kunne få se og høre og vite disse ting ved Den hellige ånds kraft som er Guds gave til alle som flittig søker ham, såvel i fordums tid som i den tid da han skulle åpenbare seg for menneskenes barn.\n\n18 For han er den samme i går, i dag og for evig, og veien er beredt for alle mennesker fra verdens grunnvoll ble lagt, om så er at de omvender seg og kommer til ham.\n\n19 For den som søker flittig, skal finne, og Guds mysterier skal foldes ut for dem ved Den hellige ånds kraft, såvel i denne tid som i fordums tid, og såvel i fordums tid som i kommende tider, derfor er Herrens vei et evig kretsløp.\n\n20 Husk derfor, du menneske, at du skal føres frem og dømmes for alt du gjør.\n\n21 Hvis du derfor har søkt å leve ugudelig i din prøvetids dager, da blir du funnet uren for Guds domstol, og intet urent kan bo hos Gud, derfor må du vises bort for evig.\n\n22 Den hellige ånd gir meg myndighet til å skrive om dette og ikke holde det tilbake.\n\n", "1-ne 11": "[center][font_size=26]Kapittel 11[/font_size][/center]\n\n[i]Nephi ser Herrens Ånd og blir i et syn vist livets tre – Han ser Guds Sønns mor og lærer om Guds velvillige nedstigning – Han ser Guds Lams dåp, hans virke og korsfestelse – Han ser også Lammets tolv apostlers kall og virke. Ca. 600–592 f.Kr.[/i]\n\n1 For det skjedde etter at jeg hadde ønsket å få se det min far hadde sett, og da jeg trodde at Herren var i stand til å åpenbare det for meg, ble jeg, mens jeg satt og overveide dette i mitt hjerte, ført bort i Herrens Ånd, ja, opp på et meget høyt fjell som jeg aldri før hadde sett, og hvor jeg aldri før hadde satt min fot.\n\n2 Og Ånden sa til meg: Se, hva ønsker du?\n\n3 Og jeg sa: Jeg ønsker å se det min far så.\n\n4 Og Ånden sa til meg: Tror du at din far så treet han har fortalt om?\n\n5 Og jeg sa: Ja, du vet at jeg tror alle min fars ord.\n\n6 Og da jeg hadde sagt disse ord, ropte Ånden med høy røst og sa: Hosianna til Herren, den høyeste Gud, for han er Gud over hele jorden, ja, over alt. Og velsignet er du, Nephi, fordi du tror på den høyeste Guds Sønn. Derfor skal du få se det du har ønsket.\n\n7 Og se, dette skal gis deg som et tegn: Etter at du har sett treet som hadde frukt som din far spiste av, skal du også se en mann stige ned fra himmelen – du skal se ham, og etter at du har sett ham, skal du bære vitnesbyrd om at han er Guds Sønn.\n\n8 Og det skjedde at Ånden sa til meg: Se! Og jeg så og fikk se et tre som var likt det treet min far hadde sett, og dets skjønnhet overgikk, ja, var uendelig mye større enn all annen skjønnhet, og det var hvitere enn nyfallen sne.\n\n9 Og det skjedde at da jeg hadde sett treet, sa jeg til Ånden: Jeg ser du har vist meg det treet som er mer dyrebart enn alle andre trær.\n\n10 Og han sa til meg: Hva ønsker du?\n\n11 Og jeg sa til ham: Å få vite dets tydning – for jeg talte til ham som en mann taler til en annen, for jeg så at han hadde en manns skikkelse. Likevel visste jeg at det var Herrens Ånd, og han talte til meg som en mann taler med en annen.\n\n12 Og det skjedde at han sa til meg: Se! Og jeg forsøkte å se på ham, men så ham ikke, for han hadde veket bort fra meg.\n\n13 Og det skjedde at jeg så og fikk se den store byen Jerusalem og også andre byer. Og jeg så byen Nasaret, og i byen Nasaret så jeg en jomfru som var overmåte skjønn og ren.\n\n14 Og det skjedde at jeg så himlene åpne seg, og en engel kom ned og sto foran meg, og han sa til meg: Nephi, hva ser du?\n\n15 Og jeg sa til ham: En jomfru, vakrere og skjønnere enn alle andre jomfruer.\n\n16 Og han sa til meg: Forstår du Guds velvillige nedstigning?\n\n17 Og jeg sa til ham: Jeg vet at han elsker sine barn, men jeg forstår ikke hva alle ting betyr.\n\n18 Og han sa til meg: Se, jomfruen som du ser, er Guds Sønns mor i kjødet.\n\n19 Og det skjedde at jeg så at hun ble ført bort i Ånden, og etter at hun hadde vært ført bort i Ånden en tid, talte engelen til meg og sa: Se!\n\n20 Og jeg så og fikk se jomfruen igjen med et barn i sine armer.\n\n21 Og engelen sa til meg: Se, Guds Lam, ja, han er Sønn av den evige Fader! Forstår du betydningen av treet som din far så?\n\n22 Og jeg svarte ham og sa: Ja, det er Guds kjærlighet som utgytes i menneskenes barns hjerter. Derfor er den det mest ettertraktelsesverdige av alt.\n\n23 Og han talte til meg og sa: Ja, og det som gir sjelen størst glede.\n\n24 Og etter at han hadde sagt disse ord, sa han til meg: Se! Og jeg så, og fikk se Guds Sønn gå ut blant menneskenes barn, og jeg så mange falle ned for hans føtter og tilbe ham.\n\n25 Og det skjedde at jeg forsto at jernstangen som min far hadde sett, var Guds ord som ledet til kilden med levende vann, eller til livets tre. Vannet forestiller Guds kjærlighet, og jeg forsto også at livets tre var et bilde på Guds kjærlighet.\n\n26 Og engelen sa til meg igjen: Se, og tenk over Guds velvillige nedstigning!\n\n27 Og jeg så, og fikk se verdens Forløser som min far hadde talt om, og jeg så også profeten som skulle berede veien for ham. Og Guds Lam gikk frem og ble døpt av ham, og etter at han var døpt, så jeg himlene åpne seg, og Den hellige ånd kom ned fra himmelen og hvilte over ham i en dues skikkelse.\n\n28 Og jeg så at han gikk ut og betjente menneskene med kraft og stor herlighet, og folkeskarer samlet seg for å høre ham, og jeg så at de kastet ham ut.\n\n29 Og jeg så også tolv andre som fulgte ham. Og det skjedde at de ble ført bort i Ånden for mitt ansikt, og jeg så dem ikke.\n\n30 Og det skjedde at engelen talte til meg igjen og sa: Se! Og jeg så og fikk se himlene åpne seg på ny, og jeg så engler stige ned blant menneskenes barn, og de betjente dem.\n\n31 Og han talte til meg igjen og sa: Se! Og jeg så, og fikk se Guds Lam gå ut blant menneskenes barn. Og jeg fikk se skarer av mennesker som var syke, og som var plaget av alle slags sykdommer og av djevler og urene ånder, og engelen talte og viste meg alle disse ting. Og de ble helbredet ved Guds Lams kraft, og djevlene og de urene åndene ble drevet ut.\n\n32 Og det skjedde at engelen talte til meg igjen og sa: Se! Og jeg så og fikk se Guds Lam, at han ble grepet av folket, ja, Sønn av den evige Gud ble dømt av verden, og jeg så og bærer vitnesbyrd om det.\n\n33 Og jeg, Nephi, så at han ble løftet opp på korset og ble drept for verdens synder.\n\n34 Og etter at han var drept, så jeg at jordens folkeskarer samlet seg for å kjempe mot Lammets apostler, for det ble de tolv kalt av Herrens engel.\n\n35 Og jordens folkeskarer hadde samlet seg, og jeg så at de befant seg i en stor og rommelig bygning lik den bygningen min far så. Og Herrens engel talte til meg igjen og sa: Se, verden og dens visdom, ja, se, Israels hus har samlet seg for å kjempe mot Lammets tolv apostler.\n\n36 Og det skjedde at jeg så og bærer vitnesbyrd om at den store og rommelige bygningen forestilte verdens stolthet, og den falt, og dens fall var meget stort. Og Herrens engel talte til meg igjen og sa: Slik skal alle nasjoner, slekter, tungemål og folk som kjemper mot Lammets tolv apostler, bli ødelagt.\n\n", "1-ne 12": "[center][font_size=26]Kapittel 12[/font_size][/center]\n\n[i]Nephi ser i et syn det lovede land, dets innbyggeres rettferdighet, deres misgjerninger og fall, Guds Lam som kommer blant dem, at De tolv disipler og De tolv apostler skal dømme Israel, samt den frastøtende og urene tilstand de som synker ned i vantro, befinner seg i. Ca. 600–592 f.Kr.[/i]\n\n1 Og det skjedde at engelen sa til meg: Se, din ætt og også dine brødres ætt. Og jeg så og fikk se det lovede land, og jeg så store folkeskarer, ja, så store at de i antall syntes å være som havets sand.\n\n2 Og det skjedde at jeg så store skarer som var samlet til kamp mot hverandre, og jeg så kriger og rykter om kriger og stor nedslakting ved sverdet blant mitt folk.\n\n3 Og det skjedde at jeg så mange generasjoner gå bort under kriger og stridigheter i landet, og jeg så mange byer, ja, så mange at jeg ikke talte dem.\n\n4 Og det skjedde at jeg så en mørk tåke over det lovede land, og jeg så lyn og hørte torden og jordskjelv og allslags larm og støy, jeg så jorden og klippene revne og fjellene rase sammen, jeg så landets sletter bli brutt opp, og jeg så mange byer som sank, mange som ble brent med ild, og mange som raste sammen på grunn av rystelsene.\n\n5 Og det skjedde at da jeg hadde sett alt dette, så jeg at den mørke tåken forsvant fra landets overflate, og se, jeg så de folkeskarer som ikke hadde falt som følge av Herrens store og forferdelige straffedommer.\n\n6 Og jeg så himlene åpne seg og Guds Lam stige ned fra himmelen, og han kom ned og viste seg for dem.\n\n7 Og jeg så også og bærer vitnesbyrd om at Den hellige ånd falt på tolv andre, og de ble ordinert av Gud og utvalgt.\n\n8 Og engelen talte til meg og sa: Se, Lammets tolv disipler som er utvalgt til å betjene din ætt.\n\n9 Og han sa til meg: Husker du Lammets tolv apostler? Se, det er de som skal dømme Israels tolv stammer. Derfor skal de tolv tjenere av din ætt dømmes av dem, for dere er av Israels hus.\n\n10 Og disse tolv tjenere som du ser, skal dømme din ætt. Og se, de er rettferdige for evig, for på grunn av sin tro på Guds Lam er deres klær gjort hvite i hans blod.\n\n11 Og engelen sa til meg: Se! Og jeg så og fikk se tre generasjoner gå bort i rettferdighet, og deres klær var hvite, ja, likesom Guds Lam. Og engelen sa til meg: Disse er gjort hvite i Lammets blod på grunn av sin tro på ham.\n\n12 Og jeg, Nephi, så også mange av den fjerde generasjon gå bort i rettferdighet.\n\n13 Og det skjedde at jeg så at jordens skarer var forsamlet.\n\n14 Og engelen sa til meg: Se, din ætt og også dine brødres ætt.\n\n15 Og det skjedde at jeg så og fikk se min ætts folk som var samlet i skarer mot mine brødres ætt, og de var samlet til slag.\n\n16 Og engelen talte til meg og sa: Se, kilden med urent vann som din far så, ja, elven som han talte om, og dens dyp er helvetes dyp.\n\n17 Og den mørke tåken er djevelens fristelser som forblinder øynene og forherder menneskenes barns hjerter og leder dem bort og inn på brede veier, så de bukker under og går fortapt.\n\n18 Og den store og rommelige bygningen som din far så, er tom innbilning og menneskenes barns stolthet. Og et stort og fryktelig svelg adskiller dem fra ordet om den evige Guds rettferdighet og fra Messias som er Guds Lam, som Den hellige ånd bærer vitnesbyrd om fra verdens begynnelse av og ned til denne tid, og fra nå av og i all evighet.\n\n19 Og mens engelen talte disse ord, så jeg og fikk se at mine brødres ætt stred mot min ætt ifølge engelens ord, og jeg så at på grunn av min ætts stolthet og djevelens fristelser ble mitt folks ætt overvunnet av mine brødres ætt.\n\n20 Og det skjedde at jeg så, og fikk se at det folk som var mine brødres ætt, overvant min ætt og gikk frem i store skarer i landet.\n\n21 Og jeg så at de var samlet i store skarer, og jeg så kriger og rykter om kriger blant dem, og under kriger og rykter om kriger så jeg mange generasjoner gå bort.\n\n22 Og engelen sa til meg: Se, disse skal synke ned i vantro.\n\n23 Og det skjedde at jeg så at de, etter å ha sunket ned i vantro, ble et mørkt, frastøtende og urent folk, fullt av dovenskap og alle slags avskyeligheter.\n\n", "1-ne 13": "[center][font_size=26]Kapittel 13[/font_size][/center]\n\n[i]Nephi ser i et syn at djevelens kirke opprettes blant hedningefolkene, Amerika oppdages og koloniseres. Mange klare og verdifulle deler av Bibelen går tapt, den endelige tilstand etter hedningefolkenes frafall, evangeliet blir gjengitt, hellig skrift kommer frem i de siste dager, og Sion bygges opp. Ca. 600–592 f.Kr.[/i]\n\n1 Og det skjedde at engelen talte til meg og sa: Se! Og jeg så og fikk se mange nasjoner og riker.\n\n2 Og engelen sa til meg: Hva ser du? Og jeg sa: Jeg ser mange nasjoner og riker.\n\n3 Og han sa til meg: Dette er hedningefolkenes nasjoner og riker.\n\n4 Og det skjedde at jeg blant hedningefolkenes nasjoner så en stor kirke bli dannet.\n\n5 Og engelen sa til meg: Se, en kirke dannes som er mer avskyelig enn alle andre kirker. Den slår Guds hellige ihjel, ja, den torturerer dem og holder dem nede, legger på dem et jernåk og fører dem ned i fangenskap.\n\n6 Og det skjedde at jeg så denne store og avskyelige kirke, og jeg så at det var djevelen som grunnla den.\n\n7 Og jeg så også gull og sølv og silke og skarlagen og finvevet lin og alle slags kostbare klær, og jeg så mange skjøger.\n\n8 Og engelen talte til meg og sa: Se, gullet og sølvet og silken og skarlagenet og den finvevede linen og de kostbare klærne og skjøgene er det som denne store og avskyelige kirke trakter etter.\n\n9 Og for å bli rost av verden overvinner de Guds hellige og fører dem ned i fangenskap.\n\n10 Og det skjedde at jeg så og fikk se mange vann som skilte hedningefolkene fra mine brødres ætt.\n\n11 Og det skjedde at engelen sa til meg: Se, Guds vrede er over dine brødres ætt.\n\n12 Og jeg så og fikk se en mann blant hedningefolkene som var adskilt fra mine brødres ætt ved de mange vann, og jeg så at Guds Ånd kom ned og virket på mannen, og han dro ut over de mange vann, ja, til mine brødres ætt som var i det lovede land.\n\n13 Og det skjedde at jeg så at Guds Ånd virket på andre av hedningefolkene, og de dro ut av fangenskap over de mange vann.\n\n14 Og det skjedde at jeg så store skarer av hedningefolkene i det lovede land, og jeg så at Guds vrede var over mine brødres ætt, og de ble adspredt av hedningefolkene og ble slått.\n\n15 Og jeg så at Herrens Ånd var over hedningefolkene, og det gikk dem vel, og de tok landet i arv. Og jeg så at de var hvite og meget skjønne og fagre, likesom mitt folk var før de ble slått ihjel.\n\n16 Og det skjedde at jeg, Nephi, så at hedningefolkene som hadde kommet ut av fangenskap, ydmyket seg for Herren, og Herrens kraft var med dem.\n\n17 Og jeg så at hedningefolkenes moderfolk var forsamlet på vannene, og på land også, for å kjempe mot dem.\n\n18 Og jeg så at Guds kraft var med dem, og at Guds vrede var over alle dem som var samlet for å kjempe mot dem.\n\n19 Og jeg, Nephi, så at hedningefolkene som hadde dratt ut av fangenskap, ble befridd fra alle andre nasjoners hender ved Guds kraft.\n\n20 Og det skjedde at jeg, Nephi, så at det gikk dem vel i landet, og jeg så en bok som var blant dem.\n\n21 Og engelen sa til meg: Forstår du bokens betydning?\n\n22 Og jeg sa til ham: Nei, det gjør jeg ikke.\n\n23 Og han sa: Se, den går ut av en jødes munn. Og jeg, Nephi, så den, og han sa til meg: Boken som du ser, er en opptegnelse fra jødene og inneholder Herrens pakter som han har inngått med Israels hus. Den inneholder også mange av de hellige profeters profetier og er en opptegnelse lik de graveringer som er på messingplatene, men ikke så mange. Likevel inneholder de Herrens pakter som han har inngått med Israels hus, derfor er de av stor verdi for hedningefolkene.\n\n24 Og Herrens engel sa til meg: Du har sett at boken gikk ut av en jødes munn, og da den gikk ut av en jødes munn, inneholdt den fylden av Herrens evangelium, den Herre som de tolv apostler bærer vitnesbyrd om, og deres vitnesbyrd er i overensstemmelse med sannheten som er i Guds Lam.\n\n25 Derfor går disse ting ut fra jødene i renhet til hedningefolkene i overensstemmelse med sannheten som er i Gud.\n\n26 Og etter at de går ut ved Lammets tolv apostler fra jødene til hedningefolkene, ser du dannelsen av den store og avskyelige kirke, som er mer avskyelig enn alle andre kirker, for se, de har tatt ut av Lammets evangelium mange deler som er klare og meget verdifulle, og mange av Herrens pakter har de også tatt ut.\n\n27 Og alt dette har de gjort for å kunne forvrenge Herrens rette veier, forblinde menneskenes barns øyne og forherde deres hjerter.\n\n28 Derfor ser du at etter at boken har gått igjennom den store og avskyelige kirkes hender, er mange klare og verdifulle ting blitt tatt ut av den boken som er Guds Lams bok.\n\n29 Og etter at disse klare og verdifulle ting ble tatt ut, går den ut til alle hedningefolkenes nasjoner, og etter at den går ut til alle hedningefolkenes nasjoner – ja, også med hedningefolkene som har dratt ut av fangenskap over de mange vann som du har sett – ser du at på grunn av de mange klare og verdifulle ting som er tatt ut av boken – som var lett å forstå for menneskenes barn og som Guds Lam ønsket skulle være lett å forstå – på grunn av disse ting som er tatt ut av Lammets evangelium, vil overmåte mange snuble – derfor har Satan stor makt over dem.\n\n30 Likevel ser du at hedningefolkene som er gått ut av fangenskap, og som ved Guds kraft er gjort sterkere enn alle andre nasjoner i det land som er utvalgt fremfor alle andre land, som er det land som Gud Herren i en pakt han inngikk med din far, ga hans ætt til arveland – derfor ser du at Gud Herren ikke vil tillate at hedningefolkene utrydder fullstendig den blanding av din ætt som er blant dine brødre.\n\n31 Heller ikke vil han tillate at hedningefolkene utrydder dine brødres ætt.\n\n32 Heller ikke vil Gud Herren tillate at hedningefolkene for alltid forblir i denne fryktelige tilstand av blindhet, som du ser de er i på grunn av de klare og meget verdifulle deler av Lammets evangelium som er blitt holdt tilbake av den avskyelige kirke, som du så ble dannet.\n\n33 Derfor sier Guds Lam: Jeg vil være barmhjertig mot hedningefolkene ved å hjemsøke levningen av Israels hus med store straffedommer.\n\n34 Og det skjedde at Herrens engel talte til meg og sa: Se, sier Guds Lam, etter at jeg har hjemsøkt levningen av Israels hus – og den levning jeg taler om, er din fars ætt – etter at jeg har hjemsøkt dem med straffedommer og har slått dem ved hedningefolkenes hånd, og etter at hedningefolkene snubler kraftig på grunn av de meget klare og verdifulle deler av Lammets evangelium som er blitt holdt tilbake av den avskyelige kirke, som er skjøgers mor, sier Lammet – vil jeg på den dag være barmhjertig mot hedningefolkene og vil ved min egen kraft bringe frem for dem mye av mitt evangelium, og det skal være klart og verdifullt, sier Lammet.\n\n35 For se, sier Lammet: Jeg vil åpenbare meg for din ætt for at de skal skrive mange ting som jeg skal lære dem, som skal være klare og verdifulle. Og etter at din ætt blir drept, etter at de og også dine brødres ætt synker ned i vantro, se, da skal disse ting skjules for å komme frem til hedningefolkene ved Lammets gave og kraft.\n\n36 Og i dem skal mitt evangelium bli skrevet, sier Lammet, min klippe og min frelse.\n\n37 Og velsignet er de som søker å frembringe mitt Sion på den dag, for de skal ha Den hellige ånds gave og kraft, og hvis de holder ut til enden, skal de bli løftet opp på den siste dag og bli frelst i Lammets evige rike, og hvor fagre på fjellene skal ikke de være som forkynner fred, ja, budskap om stor glede.\n\n38 Og det skjedde at jeg så levningen av mine brødres ætt, og også Guds Lams bok som hadde gått ut av jødens munn, at den kom frem fra hedningefolkene til levningen av mine brødres ætt.\n\n39 Og etter at den hadde kommet til dem, så jeg andre bøker som ved Lammets kraft kom frem fra hedningefolkene til dem for å overbevise hedningefolkene og levningen av mine brødres ætt, og også jødene som var adspredt over hele jorden, om at profetenes opptegnelser og Lammets tolv apostlers opptegnelser er sanne.\n\n40 Og engelen talte til meg og sa: Disse siste opptegnelser som du har sett blant hedningefolkene, skal stadfeste sannheten av de første som er fra Lammets tolv apostler, og skal gjøre kjent de klare og verdifulle ting som er blitt tatt ut av dem, og skal gjøre kjent for alle slekter, tungemål og folk at Guds Lam er Sønn av den evige Fader og er verdens Frelser, og at alle mennesker må komme til ham, ellers kan de ikke bli frelst.\n\n41 Og de må komme i overensstemmelse med de ord som skal stadfestes ved Lammets munn, og Lammets ord skal gjøres kjent i din ætts opptegnelser såvel som i Lammets tolv apostlers opptegnelser. Derfor skal de begge føyes sammen til ett, for det er én Gud og én hyrde over hele jorden.\n\n42 Og tiden kommer da han skal åpenbare seg for alle nasjoner, både for jødene og hedningefolkene. Og etter at han har åpenbart seg for jødene og hedningefolkene, skal han åpenbare seg for hedningefolkene og for jødene, og de siste skal bli de første, og de første skal bli de siste.\n\n", "1-ne 14": "[center][font_size=26]Kapittel 14[/font_size][/center]\n\n[i]En engel forteller Nephi hvordan hedningefolkene vil bli velsignet og forbannet – Det er bare to kirker: Guds Lams kirke og djevelens kirke – Guds hellige i alle nasjoner blir forfulgt av den store og avskyelige kirke – Apostelen Johannes vil skrive om verdens ende. Ca. 600–592 f.Kr.[/i]\n\n1 Og det skal skje at hvis hedningefolkene lytter til Guds Lam på den dag han skal åpenbare seg for dem i ord og kraft, og virkelig fjerner sine snublestener –\n\n2 og ikke forherder sine hjerter mot Guds Lam, skal de regnes blant din fars ætt, ja, de skal regnes blant Israels hus, og de skal være et velsignet folk i det lovede land for evig. De skal aldri mer føres i fangenskap, og Israels hus skal aldri mer bli adspredt.\n\n3 Og den store grav som er blitt gravd for dem av den store og avskyelige kirke, som ble grunnlagt av djevelen og hans barn så han kunne lede menneskenes sjeler ned til helvete, ja, den store grav som er blitt gravd til menneskenes undergang, skal fylles med dem som gravde den, til deres fullstendige ødeleggelse, sier Guds Lam, men ikke sjelens ødeleggelse med mindre den kastes i det helvete som ikke har noen ende.\n\n4 For se, det er slik djevelen tar til fange, og slik er det også Gud er rettferdig mot alle som utøver ugudelighet og avskyelighet for ham.\n\n5 Og det skjedde at engelen talte til meg, Nephi, og sa: Du har sett at hvis hedningefolkene omvender seg, skal det bli vel med dem, og du kjenner også de pakter Herren har inngått med Israels hus, og du har også hørt at den som ikke omvender seg, må gå til grunne.\n\n6 Derfor, ve hedningefolkene hvis de forherder sine hjerter mot Guds Lam.\n\n7 For den tid kommer, sier Guds Lam, da jeg vil utføre et stort og strålende verk blant menneskenes barn, et verk som enten på den ene eller den andre måten skal vare evindelig, enten for å overbevise dem om fred og evig liv eller for å overgi dem til sine harde hjerter og forblindede tanker, så de blir ført ned i fangenskap og også blir ødelagt både timelig og åndelig i overensstemmelse med djevelens fangenskap som jeg har omtalt.\n\n8 Og det skjedde at da engelen hadde talt disse ord, sa han til meg: Husker du Faderens pakter med Israels hus? Og jeg svarte ham: Ja.\n\n9 Og det skjedde at han sa til meg: Se og betrakt den store og avskyelige kirke som er avskyelighetenes mor og som djevelen har grunnlagt.\n\n10 Og han sa til meg: Se, det er bare to kirker. Den ene er Guds Lams kirke, og den andre er djevelens kirke. Den som ikke tilhører Guds Lams kirke, tilhører derfor den store kirke som er avskyelighetenes mor, og hun er hele jordens skjøge.\n\n11 Og det skjedde at jeg så og fikk se hele jordens skjøge, og hun satt på mange vann, og hun hadde herredømme over hele jorden blant alle nasjoner, slekter, tungemål og folk.\n\n12 Og det skjedde at jeg så Guds Lams kirke, og dens antall var få på grunn av skjøgens ugudelighet og avskyeligheter, hun som satt på de mange vann. Ikke desto mindre så jeg at Guds Lams kirke som besto av Guds hellige, også var over hele jorden, og deres herredømme på jorden var lite på grunn av ugudeligheten til den store skjøge som jeg så.\n\n13 Og det skjedde at jeg så at avskyelighetenes store mor samlet sammen store skarer overalt på jorden blant alle hedningefolkenes nasjoner for å kjempe mot Guds Lam.\n\n14 Og det skjedde at jeg, Nephi, så at Guds Lams kraft falt på de hellige i Lammets kirke og på Herrens pakts folk som var adspredt over hele jordens overflate, og de var væpnet med rettskaffenhet og med Guds kraft i stor herlighet.\n\n15 Og det skjedde at jeg så at Guds vrede ble utøst over den store og avskyelige kirke, så det ble kriger og rykter om kriger blant alle nasjoner og slekter på jorden.\n\n16 Og da det begynte å bli kriger og rykter om kriger blant alle nasjoner som tilhørte avskyelighetenes mor, talte engelen til meg og sa: Se, Guds vrede er over skjøgers mor, og du ser alt dette.\n\n17 Og når den dag kommer at Guds vrede blir utøst over skjøgers mor – som er hele jordens store og avskyelige kirke som djevelen har grunnlagt – på den dag skal Faderens verk begynne, og han vil berede veien for å oppfylle de pakter han har inngått med sitt folk som er av Israels hus.\n\n18 Og det skjedde at engelen talte til meg og sa: Se!\n\n19 Og jeg så og fikk se en mann, og han var kledd i en hvit kjortel.\n\n20 Og engelen sa til meg: Se, en av Lammets tolv apostler.\n\n21 Se, han skal se og skrive resten av dette, ja, også mange ting som har hendt.\n\n22 Og han skal også skrive om verdens ende.\n\n23 Derfor er de ting han skal skrive, rettferdige og sanne, og se, de er skrevet i den boken du så komme ut av jødens munn. Og på den tid de kom ut av jødens munn – eller på den tid da boken kom ut av jødens munn – var de ting som ble skrevet, klare og rene og var meget verdifulle og lette å forstå for alle mennesker.\n\n24 Og se, av det som denne Lammets apostel skal skrive, er det mange ting som du har sett, og se, resten skal du se.\n\n25 Men det du heretter skal se, skal du ikke skrive, for Gud Herren har bestemt at Guds Lams apostel skal skrive det.\n\n26 Til andre som har levd, har han også vist alle ting, og de har skrevet dem, og det er forseglet for å komme frem i sin renhet til Israels hus i Herrens egen beleilige tid i overensstemmelse med sannheten som er i Lammet.\n\n27 Og jeg, Nephi, hørte og bærer vitnesbyrd om at navnet på Lammets apostel var Johannes, ifølge engelens ord.\n\n28 Og se, jeg, Nephi, forbys å skrive resten av det jeg så og hørte, derfor nøyer jeg meg med å skrive det jeg har skrevet, men jeg har bare skrevet en liten del av det jeg så.\n\n29 Og jeg bærer vitnesbyrd om at jeg så det som min far så, og Herrens engel gjorde det kjent for meg.\n\n30 Og nå slutter jeg å tale om det jeg så da jeg ble ført bort i Ånden, og selv om alt jeg så ikke er skrevet, er i hvert fall det jeg har skrevet sant. Og slik er det. Amen.\n\n", "1-ne 15": "[center][font_size=26]Kapittel 15[/font_size][/center]\n\n[i]I de siste dager skal Lehis ætt motta evangeliet fra hedningefolkene – Israels innsamling blir sammenlignet med et oliventre hvis naturlige grener vil bli podet inn på ny – Nephi tyder synet om livets tre og taler om at Gud er rettferdig når han skiller de ugudelige fra de rettferdige. Ca. 600–592 f.Kr.[/i]\n\n1 Og det skjedde at jeg, Nephi, etter at jeg hadde vært ført bort i Ånden og hadde sett alle disse ting, vendte tilbake til min fars telt.\n\n2 Og det skjedde at jeg så mine brødre, og de trettet med hverandre om det min far hadde sagt til dem.\n\n3 For han talte virkelig om mange store ting til dem som var vanskelige å forstå hvis man ikke spurte Herren. Og de hadde forherdet sine hjerter, derfor så de ikke hen til Herren som de burde.\n\n4 Og nå var jeg, Nephi, bedrøvet på grunn av deres hårde hjerter og også på grunn av det jeg hadde sett. Og jeg visste at det uunngåelig måtte skje på grunn av menneskenes barns store ugudelighet.\n\n5 Og det skjedde at jeg var overveldet på grunn av mine lidelser, for jeg følte at mine lidelser overgikk alt på grunn av mitt folks ødeleggelse, for jeg hadde sett deres fall.\n\n6 Og det skjedde at da jeg hadde kommet til krefter, talte jeg til mine brødre og ønsket å få vite hvorfor de hadde trettet med hverandre.\n\n7 Og de sa: Se, vi kan ikke forstå de ord vår far har talt om oliventreets naturlige grener og også om hedningefolkene.\n\n8 Og jeg sa til dem: Har dere spurt Herren?\n\n9 Og de sa til meg: Det har vi ikke, for Herren gjør ikke slike ting kjent for oss.\n\n10 Se, jeg sa til dem: Hvorfor holder dere ikke Herrens bud? Hvorfor vil dere gå til grunne på grunn av deres harde hjerter?\n\n11 Husker dere ikke hva Herren har sagt? Hvis dere ikke forherder deres hjerter, men ber til meg i tro, stoler på at dere skal motta og holder mine bud med flid, skal disse ting visselig gjøres kjent for dere.\n\n12 Se, jeg sier dere at Israels hus ble sammenlignet med et oliventre av Herrens Ånd som var med vår far, og se, er vi ikke brukket av fra Israels hus, og er vi ikke en gren av Israels hus?\n\n13 Og det vår far mener når han sier at de naturlige grener skal podes inn gjennom hedningefolkenes fylde, er at i de siste dager når vår ætt, ja, i mange år, skal ha sunket ned i vantro, og mange generasjoner etter at Messias har åpenbart seg i et legeme for menneskenes barn, da skal fylden av Messias’ evangelium komme til hedningefolkene, og fra hedningefolkene til levningen av vår ætt.\n\n14 Og på den dag skal levningen av vår ætt vite at de er av Israels hus og at de er Herrens pakts folk. Da skal de også vite og komme til kunnskap om sine forfedre, og også få kunnskap om sin Forløsers evangelium som ble forkynt til deres fedre av ham. Derfor skal de komme til kunnskap om sin Forløser og om sannheten i hans lære, så de kan vite hvordan de kan komme til ham og bli frelst.\n\n15 Og vil de ikke på den dag fryde seg og prise sin evige Gud, sin klippe og sin frelse? Ja, vil de ikke på den dag motta styrke og næring fra det sanne oliventre? Ja, vil de ikke komme inn i Guds sanne hjord?\n\n16 Se, jeg sier dere: Jo, de skal igjen erindres blant Israels hus, og fordi de er en naturlig gren av oliventreet, skal de podes inn i det sanne oliventre.\n\n17 Det er dette vår far mener, og han mener at det først vil skje etter at de er blitt adspredt av hedningefolkene, og han mener at det skal skje ved hedningefolkene, så Herren kan vise hedningefolkene sin makt, nettopp fordi han skal bli forkastet av jødene eller av Israels hus.\n\n18 Derfor har vår far ikke bare talt om vår ætt, men også om hele Israels hus og har henvist til pakten som skulle oppfylles i de siste dager, en pakt Herren inngikk med vår far Abraham, og som lød: I din ætt skal alle jordens slekter velsignes.\n\n19 Og det skjedde at jeg, Nephi, talte mye til dem om dette, ja, jeg talte til dem om jødenes gjenopprettelse i de siste dager.\n\n20 Og jeg forklarte også Jesajas ord for dem, han som talte om at jødene, eller Israels hus, skulle gjenopprettes, og etter at de var gjenopprettet, skulle de aldri mer forvirres, heller ikke skulle de bli adspredt igjen. Og det skjedde at jeg talte mange ord til mine brødre, så de ble beroliget og ydmyket seg for Herren.\n\n21 Og det skjedde at de talte til meg igjen og sa: Hva betyr det som vår far så i en drøm? Hva betyr treet som han så?\n\n22 Og jeg sa til dem: Det var et symbol på livets tre.\n\n23 Og de sa til meg: Hva betyr jernstangen som vår far så, som ledet til treet?\n\n24 Og jeg sa til dem at den var Guds ord, og alle som ville lytte til Guds ord og holde fast ved det, skulle aldri gå til grunne. Heller ikke kunne motstanderens fristelser og brennende piler overmanne dem, gjøre dem blinde eller lede dem bort til fortapelse.\n\n25 Derfor formante jeg, Nephi, dem og ba dem gi akt på Herrens ord, ja, jeg formante dem av hele min sjels styrke og med alle evner jeg var i besittelse av, og ba dem gi akt på Guds ord og alltid huske å holde hans bud i alle ting.\n\n26 Og de sa til meg: Hva betyr elven med vann som vår far så?\n\n27 Og jeg sa til dem at vannet som min far så, var urenhet, og så oppslukt var han av andre ting at han ikke la merke til vannets urenhet.\n\n28 Og jeg sa til dem at det var et fryktelig svelg som skilte de ugudelige fra livets tre og også fra Guds hellige.\n\n29 Og jeg sa til dem at det var et symbol på det redselsfulle helvete som engelen fortalte meg var beredt for de ugudelige.\n\n30 Og jeg sa til dem at vår far også så at Guds rettferdighet også skilte de ugudelige fra de rettferdige, en rettferdighet som skinner like klart som en flammende ild som stiger opp til Gud evindelig og alltid og aldri tar slutt.\n\n31 Og de sa til meg: Betyr dette legemets plager i prøvelsens dager, eller betyr det sjelens endelige tilstand etter det fysiske legemes død, eller snakkes det om timelige ting?\n\n32 Og det skjedde at jeg sa til dem at det var et symbol både på timelige og åndelige ting, for den dag skulle komme da de måtte dømmes etter sine gjerninger, ja, etter de gjerninger som var gjort av det fysiske legeme i deres prøvetids dager.\n\n33 Hvis de derfor skulle dø i sin ugudelighet, måtte de også bli vist bort fra det som er åndelig og det som angår rettferdighet. Derfor må de føres frem for Gud for å bli dømt etter sine gjerninger, og hvis deres gjerninger har vært urene, må de nødvendigvis selv også være urene, og hvis de selv er urene, kan de på ingen måte bo i Guds rike, i så fall måtte Guds rike også være urent.\n\n34 Men se, jeg sier dere at Guds rike er ikke urent, og intet urent kan komme inn i Guds rike, derfor må det nødvendigvis være et urent sted beredt for det som er urent.\n\n35 Og det er et sted beredt, ja, det redselsfulle helvete som jeg har omtalt, og som djevelen har beredt. Derfor er menneskenes sjelers endelige tilstand å bo i Guds rike eller å bli utstøtt på grunn av den rettferdighet som jeg har omtalt.\n\n36 Derfor blir de ugudelige vist bort fra de rettferdige og også fra livets tre hvis frukt er meget verdifull og mer ettertraktelsesverdig enn all annen frukt, ja, den er den største av alle Guds gaver. Og slik talte jeg til mine brødre. Amen.\n\n", "1-ne 16": "[center][font_size=26]Kapittel 16[/font_size][/center]\n\n[i]De ugudelige synes sannheten er hård – Lehis sønner gifter seg med Ismaels døtre – Liahona viser hvilken vei de skal følge i villmarken – Fra tid til annen skrives budskap fra Herren på Liahona – Ismael dør, og hans familie knurrer på grunn av lidelser. Ca. 600–592 f.Kr.[/i]\n\n1 Og nå skjedde det at da jeg, Nephi, hadde sluttet å tale til mine brødre, sa de til meg: Du har forkynt hårde ord til oss, mer enn vi er istand til å bære.\n\n2 Og det skjedde at jeg sa til dem at jeg visste at jeg hadde talt hårdt mot de ugudelige i overensstemmelse med sannheten, og jeg har rettferdiggjort de rettferdige, og har båret vitnesbyrd om at de skulle løftes opp på den siste dag. Derfor synes de skyldige at sannheten er hård, for den skjærer dem i hjertet.\n\n3 Og nå, mine brødre, hvis dere var rettferdige og var villige til å lytte til sannheten og gi akt på den så dere kunne vandre rettskaffent for Gud, da ville dere ikke knurre på grunn av sannheten og si: Du taler hårde ting til oss.\n\n4 Og det skjedde at jeg, Nephi, med all flid formante mine brødre til å holde Herrens bud.\n\n5 Og det skjedde at de ydmyket seg for Herren, så jeg gledet meg og hadde stort håp for dem at de ville vandre på rettferdighetens stier.\n\n6 Alt dette ble sagt og gjort mens min far bodde i et telt i dalen som han kalte Lemuel.\n\n7 Og det skjedde at jeg, Nephi, tok en av Ismaels døtre til hustru, og mine brødre tok også en hustru blant Ismaels døtre, og Zoram tok Ismaels eldste datter til hustru.\n\n8 Og på denne måten hadde min far utført alle befalinger som Herren hadde gitt ham, og jeg, Nephi, hadde også blitt rikt velsignet av Herren.\n\n9 Og det skjedde at Herrens røst talte til min far om natten og befalte ham at han neste dag skulle fortsette sin reise i villmarken.\n\n10 Og det skjedde at da min far sto opp om morgenen og gikk til teltdøren, så han til sin store forbauselse en rund kule på marken. Den var kunstferdig utført og var laget av fin messing. Og inne i kulen var det to visere, og den ene pekte i den retningen vi skulle dra i villmarken.\n\n11 Og det skjedde at vi samlet sammen alt vi skulle ta med oss ut i villmarken, og alt som var igjen av de fødemidler Herren hadde gitt oss, og vi hentet allslags frø og tok det med oss ut i villmarken.\n\n12 Og det skjedde at vi tok våre telt, dro ut i villmarken og krysset elven Laman.\n\n13 Og det skjedde at vi reiste i fire dager i en nesten syd-sydøstlig retning, og vi slo opp våre telt igjen og kalte stedet Shazer.\n\n14 Og det skjedde at vi tok våre buer og våre piler og dro ut i villmarken for å skaffe mat til våre familier, og da vi hadde skaffet mat til våre familier, vendte vi tilbake til våre familier i villmarken, til stedet Shazer. Og vi dro ut i villmarken igjen i samme retning og holdt oss i de mest fruktbare deler av villmarken som var i grensetraktene ved Rødehavet.\n\n15 Og det skjedde at vi reiste i mange dager, og underveis skaffet vi oss mat med våre buer og våre piler, med våre stener og våre slynger.\n\n16 Og vi fulgte den retning som kulen viste, og det førte oss til de mest fruktbare deler av villmarken.\n\n17 Og da vi hadde reist i mange dager, slo vi opp våre telt en tid, så vi igjen kunne hvile oss og skaffe mat til våre familier.\n\n18 Og det skjedde at da jeg, Nephi, dro ut for å skaffe mat, se, da brakk jeg buen min som var laget av edelt stål, og etter at jeg hadde brukket buen min, se, da ble mine brødre sinte på meg fordi buen min var gått tapt, for vi greide ikke å skaffe mat.\n\n19 Og det skjedde at vi kom tilbake til våre familier uten mat, og da de var svært trette etter reisen, led de meget av mangel på mat.\n\n20 Og det skjedde at Laman og Lemuel og Ismaels sønner begynte å knurre svært meget på grunn av sine lidelser og plager i villmarken, og min far begynte også å knurre mot Herren sin Gud, ja, de var alle overmåte sørgmodige og knurret til og med mot Herren.\n\n21 Nå skjedde det at jeg, Nephi, ble plaget av mine brødre fordi buen min var gått tapt, og da spennet var gått ut av deres buer, begynte det å bli overmåte vanskelig, for vi greide ikke å skaffe mat.\n\n22 Og det skjedde at jeg, Nephi, talte mye til mine brødre fordi de hadde forherdet sine hjerter igjen og til og med anklaget Herren sin Gud.\n\n23 Og det skjedde at jeg, Nephi, laget en bue av tre og en pil av en rett pinne. Derfor rustet jeg meg med en bue og en pil, med en slynge og med stener, og sa til min far: Hvor skal jeg gå for å finne mat?\n\n24 Og det skjedde at han spurte Herren, for de hadde ydmyket seg på grunn av mine ord, for jeg sa mange ting til dem av hele min sjels styrke.\n\n25 Og det skjedde at Herrens røst kom til min far, og han ble i sannhet refset fordi han hadde knurret mot Herren, ja, så han ble bragt ned i den dypeste sorg.\n\n26 Og det skjedde at Herrens røst sa til ham: Se på kulen, og legg merke til det som er skrevet.\n\n27 Og det skjedde at da min far så det som var skrevet på kulen, fryktet og skalv han sterkt, og det gjorde også mine brødre og Ismaels sønner og våre hustruer.\n\n28 Og det skjedde at jeg, Nephi, så viserne som var i kulen, at de virket i forhold til den tro og flid og oppmerksomhet vi viste dem.\n\n29 Og det var også skrevet en ny skrift på dem som var lett å lese og som ga oss forståelse av Herrens veier, og den ble skrevet og forandret fra tid til annen i forhold til den tro og flid vi viste den. Og således ser vi at Herren med små midler kan få store ting til å skje.\n\n30 Og det skjedde at jeg, Nephi, gikk opp på toppen av fjellet i samsvar med de anvisninger som ble gitt på kulen.\n\n31 Og det skjedde at jeg drepte ville dyr, så jeg greide å skaffe mat til våre familier.\n\n32 Og det skjedde at jeg vendte tilbake til våre telt og bar med meg dyrene jeg hadde drept, og hvor stor var ikke deres glede da de så at jeg hadde greid å skaffe mat! Og det skjedde at de ydmyket seg for Herren og ga ham takk.\n\n33 Og det skjedde at vi reiste videre i nesten samme retning som til å begynne med, og etter at vi hadde reist i mange dager, slo vi opp våre telt igjen for å være der en tid.\n\n34 Og det skjedde at Ismael døde og ble begravet på et sted som ble kalt Nahom.\n\n35 Og det skjedde at Ismaels døtre sørget svært meget over tapet av sin far og over sine lidelser i villmarken. Og de knurret mot min far fordi han hadde ført dem ut av Jerusalems land, og sa: Vår far er død, ja, vi har vandret lenge omkring i villmarken, vi har gjennomgått mye og har måttet tåle hunger, tørst og utmattelse, og etter alle disse lidelser kommer vi sikkert til å dø av sult i villmarken.\n\n36 Og slik knurret de mot min far og også mot meg, og de ønsket å vende tilbake til Jerusalem.\n\n37 Og Laman sa til Lemuel og også til Ismaels sønner: Se, la oss slå vår far ihjel, og likeledes vår bror, Nephi, som har utpekt seg selv til å råde over oss og være vår lærer – vi som er hans eldre brødre.\n\n38 Han sier at Herren har talt med ham og også at engler har betjent ham. Men se, vi vet at han lyver for oss, og han forteller oss dette og gjør mange ting med sine snedige kunster for å forblinde våre øyne, og tenker kanskje at han kan føre oss ut i en fremmed villmark. Og etter at han har ført oss bort, tenker han å gjøre seg til konge og råde over oss, så han kan gjøre med oss som han ønsker og lyster. Og på denne måten egget min bror, Laman, deres hjerter opp til vrede.\n\n39 Og det skjedde at Herren var med oss, ja, Herrens røst kom og talte mange ord til dem og refset dem svært meget. Og etter at de var refset av Herrens røst, vendte de sin vrede bort og omvendte seg fra sine synder, så Herren igjen velsignet oss med mat så vi ikke omkom.\n\n", "1-ne 17": "[center][font_size=26]Kapittel 17[/font_size][/center]\n\n[i]Nephi blir befalt å bygge et skip – Hans brødre går imot ham – Han formaner dem ved å fortelle historien om hvordan Gud behandlet Israel – Nephi fylles med Guds kraft – Hans brødre forbys å røre ved ham for at de ikke skal visne som tørt siv. Ca. 592–591 f.Kr.[/i]\n\n1 Og det skjedde at vi fortsatte vår reise i villmarken, og fra den tid av reiste vi nesten østover. Og vi led meget på reisen i villmarken, og våre kvinner fødte barn i villmarken.\n\n2 Og så store var de velsignelser Herren ga oss, at selv om vi levde av rått kjøtt i villmarken, hadde våre kvinner rikelig med die til sine barn og var sterke, ja, som menn, og de begynte å utholde reisen uten å klage.\n\n3 Og således ser vi at Guds befalinger må oppfylles. Og hvis menneskenes barn holder Guds bud, nærer og styrker han dem og tilveiebringer midler så de kan utføre det han har befalt dem. Derfor skaffet han oss det vi trengte mens vi oppholdt oss i villmarken.\n\n4 Og vi oppholdt oss i villmarken i mange år, ja, i hele åtte år.\n\n5 Og vi kom til landet som vi kalte Overflod fordi det var så mye frukt og vill honning der, og alt dette var forberedt av Herren så vi ikke skulle omkomme. Og vi så havet som vi kalte Irreantum, som betyr mange vann.\n\n6 Og det skjedde at vi slo opp våre telt på stranden, og selv om vi hadde lidd mye og gjennomgått mange vanskeligheter – ja, så mange at vi ikke kan skrive om dem alle – frydet vi oss svært meget da vi kom frem til havet, og vi kalte stedet Overflod fordi det var så mye frukt der.\n\n7 Og det skjedde at da jeg, Nephi, hadde vært i landet Overflod i mange dager, kom Herrens røst til meg og sa: Stå opp og gå opp i fjellet. Og det skjedde at jeg sto opp, gikk opp i fjellet og anropte Herren.\n\n8 Og det skjedde at Herren talte til meg og sa: Du skal bygge et skip på den måten som jeg skal vise deg, så jeg kan føre ditt folk over disse vann.\n\n9 Og jeg sa: Herre, hvor skal jeg gå for å finne malm jeg kan smelte, så jeg kan lage verktøy til å bygge skipet på den måten som du har vist meg?\n\n10 Og det skjedde at Herren fortalte meg hvor jeg skulle gå for å finne malm så jeg kunne lage verktøy.\n\n11 Og det skjedde at jeg, Nephi, laget en belg av dyreskinn til å blåse på ilden med, og da jeg hadde laget en belg til å blåse på ilden med, slo jeg to stener mot hverandre så jeg kunne lage ild.\n\n12 For hittil hadde ikke Herren tillatt oss å gjøre opp mye ild mens vi reiste i villmarken, for han sa: Jeg vil la deres mat bli velsmakende så dere ikke behøver å koke den.\n\n13 Og jeg vil også være deres lys i villmarken, og hvis dere holder mine bud, vil jeg berede veien for dere. Hvis dere derfor holder mine bud, skal dere bli ledet til det lovede land, og dere skal vite at dere blir ledet av meg.\n\n14 Ja, Herren sa også: Etter at dere er kommet til det lovede land, skal dere vite at jeg, Herren, er Gud, og at jeg, Herren, reddet dere fra å bli utryddet, ja, at jeg førte dere ut av Jerusalems land.\n\n15 Derfor anstrengte jeg, Nephi, meg for å holde Herrens bud og ba mine brødre innstendig om å være trofaste og flittige.\n\n16 Og det skjedde at jeg laget verktøy av malmen som jeg smeltet ut av fjellet.\n\n17 Og da mine brødre forsto at jeg var i ferd med å bygge et skip, begynte de å knurre mot meg og sa: Vår bror er en dåre, for han tror han kan bygge et skip, ja, han tror også at han kan krysse disse store vann.\n\n18 Og slik beklaget mine brødre seg over meg og ville ikke arbeide, for de trodde ikke at jeg kunne bygge et skip, heller ikke ville de tro at jeg ble undervist av Herren.\n\n19 Og nå skjedde det at jeg, Nephi, ble overmåte bedrøvet på grunn av deres hårde hjerter, og da de så at jeg begynte å bli bedrøvet, ble de så glade i sine hjerter at de lo av meg og sa: Vi visste at du ikke kunne bygge et skip, for vi visste at du manglet dømmekraft, derfor kan du ikke utføre et så stort arbeide.\n\n20 Og du er akkurat som vår far som er villedet av sitt hjertes tåpelige innbilninger, ja, han har ført oss ut av Jerusalems land, og vi har vandret omkring i villmarken i alle disse år, og våre kvinner har arbeidet hardt mens de var med barn, og de har født barn i villmarken og har gjennomgått alt unntatt døden, og det ville ha vært bedre for dem å dø før de kom ut av Jerusalem, enn å gjennomgå alle disse lidelser.\n\n21 Se, i alle disse år har vi lidd i villmarken mens vi kunne ha gledet oss over våre eiendeler og vårt arveland, ja, vi kunne ha vært lykkelige.\n\n22 Og vi vet at det folk som var i Jerusalems land, var et rettferdig folk, for de holdt Herrens lover og bud og alle hans befalinger ifølge Moseloven. Derfor vet vi at de er et rettferdig folk, og vår far har dømt dem og har ledet oss bort fordi vi lyttet til hans ord, og vår bror er lik ham. I slike ordelag knurret mine brødre og anklaget oss.\n\n23 Og det skjedde at jeg, Nephi, talte til dem og sa: Tror dere at våre fedre, som var Israels barn, ville ha blitt ført ut av egypternes hender hvis de ikke hadde lyttet til Herrens ord?\n\n24 Ja, tror dere de ville ha blitt ført ut av trelldom hvis Herren ikke hadde befalt Moses at han skulle føre dem ut av trelldom?\n\n25 Nå vet dere at Israels barn var i trelldom, og dere vet at de var pålagt oppgaver som var tunge å bære. Derfor vet dere at det sikkert måtte være godt for dem å bli ført ut av trelldom.\n\n26 Nå vet dere at Moses ble befalt av Herren å gjøre denne store gjerning, og dere vet at ved hans ord ble vannet i Rødehavet delt til begge sider, og de gikk igjennom på tørr grunn.\n\n27 Men dere vet at egypterne, som var Faraos hær, druknet i Rødehavet.\n\n28 Dere vet også at de fikk manna å leve av i villmarken.\n\n29 Ja, og dere vet også at Moses ved sitt ord, ifølge Guds kraft som var i ham, slo på klippen, og det kom vann ut så Israels barn kunne slukke sin tørst.\n\n30 Og selv om de ble ledet ved at Herren deres Gud og Forløser gikk foran dem og ledet dem om dagen, ga dem lys om natten og gjorde alt for dem som var gavnlig for mennesket, forherdet de sine hjerter og forblindet sine tanker og spottet Moses og den sanne og levende Gud.\n\n31 Og det skjedde at han drepte dem ifølge sitt ord, og han ledet dem ifølge sitt ord og gjorde alle ting for dem ifølge sitt ord, og ikke noe ble gjort uten at det skjedde ved hans ord.\n\n32 Og etter at de hadde krysset elven Jordan, gjorde han dem så sterke at de drev landets barn ut, ja, så de ble adspredt og drept.\n\n33 Og tror dere at dette lands barn som var i det lovede land og som ble drevet ut av våre fedre, tror dere at de var rettferdige? Se, jeg sier dere: Nei.\n\n34 Tror dere at våre fedre ville ha blitt foretrukket fremfor dem hvis de hadde vært rettferdige? Jeg sier dere: Nei.\n\n35 Se, alle er like for Herren, og den som er rettferdig, blir begunstiget av Gud. Men se, dette folk hadde forkastet alle Guds ord, de var modne i synd, og fylden av Guds vrede var over dem. Og Herren forbannet landet for dem og velsignet det for våre fedre, ja, han forbannet det for dem så de ble ødelagt, og velsignet det for våre fedre så de fikk makt over det.\n\n36 Se, Herren har skapt jorden for at den skulle befolkes, og han har skapt sine barn for at de skulle ta den i besittelse.\n\n37 Og han oppreiser en rettferdig nasjon og utrydder de ugudelige nasjoner.\n\n38 De rettferdige leder han inn i gode land, men de ugudelige utrydder han og forbanner landet for dem for deres skyld.\n\n39 Han hersker høyt i himlene, for den er hans trone, og denne jord er hans fotskammel.\n\n40 Og han elsker dem som vil ha ham som sin Gud. Se, han elsket våre fedre, og han sluttet en pakt med dem, ja, med Abraham, Isak og Jakob. Og han husket de pakter som han hadde inngått, derfor førte han dem ut av landet Egypt.\n\n41 Og i villmarken tuktet han dem med sitt ris, for de forherdet sine hjerter slik dere også har gjort, og Herren tuktet dem på grunn av deres misgjerninger. Han sendte brennende, flyvende slanger blant dem, og da de var bitt, beredte han en vei så de kunne bli helbredet, og det eneste de behøvde å gjøre, var å se, men fordi middelet var så enkelt, eller så lett, var det mange som omkom.\n\n42 Og fra tid til annen forherdet de sine hjerter og spottet Moses, ja, også Gud, men likevel vet dere at de ved hans makeløse kraft ble ført ut, og inn i det lovede land.\n\n43 Og nå, etter alle disse ting er tiden kommet da de er blitt ugudelige, ja, nesten fullstendig modne, og jeg vet ikke annet enn at de på denne dag er nær ved å bli drept, for jeg vet at den dag visselig må komme da de må drepes, bortsett fra noen få som skal bli ført i fangenskap.\n\n44 Derfor befalte Herren min far at han skulle dra ut i villmarken, og jødene forsøkte å ta hans liv, og dere har også forsøkt å ta hans liv, derfor er dere mordere i deres hjerter, og dere er lik dem.\n\n45 Dere er snare til å gjøre misgjerninger, men sene til å huske Herren deres Gud. Dere har sett en engel, og han talte til dere, ja, dere har hørt hans røst fra tid til annen, og han har talt til dere med en mild, lav røst, men dere var følelsesløse så dere ikke kunne føle hans ord. Derfor har han talt til dere som med en tordenrøst som fikk jorden til å ryste som om den skulle revne.\n\n46 Og dere vet også at han ved kraften i sitt allmektige ord kan få jorden til å forgå, ja, og dere vet at han ved sitt ord kan få de ujevne steder til å bli jevne, og jevne steder til å brytes opp, hvordan kan dere da være så hårdhjertet?\n\n47 Se, jeg har store sjelekvaler for deres skyld, og mitt hjerte pines. Jeg er redd for at dere vil bli vist bort for evig. Se, jeg er så full av Guds Ånd at mitt legeme er uten styrke.\n\n48 Og nå skjedde det at da jeg hadde sagt dette, ble de sinte på meg og ville kaste meg i havets dyp. Men da de kom for å legge hånd på meg, talte jeg til dem og sa: I Den Allmektige Guds navn befaler jeg dere ikke å røre meg, for jeg er så fylt med Guds kraft at mitt legeme kan fortæres, og den som legger hånd på meg, skal visne som et tørt siv og være som intet for Guds kraft, for Gud skal slå ham.\n\n49 Og det skjedde at jeg, Nephi, sa til dem at de ikke mer skulle knurre mot sin far, heller ikke skulle de nekte å arbeide sammen med meg, for Gud hadde befalt meg å bygge et skip.\n\n50 Og jeg sa til dem: Hvis Gud hadde befalt meg å gjøre alle ting, kunne jeg gjøre det. Om han befalte meg å si til dette vann: Bli til jord, da skulle det bli til jord, og hvis jeg sa det, da ville det skje.\n\n51 Og hvis Herren har så stor makt og har utført så mange mirakler blant menneskenes barn, hvorfor skulle han så ikke kunne undervise meg så jeg kan bygge et skip?\n\n52 Og det skjedde at jeg, Nephi, sa mange ting til mine brødre så de ble gjort til skamme og ikke kunne motsi meg. I mange dager våget de heller ikke å legge hånd på meg eller røre meg med en finger. De våget ikke å gjøre dette av frykt for å visne, så kraftig var Guds Ånd, og slik hadde den virket på dem.\n\n53 Og det skjedde at Herren sa til meg: Rekk din hånd ut igjen mot dine brødre, og de skal ikke visne for deg, men jeg vil ryste dem, sier Herren, og det vil jeg gjøre så de kan vite at jeg er Herren deres Gud.\n\n54 Og det skjedde at jeg rakte ut min hånd mot mine brødre, og de visnet ikke for meg, men Herren rystet dem ifølge de ord som han hadde talt.\n\n55 Da sa de: Nå vet vi med sikkerhet at Herren er med deg, for vi vet at det er Herrens kraft som har rystet oss. Og de falt ned for meg og var nær ved å tilbe meg, men jeg ville ikke la dem gjøre det, og sa: Jeg er deres bror, ja, til og med deres yngre bror. Tilbe derfor Herren deres Gud, og hedre deres far og deres mor, så deres dager må bli mange i det landet Herren deres Gud gir dere.\n\n", "1-ne 18": "[center][font_size=26]Kapittel 18[/font_size][/center]\n\n[i]Skipet fullføres – Jakobs og Josefs fødsel omtales – Følget går ombord for å reise til det lovede land – Ismaels sønner og deres hustruer oppfører seg usømmelig og gjør opprør – Nephi blir bundet, og skipet drives tilbake av et fryktelig uvær – Nephi blir satt fri, og på hans bønn stilner stormen – Folket kommer til det lovede land. Ca. 591–589 f.Kr.[/i]\n\n1 Og det skjedde at de tilba Herren og gikk med meg. Vi utførte et fint tømmermannsarbeide, og fra tid til annen viste Herren meg hvordan jeg skulle bearbeide tømmeret til skipet.\n\n2 Nå bearbeidet ikke jeg, Nephi, tømmeret på den måten som menneskene lærte, heller ikke bygget jeg skipet på menneskers vis, men jeg bygget det på den måten som Herren hadde vist meg, derfor var det ikke på menneskers vis.\n\n3 Og jeg, Nephi, gikk ofte opp i fjellet, og jeg ba ofte til Herren, derfor viste Herren meg store ting.\n\n4 Og det skjedde at da jeg hadde fullført skipet ifølge Herrens ord, så mine brødre at det var godt og at arbeidet på det var overmåte fint, derfor ydmyket de seg for Herren igjen.\n\n5 Og det skjedde at Herrens røst kom til min far og sa at vi skulle stå opp og gå ombord i skipet.\n\n6 Og det skjedde neste dag – etter at vi hadde gjort alle forberedelser, hadde tatt med oss mye frukt og kjøtt fra villmarken og rikelig med honning og fødemidler slik Herren hadde befalt oss – gikk vi ombord i skipet med hele vår last, med vårt såkorn og alt vi hadde tatt med oss, enhver etter sin alder, derfor gikk vi alle ombord i skipet med våre hustruer og våre barn.\n\n7 Min far hadde fått to sønner i villmarken, den eldste het Jakob og den yngste Josef.\n\n8 Og det skjedde at da vi alle hadde gått ombord i skipet og hadde tatt med oss våre fødemidler og det vi hadde fått befaling om, la vi ut på havet og ble drevet av vinden mot det lovede land.\n\n9 Og etter å ha blitt drevet frem av vinden i mange dager, begynte mine brødre og Ismaels sønner og også deres hustruer å gjøre seg lystige, så de begynte å danse og synge og tale på en meget usømmelig måte, ja, de glemte til og med ved hvilken kraft de var blitt ført dit, og de oppførte seg meget usømmelig.\n\n10 Og jeg, Nephi, begynte å bli overmåte redd for at Herren skulle bli vred på oss og straffe oss på grunn av våre misgjerninger så vi ble oppslukt i havets dyp. Derfor begynte jeg, Nephi, å tale meget alvorlig til dem, men se, de ble sinte på meg og sa: Vi vil ikke at vår yngre bror skal råde over oss.\n\n11 Og det skjedde at Laman og Lemuel tok og bandt meg med et rep og behandlet meg meget brutalt. Likevel tillot Herren det, så han kunne vise at han hadde makt til å oppfylle det han hadde sagt om de ugudelige.\n\n12 Og det skjedde etter at de hadde bundet meg så jeg ikke kunne røre meg, at kompasset som Herren hadde beredt, sluttet å virke.\n\n13 Derfor visste de ikke hvor de skulle styre skipet, for det brøt ut en sterk storm, ja, et stort og fryktelig uvær. Og vi ble drevet tilbake på vannet i tre dager, og de begynte å bli meget redde for at de skulle drukne i havet, likevel løste de meg ikke.\n\n14 Og den fjerde dagen vi drev tilbake, ble uværet enda mer forrykende.\n\n15 Og det skjedde at vi var nær ved å bli oppslukt i havets dyp. Og etter at vi hadde blitt drevet tilbake på vannene i fire dager, begynte mine brødre å forstå at Guds straffedommer var over dem, og at de måtte omkomme hvis de ikke omvendte seg fra sine misgjerninger. Derfor kom de til meg og løste båndene om mine håndledd, som hadde hovnet sterkt opp. Mine ankler var også svært hovne, og det var meget smertefullt.\n\n16 Likevel så jeg hen til min Gud og priste ham hele dagen lang, og jeg knurret ikke mot Herren på grunn av mine lidelser.\n\n17 Nå hadde min far, Lehi, sagt mange ting til dem, og også til Ismaels sønner, men se, de slynget ut mange trusler mot alle som talte min sak. Og mine foreldre, som var nedbøyet av år og som hadde lidd stor sorg på grunn av sine barn, ble svake og ble lagt på sykeseng.\n\n18 På grunn av sin sorg og store bedrøvelse og mine brødres misgjerninger var de nær ved å bli tatt bort fra dette liv for å møte sin Gud, ja, deres grå hår var nær ved å bli lagt ned i støvet, ja, sorgen var nær ved å legge dem i en våt grav.\n\n19 Og Jakob og Josef, som var små og stadig trengte føde, var også bedrøvet på grunn av sin mors lidelser, men hverken min hustru, med sine tårer og bønner, eller mine barn greide å bløtgjøre mine brødres hjerter så de ville løse meg.\n\n20 Og det var intet annet enn Guds kraft som truet dem med ødeleggelse som kunne bløtgjøre deres hjerter. Da de derfor forsto at de var i ferd med å bli oppslukt i havets dyp, omvendte de seg fra det de hadde gjort, og løste meg.\n\n21 Og det skjedde at da de hadde løst meg, se, da tok jeg kompasset, og det virket som jeg ønsket. Og det skjedde at jeg ba til Herren, og etter at jeg hadde bedt, løyet vinden, stormen la seg, og det ble blikk stille.\n\n22 Og det skjedde at jeg, Nephi, styrte skipet så vi igjen seilte mot det lovede land.\n\n23 Og det skjedde at etter at vi hadde seilt i mange dager, kom vi til det lovede land, og vi gikk i land og slo opp våre telt, og vi kalte det det lovede land.\n\n24 Og det skjedde at vi begynte å dyrke jorden, og vi begynte å så frø, ja, vi la alle frø som vi hadde hatt med oss fra Jerusalems land, ned i jorden, og det skjedde at de vokste frodig, derfor ble vi rikelig velsignet.\n\n25 Og det skjedde at da vi reiste omkring i villmarken i det lovede land, oppdaget vi at det fantes alle slags dyr i skogene, både ku og okse og esel og hest og geit og villgeit, og alle slags ville dyr som var til menneskers bruk. Og vi fant allslags malm, både av gull, sølv og kobber.\n\n", "1-ne 19": "[center][font_size=26]Kapittel 19[/font_size][/center]\n\n[i]Nephi lager plater av malm og skriver sitt folks historie – Israels Gud vil komme seks hundre år etter at Lehi forlot Jerusalem – Nephi forteller om hans lidelser og korsfestelse – Jødene vil bli foraktet og adspredt frem til de siste dager da de vil vende seg til Herren. Ca. 588–570 f.Kr.[/i]\n\n1 Og det skjedde at jeg på Herrens befaling laget plater av malm hvor jeg kunne gravere en opptegnelse om mitt folk. Og på platene jeg laget, graverte jeg min fars opptegnelse og også våre reiser i villmarken og min fars profetier, og mange av mine egne profetier har jeg også gravert på dem.\n\n2 Og da jeg laget dem, visste jeg ikke at jeg skulle få befaling fra Herren om å lage disse platene. Derfor er min fars opptegnelse og hans fedres slektshistorie og det meste av det vi foretok oss i villmarken, gravert på de første platene som jeg har omtalt. Derfor er det som skjedde før jeg laget disse platene, i sannhet mer nøyaktig beskrevet på de første platene.\n\n3 Og etter at jeg ifølge befaling hadde laget disse platene, mottok jeg, Nephi, en befaling om at den kirkelige virksomhet og profetiene – de klareste og mest verdifulle deler av dem – skulle skrives på disse platene, og at det skulle skrives for å undervise mitt folk som skulle ta landet i besittelse, og også av andre vise årsaker som Herren kjenner.\n\n4 Derfor skrev jeg, Nephi, en opptegnelse på de andre platene, som gir en beretning – ja, eller som gir en mer utførlig beretning – om mitt folks kriger og stridigheter og utryddelse. Og dette har jeg gjort, og jeg har befalt mitt folk hva de skulle gjøre etter min bortgang og at disse platene skulle overleveres fra generasjon til generasjon, eller fra én profet til den neste, inntil Herren gir andre befalinger.\n\n5 Jeg skal senere forklare hvordan jeg laget disse platene, og se, deretter fortsetter jeg som jeg har sagt, og det gjør jeg for at de helligste ting kan bli bevart og komme til mitt folks kunnskap.\n\n6 Likevel skriver jeg ikke noe på plater uten at jeg anser det for å være hellig. Og hvis jeg begår feil, begikk de i fordums tid feil også. Ikke slik å forstå at jeg vil unnskylde meg på grunn av det andre mennesker har gjort, men på grunn av kjødets svakhet vil jeg unnskylde meg.\n\n7 For det som enkelte mennesker synes er av stor verdi både for legeme og sjel, akter andre for intet og tråkker det under fot. Ja, til og med Israels Gud tråkker menneskene under fot. Jeg sier tråkker under fot, men jeg kunne si det med andre ord – de akter ham for intet og lytter ikke til hans råds røst.\n\n8 Og se, ifølge engelens ord kommer han seks hundre år etter at min far forlot Jerusalem.\n\n9 Og på grunn av sine misgjerninger skal verden akte ham for intet. Derfor pisker de ham og han tåler det, og de slår ham og han tåler det, ja, de spytter på ham og han tåler det på grunn av sin kjærlige vennlighet og sin langmodighet mot menneskenes barn.\n\n10 Og våre fedres Gud, som førte dem ut av Egypt, ut av trelldom, og også bevarte dem i villmarken, ja, Abrahams og Isaks og Jakobs Gud, overlater seg, ifølge engelens ord, som et menneske i ugudelige menneskers hender – for å bli løftet opp ifølge Zenocks ord, og for å bli korsfestet ifølge Neums ord og for å bli lagt i en grav ifølge Zenos’ ord om de tre dagers mørke, som skulle være et tegn gitt på hans død for dem som skulle bo på øyene i havet, og spesielt gitt til dem som er av Israels hus.\n\n11 For slik talte profeten: På den dag skal Gud Herren visselig vende seg til hele Israels hus – til noen med sin røst på grunn av deres rettferdighet og til deres store glede og frelse, og til andre med sin krafts torden og lynild, med uvær, ild, røk og en mørk tåke, ved at jorden åpner seg og ved at fjell løftes opp.\n\n12 Og alle disse ting må visselig skje, sier profeten Zenos. Og jordens klipper må revne, og fordi jorden stønner, skal mange av kongene på øyene i havet bli påvirket av Guds Ånd til å utbryte: Naturens Gud lider.\n\n13 Og om dem som er i Jerusalem, sier profeten at de skal bli tuktet av alle mennesker fordi de korsfester Israels Gud og vender sine hjerter bort, forkaster tegn og undere og Israels Guds makt og herlighet.\n\n14 Og fordi de vender sine hjerter bort, sier profeten, og har foraktet Israels Hellige, skal de vandre om i kjødet og omkomme og bli til spott og spe og bli hatet av alle nasjoner.\n\n15 Ikke desto mindre, når den dag kommer, sier profeten, at de ikke lenger vender sine hjerter bort fra Israels Hellige, da vil han huske de pakter han inngikk med deres fedre.\n\n16 Ja, da vil han huske øyene i havet, og alle folk som er av Israels hus, vil jeg samle inn fra jordens fire hjørner, sier Herren, ifølge profeten Zenos’ ord.\n\n17 Ja, og hele jorden skal se Herrens frelse, sier profeten, og alle nasjoner, slekter, tungemål og folk skal bli velsignet.\n\n18 Og jeg, Nephi, har skrevet dette til mitt folk så jeg kanskje kan overtale dem til å huske Herren sin Forløser.\n\n19 Derfor taler jeg til hele Israels hus, dersom de noensinne skulle komme i besittelse av disse ting.\n\n20 For se, min ånd er urolig, noe som gjør meg trett, ja, så alle mine ledd er svake på grunn av dem som bor i Jerusalem, for hadde ikke Herren vært barmhjertig og vist meg hva som ville skje med dem, slik han også gjorde for profetene i fordums tid, ville jeg ha omkommet også.\n\n21 Og han viste virkelig profetene i fordums tid alt som ville skje med dem, og han viste også mange hva som ville skje med oss. Derfor vet vi nødvendigvis hva som vil skje med dem, for det er skrevet på messingplatene.\n\n22 Nå skjedde det at jeg, Nephi, underviste mine brødre om disse ting, og det skjedde at jeg leste mange ting for dem som var gravert på messingplatene, så de kunne vite hva Herren har gjort i andre land, blant mennesker i fordums tid.\n\n23 Og jeg leste mange ting for dem som var skrevet i Mosebøkene. Men for at jeg mer fullstendig kunne overtale dem til å tro på Herren deres Forløser, leste jeg for dem det som var skrevet av profeten Jesaja, for jeg anvendte alle Skriftene på oss, så dette kunne være oss til gavn og lærdom.\n\n24 Derfor talte jeg til dem og sa: Hør profetens ord, dere som er en levning av Israels hus, en gren som er blitt brukket av. Hør profetens ord som ble skrevet til hele Israels hus, og anvend dem på dere selv, så dere kan ha håp – og likeledes deres brødre som dere er avbrukket fra – for på denne måten har profeten skrevet.\n\n", "1-ne 20": "[center][font_size=26]Kapittel 20[/font_size][/center]\n\n[i]Herren åpenbarer sine hensikter for Israel – Israel er blitt utvalgt i lidelsens smelteovn og skal dra ut av Babylon – Sammenlign med Jesaja kapittel 48. Ca. 588–570 f.Kr.[/i]\n\n1 Lytt og hør dette, Jakobs hus, dere som kalles ved Israels navn og er kommet ut av Judas vann, eller ut av dåpens vann, dere som sverger i Herrens navn og taler om Israels Gud, men de sverger hverken i sannhet eller rettskaffenhet.\n\n2 Likevel kaller de seg etter den hellige by, men de setter ikke sin lit til Israels Gud som er Hærskarenes Herre, ja, Hærskarenes Herre er hans navn.\n\n3 Se, jeg har kunngjort de forrige ting fra begynnelsen, og de gikk ut av min munn, og jeg viste dem, brått viste jeg dem.\n\n4 Og jeg gjorde det fordi jeg visste at du er gjenstridig, og din nakke er en jernsene, og din panne messing.\n\n5 Og helt fra begynnelsen har jeg kunngjort det for deg. Før det skjedde, viste jeg det for deg, og jeg gjorde det for at du ikke skulle si: Mitt gudebilde har gjort det, og mitt utskårne bilde og mitt støpte bilde har befalt dem.\n\n6 Du har sett og hørt alt dette, og du vil ikke kunngjøre det, og jeg har vist deg nye ting fra denne tid av, ja, skjulte ting, og du kjente dem ikke.\n\n7 De er skapt nå og ikke fra begynnelsen, endog før den dag du ikke hørte dem, ble de kunngjort for deg, for at du ikke skulle si: Se, jeg kjente dem.\n\n8 Ja, og du hørte ikke, og du visste ikke, ja, fra den tid av var ikke ditt øre åpent. For jeg visste at du ville handle meget troløst og ble kalt en overtreder fra mors liv av.\n\n9 Likevel vil jeg for mitt navns skyld holde min vrede tilbake, og for min æres skyld legger jeg bånd på meg og skåner deg, så du ikke skal bli avskåret.\n\n10 For se, jeg har renset deg, jeg har utvalgt deg i lidelsens smelteovn.\n\n11 For min egen skyld, ja, for min egen skyld vil jeg gjøre dette, for jeg vil ikke tillate at mitt navn blir tilsmusset, og jeg vil ikke gi min herlighet til en annen.\n\n12 Lytt til meg, du Jakob, og Israel som jeg har kalt, for jeg er han, jeg er den første, og jeg er også den siste.\n\n13 Min hånd har også grunnfestet jorden, og min høyre hånd har utspent himlene. Jeg kaller på dem, og de reiser seg sammen.\n\n14 Samle dere alle sammen og hør: Hvem iblant dem har kunngjort disse ting for dem? Herren har elsket ham, ja, og han vil oppfylle sitt ord som han har kunngjort ved dem, og han vil gjøre som han behager med Babylon, og hans arm skal falle på kaldeerne.\n\n15 Herren sier også: Jeg, Herren, jeg har talt. Ja, jeg har kalt ham til å kunngjøre det. Jeg har ledet ham, og han skal lykkes på sin ferd.\n\n16 Kom nær til meg, jeg har ikke talt i det skjulte. Fra begynnelsen av, fra den tid det ble kunngjort, har jeg talt, og Gud Herren og hans Ånd har sendt meg.\n\n17 Og så sier Herren, din Forløser, Israels Hellige: Jeg har sendt ham, Herren din Gud som lærer deg å gjøre det som er deg til gavn, som leder deg på den vei du skulle gå, han har gjort det.\n\n18 Å, om du hadde lyttet til mine bud! Da hadde din fred vært som en elv og din rettferdighet som havets bølger.\n\n19 Da hadde også din ætt vært som sanden, og ditt livs avkom som sandkornene i den, hans navn skulle hverken bli avskåret eller ødelagt for mitt åsyn.\n\n20 Dra ut av Babylon, flykt fra kaldeerne! Kunngjør dette, fortell det med jubelrøst, utbre det til jordens ende og si: Herren har forløst sin tjener Jakob.\n\n21 Og de tørstet ikke, han ledet dem gjennom ørkener, han fikk vannet til å strømme ut av klippen for dem, han kløvde også klippen, og vannet fosset ut.\n\n22 Og selv om han har gjort alt dette, og større ting også, er det ingen fred for de ugudelige, sier Herren.\n\n", "1-ne 21": "[center][font_size=26]Kapittel 21[/font_size][/center]\n\n[i]Messias vil være et lys for hedningefolkene og vil sette fangene fri – Israel vil bli samlet med kraft i de siste dager – Konger vil være deres fosterfedre – Sammenlign med Jesaja kapittel 49. Ca. 588–570 f.Kr.[/i]\n\n1 Og videre, hør, O Israels hus, alle dere som er brukket av og drevet ut på grunn av mitt folks presters ugudelighet, ja, alle dere som er brukket av som er adspredt viden om, som er av mitt folk, Israels hus. Hør på meg, øyer, og gi akt, dere folk i det fjerne. Herren har kalt meg fra mors liv av, fra min mors skjød har han nevnt mitt navn.\n\n2 Og han har gjort min munn til et skarpt sverd og skjult meg i sin hånds skygge. Han har gjort meg til en blank pil og gjemt meg i sitt kogger.\n\n3 Og han sa til meg: Du er min tjener, O Israel, i deg vil jeg bli forherliget.\n\n4 Men jeg sa: Forgjeves har jeg arbeidet meg trett, og til ingen nytte har jeg fortært min kraft. Men min dom er hos Herren, og min gjerning for min Gud.\n\n5 Og nå sier Herren, som fra mors liv dannet meg så jeg skulle være hans tjener, for å føre Jakob tilbake til ham. Selv om Israel ikke er samlet, skal jeg likevel være høyt aktet i Herrens øyne, og min Gud skal være min styrke.\n\n6 Og han sa: Det er lett for deg å være min tjener til å gjenreise Jakobs stammer og føre tilbake dem av Israel som er blitt spart. Jeg vil også gjøre deg til et lys for hedningefolkene for at du kan være min frelse til jordens ender.\n\n7 Så sier Herren, Israels Forløser, hans Hellige, til ham som er foraktet av hver sjel, til ham som er avskydd av folkene, til ham som er herskeres tjener: Konger skal se det og reise seg, fyrster skal også tilbe på grunn av Herren som er trofast.\n\n8 Så sier Herren: På den tid som har behaget meg, har jeg bønnhørt dere, havets øyer, og på frelsens dag har jeg hjulpet dere, og jeg vil bevare dere og gi dere min tjener til en pakt for folket, for at dere skal gjenreise landet og utskifte de øde arvedeler,\n\n9 så du kan si til fangene: Gå ut – til dem som sitter i mørket: Kom frem. På veiene skal de beite, og på alle de høye steder skal det være beitemark for dem.\n\n10 De skal ikke sulte og ikke tørste. Hverken heten eller solen skal skade dem. For han som forbarmer seg over dem, skal føre dem og lede dem til kildevell.\n\n11 Og jeg vil gjøre alle mine fjell til en allfarvei, og mine ryddede veier skal bygges opp.\n\n12 Og da, O Israels hus, se, de kommer langt borte fra, noen fra nord og noen fra vest og noen fra Sinims land.\n\n13 Syng, dere himler, og fryd deg, du jord, for deres føtter som er i øst, skal ikke vandre mer. Dere fjell, bryt ut i frydesang, for de skal aldri mer bli slått, for Herren har trøstet sitt folk og vil forbarme seg over sine som er plaget.\n\n14 Men se, Sion har sagt: Herren har forlatt meg, og min Herre har glemt meg, men han vil vise at det har han ikke gjort.\n\n15 For glemmer vel en kvinne sitt diende barn så hun ikke forbarmer seg over sitt livs sønn? Ja, om de måtte glemme, så glemmer ikke jeg deg, O Israels hus.\n\n16 Se, i begge mine hender har jeg gravert deg, dine murer står alltid for meg.\n\n17 Dine barn kommer i hast mot dine ødeleggere, og de som la deg øde, skal dra bort fra deg.\n\n18 Løft dine øyne og se deg omkring, alle disse samler seg, og de skal komme til deg. Og like sikkert som jeg lever, sier Herren, skal du visselig iføre deg dem alle som et smykke og binde dem om deg som bruden.\n\n19 For dine ruiner og dine øde steder og ditt herjede land skal nå være for trangt for innbyggerne, og de som oppslukte deg, skal være langt borte.\n\n20 De barn du skal få etter at du har mistet de første, skal igjen si i dine ører: Plassen er for trang for meg, gi meg plass så jeg kan få bo her.\n\n21 Da skal du si i ditt hjerte: Hvem har født meg disse og har sett at jeg har mistet mine barn, var ufruktbar og en fange som streifer omkring? Og hvem har fostret disse? Se, jeg ble forlatt. Hvor har disse vært?\n\n22 Så sier Gud Herren: Se, jeg vil løfte min hånd for hedningefolkene og heve mitt banner for folket, og de skal komme med dine sønner i sine armer, og dine døtre skal de bære på sine skuldre.\n\n23 Og konger skal være dine fosterfedre og deres dronninger dine ammer. De skal kaste seg på sitt ansikt til jorden for deg, og dine føtters støv skal de slikke. Og du skal vite at jeg er Herren, for de som venter på meg, skal ikke bli til skamme.\n\n24 For skal byttet bli tatt fra den mektige eller de lovlige fangene settes fri?\n\n25 Men så sier Herren: Selv den mektiges fanger skal bli tatt bort, og voldsmannens bytte skal slippe unna, for jeg vil kjempe mot den som kjemper mot deg, og dine barn vil jeg frelse.\n\n26 Og jeg vil la dine undertrykkere ete sitt eget kjøtt, og de skal bli drukne av sitt eget blod som av søt vin, og alt kjød skal vite at jeg, Herren, er din Frelser og din Forløser, Jakobs Mektige.\n\n", "1-ne 22": "[center][font_size=26]Kapittel 22[/font_size][/center]\n\n[i]Israel vil bli adspredt over hele jorden – I de siste dager vil hedningefolkene amme og nære Israel med evangeliet – Israel vil bli samlet og reddet, og de ugudelige vil brenne som halm – Djevelens rike vil bli ødelagt, og Satan vil bli bundet. Ca. 588–570 f.Kr.[/i]\n\n1 Og nå skjedde det at etter at jeg, Nephi, hadde lest det som var gravert på messingplatene, kom mine brødre og sa til meg: Hva betyr det du har lest? Skal det forstås slik at dette er åndelige begivenheter – noe som skal skje åndelig og ikke fysisk?\n\n2 Og jeg, Nephi, sa til dem: Se, det ble åpenbart til profeten ved Åndens røst, for ved Ånden blir alle ting som skal skje menneskenes barn i kjødet, gjort kjent for profetene.\n\n3 Derfor er det jeg har lest, noe som er både timelig og åndelig, for det ser ut til at Israels hus før eller senere vil bli adspredt over hele jordens overflate, ja, også blant alle nasjoner.\n\n4 Og se, det finnes allerede mange som Jerusalems innbyggere ikke vet noe om. Ja, størstedelen av alle stammene er blitt ført bort, og de er adspredt hist og her på øyene i havet, og hvor de er, vet ingen av oss, vi vet bare at de er ført bort.\n\n5 Og etter at de er blitt ført bort, er disse ting blitt profetert om dem, og også om alle som heretter skal adspredes og forvirres på grunn av Israels Hellige, for mot ham vil de forherde sine hjerter. Derfor skal de bli adspredt blant alle nasjoner og skal hates av alle mennesker.\n\n6 Ikke desto mindre, etter at de er blitt ammet av hedningefolkene og Herren har løftet sin hånd for hedningefolkene og oppreist dem til et banner, og deres barn er blitt båret i deres armer og deres døtre på deres skuldre – se, det som er omtalt, er timelig, for slik er Herrens pakter med våre fedre, og det sikter til oss i dagene som kommer, og også til alle våre brødre som er av Israels hus.\n\n7 Og det betyr at etter at hele Israels hus er blitt adspredt og forvirret, kommer tiden da Gud Herren vil oppreise en mektig nasjon blant hedningefolkene, ja, i dette land, og ved dem skal vår ætt bli adspredt.\n\n8 Og etter at vår ætt er adspredt, vil Gud Herren begynne å utføre et forunderlig verk blant hedningefolkene, og det skal være av stor verdi for vår ætt. Derfor sammenlignes det med at de blir næret av hedningefolkene og blir båret i deres armer og på deres skuldre.\n\n9 Og det skal også være av verdi for hedningefolkene, og ikke bare for hedningefolkene, men for hele Israels hus, for å gjøre dem kjent med de pakter himmelens Fader inngikk med Abraham, og som lød slik: I din ætt skal alle jordens slekter velsignes.\n\n10 Og jeg vil dere skal vite, mine brødre, at alle jordens slekter ikke kan velsignes uten at han blotter sin arm for nasjonenes øyne.\n\n11 Derfor vil Gud Herren begynne å blotte sin arm for alle nasjoners øyne ved å tilveiebringe sine pakter og sitt evangelium til dem som er av Israels hus.\n\n12 Derfor vil han igjen føre dem ut av fangenskap, de skal samles i sine arveland og skal bringes ut av mulm og ut av mørke, og de skal vite at Herren er deres Frelser og deres Forløser, Israels Mektige.\n\n13 Og blodet fra den store og avskyelige kirke, som er hele jordens skjøge, skal komme over deres egne hoder, for de skal krige mot hverandre innbyrdes – og sverdet i deres egne hender skal falle på deres egne hoder, og de skal bli drukne av sitt eget blod.\n\n14 Og alle nasjoner som kriger mot deg, O Israels hus, skal vendes mot hverandre og falle i den grav de gravde for å fange Herrens folk. Og alle som kjemper mot Sion, skal ødelegges, og den store skjøge som har fordreid Herrens rette veier – ja, den store og avskyelige kirke – skal falle i støvet, og stort skal dens fall være.\n\n15 For se, sier profeten, tiden kommer hastig da Satan ikke lenger skal ha makt over menneskenes barns hjerter, for dagen kommer snart da alle som er stolte og de som er ugudelige, skal være som halm, og dagen kommer da de må brennes.\n\n16 For tiden kommer snart da fylden av Guds vrede skal utøses over alle menneskenes barn, for han vil ikke tillate at de ugudelige dreper de rettferdige.\n\n17 Derfor vil han beskytte de rettferdige ved sin makt, selv om fylden av hans vrede må komme og de rettferdige bli beskyttet, ja, selv ved at deres fiender ødelegges ved ild. Derfor behøver de rettferdige ikke frykte, for så sier profeten: De skal reddes, selv om det skjer som ved ild.\n\n18 Se, mine brødre, jeg sier til dere at disse ting snart må komme, ja, blod, ild og røkskyer må komme. Og det må nødvendigvis skje på denne jord, og det kommer til menneskene i kjødet hvis de forherder sine hjerter mot Israels Hellige.\n\n19 For se, de rettferdige skal ikke gå til grunne, for den tid må visselig komme da alle som kjemper mot Sion, vil bli avskåret.\n\n20 Og Herren vil visselig berede en vei for sitt folk for å oppfylle de ord Moses talte da han sa: En profet likesom meg skal Herren deres Gud oppreise dere, ham skal dere høre på i alt han sier dere, og det skal skje at alle som ikke vil høre denne profet, skal bli avskåret fra folket.\n\n21 Og nå forkynner jeg, Nephi, dere at den profet Moses talte om, var Israels Hellige, derfor skal han dømme i rettferdighet.\n\n22 Og de rettferdige behøver ikke frykte, for de er de som ikke skal forvirres. Men djevelens rike skal bygges opp blant menneskenes barn, og dette rike er opprettet blant dem som er i kjødet.\n\n23 For tiden kommer hastig da alle kirker som er bygget opp for vinnings skyld, og alle som er bygget opp for å få makt over menneskene, og alle som er bygget opp for å bli populære i verdens øyne og de som søker kjødets lyster og det som er av verden, og å gjøre alle slags misgjerninger – ja, kort sagt, alle som tilhører djevelens rike, er de som trenger å frykte og skjelve og beve, det er de som må bringes ned i støvet, og det er de som må fortæres som halm – og dette er ifølge profetens ord.\n\n24 Og tiden kommer hastig da de rettferdige skal føres inn som kalver på båsen og Israels Hellige skal regjere med herredømme og makt, med kraft og stor herlighet.\n\n25 Og han samler sine barn fra jordens fire hjørner, han teller sine får, og de kjenner ham, og det skal bli én hjord og én hyrde. Og han skal fø sine får, og hos ham skal de finne føde.\n\n26 Og på grunn av hans folks rettferdighet har ikke Satan noen makt, derfor kan han ikke løses på mange år, for han har ingen makt over folkets hjerter, for de lever rettferdig, og Israels Hellige regjerer.\n\n27 Og se, jeg, Nephi, sier dere at alt dette må skje i kjødet.\n\n28 Men se, alle nasjoner, slekter, tungemål og folk skal bo trygt hos Israels Hellige, hvis de vil omvende seg.\n\n29 Og nå slutter jeg, Nephi, for i øyeblikket våger jeg ikke tale videre om disse ting.\n\n30 Derfor, mine brødre, vil jeg dere skal vite at det som er skrevet på messingplatene, er sant, og de vitner om at alle mennesker må være lydige mot Guds bud.\n\n31 Derfor behøver dere ikke tro at jeg og min far er de eneste som har vitnet og også undervist om det. Hvis dere derfor er lydige mot budene og holder ut til enden, skal dere bli frelst på den siste dag. Og slik er det. Amen.\n\n", "2-ne 1": "[center][font_size=26]Nephis annen bok[/font_size][/center]\n\nEn beretning om Lehis død. Nephis brødre gjør opprør mot ham. Herren advarer Nephi og ber ham dra ut i villmarken. Hans reiser i villmarken og så videre.\n\n[center][font_size=26]Kapittel 1[/font_size][/center]\n\n[i]Lehi profeterer om et frihetens land – Hans ætt vil bli adspredt og slått hvis de forkaster Israels Hellige – Han formaner sine sønner og ber dem ta rettferdighetens rustning på. Ca. 588–570 f.Kr.[/i]\n\n1 Og nå skjedde det at etter at jeg, Nephi, hadde sluttet å undervise mine brødre, sa vår far, Lehi, også meget til dem og minnet dem om hvor store ting Herren hadde gjort for dem ved å føre dem ut av Jerusalems land.\n\n2 Og han talte til dem om deres opprør på havet og om hvor barmhjertig Gud hadde vært som sparte deres liv, så de ikke ble oppslukt av havet.\n\n3 Og han talte også til dem om det lovede land som de hadde fått, og hvor barmhjertig Herren hadde vært ved å advare oss, så vi kunne flykte ut av Jerusalems land.\n\n4 For se, sa han, jeg har sett et syn, og derfor vet jeg at Jerusalem er ødelagt, og hadde vi blitt igjen i Jerusalem, ville vi også ha omkommet.\n\n5 Men, sa han, til tross for våre plager har vi fått et lovet land, et land som er utvalgt fremfor alle andre land, et land som Gud Herren ved en pakt har lovet meg skulle være et arveland for min ætt. Ja, Herren har ved en pakt gitt dette landet til meg og til mine barn for evig, og også til alle dem som skulle føres ut av andre land ved Herrens hånd.\n\n6 Derfor profeterer jeg, Lehi, slik jeg blir påvirket av den Ånd som er i meg, at ingen skal komme inn i dette landet uten at de ledes ved Herrens hånd.\n\n7 Derfor er dette landet innviet til dem som han skal lede hit. Og hvis de tjener ham ifølge de bud han har gitt, skal det være et frihetsland for dem. Derfor skal de aldri føres ned i fangenskap. Om det skjer, skal det være på grunn av synd, for hvis synden griper om seg, skal landet forbannes for deres skyld, men for de rettferdige skal det velsignes for evig.\n\n8 Og se, det er visdom i at andre nasjoner ennå ikke kjenner til dette landet, for se, mange nasjoner ville oversvømme landet så det ikke ble plass til noen arv.\n\n9 Derfor har jeg, Lehi, fått et løfte, at hvis de som Gud Herren skal føre ut av Jerusalems land, holder hans bud, skal det gå dem vel i dette landet, og de skal holdes adskilt fra alle andre nasjoner så de selv kan ta landet i besittelse. Og hvis de holder hans bud, skal de bli velsignet i dette landet, og ingen skal forulempe dem, og heller ikke ta bort deres arveland, og de skal bo trygt for evig.\n\n10 Men se, når den tid kommer at de synker ned i vantro, etter at de har mottatt så store velsignelser fra Herrens hånd og har kunnskap om jordens og alle menneskers skapelse, kjenner Herrens store og forunderlige gjerninger fra verdens skapelse av, og får kraft til å gjøre alle ting ved tro, har alle budene fra begynnelsen av og ved hans grenseløse godhet er blitt ført inn i dette dyrebare, lovede land – se, jeg sier at hvis den dag kommer at de forkaster Israels Hellige, den sanne Messias, sin Forløser og sin Gud, se, da vil straffedommer fra ham som er rettferdig, komme over dem.\n\n11 Ja, han vil føre andre nasjoner til dem, og han vil gi dem makt, og han vil ta fra dem deres eiendomsland, og han vil la dem bli adspredt og slått.\n\n12 Ja, fra generasjon til generasjon skal det være blodsutgytelse og store hjemsøkelser blant dem. Derfor vil jeg, mine sønner, at dere skal huske, ja, jeg vil at dere skal lytte til mine ord.\n\n13 Om dere bare ville våkne opp, våkne opp av en dyp søvn, ja, av helvetes søvn og ryste av de redselsfulle lenker dere er bundet med, som er de lenker som binder menneskenes barn, så de blir tatt til fange og ført ned til elendighetens og smertens evige svelg.\n\n14 Våkn opp, stå opp fra støvet og hør ordene til en skjelvende far, hvis lemmer dere snart må legge ned i den kalde og tause grav som ingen vandringsmann kan vende tilbake fra. Noen få dager til, og jeg går all kjødets gang.\n\n15 Men se, Herren har forløst min sjel fra helvete, jeg har skuet hans herlighet, og jeg er for evig omfavnet i hans kjærlighets armer.\n\n16 Og jeg ber dere om å huske å etterleve Herrens lover og bud. Se, helt fra begynnelsen av har min sjel vært engstelig for dette.\n\n17 Fra tid til annen har mitt hjerte vært nedtynget av sorg, for jeg har fryktet for at Herren deres Gud på grunn av deres hårde hjerter skulle la sin vredes fylde komme over dere, så dere blir avskåret og ødelagt for evig,\n\n18 eller at en forbannelse skulle komme over dere gjennom mange generasjoner, og dere blir hjemsøkt av sverd og av hungersnød og blir hatet og ledet ifølge djevelens vilje og fangenskap.\n\n19 Mine sønner, måtte disse ting ikke komme over dere, men måtte dere bli et utvalgt og et av Herren begunstiget folk. Men se, hans vilje skje, for hans veier er rettferdighet for evig.\n\n20 Og han har sagt: Hvis dere holder mine bud, skal det gå dere vel i landet, men hvis dere ikke holder mine bud, skal dere bli avskåret fra min nærhet.\n\n21 Og for at min sjel kan glede seg over dere, og mitt hjerte kan forlate denne verden med glede på grunn av dere, og for at jeg ikke skal legges ned i graven med sorg og bedrøvelse, stå opp fra støvet, mine sønner, og vær menn, og vær fast bestemt, med ett hjerte og ett sinn, og vær forenet i alle ting, så dere ikke føres i fangenskap,\n\n22 så dere ikke blir slått med en svær forbannelse, og også så dere ikke pådrar dere en rettferdig Guds mishag til fortapelse, ja, så både sjel og legeme evig går fortapt.\n\n23 Våkn opp, mine sønner, ta rettferdighetens rustning på. Ryst av de lenker dere er bundet med, og kom frem ut av mørket, og stå opp fra støvet.\n\n24 Gjør ikke mer opprør mot deres bror som har hatt herlige syner, og som har holdt budene helt fra den tid vi forlot Jerusalem, og som har vært et redskap i Guds hender til å bringe oss frem til det lovede land, for var det ikke for ham, måtte vi ha omkommet av sult i villmarken. Ikke desto mindre forsøkte dere å ta hans liv, ja, og han har hatt stor sorg på grunn av dere.\n\n25 Jeg frykter og bever sterkt for at han på grunn av dere skal lide igjen. For se, dere har anklaget ham for å ha forsøkt å få makt og myndighet over dere. Men jeg vet at han ikke har forsøkt å få makt og heller ikke myndighet over dere, men han har søkt Guds herlighet og deres egen evige velferd.\n\n26 Og dere har knurret fordi han har talt tydelig til dere. Dere sier at han har vært streng, dere sier at han har vært vred på dere, men se, hans strenghet var strengheten ved Guds ords kraft som var i ham, og det som dere kaller vrede, var sannheten ifølge det som er i Gud, og som han ikke kunne holde tilbake, og som uten omsvøp tilkjennega deres synder.\n\n27 Og det måtte nødvendigvis være slik at Guds kraft måtte være med ham, slik at han befalte dere så dere måtte adlyde. Men se, det var ikke han, men det var Herrens Ånd som var i ham, som åpnet hans munn til å tale så han ikke kunne lukke den.\n\n28 Og nå, min sønn Laman, og også Lemuel og Sam, og også mine sønner som er Ismaels sønner, se, hvis dere vil lytte til Nephis røst, skal dere ikke gå til grunne. Og hvis dere vil lytte til ham, gir jeg dere en velsignelse, ja, min første velsignelse.\n\n29 Men hvis dere ikke vil lytte til ham, tar jeg bort min første velsignelse, ja, min velsignelse, og den skal bli gitt til ham.\n\n30 Og nå, Zoram, taler jeg til deg: Se, du er Labans tjener. Ikke desto mindre har du blitt ført ut av Jerusalems land, og jeg vet at du for evig er en sann venn av min sønn Nephi.\n\n31 Derfor, fordi du har vært trofast, skal din ætt bli velsignet med hans ætt, så de lenge har fremgang i dette landet, og intet annet enn misgjerninger blant dem skal skade eller forstyrre deres fremgang i dette landet for evig.\n\n32 Derfor, hvis dere holder Herrens bud, har Herren innviet dette landet for å trygge din ætt sammen med min sønns ætt.\n\n", "2-ne 2": "[center][font_size=26]Kapittel 2[/font_size][/center]\n\n[i]Forløsning kommer gjennom Den Hellige Messias – Frihet til å velge (handlefrihet) er avgjørende for eksistens og fremgang – Adam falt for at mennesket kunne bli til – Mennesket står fritt til å velge frihet og evig liv. Ca. 588–570 f.Kr.[/i]\n\n1 Og nå taler jeg til deg, Jakob: Du er min førstefødte i mine trengslers dager i villmarken. Og se, i din barndom har du hatt mange lidelser og mye sorg på grunn av dine brødres råskap.\n\n2 Likevel kjenner du, Jakob, min førstefødte i villmarken, Guds storhet, og han skal hellige dine lidelser til ditt gavn.\n\n3 Derfor skal din sjel bli velsignet, og du skal bo trygt med din bror, Nephi, og dine dager skal brukes i din Guds tjeneste. Derfor vet jeg at du er forløst på grunn av din Forløsers rettferdighet, for du har sett at han kommer i tidens fylde for å bringe menneskene frelse.\n\n4 Og du har skuet hans herlighet i din ungdom, derfor er du velsignet, ja, likesom de som han skal betjene i kjødet. For Ånden er den samme i går, i dag og for evig, og veien er beredt fra menneskets fall, og frelsen gis vederlagsfritt.\n\n5 Og menneskene er tilstrekkelig undervist til å kjenne godt fra ondt. Og loven er gitt til menneskene, og intet kjød er rettferdiggjort ved loven – eller ved loven blir menneskene avskåret, ja, ved den timelige lov ble de avskåret, og ved den åndelige lov dør de også bort fra det som er godt, og blir ulykkelige for evig.\n\n6 Derfor kommer forløsningen i og gjennom Den Hellige Messias, for han er full av nåde og sannhet.\n\n7 Se, for å oppfylle de krav loven stiller, ofrer han seg selv som et offer for synd for alle dem som har et sønderknust hjerte og en angrende ånd, og for ingen andre kan lovens krav oppfylles.\n\n8 Hvor viktig er det ikke derfor å gjøre dette kjent for jordens innbyggere, så de kan vite at intet kjød kan bo i Guds nærhet uten at det skjer ved Den Hellige Messias’ fortjeneste, barmhjertighet og nåde, han som nedlegger sitt liv i kjødet og tar det igjen ved Åndens kraft, så han kan tilveiebringe de dødes oppstandelse, idet han er den første som skal oppstå.\n\n9 Derfor er han førstegrøden for Gud, ettersom han skal gå i forbønn for alle menneskenes barn, og de som tror på ham, skal bli frelst.\n\n10 Og på grunn av forbønnen for alle, kommer alle mennesker til Gud. Derfor står de i hans nærhet for å bli dømt av ham ifølge den sannhet og hellighet som er i ham. Derfor, i den lov som Den Hellige har gitt, fordres det at det blir gitt den straff som er fastsatt, og den straff som er fastsatt, er en motsetning til den fastsatte lykke, for å oppfylle forsoningens betingelser.\n\n11 For det må nødvendigvis være en motsetning i alle ting. Hvis ikke, min førstefødte i villmarken, kunne ikke rettferdighet tilveiebringes, heller ikke ugudelighet, hverken hellighet eller elendighet, hverken godt eller ondt. Derfor måtte alle ting nødvendigvis være blandet sammen til ett. Hvis det derfor skulle være ett hele, måtte det nødvendigvis forbli som dødt uten å ha hverken liv eller død, hverken forgjengelighet eller uforgjengelighet, lykke eller elendighet, hverken følelse eller følelsesløshet.\n\n12 Derfor måtte det nødvendigvis ha blitt skapt som noe verdiløst, og derfor ville ikke dets skapelse hatt noen hensikt. Dette måtte nødvendigvis ødelegge Guds visdom og hans evige hensikter, og også Guds makt, barmhjertighet og rettferdighet.\n\n13 Og hvis dere sier at det ikke er noen lov, sier dere også at det ikke er noen synd. Hvis dere sier at det ikke er noen synd, sier dere også at det ikke finnes noen rettferdighet. Og hvis det ikke finnes noen rettferdighet, finnes det ingen lykke. Og hvis det ikke finnes noen rettferdighet og heller ingen lykke, finnes det ingen straff og heller ingen elendighet. Og hvis disse ting ikke er til, finnes det ingen Gud. Og hvis det ikke finnes noen Gud, er hverken vi eller jorden til, for ikke noe kunne ha blitt skapt hverken til å virke eller til å bli påvirket, derfor måtte alle ting ha forsvunnet.\n\n14 Og nå, mine sønner, sier jeg dette til dere til deres gavn og lærdom. For det finnes en Gud, og han har skapt alle ting, både himlene og jorden, og alt som i dem er, både det som virker og det som blir påvirket.\n\n15 Og for å tilveiebringe sine evige hensikter med hensyn til mennesket – etter at han hadde skapt våre første foreldre og markens dyr og luftens fugler, ja, i virkeligheten alle ting som er skapt – måtte det nødvendigvis være en motsetning, nemlig den forbudte frukt i motsetning til livets tre, den ene søt og den andre bitter.\n\n16 Derfor ga Gud Herren mennesket anledning til å handle på egenhånd, derfor kunne ikke mennesket handle på egenhånd uten å bli påvirket av den ene eller den andre.\n\n17 Og ifølge det jeg har lest, må jeg, Lehi, nødvendigvis anta at en Guds engel, ifølge det som er skrevet, hadde falt fra himmelen. Derfor ble han en djevel, for han traktet etter det som var ondt for Gud.\n\n18 Og fordi han hadde falt fra himmelen og hadde blitt ulykkelig for evig, søkte han også å gjøre hele menneskeheten ulykkelig. Derfor, til Eva sa han, ja, den gamle slange som er djevelen, som er far til alle løgner, derfor sa han: Spis av den forbudte frukt, og du skal ikke dø, men du skal bli som Gud og kjenne godt og ondt.\n\n19 Og etter at Adam og Eva hadde spist av den forbudte frukt, ble de drevet ut av Edens have for å dyrke jorden.\n\n20 Og de har fått barn, ja, hele jordens familie.\n\n21 Og menneskenes barns dager ble forlenget ifølge Guds vilje, så de kunne omvende seg mens de var i kjødet, derfor ble deres tilstand en prøvestand, og deres tid ble forlenget ifølge de befalinger som Gud Herren ga til menneskenes barn. For han ga den befaling at alle mennesker må omvende seg, for han viste alle mennesker at de var fortapt på grunn av sine foreldres overtredelse.\n\n22 Og se, hvis Adam ikke hadde overtrådt, ville han ikke ha falt, men han ville ha forblitt i Edens have. Og alle ting som var skapt, måtte ha forblitt i den samme tilstand som de var i etter at de var skapt, og de måtte ha bestått for evig og ikke hatt noen ende.\n\n23 Og de ville ikke ha fått noen barn, derfor ville de ha forblitt i en tilstand av uskyld – uten glede, for de kjente ikke elendighet – uten å gjøre godt, for de kjente ikke synd.\n\n24 Men se, alle ting er blitt gjort i henhold til den visdom han har som kjenner alle ting.\n\n25 Adam falt for at mennesket kunne bli til, og mennesket er til for å kunne ha glede.\n\n26 Og Messias kommer i tidens fylde, så han kan forløse menneskenes barn fra fallet, og fordi de er forløst fra fallet, er de blitt fri for evig, kjenner godt fra ondt, for å handle på egenhånd og ikke bli påvirket av noe annet enn lovens straff på den store og siste dag ifølge de befalinger som Gud har gitt.\n\n27 Derfor er menneskene fri i kjødet, og alt som er nødvendig for menneskene, er gitt dem. Og de er fri til å velge frihet og evig liv gjennom alle menneskers store Mellommann, eller til å velge fangenskap og død ifølge djevelens fangenskap og makt, for han forsøker å gjøre alle mennesker ulykkelige likesom han selv er.\n\n28 Og nå, mine sønner, vil jeg dere skal se hen til den store Mellommann og lytte til hans store bud og være trofaste mot hans ord og velge evig liv ifølge hans Hellige ånds vilje,\n\n29 og ikke velge evig død ifølge kjødets vilje og det onde som er i det, som gir djevelens ånd makt til å ta til fange og føre dere ned til helvete, så han kan herske over dere i sitt eget rike.\n\n30 Jeg har talt disse få ord til dere alle, mine sønner, i de siste dager av min prøvetid, og jeg har valgt den gode del ifølge profetenes ord. Og jeg har ingen annen hensikt enn deres sjelers evige velferd. Amen.\n\n", "2-ne 3": "[center][font_size=26]Kapittel 3[/font_size][/center]\n\n[i]Josef i Egypt så nephittene i et syn – Han profeterte om Joseph Smith, seeren i de siste dager, om Moses som skulle befri Israel, og om Mormons bok som skulle komme frem. Ca. 588–570 f.Kr.[/i]\n\n1 Og nå taler jeg til deg, Josef, min sistefødte. Du ble født i mine lidelsers villmark, ja, i min største sorgs dager fødte din mor deg.\n\n2 Og måtte Herren også hellige og gi deg dette land, som er et meget dyrebart land, til arv for deg og til arv for din ætt med dine brødre og til din sikkerhet for evig, hvis dere holder Israels Helliges bud.\n\n3 Og nå, Josef, min sistefødte som jeg har ført ut av mine lidelsers villmark, måtte Herren velsigne deg for evig, for din ætt skal ikke bli fullstendig ødelagt.\n\n4 For se, du er mine lenders frukt, og jeg er en etterkommer av Josef som ble ført som fange til Egypt. Og store var de pakter Herren inngikk med Josef.\n\n5 Derfor så Josef virkelig vår tid. Og han fikk et løfte av Herren, at av hans lenders frukt ville Gud Herren oppreise en rettferdig gren til Israels hus, ikke Messias, men en gren som skulle brekkes av, men likevel bli husket i Herrens pakter ved at Messias skulle åpenbares for dem i de siste dager i kraftens ånd for å føre dem ut av mørke og til lys, ja, ut av skjult mørke og ut av fangenskap til frihet.\n\n6 For Josef bevitnet sannelig: En seer skal Herren min Gud oppreise som skal være en utvalgt seer for mine lenders frukt.\n\n7 Ja, Josef sa sannelig: Så sier Herren til meg: En utvalgt seer vil jeg oppreise av dine lenders frukt, og han skal være høyt aktet blant dine lenders frukt. Og til ham vil jeg gi den befaling at han skal utføre et verk for dine lenders frukt, sine brødre, som skal være av stor verdi for dem og også gi dem kunnskap om de pakter jeg har inngått med dine fedre.\n\n8 Og jeg vil gi ham en befaling, at han ikke skal gjøre noe annet arbeide enn det jeg befaler ham. Og jeg vil gjøre ham stor i mine øyne, for han skal utføre mitt arbeide.\n\n9 Og han skal være stor som Moses, som jeg har sagt jeg vil oppreise for dere for å befri mitt folk, O Israels hus.\n\n10 Og Moses vil jeg oppreise for å fri ditt folk ut av landet Egypt.\n\n11 Men en seer vil jeg oppreise av dine lenders frukt, og ham vil jeg gi makt til å frembringe mitt ord til dine lenders ætt, og ikke bare for å frembringe mitt ord, sier Herren, men for å overbevise dem om mitt ord som allerede skal ha gått ut blant dem.\n\n12 Derfor skal dine lenders frukt skrive, og Judas lenders frukt skal skrive, og det som skal skrives av dine lenders frukt, og også det som skal skrives av Judas lenders frukt, skal vokse sammen for å tilbakevise falske læresetninger og avskaffe strid og opprette fred blant dine lenders frukt, og føre dem til kunnskap om sine fedre i de siste dager og likeså til kunnskap om mine pakter, sier Herren.\n\n13 Og av svakhet skal han gjøres sterk på den dag da mitt verk skal begynne blant hele mitt folk så du blir gjenopprettet, O Israels hus, sier Herren.\n\n14 Og slik profeterte Josef og sa: Se, denne seer vil Herren velsigne, og de som forsøker å ødelegge ham, skal bli nedkjempet, for dette løfte som jeg har fått av Herren om mine lenders frukt, skal bli oppfylt. Se, jeg er sikker på at dette løfte vil bli oppfylt.\n\n15 Og han skal kalles etter mitt navn, og det skal være etter hans fars navn. Og han skal være lik meg, for det som Herren skal frembringe ved hans hånd, skal ved Herrens kraft bringe mitt folk frelse.\n\n16 Ja, slik profeterte Josef: Jeg er sikker på dette, slik jeg også er sikker på løftet om Moses, for Herren har sagt til meg: Jeg vil bevare din ætt for evig.\n\n17 Og Herren har sagt: Jeg vil oppreise en Moses, og jeg vil gi ham kraft i en stav, og jeg vil gi ham evne til å skrive. Men jeg vil ikke løse hans tunge så han skal tale mye, for jeg vil ikke gjøre ham mektig i tale. Men jeg vil skrive min lov for ham ved min egen hånds finger, og jeg vil gi ham en talsmann.\n\n18 Og Herren sa også til meg: Jeg vil oppreise for dine lenders frukt, og jeg vil gi ham en talsmann. Og se, jeg vil gi ham makt til å skrive – det dine lenders frukt har skrevet – til dine lenders frukt, og talsmannen av dine lender skal kunngjøre det.\n\n19 Og de ord som han skal skrive, skal være de ord som det i min visdom er tjenlig å la gå ut til dine lenders frukt. Og det skal være som om dine lenders frukt hadde ropt til dem fra støvet, for jeg kjenner deres tro.\n\n20 Og de skal rope fra støvet, ja, rope omvendelse til sine brødre, selv etter at mange generasjoner er gått bort. Og det skal skje at deres rop skal høres, ja, ifølge deres ords enkelhet.\n\n21 På grunn av deres tro skal deres ord gå ut av min munn til deres brødre som er dine lenders frukt, og svakheten i deres ord vil jeg gjøre sterk i deres tro, så de husker min pakt som jeg inngikk med dine fedre.\n\n22 Og nå, se, min sønn Josef, på denne måte profeterte min far i fordums tid.\n\n23 Derfor er du velsignet på grunn av denne pakt, for ditt avkom skal ikke bli utryddet, for de skal lytte til bokens ord.\n\n24 Og en mektig skal stå frem iblant dem som skal gjøre mye godt både i ord og i gjerning, og skal være et redskap i Guds hender til med overmåte stor tro å gjøre mektige undere og gjøre det som er stort i Guds øyne, for å tilveiebringe stor gjenopprettelse til Israels hus og til dine brødres ætt.\n\n25 Og nå, velsignet er du, Josef. Se, du er liten, lytt derfor til din bror Nephis ord, og det skal gjøres med deg ifølge de ord som jeg har talt. Husk din døende fars ord. Amen.\n\n", "2-ne 4": "[center][font_size=26]Kapittel 4[/font_size][/center]\n\n[i]Lehi gir råd til og velsigner sitt avkom – Han dør og blir begravet – Nephi fryder seg over Guds godhet – Nephi setter sin lit til Herren for evig. Ca. 588–570 f.Kr.[/i]\n\n1 Og nå taler jeg, Nephi, om de profetier som min far har omtalt, om Josef som ble ført til Egypt.\n\n2 For se, han profeterte virkelig om hele sin ætt. Og det finnes ikke mange større profetier enn dem han skrev. Og han profeterte om oss og våre fremtidige generasjoner, og de er skrevet på messingplatene.\n\n3 Derfor, etter at min far hadde endt sin tale om Josefs profetier, kalte han Lamans barn, hans sønner og hans døtre, til seg og sa til dem: Se, mine sønner og mine døtre som er min førstefødtes sønner og døtre, jeg vil at dere skal låne øre til mine ord.\n\n4 For Gud Herren har sagt: Hvis dere holder mine bud, skal det gå dere vel i landet, men hvis dere ikke holder mine bud, skal dere bli avskåret fra min nærhet.\n\n5 Men se, mine sønner og mine døtre, jeg kan ikke gå ned i min grav uten å gi dere en velsignelse. For se, jeg vet at hvis dere får lære hvilken vei dere skal gå, vil dere ikke vike fra den.\n\n6 Derfor, hvis dere forbannes, se, da gir jeg dere min velsignelse så forbannelsen kan bli tatt fra dere og komme over deres foreldres hoder.\n\n7 Derfor, på grunn av min velsignelse vil Herren ikke tillate at dere går til grunne. Derfor vil han være barmhjertig mot dere og mot deres ætt for evig.\n\n8 Og det skjedde at etter at min far hadde endt sin tale til Lamans sønner og døtre, ba han om at Lemuels sønner og døtre skulle føres frem for ham.\n\n9 Og han talte til dem og sa: Se, mine sønner og mine døtre som er min andre sønns sønner og døtre, se, jeg gir dere den samme velsignelse som jeg ga til Lamans sønner og døtre. Derfor skal dere ikke bli fullstendig ødelagt, men til slutt skal deres ætt bli velsignet.\n\n10 Og det skjedde at da min far hadde avsluttet sin tale til dem, se, da talte han til Ismaels sønner, ja, til hele hans hus.\n\n11 Og etter at han hadde avsluttet sin tale til dem, talte han til Sam og sa: Velsignet er du og din ætt, for du skal arve landet i likhet med din bror Nephi. Og din ætt skal bli regnet til hans ætt, og du skal endog bli som din bror, og din ætt som hans ætt, og du skal bli velsignet alle dine dager.\n\n12 Og det skjedde at etter at min far, Lehi, hadde talt til hele sitt hus, ifølge sitt hjertes følelser og Herrens Ånd som var i ham, ble han gammel. Og det skjedde at han døde og ble begravet.\n\n13 Og det skjedde at ikke mange dager etter hans død ble Laman og Lemuel og Ismaels sønner sinte på meg på grunn av Herrens formaninger.\n\n14 For jeg, Nephi, ble drevet til å tale til dem ifølge hans ord, for jeg hadde sagt mange ting til dem, og likeså min far før sin død. Mye av det som ble sagt, er skrevet på mine andre plater, for en mer historisk del er skrevet på mine andre plater.\n\n15 Og på disse skriver jeg det som bor i min sjel og mange av Skriftene som er gravert på messingplatene. For min sjel fryder seg over Skriftene, og mitt hjerte fordyper seg i dem, og jeg skriver dem til mine barns lærdom og gavn.\n\n16 Se, min sjel fryder seg over de ting som er av Herren, og mitt hjerte fordyper seg stadig i de ting som jeg har sett og hørt.\n\n17 Ikke desto mindre, til tross for Herrens store godhet i å vise meg sine store og forunderlige gjerninger, utbryter mitt hjerte: Hvilket elendig menneske jeg er! Ja, mitt hjerte sørger på grunn av mitt kjød, min sjel gremmes på grunn av mine misgjerninger.\n\n18 Jeg er omringet på grunn av de fristelser og synder som så lett får makt over meg.\n\n19 Og når jeg ønsker å fryde meg, stønner mitt hjerte på grunn av mine synder. Likevel vet jeg hvem jeg har satt min lit til.\n\n20 Min Gud har vært min støtte, han har ført meg gjennom mine plager i villmarken, og han har bevart meg på vannene over det store dyp.\n\n21 Han har fylt meg med sin kjærlighet, ja, så mitt kjød fortæres.\n\n22 Han har satt mine fiender på plass og har fått dem til å skjelve for meg.\n\n23 Se, han har hørt mitt rop om dagen, og han har gitt meg kunnskap ved syner om natten.\n\n24 Og om dagen har jeg blitt mer tillitsfull i mektig bønn til ham, ja, min røst har jeg rettet oppad, og engler kom ned og betjente meg.\n\n25 Og på hans Ånds vinger har mitt legeme blitt ført bort til overmåte høye fjell. Og mine øyne har skuet store ting, ja, altfor store for mennesket, derfor ble jeg befalt at jeg ikke skulle skrive dem.\n\n26 Og når jeg har sett så store ting, og Herren i sin velvillige nedstigning til menneskenes barn har sett til menneskene med så stor barmhjertighet, hvorfor skulle så mitt hjerte gråte og min sjel dvele i sorgens dal og mitt kjød svinne hen og min styrke svekkes på grunn av mine plager?\n\n27 Og hvorfor skulle jeg hengi meg til synd på grunn av mitt kjød? Ja, hvorfor skulle jeg gi etter for fristelser, så den onde får plass i mitt hjerte for å ødelegge min fred og plage min sjel? Hvorfor er jeg vred på grunn av min fiende?\n\n28 Våkn opp, min sjel! Synk ikke lenger sammen i synd. Fryd deg, mitt hjerte, og gi ikke lenger plass for min sjels fiende.\n\n29 Bli ikke vred igjen på grunn av mine fiender. Svekk ikke min styrke på grunn av mine plager.\n\n30 Fryd deg, mitt hjerte, og rop til Herren og si: O Herre, jeg vil prise deg for evig, ja, min sjel vil fryde seg i deg, min Gud og min frelses klippe.\n\n31 O Herre, vil du forløse min sjel? Vil du utfri meg av mine fienders hender? Vil du la meg skjelve når synden viser seg?\n\n32 Måtte helvetes porter stadig være stengt for meg, for mitt hjerte er sønderknust og min ånd er angrende! O Herre, lukk ikke din rettferdighets porter for meg, så jeg kan vandre på stien i dalens dyp, så jeg kan holde meg strengt til den jevne vei!\n\n33 O Herre, vil du innhylle meg i din rettferdighets kappe! O Herre, vil du åpne en vei så jeg kan slippe bort fra mine fiender! Vil du gjøre min sti rett foran meg. Legg ikke noen snublesten i min vei, men rydd veien foran meg, og sperr ikke min vei, men min fiendes veier.\n\n34 O Herre, jeg har satt min lit til deg, og jeg vil stole på deg for evig. Jeg vil ikke sette min lit til kjøds arm, for jeg vet at forbannet er den som setter sin lit til kjøds arm. Ja, forbannet er den som setter sin lit til mennesket eller holder kjød for sin arm.\n\n35 Ja, jeg vet at Gud gir villig til den som ber, ja, min Gud vil gi meg hvis jeg ikke ber upassende. Derfor vil jeg oppløfte min røst til deg, ja, jeg vil anrope deg, min Gud, min rettferdighets klippe. Se, min røst skal for evig stige opp til deg, min klippe og min evige Gud. Amen.\n\n", "2-ne 5": "[center][font_size=26]Kapittel 5[/font_size][/center]\n\n[i]Nephittene skiller lag med lamanittene, holder Moseloven og bygger et tempel – På grunn av sin vantro blir lamanittene avskåret fra Herrens nærhet, blir slått med en forbannelse og blir en svøpe for nephittene. Ca. 588–559 f.Kr.[/i]\n\n1 Se, det skjedde at jeg, Nephi, anropte Herren min Gud meget på grunn av mine brødres vrede.\n\n2 Men se, deres vrede mot meg tiltok i den grad at de forsøkte å ta mitt liv.\n\n3 Ja, de knurret mot meg og sa: Vår yngre bror tenker å råde over oss, og vi har hatt mange prøvelser på grunn av ham. La oss derfor slå ham ihjel så vi ikke blir plaget mer på grunn av hans ord. For se, vi vil ikke at han skal råde over oss, for det tilkommer oss, som er de eldste brødre, å råde over dette folk.\n\n4 Nå skriver jeg ikke på disse platene alle de ord som de knurret mot meg. Men det er tilstrekkelig for meg å si at de forsøkte å ta mitt liv.\n\n5 Og det skjedde at Herren advarte meg – at jeg, Nephi, og alle som ville bli med meg, skulle skille lag med dem og flykte ut i villmarken.\n\n6 Derfor skjedde det at jeg, Nephi, tok min familie og også Zoram og hans familie og Sam, min eldre bror, og hans familie og Jakob og Josef, mine yngre brødre, og også mine søstre og alle som ville bli med meg. Og de som ville bli med meg, var de som trodde på Guds advarsler og åpenbaringer, derfor lyttet de til mine ord.\n\n7 Og vi tok våre telt og alt vi greide å få med oss, og reiste i villmarken i mange dager. Og etter at vi hadde reist i mange dager, slo vi opp teltene.\n\n8 Og mitt folk ville at vi skulle kalle stedet Nephi, derfor kalte vi det Nephi.\n\n9 Og alle som var med meg, ble enige om å kalle seg Nephis folk.\n\n10 Og vi anstrengte oss for å holde Herrens bud, lover og befalinger i alle ting, ifølge Moseloven.\n\n11 Og Herren var med oss, og det gikk oss overmåte vel, for vi sådde frø og høstet i rikt monn. Og vi begynte å ale opp storfe og småfe og alle slags dyr.\n\n12 Og jeg, Nephi, hadde også tatt med meg opptegnelsene som var gravert på messingplatene, og likeså kulen, eller kompasset, som ble gjort istand til min far ved Herrens hånd ifølge det som er skrevet.\n\n13 Og det skjedde at det begynte å gå oss overmåte vel, og vi begynte å formere oss i landet.\n\n14 Og jeg, Nephi, tok Labans sverd og laget mange sverd etter samme mal for at det folk som nå ble kalt lamanitter, ikke skulle få noen mulighet til å overfalle oss og drepe oss, for jeg kjente deres hat til meg og mine barn og til dem som ble kalt mitt folk.\n\n15 Og jeg lærte mitt folk å bygge bygninger og arbeide i allslags tre og i jern og i kobber og i messing og i stål og i gull og i sølv og i kostbar malm som fantes i store mengder.\n\n16 Og jeg, Nephi, bygget et tempel, og jeg konstruerte det på samme måte som Salomos tempel, men det ble ikke bygget av så mange kostelige ting, for de fantes ikke i landet. Derfor kunne det ikke bygges likedan som Salomos tempel, men det var konstruert på samme måte som Salomos tempel, og håndverksmessig var det overmåte fint.\n\n17 Og det skjedde at jeg, Nephi, fikk mitt folk til å være flittige og til å arbeide med sine hender.\n\n18 Og det skjedde at de ville at jeg skulle være deres konge. Men jeg, Nephi, ønsket ikke at de skulle ha noen konge. Likevel gjorde jeg alt som sto i min makt for dem.\n\n19 Og se, Herrens ord som han talte om dem, at jeg skulle lede dem og undervise dem, hadde gått i oppfyllelse for mine brødre. Derfor hadde jeg ledet dem og undervist dem ifølge Herrens befalinger inntil den tid da de forsøkte å ta mitt liv.\n\n20 Derfor gikk Herrens ord i oppfyllelse da han talte til meg og sa: Hvis de ikke vil lytte til dine ord, skal de bli avskåret fra Herrens nærhet. Og se, de ble avskåret fra hans nærhet.\n\n21 Og på grunn av deres misgjerninger hadde han latt forbannelsen komme over dem, ja, en svær forbannelse. For se, de hadde forherdet sine hjerter mot ham, så de var blitt som flint. Derfor, da de var hvite og overmåte skjønne og tiltalende, lot Gud Herren dem få en mørk hud så de ikke skulle være tiltrekkende for mitt folk.\n\n22 Og så sier Gud Herren: Jeg vil la dem virke frastøtende på ditt folk hvis de ikke omvender seg fra sine synder.\n\n23 Og forbannet skal hans ætt være som blander seg med deres ætt, for de skal forbannes med den samme forbannelse. Og Herren talte det, og det ble gjort.\n\n24 Og på grunn av den forbannelse som var over dem, ble de et dovent folk, fulle av svik og bedrag, og gikk på leting etter rovdyr i villmarken.\n\n25 Og Gud Herren sa til meg: De skal være en svøpe for din ætt for å mane dem til ettertanke om meg. Og hvis de ikke husker meg og lytter til mine ord, skal de tukte dem, endog til ødeleggelse.\n\n26 Og det skjedde at jeg, Nephi, innviet Jakob og Josef til å være prester og lærere over mitt folks land.\n\n27 Og det skjedde at vi levde på en måte som bragte lykke.\n\n28 Og tredve år var gått siden vi forlot Jerusalem.\n\n29 Og jeg, Nephi, hadde hittil ført opptegnelsene over mitt folk på mine plater som jeg hadde laget.\n\n30 Og det skjedde at Gud Herren sa til meg: Lag andre plater, og du skal gravere mange ting på dem som er gode i mine øyne og til gavn for ditt folk.\n\n31 Derfor, for å være lydig mot Herrens befalinger gikk jeg, Nephi, og laget disse platene, og på dem har jeg gravert disse ting.\n\n32 Og jeg graverte det som er velbehagelig for Gud. Og hvis mitt folk finner behag i det som er av Gud, vil de finne behag i det jeg har gravert på disse platene.\n\n33 Og hvis mitt folk ønsker å kjenne mitt folks historie mer utførlig, må de granske mine andre plater.\n\n34 Og det er tilstrekkelig for meg å si at førti år var gått, og vi hadde allerede hatt kriger og stridigheter med våre brødre.\n\n", "2-ne 6": "[center][font_size=26]Kapittel 6[/font_size][/center]\n\n[i]Jakob gjenforteller jødenes historie: Det babylonske fangenskap og tilbakekomsten, Israels Helliges virke og korsfestelse, hjelp som mottas fra hedningefolkene, og jødene som gjenopprettes i de siste dager når de tror på Messias. Ca. 559–545 f.Kr.[/i]\n\n1 Jakobs, Nephis brors ord, som han talte til Nephis folk:\n\n2 Se, mine elskede brødre, jeg, Jakob, som er blitt kalt av Gud og ordinert etter hans hellige orden og er blitt innviet av min bror Nephi, som dere ser hen til som en konge eller beskytter, og som dere er avhengige av for å være trygge, se, dere vet at jeg har talt overmåte mange ting til dere.\n\n3 Likevel taler jeg til dere igjen, for jeg ønsker deres sjelers velferd. Ja, jeg er meget bekymret for dere, og dere vet selv at jeg alltid har vært det. For jeg har formant dere med all iver, og jeg har undervist dere i min fars ord. Og jeg har talt til dere om alt som er skrevet fra verden ble skapt.\n\n4 Og nå, se, jeg ønsker å tale til dere om de ting som er og som skal komme, derfor vil jeg lese Jesajas ord for dere. Og det er de ord som min bror har ønsket at jeg skulle tale til dere. Og jeg taler til dere til deres gavn, så dere kan få lære og kan lovprise deres Guds navn.\n\n5 Og nå, de ord som jeg skal lese, er de som Jesaja talte angående hele Israels hus. Derfor kan de anvendes på dere, for dere er av Israels hus. Og det er mange ting som er uttalt ved Jesaja, som kan anvendes på dere fordi dere er av Israels hus.\n\n6 Og nå, dette er ordene: Så sier Gud Herren: Se, jeg vil løfte min hånd for hedningefolkene og heve mitt banner for folket, og de skal komme med dine sønner i sine armer, og dine døtre skal de bære på sine skuldre.\n\n7 Og konger skal være dine fosterfedre og deres dronninger dine ammer. De skal kaste seg på sitt ansikt til jorden for deg, og dine føtters støv skal de slikke. Og du skal kjenne at jeg er Herren, og at de som venter på meg, ikke skal bli til skamme.\n\n8 Og nå vil jeg, Jakob, si noe om disse ord. For se, Herren har vist meg at de som var i Jerusalem der vi kom fra, er blitt drept eller ført bort som fanger.\n\n9 Likevel har Herren vist meg at de skal vende tilbake igjen, og han har også vist meg at Gud Herren, Israels Hellige, skal åpenbare seg for dem i kjødet. Og etter at han har åpenbart seg, skal de piske ham og korsfeste ham, ifølge det som ble sagt av den engel som fortalte meg det.\n\n10 Og etter at de har forherdet sine hjerter og har vært hårdnakkete mot Israels Hellige, se, da skal Israels Helliges straffedommer komme over dem. Og den dag kommer da de skal bli slått og plaget.\n\n11 Derfor, etter at de er drevet hit og dit, for så sier engelen, skal mange bli plaget i kjødet og skal ikke gå til grunne på grunn av de trofastes bønner. De skal bli adspredt og slått og hatet, ikke desto mindre vil Herren være barmhjertig mot dem, så de, når de kommer til kunnskap om sin Forløser, igjen skal samles inn til sine arveland.\n\n12 Og velsignet er hedningefolkene, de som profeten har skrevet om, for se, hvis de omvender seg og ikke kjemper mot Sion og ikke forener seg med den store og avskyelige kirke, skal de bli frelst. For Gud Herren vil oppfylle sine pakter som han har inngått med sine barn, og dette er grunnen til at profeten har skrevet disse ting.\n\n13 Derfor skal de som kjemper mot Sion og mot Herrens pakts folk, slikke støvet av deres føtter, og Herrens folk skal ikke gjøres til skamme. For Herrens folk er de som venter på ham, for de venter fremdeles på at Messias skal komme.\n\n14 Og se, ifølge profetens ord vil Messias for annen gang begynne å vinne dem tilbake. Derfor vil han åpenbare seg for dem i kraft og stor herlighet, så deres fiender blir ødelagt, når den dag kommer at de skal tro på ham. Og han vil ikke ødelegge noen som tror på ham.\n\n15 Og de som ikke tror på ham, skal bli ødelagt, både ved ild og ved uvær og ved jordskjelv og ved blodsutgytelse og ved pest og ved hungersnød. Og de skal vite at Herren er Gud, Israels Hellige.\n\n16 For skal byttet bli tatt fra den mektige eller den lovlige fange settes fri?\n\n17 Men så sier Herren: Selv den mektiges fanger skal tas bort, og tyrannens bytte skal settes fri, for den Mektige Gud skal befri sitt folk, paktens folk. For så sier Herren: Jeg vil stride mot ham som strider mot deg,\n\n18 og jeg vil la dine undertrykkere ete sitt eget kjøtt. De skal bli beruset av sitt eget blod som av søt vin, og alt kjød skal kjenne at jeg, Herren, er din Frelser og din Forløser, Jakobs Mektige.\n\n", "2-ne 7": "[center][font_size=26]Kapittel 7[/font_size][/center]\n\n[i]Jakob fortsetter å lese fra Jesaja: Jesaja taler på vegne av Messias – Messias vil ha de lærdes tunge – Han vil vende sin rygg til dem som slår – Han vil ikke gjøres til skamme – Sammenlign med Jesaja 50. Ca. 559–545 f.Kr.[/i]\n\n1 Ja, for så sier Herren: Har jeg skilt meg fra dere, eller har jeg vist dere bort for evig? For så sier Herren: Hvor er deres mors skilsmissebrev? Til hvem har jeg gitt dere, eller til hvem av mine skyldnere har jeg solgt dere? Ja, til hvem har jeg solgt dere? Se, for deres synders skyld har dere solgt dere selv, og for deres overtredelsers skyld er deres mor vist bort.\n\n2 Derfor, da jeg kom, var det ingen der, da jeg ropte, var det ingen som svarte. O Israels hus, er min hånd for kort til å forløse, eller er det ingen kraft hos meg til å befri? Se, når jeg irettesetter, tørker jeg havet ut, jeg gjør deres elver til en ørken, og fiskene der stinker fordi vannet er tørket ut, og de dør av tørst.\n\n3 Jeg kler himlene i sort og innhyller dem i sørgedrakt.\n\n4 Gud Herren har gitt meg de lærdes tunge, så jeg kunne vite hvordan jeg skulle tale et ord i rette tid til deg, O Israels hus. Når dere er trette, vekker han morgen etter morgen. Han vekker mitt øre til å høre som de lærde.\n\n5 Gud Herren har åpnet mitt øre, og jeg var ikke gjenstridig, heller ikke vendte jeg meg bort.\n\n6 Min rygg vendte jeg til dem som slo, og mine kinn til dem som rykket håret av meg. Jeg skjulte ikke mitt ansikt for hån og spytt.\n\n7 For Gud Herren vil hjelpe meg, derfor skal jeg ikke gjøres til skamme. Derfor har jeg gjort mitt ansikt hårdt som flint, og jeg vet at jeg ikke skal skjemmes.\n\n8 Og Herren er nær, og han rettferdiggjør meg. Hvem vil stride med meg? La oss stå sammen. Hvem er min motstander? La ham komme hit til meg, og jeg vil slå ham med min munns kraft.\n\n9 For Gud Herren vil hjelpe meg. Og alle som fordømmer meg, se, de skal alle bli gamle som et klesplagg, og møllen skal spise dem opp.\n\n10 Hvem blant dere som frykter Herren og adlyder hans tjeners røst, vandrer i mørke og er uten lys?\n\n11 Se, alle dere som tenner ild og omgir dere med gnistregn, vandre i lyset av deres ild og i det gnistregn som dere har tent. Dette skal dere få fra min hånd: Dere skal være nedbøyet i sorg.\n\n", "2-ne 8": "[center][font_size=26]Kapittel 8[/font_size][/center]\n\n[i]Jakob fortsetter å lese fra Jesaja: I de siste dager vil Herren trøste Sion og samle Israel – De forløste vil komme til Sion under stor glede – Sammenlign med Jesaja 51 og 52:1–2. Ca. 559–545 f.Kr.[/i]\n\n1 Lytt til meg, dere som jager etter rettferdighet. Se hen til den klippe dere er hugget ut av, og det stenbrudd dere er gravd ut av.\n\n2 Se hen til Abraham, deres far, og til Sara, hun som fødte dere, for ham alene kalte jeg og velsignet.\n\n3 For Herren skal trøste Sion, han vil trøste alle hennes øde steder, og han vil gjøre hennes villmark lik Eden og hennes ørken lik Herrens have. Fryd og glede skal finnes der, takksigelse og lovsang.\n\n4 Lytt til meg, mitt folk, og lån meg øre, min nasjon, for lov skal utgå fra meg, og min rett vil jeg sette til et lys for folket.\n\n5 Min rettferdighet er nær, min frelse er gått ut, og min arm skal dømme folket. Øyene skal se hen til meg, og til min arm skal de sette sin lit.\n\n6 Løft deres øyne mot himlene, og se på jorden her nede, for himlene skal forsvinne som røk, og jorden skal bli gammel som et klesplagg, og de som bor på den, skal dø på samme måte. Men min frelse skal vare evindelig, og min rettferdighet skal ikke avskaffes.\n\n7 Lytt til meg, dere som kjenner rettferdighet, du folk som har min lov skrevet i ditt hjerte. Frykt ikke for menneskers hån, og vær heller ikke redd for deres spottende ord.\n\n8 For møllen skal spise dem opp som et klesplagg, og larven skal fortære dem som ull. Men min rettferdighet skal vare evindelig, og min frelse fra generasjon til generasjon.\n\n9 Våkn opp, våkn opp, kle deg i styrke, O Herrens arm! Våkn opp som i gamle dager. Var det ikke du som felte Rahab og såret dragen?\n\n10 Er det ikke du som har tørket ut havet, vannet i det store dyp, som har gjort havets bunn til en vei, så de som ble reddet, kunne gå over?\n\n11 Derfor skal Herrens forløste vende tilbake og komme syngende til Sion, og evig glede og hellighet skal være over deres hoder, og de skal oppnå fryd og glede. Sorg og sukk skal flykte.\n\n12 Jeg er den, ja, jeg er den som trøster dere. Se, hvem er du at du skulle frykte for mennesket som skal dø, og for menneskebarn som skal bli lik gress,\n\n13 og du glemmer Herren, din skaper, som har utspent himlene og lagt jordens grunnvoll, og hver eneste dag har engstet deg for undertrykkerens vrede som om han var rede til å ødelegge? Og hvor er undertrykkerens vrede?\n\n14 Snart skal den landflyktige som ligger i lenker, bli løst, og han skal ikke dø i fangehullet, heller ikke skal han mangle sitt brød.\n\n15 Men jeg er Herren din Gud, som får bølgene til å bruse, Hærskarenes Herre er mitt navn.\n\n16 Og jeg har lagt mine ord i din munn og har gjemt deg i min hånds skygge, så jeg kunne plante himlene og legge jordens grunnvoll og si til Sion: Se, du er mitt folk.\n\n17 Våkn opp, våkn opp, stå opp, O Jerusalem, som av Herrens hånd har fått hans vredes beger å drikke. Det store tumlebegeret har du drukket ut til siste dråpe.\n\n18 Og av alle de sønner hun har født, har hun ingen som leder henne, heller ingen som tar henne ved hånden av alle de sønner hun har fostret.\n\n19 Disse to sønner er kommet til deg og viser medynk med deg, med din ødeleggelse og undergang og sult og sverd, og ved hvem skal jeg trøste deg?\n\n20 Dine sønner ligger avmektige på alle gatehjørner, unntatt disse to. Som en hjort i garnet er de fylt av Herrens vrede, av din Guds irettesettelse.\n\n21 Derfor hør dette, du som er plaget, du som er drukken, og ikke av vin:\n\n22 Så sier din Herre, Herren og din Gud fører sitt folks sak: Se, jeg har tatt tumlebegeret ut av din hånd, bunnfallet i mitt vredes beger. Aldri mer skal du drikke av det igjen.\n\n23 Men jeg vil gi det i deres hånd som plager deg, som har sagt til din sjel: Bøy deg ned, så vi kan gå over. Og du la deg ned på marken til en gate for dem som gikk over deg.\n\n24 Våkn opp, våkn opp og kle deg i din styrke, O Sion. Ta på deg dine skjønne klær, O Jerusalem den hellige by, for heretter skal aldri mer de uomskårne og de urene komme inn i deg.\n\n25 Ryst støvet av deg, stå opp, ta plass, O Jerusalem! Frigjør deg fra båndene om din hals, O fangne Sions datter.\n\n", "2-ne 9": "[center][font_size=26]Kapittel 9[/font_size][/center]\n\n[i]Jakob forklarer at jødene vil samles i alle sine lovede land – Forsoningen forløser mennesket fra fallet – De dødes legemer vil komme frem fra graven, og deres ånder fra helvete og fra paradis – De vil bli dømt – Forsoningen frelser fra død, helvete, djevelen og uendelig pine – De rettferdige vil frelses i Guds rike – Straff for synder beskrives – Israels Hellige er portens vokter. Ca. 559–545 f.Kr.[/i]\n\n1 Og nå, mine elskede brødre, jeg har lest dette så dere kan kjenne til de Herrens pakter som han har inngått med hele Israels hus,\n\n2 og at han har talt til jødene ved sine hellige profeters munn helt fra begynnelsen og nedover fra generasjon til generasjon, inntil den tid kommer da de skal føres tilbake til Guds sanne kirke og hjord, når de skal samles hjem til sine arveland og skal slå seg ned i alle sine lovede land.\n\n3 Se, mine elskede brødre, jeg taler disse ting til dere så dere kan fryde dere og løfte deres hoder for evig på grunn av de velsignelser som Gud Herren skal gi til deres barn.\n\n4 For jeg vet at mange av dere har gransket mye for å få vite om ting som skal skje. Derfor vet jeg at dere vet at vårt kjød må tæres bort og dø. Likevel skal vi i våre legemer se Gud.\n\n5 Ja, jeg vet at dere vet at han i legemet skal vise seg for dem som bor i Jerusalem hvor vi kom fra, for det er nødvendig at det skjer blant dem. For det tilkommer den store Skaper å bli underlagt mennesket i kjødet og dø for alle mennesker, så alle mennesker kan bli underlagt ham.\n\n6 For likesom døden er kommet til alle mennesker for å oppfylle den store Skapers barmhjertige plan, må det nødvendigvis være en kraft til oppstandelse, og oppstandelsen må nødvendigvis komme til mennesket på grunn av fallet, og fallet kom på grunn av overtredelse. Og fordi menneskene falt, ble de avskåret fra Herrens nærhet.\n\n7 Derfor må det nødvendigvis være en altomfattende forsoning, for hvis det ikke skulle være en altomfattende forsoning, kunne ikke denne forkrenkelighet iklé seg uforkrenkelighet. Den første dom som kom over mennesket, måtte derfor nødvendigvis ha bestått og vart evindelig, og hvis så var, måtte dette kjød ha blitt lagt ned for å råtne og smuldre til sin moder jord for aldri mer å oppstå.\n\n8 O, Guds visdom, barmhjertighet og nåde! For se, hvis kjødet aldri mer skulle oppstå, måtte våre ånder bli underlagt den engel som falt fra den evige Guds nærhet og ble djevelen, for aldri mer å oppstå.\n\n9 Og våre ånder måtte ha blitt lik ham, og vi ville ha blitt djevler, en djevels engler, for å bli avskåret fra vår Guds nærhet og for å bo hos løgnens far, ulykkelige som han selv, ja, hos det vesen som dåret våre første foreldre, som forvandler seg til nesten en lysets engel og oppegger menneskenes barn til hemmelige mordsammensvergelser og alle slags hemmelige mørkets gjerninger.\n\n10 Hvor stor er ikke vår Guds godhet, han som bereder en vei så vi kan slippe bort fra dette grufulle uhyres favntak, ja, det uhyre, død og helvete som jeg kaller legemets død og også åndens død.\n\n11 Og på grunn av vår Guds, Israels Helliges, vei til befrielse skal den død jeg har omtalt som er den timelige eller gravens død, frigi sine døde.\n\n12 Og den død som jeg har omtalt som er den åndelige død, en åndelig død som er helvete, skal frigi sine døde. Derfor må død og helvete frigi sine døde. Helvete må frigi sine fangne ånder, og graven må frigi sine fangne legemer, og menneskenes legemer og ånder vil bli gjenforenet med hverandre, og dette skjer ved Israels Helliges kraft til oppstandelse.\n\n13 Hvor stor er ikke vår Guds plan! For på den annen side må Guds paradis frigi de rettferdiges ånder, og graven frigi de rettferdiges legemer. Ånd og legeme er igjen føyet sammen, og alle mennesker blir uforkrenkelige og udødelige, og de er levende sjeler som har en fullkommen kunnskap likesom oss i kjødet, bortsett fra at vår kunnskap skal være fullkommen.\n\n14 Derfor skal vi ha en fullkommen kunnskap om all vår skyld og vår urenhet og vår nakenhet, og de rettferdige skal ha en fullkommen kunnskap om sin glede og sin rettferdighet og være ikledd renhet, ja, rettferdighetens kappe.\n\n15 Og det skal skje at når alle mennesker har gått over fra denne første død til liv, ettersom de er blitt udødelige, må de stå for Israels Helliges domstol, og så kommer dommen, og så må de dømmes ifølge Guds hellige dom.\n\n16 Og visselig, så sant Herren lever, for Gud Herren har sagt det, og det er hans evige ord som ikke kan forgå, skal de som er rettferdige, fremdeles være rettferdige, og de som er urene, skal fremdeles være urene. De som er urene, er derfor djevelen og hans engler, og de skal gå bort til den evige ild som er beredt for dem. Og deres pine er som en sjø av ild og svovel, hvis flamme stiger opp evindelig og alltid og aldri tar slutt.\n\n17 O vår Guds storhet og rettferdighet! For han virkeliggjør alle sine ord, og de har gått ut av hans munn, og hans lov må oppfylles.\n\n18 Men se, de rettferdige, de hellige som tilhører Israels Hellige, de som har trodd på Israels Hellige, de som har båret verdens mange kors og har foraktet dens skam, de skal arve Guds rike, som var beredt for dem fra verdens grunnvoll ble lagt, og deres glede skal for evig være fullkommen.\n\n19 O vår Guds, Israels Helliges, store barmhjertighet! For han befrir sine hellige fra det grufulle uhyre djevelen og døden og helvete og ildsjøen som brenner med svovel, som er uendelig pine.\n\n20 Hvor stor er ikke vår Guds hellighet! For han vet alle ting, og det er ikke noe som han ikke vet.\n\n21 Og han kommer til verden for å frelse alle mennesker hvis de vil lytte til hans røst. For se, han lider alle menneskers smerter, ja, hver levende skapnings smerter, både menns, kvinners og barns som tilhører Adams familie.\n\n22 Og han lider dette så oppstandelsen kan få virkning for alle mennesker, så alle kan stå for ham på den store dommens dag.\n\n23 Og han befaler alle mennesker at de må omvende seg og bli døpt i hans navn og ha fullkommen tro på Israels Hellige, ellers kan de ikke bli frelst i Guds rike.\n\n24 Og hvis de ikke vil omvende seg og tro på hans navn og bli døpt i hans navn og holde ut til enden, må de bli fordømt. For Gud Herren, Israels Hellige, har sagt det.\n\n25 Derfor har han gitt en lov, og hvor ingen lov er gitt, er det ingen straff, og hvor ingen straff er, er det ingen fordømmelse. Og hvor ingen fordømmelse er, har Israels Helliges barmhjertighet krav på dem på grunn av forsoningen, for de er befridd ved hans kraft.\n\n26 For forsoningen oppfyller hans rettferdighets krav på alle dem som ikke ble gitt loven, så de blir befridd fra det grufulle uhyre, døden og helvete og djevelen og sjøen av ild og svovel, som er uendelig pine. Og de føres tilbake til den Gud som ga dem livsånde og som er Israels Hellige.\n\n27 Men ve den som har fått loven, ja, som har alle Guds bud likesom oss, og som overtrer dem og sløser bort sin prøvetids dager, for hans tilstand er forferdelig!\n\n28 Hvor listig er ikke den ondes plan! Hvor selvgode, skrøpelige og tåpelige er ikke menneskene. Når de er lærde, tror de at de er vise og lytter ikke til Guds råd, for de setter det til side og innbiller seg at de vet alt best selv. Derfor er deres visdom tåpelighet, og den gavner dem ikke, og de skal forgå.\n\n29 Men det er godt å være lærd hvis man lytter til Guds råd.\n\n30 Men ve de rike som er rike på det som er av verden. For ettersom de er rike, forakter de de fattige og forfølger de saktmodige, og deres hjerter dveler ved deres skatter. Derfor er deres skatt deres gud, og se, deres skatt skal gå til grunne sammen med dem selv.\n\n31 Og ve de døve som ikke vil høre, for de skal gå til grunne.\n\n32 Ve de blinde som ikke vil se, for de skal også gå til grunne.\n\n33 Ve de uomskårne av hjertet, for kunnskapen om deres misgjerninger skal slå dem på den siste dag.\n\n34 Ve løgneren, for han skal styrtes ned til helvete.\n\n35 Ve morderen som dreper med overlegg, for han skal dø.\n\n36 Ve dem som bedriver hor, for de skal styrtes ned til helvete.\n\n37 Ja, ve dem som tilber avguder, for djevelen over alle djevler fryder seg over dem.\n\n38 Og endelig, ve alle dem som dør i sine synder, for de skal vende tilbake til Gud og se hans ansikt og forbli i sine synder.\n\n39 Mine elskede brødre, husk hvor forferdelig det er å begå en overtredelse mot Den Hellige Gud og også hvor forferdelig det er å gi etter for den listiges forlokkelser. Husk at å være kjødeligsinnet er død, og å være åndeligsinnet er evig liv.\n\n40 Mine elskede brødre, lån øre til mine ord. Husk Israels Helliges storhet. Si ikke at jeg har talt strengt til dere. Gjør dere det, vil dere håne sannheten, for jeg har talt deres Skapers ord. Jeg vet at sannhetens ord er strenge mot all urenhet, men de rettferdige frykter dem ikke, for de elsker sannheten og skjelver ikke.\n\n41 Mine elskede brødre, kom til Herren, Den Hellige. Husk at hans stier er rettferdige. Se, veien for menneskene er smal, men den ligger i rett kurs foran dem, og portens vokter er Israels Hellige, og han holder ingen tjener der. Og det finnes ingen annen vei enn gjennom porten, for han kan ikke bedras, for Gud Herren er hans navn.\n\n42 Og for den som banker på, vil han lukke opp. Og de vise og de lærde og de som er rike og som er oppblåste på grunn av sin lærdom og sin visdom og sine rikdommer, ja, dem er det han forakter. Og hvis de ikke legger disse ting bort og betrakter seg som tåper for Gud og bøyer seg i dyp ydmykhet, vil han ikke åpne for dem.\n\n43 Men det som hører de vise og forstandige til, ja, den lykke som er beredt for de hellige, skal skjules for dem for evig.\n\n44 Mine elskede brødre, husk mine ord. Se, jeg tar av meg mine klær, og jeg ryster dem foran dere. Jeg ber min frelses Gud om at han gransker meg med sitt altseende blikk. Derfor skal dere vite på den siste dag, når alle mennesker skal dømmes for sine gjerninger, at Israels Gud var vitne til at jeg rystet deres misgjerninger fra min sjel, og at jeg står og skinner for ham og er fri for deres blod.\n\n45 Mine elskede brødre, vend bort fra deres synder, ryst av hans lenker som vil binde dere fast, og kom til den Gud som er deres frelses klippe.\n\n46 Bered deres sjeler for den herlige dag, ja, dommens dag, når rettferdighet skal tildeles de rettferdige, så dere kan slippe å trekke dere tilbake i en grusom angst, så dere kan slippe å ha en fullkommen erindring om deres grusomme skyld og bli tvunget til å utbryte: Hellig, hellig er dine dommer, du Herre allmektige Gud, men jeg kjenner min skyld. Jeg overtrådte din lov, og mine overtredelser er mine, og djevelen har fått makt over meg, og jeg er et bytte for hans grusomme elendighet.\n\n47 Men se, mine brødre, er det nødvendig for meg å vekke dere til en grufull erkjennelse av disse ting? Ville jeg opprøre deres sjeler hvis deres sinn var rent? Ville jeg tale klart for dere ifølge sannhetens klarhet hvis dere var fri for synd?\n\n48 Se, hvis dere var hellige, ville jeg tale til dere om hellighet, men fordi dere ikke er hellige og dere betrakter meg som en lærer, må jeg nødvendigvis undervise dere om følgene av synd.\n\n49 Se, min sjel avskyr synd, og mitt hjerte fryder seg ved rettferdighet, og jeg vil prise min Guds hellige navn.\n\n50 Kom, mine brødre, alle som tørster, kom til vannene. Og den som ingen penger har, kom og kjøp og spis, ja, kom og kjøp vin og melk uten penger og uten å betale.\n\n51 Bruk derfor ikke penger på det som er uten verdi, eller deres arbeide på det som ikke tilfredsstiller. Lytt oppmerksomt til meg, og husk de ord som jeg har talt, og kom til Israels Hellige og nyt det som ikke forgår og heller ikke kan forderves, og la deres sjel fryde seg i rikt monn.\n\n52 Se, mine elskede brødre, husk deres Guds ord. Be stadig til ham om dagen, og gi takk til hans hellige navn om natten. La deres hjerter fryde seg.\n\n53 Og se, hvor store er ikke Herrens pakter, og hvor stor er ikke hans velvilje mot menneskenes barn. Og på grunn av sin storhet og sin nåde og barmhjertighet har han lovet oss at vår ætt ikke skal bli fullstendig ødelagt i kjødet, men at han vil bevare den. Og i fremtidige generasjoner skal den bli en rettferdig gren av Israels hus.\n\n54 Og nå, mine brødre, jeg har mer å si dere, men i morgen vil jeg fortelle dere resten av mine ord. Amen.\n\n", "2-ne 10": "[center][font_size=26]Kapittel 10[/font_size][/center]\n\n[i]Jakob forklarer at jødene vil korsfeste sin Gud – De vil bli adspredt inntil de begynner å tro på ham – Amerika vil være et frihetens land hvor ingen konge skal herske – Forson dere med Gud og oppnå frelse gjennom hans nåde. Ca. 559–545 f.Kr.[/i]\n\n1 Og nå, mine elskede brødre, taler jeg, Jakob, til dere igjen om denne rettferdige gren som jeg har talt om.\n\n2 For se, de løfter vi har fått, er løfter til oss i kjødet. Derfor, selv om det er blitt vist meg at mange av våre barn skal omkomme i kjødet på grunn av vantro, vil Gud likevel være barmhjertig mot mange, og våre barn skal føres tilbake, så de kan få del i det som vil gi dem den sanne kunnskap om deres Forløser.\n\n3 Derfor, som jeg sa til dere, er det nødvendig at Kristus – engelen talte til meg i natt og sa at det skulle være hans navn – skal komme blant jødene, blant dem som er av de ugudeligste i verden. Og de skal korsfeste ham, for slik påhviler det vår Gud. Og det er ingen annen nasjon på jorden som ville korsfeste sin Gud.\n\n4 For skulle de mektige mirakler bli utført blant andre nasjoner, ville de omvende seg og erkjenne at han er deres Gud.\n\n5 Men på grunn av prestelist og misgjerninger vil de i Jerusalem være hårdnakkete mot ham, så han blir korsfestet.\n\n6 Derfor, på grunn av deres misgjerninger skal ødeleggelser, hungersnød, pest og blodsutgytelse komme over dem. Og de som ikke blir ødelagt, skal bli adspredt blant alle nasjoner.\n\n7 Men se, så sier Gud Herren: Når den dag kommer at de tror på meg, at jeg er Kristus, da har jeg sluttet en pakt med deres fedre, at de i kjødet, på jorden, skal føres tilbake til sine arveland.\n\n8 Og det skal skje at de skal samles inn etter sin lange adspredelse, fra øyene i havet og fra jordens fire hjørner, og hedningefolkenes nasjoner skal være store i mine øyne, sier Gud, ved å bringe dem ut til deres arveland.\n\n9 Ja, hedningefolkenes konger skal være deres fosterfedre, og deres dronninger skal bli ammer. Derfor er Herrens løfter til hedningefolkene store, for han har talt det, og hvem kan bestride det?\n\n10 Men se, dette land, sier Gud, skal være et arveland for deg, og hedningefolkene skal være velsignet i landet.\n\n11 Og dette land skal være et frihetens land for hedningefolkene, og det skal ikke være noen konger i landet som skal få herredømme over hedningefolkene.\n\n12 Og jeg vil befeste dette land mot alle andre nasjoner.\n\n13 Og den som kjemper mot Sion, skal gå til grunne, sier Gud.\n\n14 For den som setter en konge opp mot meg, skal gå til grunne, for jeg, Herren, himmelens konge, skal være deres konge, og jeg vil alltid være et lys for dem som hører mine ord.\n\n15 For at mine pakter som jeg har sluttet med menneskenes barn – om det jeg vil gjøre for dem mens de er i kjødet – kan bli oppfylt, må jeg nødvendigvis tilintetgjøre mørkets hemmelige gjerninger og mord og avskyeligheter.\n\n16 Den som derfor kjemper mot Sion, både jøde og hedning, både trell og fri, både mann og kvinne, skal gå til grunne. For det er disse som er hele jordens skjøge, for de som ikke er med meg, er imot meg, sier vår Gud.\n\n17 For jeg vil oppfylle mine løfter som jeg har gitt til menneskenes barn, om det jeg vil gjøre for dem mens de er i kjødet.\n\n18 Derfor, mine elskede brødre, så sier vår Gud: Jeg vil plage din ætt ved hedningefolkenes hånd. Likevel vil jeg bløtgjøre hedningefolkenes hjerter, så de skal være som en far for dem. Derfor skal hedningefolkene bli velsignet og regnes blant Israels hus.\n\n19 Derfor vil jeg innvie dette land så det for evig kan være et arveland for din ætt og for dem som skal regnes blant din ætt, for Gud sier til meg at det er et land som er utvalgt fremfor alle andre land. Derfor vil jeg at alle mennesker som bor der, skal tilbe meg, sier Gud.\n\n20 Og nå, mine elskede brødre, når vi ser at vår barmhjertige Gud har gitt oss så stor kunnskap om disse ting, la oss huske ham og legge bort våre synder og ikke henge med hodet, for vi er ikke vist bort. Likevel er vi blitt drevet ut av vårt arveland, men vi er blitt ledet til et bedre land, for Herren har gjort havet til vår sti, og vi er på en øy i havet.\n\n21 Men store er Herrens løfter til dem som er på øyene i havet. Og når det står øyer, må det nødvendigvis være flere enn denne, og de er også bebodd av våre brødre.\n\n22 For se, Gud Herren har fra tid til annen ført noen bort fra Israels hus ifølge sin vilje og sitt behag. Og nå, se, Herren husker alle dem som er blitt brukket av, derfor husker han også oss.\n\n23 Lys derfor opp i deres hjerter, og husk at dere er fri til å handle på egenhånd, til å velge veien til evig død eller veien til evig liv.\n\n24 Derfor, mine elskede brødre, forson dere med Guds vilje og ikke med djevelens og kjødets vilje. Og husk at etter at dere er forsonet med Gud, er det bare i og gjennom Guds nåde at dere blir frelst.\n\n25 Måtte derfor Gud oppvekke dere fra døden ved oppstandelsens kraft og også fra evig død ved forsoningens kraft, så dere kan bli mottatt i Guds evige rike og kan prise ham gjennom guddommelig nåde. Amen.\n\n", "2-ne 11": "[center][font_size=26]Kapittel 11[/font_size][/center]\n\n[i]Jakob så sin Forløser – Moseloven er et forbilde på Kristus og beviser at han vil komme. Ca. 559–545 f.Kr.[/i]\n\n1 Og nå, Jakob talte meget mer til mitt folk dengang, likevel har jeg bare latt disse ting bli skrevet, for det jeg har skrevet, synes jeg er tilstrekkelig.\n\n2 Og nå skriver jeg, Nephi, flere av Jesajas ord, for min sjel fryder seg over hans ord. For jeg vil anvende hans ord på mitt folk, og jeg vil sende dem ut til alle mine barn. For han så sannelig min Forløser, likesom jeg også har sett ham.\n\n3 Og min bror, Jakob, har også sett ham likesom jeg har sett ham, derfor vil jeg sende deres ord ut til mine barn for å bevise for dem at mine ord er sanne. Derfor har Gud sagt: Ved tre vitner vil jeg stadfeste mitt ord. Likevel sender Gud flere vitner, og han beviser alle sine ord.\n\n4 Se, min sjel fryder seg over å bevise sannheten om Kristi komme for mitt folk, for i denne hensikt ble Moseloven gitt, og alle ting som fra verdens begynnelse av er gitt til mennesket av Gud, er forbilder på ham.\n\n5 Og min sjel fryder seg også over Herrens pakter som han har inngått med våre fedre. Ja, min sjel fryder seg ved hans nåde og ved hans rettferdighet og makt og ved hans barmhjertighet i den store og evige plan til befrielse fra døden.\n\n6 Og min sjel fryder seg over å bevise for mitt folk at hvis Kristus ikke skulle komme, måtte alle mennesker gå til grunne.\n\n7 For hvis det ikke er noen Kristus, er det ingen Gud, og hvis det ikke er noen Gud, er vi ikke til, for da kunne det ikke ha vært noen skapelse. Men det finnes en Gud, og han er Kristus, og han kommer i sin egen tids fylde.\n\n8 Og nå skriver jeg noen av Jesajas ord, så de av mitt folk som får se disse ord, kan oppløfte sine hjerter og fryde seg for alle mennesker. Dette er ordene, og dere kan anvende dem på dere selv og på alle mennesker.\n\n", "2-ne 12": "[center][font_size=26]Kapittel 12[/font_size][/center]\n\n[i]Jesaja ser tempelet i de siste dager, Israels innsamling og tusenårsrikets dom og fred – De stolte og ugudelige vil bli ydmyket ved Det annet komme – Sammenlign med Jesaja 2. Ca. 559–545 f.Kr.[/i]\n\n1 Det ord som Jesaja, sønn av Amos, så om Juda og Jerusalem:\n\n2 Og det skal skje i de siste dager da fjellet der Herrens hus står, skal være grunnfestet på toppen av fjellene og skal være høyt hevet over alle høyder, og alle nasjoner skal strømme til det,\n\n3 og mange folkeslag skal dra av sted og si: Kom, og la oss gå opp til Herrens berg, til Jakobs Guds hus, og han vil lære oss sine veier, og vi vil vandre på hans stier, for fra Sion skal loven utgå, og Herrens ord fra Jerusalem.\n\n4 Og han skal dømme mellom nasjonene og skal irettesette mange folkeslag, og de skal smi sine sverd om til hakker og sine spyd til vingårdskniver. En nasjon skal ikke løfte sverd mot en annen, heller ikke skal de mer lære å føre krig.\n\n5 O Jakobs hus, kom, og la oss vandre i Herrens lys, ja kom, for dere har alle faret vill, hver på sine ugudelige veier.\n\n6 Derfor, O Herre, har du forlatt ditt folk, Jakobs hus, fordi de gjennomsyres fra Østen og lytter til sannsigere som filistrene, og de finner behag i fremmedes barn.\n\n7 Deres land er også fullt av sølv og gull, og det er ingen ende på deres skatter. Deres land er også fullt av hester, og det er ingen ende på deres vogner.\n\n8 Deres land er også fullt av avguder, de tilber sine henders verk, det som deres egne fingre har laget.\n\n9 Og den ringe mann bøyer seg ikke ned, og stormannen ydmyker seg ikke, derfor, tilgi dem ikke.\n\n10 Dere ugudelige, gå inn i fjellet og gjem dere i støvet, for Herrens frykt og hans høyhets herlighet skal slå dere.\n\n11 Og det skal skje at menneskets stolte øyne skal ydmykes og menneskets hovmod skal bøyes, og Herren alene skal være opphøyet på den dag.\n\n12 For Hærskarenes Herres dag kommer snart over alle nasjoner, ja, over hver eneste en, ja, over de stolte og hovmodige og over alle som er oppblåste, og de skal ydmykes.\n\n13 Ja, og Herrens dag skal komme over alle Libanons sedertrær, for de er høyreiste og stolte, og over alle eikene i Basan,\n\n14 og over alle høye fjell og over alle høyder og over alle nasjoner som er hovmodige, og over alle folkeslag,\n\n15 og over hvert høyt tårn og over hver befestet mur,\n\n16 og over alle skip på havet og over alle skip fra Tarsis og over alt som er behagelig å skue.\n\n17 Og menneskets hovmod skal bøyes ned, og menneskets stolthet skal ydmykes, og Herren alene skal være opphøyet på den dag.\n\n18 Og avgudene skal han fullstendig avskaffe.\n\n19 Og de skal gå inn i fjellhulene og i jordens kløfter, for Herrens frykt skal komme over dem, og hans høyhets herlighet skal slå dem når han reiser seg for å ryste jorden forferdelig.\n\n20 På den dag skal menneskene kaste sine avguder av sølv og sine avguder av gull, som de selv har laget for å tilbe dem, bort til muldvarpene og flaggermusene,\n\n21 og gå inn i fjellkløftene og til toppen av de forrevne fjell, for Herrens frykt skal komme over dem, og hans høyhets herlighet skal slå dem når han reiser seg for å ryste jorden forferdelig.\n\n22 Vend deg bort fra mennesket som puster i sin nese. Hva er han å akte for?\n\n", "2-ne 13": "[center][font_size=26]Kapittel 13[/font_size][/center]\n\n[i]Juda og Jerusalem vil bli straffet for sin ulydighet – Herren fører sak og dømmer sitt folk – Sions døtre forbannes og pines for sin verdslighet – Sammenlign med Jesaja 3. Ca. 559–545 f.Kr.[/i]\n\n1 For se, Herren, Hærskarenes Herre, tar bort fra Jerusalem og fra Juda støtte og stav, hver støtte av brød og hver støtte av vann,\n\n2 helt og krigsmann, dommer og profet og den forstandige og den gamle,\n\n3 befalingsmann over femti og hver høyt aktet mann og rådgiver og kyndig åndemaner og den veltalende.\n\n4 Og jeg vil sette barn til å være deres fyrster, og spebarn skal herske over dem.\n\n5 Og folket skal undertrykkes av hverandre og enhver av sin neste, barnet skal oppføre seg stolt mot den gamle, og den æreløse mot den som er høyt aktet.\n\n6 Når en mann griper fatt i sin bror i sin fars hus og sier: Du har klær, vær du vår høvding og la ikke denne ødeleggelsen skje under din hånd –\n\n7 på den dag skal han sverge og si: Jeg vil ikke være lege, for i mitt hus er det hverken brød eller klær. Gjør meg ikke til høvding over folket!\n\n8 For Jerusalem ligger i ruiner, og Juda er falt fordi deres tunger og deres gjerninger har vært mot Herren for å sette seg opp mot hans herlighets øyne.\n\n9 Deres ansiktsuttrykk vitner mot dem og tilkjennegir at deres synd har vært som Sodomas, og de kan ikke skjule det. Ve deres sjeler, for de har selv bragt ondskapen over seg!\n\n10 Si til de rettferdige at det går dem vel, for de skal ete frukten av sine gjerninger.\n\n11 Ve de ugudelige, for de skal forgå, for det deres hender har gjort, skal bli gjort mot dem selv!\n\n12 Og mitt folks undertrykkere er barn, og kvinner råder over dem. Du, mitt folk, de som leder deg, får deg til å feile og ødelegger den vei du skal gå.\n\n13 Herren trer frem for å føre sak, og han står der for å dømme folkene.\n\n14 Herren vil sette seg til doms over sitt folks gamle og deres fyrster, for de har plyndret vingården, og de fattiges rov er i deres hus.\n\n15 Hva mener dere? Dere river mitt folk i stykker og knuser de fattiges ansikter, sier Herren, Hærskarenes Gud.\n\n16 Og Herren sier: Fordi Sions døtre er hovmodige og går med kneisende nakke og lar øynene flakke omkring, går og tripper og lager en klirrende lyd med føttene –\n\n17 derfor skal Herren gjøre hodet skurvet på Sions døtre, og Herren skal avdekke deres nakenhet.\n\n18 På den dag skal Herren ta bort skjønnheten fra deres klirrende smykker og hårnettene og halvmånene,\n\n19 kjedene og armbåndene og tørklærne,\n\n20 hodepryden og fotkjedene og pannebåndene og lukteflaskene og øreringene,\n\n21 ringene og nesesmykkene,\n\n22 høytidsklærne og kjolene og kappene og pungene,\n\n23 speilene og de fine linklærne og hodeplaggene og slørene.\n\n24 Og det skal skje: Istedenfor vellukt skal det være stank, istedenfor belte skal det være rep, istedenfor velstelt hår skal det være skallet hode, og istedenfor fin kjole skal det være trang sekk, brennemerke istedenfor skjønnhet.\n\n25 Dine menn skal falle for sverdet, og dine helter i krigen.\n\n26 Og hennes porter klager og sørger, utplyndret sitter hun på jorden.\n\n", "2-ne 14": "[center][font_size=26]Kapittel 14[/font_size][/center]\n\n[i]Sion og hennes døtre vil bli forløst og renset på tusenårsrikets dag – Sammenlign med Jesaja 4. Ca. 559–545 f.Kr.[/i]\n\n1 Og på den dag skal syv kvinner gripe fatt i én mann og si: Vi vil ete vårt eget brød og kle oss i våre egne klær, la oss bare kalles ved ditt navn for å ta bort vår skam.\n\n2 På den dag skal Herrens gren være vakker og herlig, og jordens frukt utsøkt og behagelig for dem av Israel som slapp bort.\n\n3 Og det skal skje at de som er tilbake i Sion og som blir igjen i Jerusalem, skal kalles hellige, hver den som er nedskrevet blant de levende i Jerusalem,\n\n4 når Herren får tvettet bort Sions døtres urenhet og får renset Jerusalems blod ut av Jerusalem ved dommens ånd og ved ildens ånd.\n\n5 Og over hvert bosted på Sions berg og over hennes forsamlinger vil Herren skape en sky og en røk om dagen og skinnet av en luende ild om natten, for all Sions herlighet skal være beskyttet.\n\n6 Og det skal være et tabernakel til skygge mot heten om dagen og et tilfluktssted, et skjul, mot uvær og mot regn.\n\n", "2-ne 15": "[center][font_size=26]Kapittel 15[/font_size][/center]\n\n[i]Herrens vingård (Israel) vil bli lagt øde, og hans folk vil bli adspredt – Ve-rop vil komme over dem i deres frafalne og adspredte tilstand – Herren vil løfte et banner og samle Israel – Sammenlign med Jesaja 5. Ca. 559–545 f.Kr.[/i]\n\n1 Og da vil jeg synge for min høyt elskede en sang om min elskede, om hans vingård. Min høyt elskede har en vingård på en meget fruktbar høyde.\n\n2 Og han gjerdet den inn og renset den for sten og beplantet den med de edleste vinranker og bygget et tårn i midten og laget også en vinpresse i den, og han ventet at den skulle bære druer, og den bar ville druer.\n\n3 Og nå ber jeg dere, O Jerusalems innbyggere og Judas menn: Døm mellom meg og min vingård!\n\n4 Hva mer kunne gjøres med min vingård som jeg ikke allerede hadde gjort med den? Derfor, når jeg ventet at den skulle bære druer, bar den ville druer.\n\n5 Og nå vil jeg fortelle dere hva jeg vil gjøre med min vingård – jeg vil ta ned gjerdet omkring den, og den skal spises opp, og jeg vil rive ned muren omkring den, og den skal tråkkes ned.\n\n6 Og jeg vil legge den øde, den skal ikke beskjæres eller hakkes, men torner og tistler skal skyte opp, jeg vil også befale skyene så de ikke skal la regn falle på den.\n\n7 For Hærskarenes Herres vingård er Israels hus, og Judas menn er hans kjæreste beplantning. Han ventet rettferdighet, og se, der er undertrykkelse, han ventet rettskaffenhet, men se, der er skrik.\n\n8 Ve dem som føyer hus til hus til det ikke er mer plass, så de kan bo alene midt i landet.\n\n9 I mine ører sa Hærskarenes Herre: Mange hus skal i sannhet bli tomme, og store og vakre byer være uten innbyggere.\n\n10 Ja, en vingård på førti mål skal gi én bat, og en homer såkorn skal gi én efa.\n\n11 Ve dem som står tidlig opp om morgenen for å jage etter sterk drikk, som fortsetter langt utover kvelden og blir glødende av vin!\n\n12 Og harpen og sitaren og tamburinen og fløyten og vinen er på deres fester, men Herrens verk enser de ikke, heller ikke har de øye for hans henders gjerning.\n\n13 Derfor er mitt folk ført i fangenskap, fordi de mangler kunnskap, og deres hederlige mennesker er utsultet, og mengden brenner av tørst.\n\n14 Derfor har helvetet utvidet seg og åpnet sin munn på vidt gap. Og deres herlighet og deres mengde og deres prakt og den som fryder seg, skal fare ned i den.\n\n15 Og den menige mann skal bøyes, og den mektige mann skal ydmykes, og de hovmodiges øyne skal ydmykes.\n\n16 Men Hærskarenes Herre skal opphøyes ved dommen, og Gud som er hellig, skal helliggjøres i rettferdighet.\n\n17 Da skal lammene beite som før, og fremmede skal fortære de rikes fjerne steder.\n\n18 Ve dem som drar på misgjerning med forfengelighetens snorer og på synd som med et vognrep,\n\n19 som sier: La ham skynde seg, påskynd hans gjerning så vi kan se den, og la Israels Helliges råd nærme seg og komme, så vi kan lære det å kjenne!\n\n20 Ve dem som kaller det onde godt og det gode ondt, som gjør mørke til lys og lys til mørke, som gjør bittert til søtt og søtt til bittert!\n\n21 Ve dem som er vise i egne øyne og forstandige i egne tanker!\n\n22 Ve dem som er veldige til å drikke vin og dyktige til å blande sterk drikk,\n\n23 som rettferdiggjør den ugudelige mot betaling og tar retten fra de rettferdige!\n\n24 Derfor, likesom ilden fortærer halmen og flammene brenner opp agnene, skal deres rot råtne og deres blomster gå opp i støv fordi de har forkastet Hærskarenes Herres lov og har foraktet Israels Helliges ord.\n\n25 Derfor er Herrens vrede opptent mot hans folk, og han har rakt ut sin hånd mot dem og har slått dem, og fjellene skalv, og deres lik ble revet i stykker midt i gatene. Til tross for alt dette er hans vrede ikke vendt bort, men hans hånd er fremdeles rakt ut.\n\n26 Og han vil løfte et banner for nasjonene langt borte og hvisler til dem fra jordens ende, og se, hastig og lett kommer de, ingen skal være trette, og heller ingen av dem skal snuble.\n\n27 Ingen skal blunde eller sove, heller ikke skal beltet om deres hofter løses eller noen skorem rives i stykker.\n\n28 Deres piler skal være skarpe og alle deres buer spente, og deres hesters hover skal være som flintesten og deres vognhjul som en hvirvelvind, deres brøl som en løves.\n\n29 De skal brøle som unge løver, ja, de skal brøle og gripe byttet og føre det bort i sikkerhet, og ingen skal redde det.\n\n30 Og på den dag skal de brøle mot dem likesom havet brøler, og hvis de ser ut over landet, ser de mørke og sorg, og lyset på himmelen er formørket.\n\n", "2-ne 16": "[center][font_size=26]Kapittel 16[/font_size][/center]\n\n[i]Jesaja ser Herren – Jesajas synder blir tilgitt – Han blir kalt til å profetere – Han profeterer om at jødene vil forkaste Kristi lære – En levning skal vende tilbake – Sammenlign med Jesaja 6. Ca. 559–545 f.Kr.[/i]\n\n1 I det år kong Ussia døde, så jeg også Herren sitte på en høy, opphøyet trone, og slepet fylte tempelet.\n\n2 Over den sto serafene. Hver hadde seks vinger. Med to dekket han sitt ansikt, og med to dekket han sine føtter, og med to fløy han.\n\n3 Og den ene ropte til en annen og sa: Hellig, hellig, hellig er Hærskarenes Herre, hele jorden er full av hans herlighet.\n\n4 Og dørstolpene bevet ved røsten av ham som ropte, og huset ble fylt med røk.\n\n5 Da sa jeg: Ve meg! Det er ute med meg, for jeg er en mann med urene lepper, og jeg bor midt iblant et folk med urene lepper, for mine øyne har sett kongen, Hærskarenes Herre.\n\n6 Da fløy en av serafene bort til meg. I hånden hadde han et stykke glødende kull som han hadde tatt fra alteret med en tang.\n\n7 Og han la det på min munn og sa: Se, dette har rørt ved dine lepper, og din misgjerning er tatt bort, og din synd er renset ut.\n\n8 Jeg hørte også Herrens røst som sa: Hvem skal jeg sende, og hvem vil gå for oss? Da sa jeg: Her er jeg, send meg!\n\n9 Og han sa: Gå og si til dette folk: Hør og hør, men de forsto ikke, og se og se, men de oppfattet ikke.\n\n10 Gjør dette folks hjerte sløvt, og gjør deres ører tunge, og lukk deres øyne for at de ikke skal se med sine øyne og høre med sine ører og forstå med sitt hjerte og bli omvendt og bli helbredet.\n\n11 Da sa jeg: Herre, hvor lenge? Og han sa: Til byene er tomme uten innbyggere og husene er uten mennesker og landet er helt forlatt,\n\n12 og Herren har drevet menneskene langt bort, for tomheten skal bli stor i landet.\n\n13 Men likevel skal det være en tiendedel, og de skal vende tilbake og bli fortært likesom lindetreet, og som eiken som bevarer sin kraft når de mister bladene, skal den hellige ætt være dens kraft.\n\n", "2-ne 17": "[center][font_size=26]Kapittel 17[/font_size][/center]\n\n[i]Efra’im og Syria fører krig mot Juda – Kristus skal fødes av en jomfru – Sammenlign med Jesaja 7. Ca. 559–545 f.Kr.[/i]\n\n1 Og det skjedde i Akas’ dager – Akas var sønn av Jotam, som var sønn av Ussia og konge i Juda – at Syrias konge, Resin, og Pekah, som var sønn av Remalja og konge i Israel, dro opp mot Jerusalem for å føre krig mot byen, men kunne ikke få overmakt over den.\n\n2 Og det ble meldt til Davids hus slik: Syria har gått sammen med Efra’im. Og hans hjerte skalv og hans folks hjerte likesom trærne i skogen skjelver for vinden.\n\n3 Da sa Herren til Jesaja: Dra av sted, du og din sønn Sjear Jasjub, og møt Akas ved enden av vannledningen fra den øvre dammen, ved landeveien til blekerens åker,\n\n4 og si til ham: Ta deg i vare og vær rolig. Frykt ikke og mist ikke motet på grunn av disse to rykende fakler – på grunn av Resins Syria og Remaljas sønns brennende vrede,\n\n5 fordi Syria, Efra’im og Remaljas sønn har lagt opp onde råd mot deg og sagt:\n\n6 La oss dra opp mot Juda og plage det, og la oss dele det mellom oss og innsette en konge i det, ja, Tabe’els sønn.\n\n7 Så sier Gud Herren: Det skal ikke lykkes, heller ikke skal det skje.\n\n8 For Syrias hovedstad er Damaskus og Damaskus’ overhode Resin, og innen fem og seksti år skal Efra’im være knust så det ikke lenger er et folk.\n\n9 Og Efra’ims hovedstad er Samaria, og Samarias overhode er Remaljas sønn. Hvis dere ikke vil tro, skal dere visselig ikke holde stand.\n\n10 Og Herren talte igjen til Akas og sa:\n\n11 Be om et tegn av Herren din Gud. Be om det – enten fra dypet eller fra det høye.\n\n12 Men Akas svarte: Jeg vil ikke be om det, heller ikke vil jeg friste Herren.\n\n13 Og han sa: Hør nå, dere av Davids hus, er det for lite for dere å trette mennesker siden dere også tretter min Gud?\n\n14 Derfor skal Herren selv gi dere et tegn. Se, en jomfru skal bli med barn og skal føde en sønn og skal gi ham navnet Immanuel.\n\n15 Smør og honning skal han spise så han kan forstå å forkaste det onde og velge det gode.\n\n16 For før barnet forstår å forkaste det onde og velge det gode, skal det land du avskyr, bli forlatt av begge sine konger.\n\n17 Herren skal la dager komme over deg og over ditt folk og over din fars hus, dager som det ikke har vært maken til fra den dag Efra’im skilte seg fra Juda – fra Assurs konge.\n\n18 Og det skal skje på den dag at Herren skal hvisle på fluen i den fjerneste del av Egypt og på bien i Assurs land.\n\n19 Og de skal komme og skal alle slå seg ned i de øde dalene og i fjellkløftene og i alle tornekratt og i alle busker.\n\n20 Den samme dag skal Herren med en rakekniv som er leid av dem på den andre siden av elven, av Assurs konge, rake hodet og håret på føttene, ja, også skjegget skal den ta bort.\n\n21 Og det skal skje på den dag at en mann skal holde en kvige og to sauer,\n\n22 og det skal skje at han på grunn av den overflod av melk de gir, skal spise smør, for smør og honning skal hver den spise som blir tilbake i landet.\n\n23 Og på den dag skal det skje at hvor det var tusen vinranker verdt tusen sekel sølv, skal det bare være torner og tistler.\n\n24 Med pil og bue skal folk gå dit, for hele landet skal bli til torner og tistler.\n\n25 Og i alle lier som skal hakkes med hakken, skal det ikke komme frykt for torner og tistler, men de skal være til å slippe okser på og til å tråkkes ned av småkveg.\n\n", "2-ne 18": "[center][font_size=26]Kapittel 18[/font_size][/center]\n\n[i]Kristus vil være som en snublesten og en anstøtssten – Søk Herren, ikke trollmenn som mumler – Vend dere til loven og til vitnesbyrdet for å få veiledning – Sammenlign med Jesaja 8. Ca. 559–545 f.Kr.[/i]\n\n1 Videre sa Herrens ord til meg: Ta deg en stor rull og skriv på den med menneskers skrift: Maher-Sjalal Hasj-Bas.\n\n2 Og jeg valgte meg pålitelige vitner for å skrive ned opptegnelsen, presten Uria og Sakarja, Jeberekjahs sønn.\n\n3 Og jeg gikk inn til profetinnen, og hun ble med barn og fødte en sønn. Da sa Herren til meg: Gi ham navnet Maher-Sjalal Hasj-Bas.\n\n4 For se, barnet skal ikke kunne rope far og mor før rikdommene i Damaskus og byttet fra Samaria skal føres bort av Assurs konge.\n\n5 Herren talte også til meg igjen og sa:\n\n6 Fordi dette folk forkaster Siloas vann som renner så stille, og gleder seg ved Resin og Remaljas sønn,\n\n7 se, derfor fører Herren elvens vann over dem – mye og sterkt, ja, Assurs konge og all hans herlighet – og han skal oversvømme alle sine elveleier og gå over alle sine bredder,\n\n8 og han skal gå gjennom Juda, han skal skylle over og velte frem, han skal nå folk like til halsen, og hans utspente vinger skal fylle ditt land i hele dets bredde, Immanuel.\n\n9 Forén dere, folkeslag, og dere skal knuses, og lån øre, alle dere fra fjerne land, bind omkring dere og dere skal knuses, bind omkring dere og dere skal knuses.\n\n10 Rådfør dere med hverandre, og det skal ikke føre til noe. Tal ordet, og det skal ikke skje, for Gud er med oss.\n\n11 For slik talte Herren til meg med sterk hånd og ba meg om ikke å vandre på dette folks vei, og sa:\n\n12 Kall ikke alt et forbund som dette folk kaller et forbund, og det som de frykter, skal ikke dere frykte eller engste dere for.\n\n13 Hærskarenes Herre, ham skal dere holde hellig, og han skal være deres frykt og han skal være deres redsel.\n\n14 Han skal være en helligdom – men en snublesten og en anstøtssten for begge Israels hus, en felle og en snare for Jerusalems innbyggere.\n\n15 Og mange blant dem skal snuble og falle og slå seg og falle i snaren og bli fanget.\n\n16 Bind vitnesbyrdet fast, forsegl loven hos mine disipler.\n\n17 Og jeg vil sette min lit til Herren som skjuler sitt ansikt for Jakobs hus, og jeg vil vente på ham.\n\n18 Se, jeg og de barn som Herren har gitt meg, er til tegn og under i Israel fra Hærskarenes Herre, som bor på Sions berg.\n\n19 Og når de sier til dere: Søk til dødningemanerne og til spåmennene som hvisker og mumler – skulle ikke et folk søke til sin Gud hvis de levende vil høre fra de døde?\n\n20 Til loven og til vitnesbyrdet! Og hvis de ikke taler i overensstemmelse med dette ord, er det fordi det ikke finnes lys i dem.\n\n21 Og de skal gjennomgå det hårdt plaget og sultne. Og det skal skje at når de blir sultne, blir de harme og forbanner sin konge og sin Gud og ser oppad.\n\n22 Og de skal stirre mot jorden og oppleve trengsel og mørke, fortvilelsens kvaler og bli drevet ut i mørke.\n\n", "2-ne 19": "[center][font_size=26]Kapittel 19[/font_size][/center]\n\n[i]Jesaja taler på vegne av Messias – Folket i mørke vil se et stort lys – Et barn er oss født – Han vil være en Fredsfyrste og vil regjere på Davids trone – Sammenlign med Jesaja 9. Ca. 559–545 f.Kr.[/i]\n\n1 Likevel skal mørket ikke være slik som det var i hennes trengsel da han først straffet Sebulons og Naftalis land ganske lett og siden straffet alvorligere ved Rødehavet og på den andre siden av Jordan i nasjonenes Galilea.\n\n2 Det folk som vandret i mørke, har sett et stort lys, de som bor i dødsskyggens land, over dem har lyset strålt.\n\n3 Du har mangfoldiggjort nasjonen og gjort gleden større – de gleder seg for deg som man gleder seg ved innhøstningen og som menneskene jubler når de deler byttet.\n\n4 For du har brutt hans byrdes åk og hans skulders tre, hans undertrykkers stokk.\n\n5 For alle krigerens slag utkjempes med forvirret larm og klær rullet i blod, men de skal brennes opp og bli til føde for ilden.\n\n6 For et barn er oss født, en sønn er oss gitt, og herredømmet skal være på hans skulder, og hans navn skal kalles Vidunderlig, Rådgiver, Veldig Gud, Evig Fader, Fredsfyrste.\n\n7 Det er ingen ende på herredømmets og på fredens vekst på Davids trone, og til å grunnfeste hans rike og oppholde det med rett og rettferdighet fra nå av og til evig tid. Hærskarenes Herres nidkjærhet vil gjøre dette.\n\n8 Herren sendte sitt ord til Jakob, og det har kastet lys over Israel.\n\n9 Og hele folket skal vite det, ja, Efra’ims og Samarias innbyggere som sier i sitt hjertes stolthet og hovmod:\n\n10 Murstenene er falt ned, men vi vil bygge opp igjen med uthuggede stener, morbærtrærne er hugget ned, men vi vil erstatte dem med sedertrær.\n\n11 Derfor skal Herren føre Resins motstandere over ham og forene hans fiender,\n\n12 syrerne forfra og filistrene bakfra, og de skal sluke Israel med åpen munn. Til tross for alt dette er hans vrede ikke vendt bort, men hans hånd er fremdeles rakt ut.\n\n13 For folket vender ikke om til ham som slår det, heller ikke søker de Hærskarenes Herre.\n\n14 Derfor vil Herren hugge av Israel hode og hale, palmegren og siv på én dag.\n\n15 Den gamle, han er hodet, og profeten som lærer løgner, han er halen.\n\n16 For dette folks ledere får dem til å feile, og de som lar seg lede av dem, blir ødelagt.\n\n17 Derfor skal ikke Herren ha noen glede av deres unge menn, heller ikke skal han ha noen barmhjertighet med deres farløse og enker. For hver især er en hykler og en som gjør ondt, og hver munn taler dårskap. Til tross for alt dette er hans vrede ikke vendt bort, men hans hånd er fremdeles rakt ut.\n\n18 For ugudelighet brenner som ilden som fortærer torner og tistler og setter fyr på den tetteste skog så den går opp i røk.\n\n19 Ved Hærskarenes Herres vrede legges landet i mørke, og folket skal bli til føde for ilden, ingen skal spare sin bror.\n\n20 Og han skal grafse til høyre og likevel være sulten, han skal ete til venstre, men de skal ikke bli mette, de skal alle ete kjøttet av sin egen arm –\n\n21 Manasse, Efra’im og Efra’im, Manasse, begge skal være mot Juda. Til tross for alt dette er hans vrede ikke vendt bort, men hans hånd er fremdeles rakt ut.\n\n", "2-ne 20": "[center][font_size=26]Kapittel 20[/font_size][/center]\n\n[i]Ødeleggelsen av Assur er et forbilde på ødeleggelsen av de ugudelige ved Det annet komme – Få mennesker vil bli tilbake når Herren kommer igjen – Levningen av Jakob vil på den dag vende tilbake – Sammenlign med Jesaja 10. Ca. 559–545 f.Kr.[/i]\n\n1 Ve dem som påbyr urettferdige lover og som utsteder fordervelige skrivelser,\n\n2 for å vise de trengende bort fra rettferdighet og for å rane retten fra de fattige av mitt folk, så enker kan bli deres bytte og så de kan plyndre de farløse.\n\n3 Hva vil dere gjøre på hjemsøkelsens dag og i den ødeleggelse som kommer fra det fjerne? Hvem vil dere flykte til for å få hjelp? Og hvor vil dere gjøre av deres skatter?\n\n4 Uten meg skal de synke i kne blant fangene, og de skal falle blant de drepte. Til tross for alt dette er hans vrede ikke vendt bort, men hans hånd er fremdeles rakt ut.\n\n5 Ve Assur, min vredes ris, og staven i deres hånd er deres harme.\n\n6 Jeg vil sende ham mot en hyklersk nasjon, og mot det folk jeg er vred på, byr jeg ham å fare for å røve og plyndre og tråkke det ned som avfall i gatene.\n\n7 Men han mener det ikke slik, og i sitt hjerte tenker han ikke slik, men i sitt hjerte har han lyst til å ødelegge og utrydde nasjoner, ikke bare noen få.\n\n8 For han sier: Er ikke mine fyrster konger alle sammen?\n\n9 Er ikke Kalno som Karkemis? Er ikke Hamat som Arpad? Er ikke Samaria som Damaskus?\n\n10 Når min hånd har nådd avgudenes riker, og deres utskårne bilder overgikk Jerusalems og Samarias –\n\n11 skulle jeg så ikke gjøre det samme med Jerusalem og hennes avguder som jeg har gjort med Samaria og hennes avguder?\n\n12 Derfor skal det skje at når Herren har fullført hele sin gjerning på Sions berg og i Jerusalem, da vil jeg straffe Assurs konge for fruktene av hans stolte hjerte og for hans hovmodige mine.\n\n13 For han sier: Ved min hånds kraft og ved min visdom har jeg gjort disse ting, for jeg er forstandig, og jeg har flyttet folkenes grenser og har røvet deres skatter, og jeg har beseiret innbyggerne som en tapper mann.\n\n14 Og min hånd har funnet folkets rikdommer som et rede, og som man samler forlatte egg, har jeg samlet hele landet, og det var ingen som rørte vingen eller åpnet munnen eller pep.\n\n15 Skal øksen rose seg mot den som hugger med den? Skal sagen gjøre seg stor mot den som drar den? Som om staven skulle svinge seg mot den som løfter den, eller som om kjeppen skulle løfte seg som om den ikke var av tre!\n\n16 Derfor skal Herren, Hærskarenes Herre, sende magerhet blant hans fete, og i hans indre skal han tenne et bål som en luende ild.\n\n17 Og Israels lys skal bli til en ild, og hans Hellige til en flamme, og den skal brenne og skal fortære hans torner og hans tistler på én dag,\n\n18 og skal fortære herligheten i hans skog og på hans fruktbare mark, både sjel og legeme, og de skal være som når en fanebærer visner bort.\n\n19 Og resten av trærne i hans skog skal være så få at et barn kan skrive dem opp.\n\n20 Og det skal skje på den dag at levningen av Israel og de av Jakobs hus som er sluppet unna, ikke mer skal stole på ham som slo dem, men skal i sannhet stole på Herren, Israels Hellige.\n\n21 Levningen, ja, levningen av Jakob, skal vende om til den mektige Gud.\n\n22 For om ditt folk, Israel, er som havets sand, skal likevel en levning av dem vende tilbake, den fastsatte tilintetgjørelse skal flyte over med rettferdighet.\n\n23 For Herren, Hærskarenes Gud, skal gjennomføre en fast besluttet tilintetgjørelse i hele landet.\n\n24 Derfor, så sier Herren, Hærskarenes Gud: Mitt folk som bor i Sion, vær ikke redd for Assur. Han skal slå deg med en kjepp og skal løfte sin stav imot deg på samme måte som i Egypt.\n\n25 Bare en liten stund til, og harmen skal opphøre og min vrede til deres ødeleggelse.\n\n26 Og Hærskarenes Herre skal svinge en svøpe over ham som da han slaktet ned Midian ved Orebs klippe, og som hans stav var rakt ut over havet, slik skal han løfte den opp på samme måte som i Egypt.\n\n27 Og det skal skje på den dag at hans byrde skal bli tatt bort fra din skulder og hans åk fra din hals, og åket skal ødelegges på grunn av salvingen.\n\n28 Han er kommet til Ajat, han har dratt frem til Migron, i Mikmas har han latt sine vogner bli igjen.\n\n29 De har dratt gjennom skaret, de har fått herberge i Geba. Ramat er redd, Sauls Gibea har flyktet.\n\n30 Rop med høy røst, O Gallims datter. La den høres til Laisa, arme Anatot!\n\n31 Madmena har flyktet, Gebims innbyggere samler seg til flukt.\n\n32 Alt samme dag står han i Nob, han skal løfte sin hånd mot Sions datters berg, mot Jerusalems høyde.\n\n33 Se, Herren, Hærskarenes Herre, skal hugge grenen av med skremmende kraft, og de høyreiste skal hugges ned og de hovmodige ydmykes.\n\n34 Og han skal hugge ned den tette skogen med øks, og Libanon skal falle ved en mektig.\n\n", "2-ne 21": "[center][font_size=26]Kapittel 21[/font_size][/center]\n\n[i]Isais stubb (Kristus) vil dømme i rettferdighet – Kunnskapen om Gud skal dekke jorden i tusenårsriket – Herren vil løfte et banner og samle Israel – Sammenlign med Jesaja 11. Ca. 559–545 f.Kr.[/i]\n\n1 Og en kvist skal skyte frem fra Isais stubb, og et skudd skal gro opp fra hans røtter.\n\n2 Og Herrens Ånd skal hvile over ham – visdoms og forstands ånd, råds og styrkes ånd, den ånd som gir kunnskap om Herren og ærefrykt for ham,\n\n3 og skal gi ham en klar forståelse av Herrens frykt, og han skal ikke dømme etter det hans øyne ser og ikke skifte rett etter det hans ører hører,\n\n4 men med rettferdighet skal han dømme de fattige og skifte rett med rettvishet for de saktmodige på jorden. Og han skal slå jorden med sin munns ris og drepe den ugudelige med pusten fra sine lepper.\n\n5 Og rettferdighet skal være beltet han har om livet, og trofasthet beltet om hans hofter.\n\n6 Ulven skal også bo hos lammet, og leoparden skal legge seg hos kjeet, og kalven og den unge løven og gjøfeet skal gå sammen, og et lite barn skal lede dem.\n\n7 Og ku og bjørn skal beite sammen, ungene deres skal ligge sammen, og løven skal ete halm som oksen.\n\n8 Og diebarnet skal leke ved huggormens hule, og det avvente barn skal legge sin hånd over basiliskens hull.\n\n9 Ingen skal gjøre noe ondt og ingen ødelegge noe på hele mitt hellige berg, for jorden skal være full av Herrens kunnskap likesom vannet dekker havet.\n\n10 Og på den dag skal det være et Isais rotskudd som skal stå som et banner for folket. Dit skal hedningefolkene søke, og hans hvilested skal være herlig.\n\n11 Og det skal skje at på den dag skal Herren for annen gang rekke ut sin hånd for å vinne tilbake levningen av sitt folk, de som er blitt berget fra Assur og fra Egypt og fra Patros og fra Kus og fra Elam og fra Sinear og fra Hamat og fra øyene i havet.\n\n12 Og han skal løfte et banner for nasjonene og skal samle de fordrevne av Israel og sanke de adspredte av Juda fra jordens fire hjørner.\n\n13 Efra’ims misunnelse skal også vike, og Judas motstandere skal utryddes. Efra’im skal ikke misunne Juda, og Juda skal ikke plage Efra’im.\n\n14 Men de skal slå ned på filistrenes skuldre mot vest, de skal plyndre dem som bor i øst, de skal legge sin hånd på Edom og Moab, og Ammons barn skal adlyde dem.\n\n15 Og Herren skal helt ødelegge bukten i Egypts hav og svinge sin hånd over elven med sin sterke storm. Han skal kløve den til syv bekker og la mennesket gå tørrskodd over.\n\n16 Og det skal være en allfarvei for levningen av hans folk, de som er reddet fra Assur, likesom det var for Israel den dag de dro opp fra landet Egypt.\n\n", "2-ne 22": "[center][font_size=26]Kapittel 22[/font_size][/center]\n\n[i]På tusenårsrikets dag vil alle mennesker prise Herren – Han skal bo iblant dem – Sammenlign med Jesaja 12. Ca. 559–545 f.Kr.[/i]\n\n1 Og på den dag skal du si: O Herre, jeg vil prise deg. Selv om du var vred på meg, er din vrede opphørt, og du trøster meg.\n\n2 Se, Gud er min frelse, jeg vil stole på ham og ikke frykte, for Herren, Jehova, er min styrke og min sang, han er også blitt min frelse.\n\n3 Derfor skal dere øse vann med glede av frelsens kilder.\n\n4 Og på den dag skal dere si: Pris Herren, påkall hans navn, kunngjør hans gjerninger blant folket, forkynn at hans navn er opphøyet.\n\n5 Syng Herrens pris, for herlige ting har han gjort, over hele jorden er dette kjent.\n\n6 Rop høyt og juble, dere som bor i Sion, for stor er Israels Hellige midt iblant dere.\n\n", "2-ne 23": "[center][font_size=26]Kapittel 23[/font_size][/center]\n\n[i]Ødeleggelsen av Babylon er et forbilde på ødeleggelsen ved Det annet komme – Det vil bli en vredens og hevnens dag – Babylon (verden) vil falle for evig – Sammenlign med Jesaja 13. Ca. 559–545 f.Kr.[/i]\n\n1 Babylons byrde som Jesaja, sønn av Amos, fikk se.\n\n2 Reis et banner på et høyt fjell. Rop høyt til dem, vink med hånden så de kan dra inn gjennom storfolkets porter.\n\n3 Jeg har befalt mine helliggjorte, og jeg har også kalt mine sterke, for min vrede er ikke over dem som gleder seg over min overhøyhet.\n\n4 Mengdens larm i fjellene som av et stort folk, en buldrende larm av riker, av nasjoner som samler seg. Hærskarenes Herre mønstrer sin krigshær.\n\n5 De kommer fra et land langt borte, fra himmelens ende, ja, Herren og hans vredes våpen, for å ødelegge hele landet.\n\n6 Rop høyt, for Herrens dag er nær. Den skal komme som en ødeleggelse fra Den Allmektige.\n\n7 Derfor skal alle hender bli slappe, og hvert menneskes hjerte skal smelte.\n\n8 Og de skal bli redde, stikkende smerter og sorg skal komme over dem, de skal forundre seg over hverandre, ansiktene deres skal bli som flammer.\n\n9 Se, Herrens dag kommer – grusom, full av harme og brennende vrede – for å legge landet øde, og han skal utrydde synderne som er der.\n\n10 For himmelens stjerner og dens stjernebilder skal ikke gi sitt lys. Solen skal formørkes i sin bane, og månen skal ikke la sitt lys skinne.\n\n11 Og jeg vil straffe verden for ondskap og de ugudelige for deres misgjerninger, jeg vil gjøre ende på de overmodiges stolthet og kue voldsmenns tross.\n\n12 Jeg vil gjøre et menneske mer dyrebart enn fint gull, ja, mer dyrebart enn gullbarren fra Ofir.\n\n13 Derfor vil jeg ryste himlene, og jorden skal flyttes ut av sin bane ved Hærskarenes Herres harme og på hans brennende vredes dag.\n\n14 Og det skal være som når et rådyr jages, som når ingen tar opp et får, og hver og en skal vende tilbake til sitt eget folk og enhver flykte til sitt eget land.\n\n15 Enhver som er stolt, skal bli gjennomboret, ja, og enhver som står sammen med de ugudelige, skal falle for sverdet.\n\n16 Deres barn skal også bli knust for deres øyne, deres hus skal bli plyndret og deres hustruer skjendet.\n\n17 Se, jeg vil opphisse mederne mot dem, og de skal ikke akte sølv og gull, heller ikke skal de fryde seg ved det.\n\n18 Buene deres skal også knuse de unge menn, og de skal ikke ha medlidenhet med morlivets frukt, deres øyne skal ikke spare barn.\n\n19 Og med Babylon, rikenes smykke, kaldeernes skjønne pryd, skal det gå som da Gud omstyrtet Sodoma og Gomorra.\n\n20 Aldri mer skal den befolkes, ingen skal bo der fra generasjon til generasjon, ingen araber skal slå opp sitt telt der og ingen gjeter la sin hjord hvile der.\n\n21 Men ørkenens ville dyr skal hvile der, og husene deres skal være fulle av hylende skapninger, og ugler skal bo der, og satyrer skal danse der.\n\n22 Og øyenes ville dyr skal tute i deres forlatte hus og drager i deres prektige slott, og snart kommer hennes tid, og hennes dager skal ikke forlenges. For jeg vil tilintetgjøre henne hurtig, ja, for jeg vil være barmhjertig mot mitt folk, men de ugudelige skal gå til grunne.\n\n", "2-ne 24": "[center][font_size=26]Kapittel 24[/font_size][/center]\n\n[i]Israel vil bli samlet og vil få del i en tusenårig hvile – Lucifer ble utstøtt fra himmelen på grunn av opprør – Israel vil seire over Babylon (verden) – Sammenlign med Jesaja 14. Ca. 559–545 f.Kr.[/i]\n\n1 For Herren vil forbarme seg over Jakob og igjen utvelge Israel og bosette dem i deres eget land. Og de fremmede skal slutte seg til dem, og de skal holde seg til Jakobs hus.\n\n2 Og folket skal ta dem og føre dem til deres sted, ja, fra det fjerne like fra jordens ender, og de skal vende tilbake til sine lovede land. Og Israels hus skal eie dem, og Herrens land skal være for tjenere og tjenerinner, og de skal ta dem til fange som holdt dem i fangenskap, og de skal herske over sine undertrykkere.\n\n3 Og på den dag skal det skje at Herren skal gi deg hvile fra din sorg og fra din frykt og fra den hårde trelldom du ble tvunget inn i.\n\n4 Og på den dag skal det skje at du skal gjenta dette ordspråk for Babylons konge og si: Se, hvordan undertrykkeren og den gyldne by har fått en ende!\n\n5 Herren har brutt i stykker de ugudeliges stav, herskernes septre,\n\n6 han som i harme slo folket slag på slag. Han som i vrede hersket over nasjoner, blir forfulgt, og ingen hindrer det.\n\n7 Hele jorden har fått hvile og ro, de bryter ut i frydesang.\n\n8 Ja, grantrærne gleder seg over deg, det samme gjør Libanons sedrer, og sier: Etter at du falt, har ingen kommet for å felle oss.\n\n9 Helvete nedenunder gjør seg rede for å møte deg når du kommer, det vekker de døde for deg, ja, alle jordens store, det får alle nasjoners konger til å stå opp fra sine troner.\n\n10 De skal alle tale til deg og si: Er du også blitt svak som oss? Er du blitt lik oss?\n\n11 Din prakt er lagt i grav, dine harpers klang høres ikke, ormer er spredt ut under deg, og larver dekker deg.\n\n12 Hvordan er du falt fra himmelen, Lucifer, du morgenrødens sønn? Er du styrtet ned til jorden, du som svekket nasjonene?\n\n13 For du har sagt i ditt hjerte: Til himmelen vil jeg stige opp, høyt over Guds stjerner vil jeg reise min trone. Jeg vil også ta sete på forsamlingens fjell i det ytterste nord.\n\n14 Jeg vil stige opp over skyenes topper. Jeg vil være lik Den Høyeste.\n\n15 Likevel skal du støtes ned til helvete, til avgrunnens dyp.\n\n16 De som ser deg, skal stirre på deg og skal mønstre deg og si: Er dette den mannen som fikk jorden til å beve og riker til å skjelve,\n\n17 og gjorde verden til en villmark og ødela dens byer og ikke åpnet fengselet for sine fanger?\n\n18 Alle nasjonenes konger, ja, alle sammen, ligger med ære, alle som en i sitt eget hus.\n\n19 Men du er kastet ut av din grav som en avskyelig gren – og levningen av dem som er slått ihjel, stukket ned med et sverd – som går ned til avgrunnens stener som et åtsel tråkket under fot.\n\n20 Du skal ikke bli gravlagt som dem, for du har ødelagt ditt land og slått ditt folk ihjel. Ugjerningsmenns avkom skal aldri mer nevnes.\n\n21 Gjør klar til et blodbad på hans barn for deres fedres synder, så de ikke reiser seg hverken for å ta landet i besittelse eller fylle all verden med byer.\n\n22 For jeg vil reise meg mot dem, sier Hærskarenes Herre, og utrydde av Babylon navn og levning og sønn og nevø, sier Herren.\n\n23 Jeg vil også gjøre det til et tilholdssted for hegren, fylle det med vannpytter, og jeg vil feie det bort med ødeleggelsens kost, sier Hærskarenes Herre.\n\n24 Hærskarenes Herre har sverget og sagt: Sannelig, som jeg har tenkt, slik skal det skje, og det jeg har besluttet, det skal stå fast.\n\n25 Og jeg vil føre assyreren inn i mitt land og tråkke ham under fot på mine fjell. Da skal hans åk tas av dem og hans byrde løftes fra deres skuldre.\n\n26 Dette er den beslutning som er besluttet om all jorden, og dette er den hånd som er rakt ut over alle nasjoner.\n\n27 For Hærskarenes Herre har besluttet det, og hvem gjør det til intet? Og hans hånd er utrakt, og hvem kan vende den bort?\n\n28 I kong Akas’ dødsår kom denne byrde:\n\n29 Gled deg ikke, hele Filisterland, om hans stav som slo deg, er brutt i stykker! For av ormens rot skal en basilisk komme frem, og dens frukt skal være en brennende, flyvende slange.\n\n30 Og den fattiges førstefødte skal finne føde, og de trengende skal hvile i trygghet, og jeg vil drepe din rot med sult, og din levning skal han slå ihjel.\n\n31 Hyl, du port, skrik, du by. Hele Filisterland er gått i oppløsning, for fra nord skal det komme en røk, og ingen skal være alene i hans bestemte tid.\n\n32 Hvilket svar skal gis til nasjonenes sendebud? At Herren har grunnfestet Sion, og de fattige blant hans folk skal ha tillit til den.\n\n", "2-ne 25": "[center][font_size=26]Kapittel 25[/font_size][/center]\n\n[i]Nephi fryder seg over klarhet – Jesajas profetier vil bli forstått i de siste dager – Jødene vil vende tilbake fra Babylon, korsfeste Messias og bli adspredt og tuktet – De vil bli ført tilbake igjen når de tror på Messias – Han vil komme første gang seks hundre år etter at Lehi forlot Jerusalem – Nephittene holder Moseloven og tror på Kristus, som er Israels Hellige. Ca. 559–545 f.Kr.[/i]\n\n1 Nå taler jeg, Nephi, noe om de ord som jeg har skrevet, som er uttalt ved Jesajas munn. For se, Jesaja sa mye som var vanskelig for mange av mitt folk å forstå, for de kjenner ikke til måten å profetere på blant jødene.\n\n2 For jeg, Nephi, har ikke undervist dem mye om jødenes skikker, for deres gjerninger var mørkets gjerninger, og deres handlinger var avskyelige handlinger.\n\n3 Derfor skriver jeg til mitt folk, til alle dem som heretter skal motta dette som jeg skriver, så de kan kjenne til Guds straffedommer, at de kommer over alle nasjoner ifølge det ord som han har talt.\n\n4 Derfor, lytt du mitt folk som er av Israels hus, og lån øre til mine ord. For selv om Jesajas ord ikke er klare og tydelige for dere, er de likevel klare og tydelige for alle som er fylt med profetiens ånd. Men jeg gir dere en profeti ifølge den ånd som er i meg. Derfor skal jeg profetere på samme klare og tydelige måte som jeg har gjort siden jeg kom ut fra Jerusalem sammen med min far. For se, min sjel fryder seg over å tale klart og tydelig til mitt folk, så de kan lære.\n\n5 Ja, og min sjel fryder seg over Jesajas ord, for jeg kom ut fra Jerusalem, og mine øyne har sett jødenes gjøren og laden, og jeg vet at jødene forstår profetiene. Ikke noe annet folk forstår det som ble sagt til jødene, slik de forstår det selv, uten at de blir undervist på samme måte som jødene ble.\n\n6 Men se, jeg, Nephi, har ikke undervist mine barn på jødenes vis. Men se, jeg har selv bodd i Jerusalem, derfor kjenner jeg området deromkring. Jeg har talt til mine barn om Guds straffedommer som har funnet sted blant jødene. Jeg har forklart mine barn alt Jesaja har sagt, og jeg skriver det ikke.\n\n7 Men se, jeg fortsetter med min egen profeti på min klare og tydelige måte, som jeg vet intet menneske kan ta feil av. Likevel skal menneskene i de dager når Jesajas profetier blir oppfylt, vite med sikkerhet når de finner sted.\n\n8 Derfor er de av verdi for menneskenes barn, og de som tror at de ikke er det, til dem vil jeg tale spesielt, og begrense ordene til mitt eget folk. For jeg vet at de vil være av stor verdi for dem i de siste dager, for på den dag skal de forstå dem. Derfor har jeg skrevet dem til deres eget beste.\n\n9 Og likesom én generasjon blant jødene er blitt ødelagt på grunn av synder, er de også blitt ødelagt fra generasjon til generasjon ifølge sine synder. Og aldri er noen av dem blitt ødelagt uten at det ble dem forutsagt av Herrens profeter.\n\n10 Derfor, de ble fortalt om den ødeleggelse som skulle komme over dem straks etter at min far forlot Jerusalem. Likevel forherdet de sine hjerter, og ifølge min profeti er de blitt ødelagt, unntatt de som ble ført som fanger til Babylon.\n\n11 Og nå, dette taler jeg på grunn av den ånd som er i meg. Og til tross for at de er blitt ført bort, skal de vende tilbake igjen og ta Jerusalems land i besittelse. Derfor skal de føres tilbake til sitt arveland.\n\n12 Men se, de skal oppleve kriger og rykter om kriger, og når den dag kommer at Faderens Enbårne, ja, himmelens og jordens Fader, skal vise seg for dem i kjødet, se, da vil de forkaste ham på grunn av sine synder, sine hårde hjerter og sin hårdnakkethet.\n\n13 Se, de vil korsfeste ham, og etter å ha ligget i en grav i tre dager, skal han stå opp fra de døde med legedom i sine vinger, og alle som tror på hans navn, skal bli frelst i Guds rike. Derfor fryder min sjel seg over å profetere om ham, for jeg har sett hans dag, og mitt hjerte lovpriser hans hellige navn.\n\n14 Og se, det skal skje at etter at Messias har stått opp fra de døde og har vist seg for sitt folk, til så mange som vil tro på hans navn, se, da skal Jerusalem ødelegges igjen, for ve dem som kjemper mot Gud og hans kirkes folk.\n\n15 Derfor skal jødene adspredes blant alle nasjoner, og Babylon skal også ødelegges. Derfor skal jødene adspredes av andre nasjoner.\n\n16 Og etter at de er blitt adspredt og Gud Herren har tuktet dem ved andre nasjoner i mange generasjoner, ja, fra generasjon til generasjon inntil de skal overtales til å tro på Kristus, Guds Sønn, og forsoningen som er altomfattende for hele menneskeheten – og når den dag kommer at de skal tro på Kristus og tilber Faderen i hans navn, med rene hjerter og rene hender og ikke lenger venter på en annen Messias, da, på den tid vil dagen komme da de nødvendigvis må tro disse ting.\n\n17 Og Herren vil for annen gang løfte sin hånd for å føre sitt folk tilbake fra deres fortapte og falne tilstand. Derfor vil han begynne å utføre et underlig og forunderlig verk blant menneskenes barn.\n\n18 Derfor skal han bringe frem sine ord til dem, og disse ord skal dømme dem på den siste dag, for de skal bli gitt dem for å overbevise dem om den sanne Messias, som ble forkastet av dem, og for å overbevise dem om at de ikke lenger behøver å vente på at en Messias skal komme. For det skulle ikke komme noen annen, hvis det ikke skulle være en falsk Messias som skulle bedra menneskene. For profetene taler bare om én Messias, og det er den Messias som skulle bli forkastet av jødene.\n\n19 For ifølge profetenes ord kommer Messias seks hundre år etter at min far forlot Jerusalem. Og ifølge profetenes ord, og også Guds engels ord, skal hans navn være Jesus Kristus, Guds Sønn.\n\n20 Og nå, mine brødre, har jeg talt tydelig så dere ikke kan ta feil. Og så sant Gud Herren lever, han som førte Israel opp og ut av landet Egypt og ga Moses kraft så han kunne helbrede nasjonene etter at de var blitt bitt av giftige slanger – hvis de ville se på den slange som han løftet opp foran dem – og også ga ham kraft så han kunne slå på klippen så vannet kom frem, ja, se, jeg sier dere at så sant som disse ting er sanne, og så sant Gud Herren lever, så finnes det ikke noe annet navn gitt under himmelen enn Jesus Kristus, som jeg har omtalt, hvorved mennesket kan bli frelst.\n\n21 Av denne grunn har Gud Herren lovet meg at dette som jeg skriver, skal oppbevares og bevares og overleveres til min ætt fra generasjon til generasjon, slik at det løfte som ble gitt Josef om at hans ætt aldri skulle forgå så lenge jorden består, kan bli oppfylt.\n\n22 Derfor skal disse ting gå fra generasjon til generasjon så lenge jorden består. Og det skal skje etter Guds vilje og behag, og de nasjoner som skal ha dem i sin besittelse, skal dømmes etter dem ifølge de ord som er skrevet.\n\n23 For vi arbeider flittig med å skrive for å overbevise våre barn, og også våre brødre så de vil tro på Kristus og bli forsonet med Gud. For vi vet at det er ved nåde vi blir frelst etter at vi har gjort alt vi kan.\n\n24 Og selv om vi tror på Kristus, holder vi Moseloven og venter standhaftig på Kristus inntil loven skal oppfylles.\n\n25 For i denne hensikt ble loven gitt. Derfor er loven blitt død for oss, og vi er levendegjort i Kristus på grunn av vår tro, men vi holder loven på grunn av befalingene.\n\n26 Vi taler om Kristus, vi gleder oss i Kristus, vi forkynner om Kristus, vi profeterer om Kristus, og vi skriver i overensstemmelse med våre profetier så våre barn kan vite hvilken kilde de kan se hen til for å få forlatelse for sine synder.\n\n27 Derfor taler vi om loven, så våre barn kan kjenne til at loven er død, og for at de, ved å kjenne til at loven er død, kan se fremover til det liv som er i Kristus, og vite i hvilken hensikt loven ble gitt. Og etter at loven er oppfylt ved Kristus, må de ikke forherde sine hjerter mot ham etter at loven burde være avskaffet.\n\n28 Og nå, se, mitt folk, dere er et hårdnakket folk. Derfor har jeg talt tydelig til dere så dere ikke kan misforstå. Og de ord jeg har talt, skal stå som et vitnesbyrd mot dere, for de er tilstrekkelige til å undervise alle mennesker om den riktige vei. For den riktige vei er å tro på Kristus og ikke fornekte ham, for ved å fornekte ham fornekter dere også loven og profetene.\n\n29 Se, nå sier jeg dere at den riktige vei er å tro på Kristus og ikke fornekte ham. Og Kristus er Israels Hellige. Derfor må dere bøye dere ned for ham og tilbe ham av all deres makt, sinn og styrke og av hele deres sjel. Og hvis dere gjør dette, skal dere på ingen måte bli forkastet.\n\n30 Og ettersom det er nødvendig, må dere utføre Guds handlinger og ordinanser inntil loven som ble gitt Moses, er oppfylt.\n\n", "2-ne 26": "[center][font_size=26]Kapittel 26[/font_size][/center]\n\n[i]Kristus vil betjene nephittene – Nephi forutser at hans folk vil bli utryddet – De vil tale fra støvet – Hedningefolkene vil bygge opp falske kirker og hemmelige forbund – Herren forbyr menneskene å bruke prestelist. Ca. 559–545 f.Kr.[/i]\n\n1 Og etter at Kristus er oppstått fra de døde, skal han vise seg for dere, mine barn og mine elskede brødre, og de ord han skal tale til dere, skal være loven dere skal adlyde.\n\n2 For se, jeg sier til dere at jeg har sett at mange generasjoner skal gå bort, og det skal bli store kriger og stridigheter blant mitt folk.\n\n3 Og etter at Messias er kommet, skal mitt folk få se tegn på hans fødsel og også på hans død og oppstandelse, og stor og forferdelig skal den dagen bli for de ugudelige, for de skal omkomme. Og de omkommer, fordi de forkaster profetene og de hellige og stener dem og slår dem i hjel. Derfor skal ropet fra de helliges blod stige opp til Gud fra jorden mot dem.\n\n4 Derfor, alle som er stolte og ugudelige, dagen som kommer, skal brenne dem opp, sier Hærskarenes Herre, for de skal være som halm.\n\n5 Og de som dreper profetene og de hellige, skal bli oppslukt i jordens dyp, sier Hærskarenes Herre. Og fjellene skal skjule dem, og hvirvelvinder skal føre dem bort, og bygninger skal falle over dem og knuse dem og male dem til støv.\n\n6 Og de skal hjemsøkes av torden, lyn og jordskjelv og alle slags ødeleggelser, for Herrens vredes ild skal bli opptent mot dem, og de skal være som halm, og dagen som kommer skal fortære dem, sier Hærskarenes Herre.\n\n7 Hvilke smerter og kvaler lider ikke min sjel over tapet av dem av mitt folk som er slått ihjel! For jeg, Nephi, har sett det, og det fortærer meg nesten i Herrens nærhet. Men jeg må rope til min Gud: Dine veier er rettferdige.\n\n8 Men se, de rettferdige som lytter til profetenes ord og ikke dreper dem, men ser fremover til Kristus med standhaftighet og venter på de tegn som er gitt, til tross for all forfølgelse, se, det er de som ikke skal omkomme.\n\n9 Men Rettferdighetens Sønn skal vise seg for dem, han skal helbrede dem, og de skal ha fred med ham til tre generasjoner er gått bort og mange av den fjerde generasjon er gått bort i rettferdighet.\n\n10 Og når disse ting har funnet sted, kommer en hastig ødeleggelse over mitt folk. For til tross for min sjels smerter har jeg sett det. Derfor vet jeg at det skal skje, og de selger seg for intet. For som belønning for sin stolthet og sin tåpelighet skal de høste ødeleggelse. Og fordi de gir etter for djevelen og velger mørkets gjerninger fremfor lysets, derfor må de gå ned til helvete.\n\n11 For Herrens Ånd vil ikke alltid streve med menneskene. Og når Ånden slutter å streve med menneskene, kommer hurtig ødeleggelse, og dette bedrøver min sjel.\n\n12 Og som jeg talte om å overbevise jødene om at Jesus virkelig er Kristus, må hedningefolkene også nødvendigvis bli overbevist om at Jesus er Kristus, den evige Gud,\n\n13 og at han åpenbarer seg ved Den hellige ånds kraft for alle dem som tror på ham, ja, for alle nasjoner, slekter, tungemål og folk, og utfører mektige mirakler, tegn og undere blant menneskenes barn i forhold til deres tro.\n\n14 Men se, jeg profeterer til dere om de siste dager, om de dager da Gud Herren skal bringe disse ting frem for menneskenes barn.\n\n15 Etter at min ætt og mine brødres ætt er sunket ned i vantro og er blitt slått av hedningefolkene, ja, etter at Gud Herren har slått leir omkring dem og har kringsatt dem med bolverk og bygget voller mot dem, og etter at de er blitt ydmyket i støvet, så de ikke mer er til, skal likevel de rettferdiges ord bli skrevet, og de trofastes bønner skal bli hørt, og alle de som er sunket ned i vantro, skal ikke bli glemt.\n\n16 For de som skal bli drept, skal tale til dem ut av jorden, og dypt fra støvet skal deres ord komme, og deres røst skal være likesom en dødningemaner, for Gud Herren vil gi ham kraft så han kan hviske om dem som om det kom ut av jorden, og fra støvet skal deres tale hviske frem.\n\n17 For så sier Gud Herren: De skal skrive de ting som skal skje blant dem, og dette skal skrives og forsegles i en bok, og de som har sunket ned i vantro, skal ikke få dette, for de forsøker å ødelegge det som er av Gud.\n\n18 Derfor, likesom de som er blitt drept, er blitt drept raskt, skal voldsmennenes flokk være som fykende agner. Ja, så sier Gud Herren: Det skal skje i et øyeblikk, plutselig.\n\n19 Og det skal skje at de som har sunket ned i vantro, skal bli slått ved hedningefolkenes hånd.\n\n20 Og hedningefolkene er oppblåste av stolthet i egne øyne og har snublet fordi deres snublesten var så stor så de har bygget opp mange kirker. Likevel håner de Guds kraft og mirakler og roser seg i høye toner av sin egen visdom og sin egen lærdom, så de kan oppnå vinning og knuse de fattiges ansikter.\n\n21 Og mange kirker er bygget opp som forårsaker misunnelse, strid og ondskap.\n\n22 Og det finnes også hemmelige forbund slik som i fordums tid, lik djevelens forbund, for han har grunnlagt alle disse ting. Ja, han er opphavet til mord og mørkets gjerninger, ja, og han leder dem i en linsnor om halsen inntil han binder dem for evig med sine sterke rep.\n\n23 For se, jeg sier dere, mine elskede brødre, at Gud Herren arbeider ikke i mørket.\n\n24 Han gjør ikke noe uten at det er til gavn for verden, for han elsker verden, slik at han endog nedlegger sitt eget liv så han kan trekke alle mennesker til seg. Derfor befaler han ingen at de ikke skal ta del i hans frelse.\n\n25 Se, roper han vel til noen og sier: Vik bort fra meg? Se, jeg sier dere, nei. Men han sier: Kom til meg, alle jordens ender, kjøp melk og honning uten penger og uten betaling.\n\n26 Se, har han befalt noen at de skal gå ut av synagogene eller ut av bedehusene? Se, jeg sier dere, nei.\n\n27 Har han befalt noen at de ikke skal ta del i hans frelse? Se, jeg sier dere, nei. Men han har gitt den vederlagsfritt til alle mennesker, og han har befalt sitt folk at de skulle overtale alle mennesker til å omvende seg.\n\n28 Se, har Herren befalt noen at de ikke skal ta del i hans godhet? Se, jeg sier dere, nei. Men alle mennesker har dette privilegium, den ene såvel som den andre, og ingen forbys den.\n\n29 Han befaler at det ikke skal være noen prestelist, for se, prestelist betyr at menneskene forkynner og fremstiller seg som et lys for verden så de kan få verdens vinning og ros, men de søker ikke Sions velferd.\n\n30 Se, Herren har forbudt dette. Derfor har Gud Herren gitt et bud om at alle mennesker skal ha kjærlighet, og denne kjærlighet er nestekjærlighet. Og hvis de ikke har denne kjærlighet, er de intet. Hvis de derfor har kjærlighet, vil de ikke la den som arbeider i Sion gå til grunne.\n\n31 Men den som arbeider i Sion, skal arbeide for Sion, for hvis de arbeider for penger, skal de gå til grunne.\n\n32 Og videre har Gud Herren befalt at menneskene ikke skal slå ihjel, at de ikke skal lyve, at de ikke skal stjele, at de ikke skal misbruke Herren sin Guds navn, at de ikke skal være misunnelige, at de ikke skal bære nag, at de ikke skal stride mot hverandre, at de ikke skal drive hor, og at de ikke skal gjøre noe av dette. For den som gjør dette, skal gå til grunne.\n\n33 For ingen av disse misgjerninger kommer fra Herren, for han gjør det som er godt blant menneskenes barn, og han gjør ikke noe uten at det er klart og tydelig for menneskenes barn. Og han innbyr dem alle til å komme til ham og ta del i hans godhet. Og han viser ingen bort som kommer til ham, hverken sort eller hvit, trell eller fri, mann eller kvinne. Og han husker hedningene, og alle er like for Gud, både jøde og hedning.\n\n", "2-ne 27": "[center][font_size=26]Kapittel 27[/font_size][/center]\n\n[i]Mørke og frafall vil dekke jorden i de siste dager – Mormons bok vil komme frem – Tre vitner vil vitne om boken – Den lærde mann vil si at han ikke kan lese den forseglede bok – Herren vil utføre et underlig og forunderlig verk – Sammenlign med Jesaja 29. Ca. 559–545 f.Kr.[/i]\n\n1 Men se, i de siste dager, eller i hedningefolkenes dager – ja, se, alle hedningefolkenes nasjoner og likeså jødene, både de som skal komme til dette land og de som skal være i andre land, ja, i alle jordens land, se, de vil være drukne av synd og alle slags avskyeligheter.\n\n2 Og når den tid kommer, skal de bli hjemsøkt av Hærskarenes Herre med torden og med jordskjelv og med veldige drønn og med storm og med uvær og med fortærende ild.\n\n3 Og alle nasjoner som kjemper mot Sion og som plager henne, skal være som en drøm i et syn om natten, ja, det skal være for dem som for den sultne som drømmer at han spiser, men våkner og hans sjel er tom, eller som den tørste som drømmer at han drikker, men våkner og er matt og hans sjel hungrer. Ja, slik skal det være med alle de mange nasjoner som kjemper mot Sions berg.\n\n4 For se, alle dere som synder, stans opp og bli forundret, for dere skal skrike ut og rope, ja, dere skal være drukne, men ikke av vin, dere skal rave, men ikke av sterk drikk.\n\n5 For se, Herren har utøst en dyp søvnens ånd over dere. For se, dere har lukket deres øyne, og dere har forkastet profetene, og deres ledere og seerne har han skjult på grunn av deres synder.\n\n6 Og det skal skje at Gud Herren skal frembringe en boks ord til dere, og de skal være ordene fra dem som er hensovet.\n\n7 Og se, boken skal være forseglet, og i boken skal det være en åpenbaring fra Gud, fra verdens begynnelse til dens ende.\n\n8 Derfor, på grunn av de ting som er forseglet, skal det som er forseglet, ikke overleveres i en tid når folket er ugudelig og avskyelig. Derfor skal boken holdes fra dem.\n\n9 Men boken skal overlates til en mann, og han skal gi bokens ord, som er ordene fra dem som hviler i støvet, og han skal gi disse ord til en annen.\n\n10 Men de ord som er forseglet, skal han ikke overlate, heller ikke skal han gi fra seg boken. For boken skal forsegles ved Guds kraft, og den åpenbaring som ble forseglet, skal bli stående i boken for å komme frem i Herrens beleilige tid, for se, de åpenbarer alle ting fra verdens grunnvoll ble lagt og til verdens ende.\n\n11 Og dagen kommer da de av bokens ord som ble forseglet, skal leses fra hustakene, og de skal leses ved Kristi kraft, og alt som har skjedd blant menneskenes barn, og alt som vil skje så lenge jorden består, skal åpenbares for menneskenes barn.\n\n12 Derfor, på den dag da boken skal overlates til mannen jeg har omtalt, skal boken skjules for verdens øyne, så ingen øyne skal se den, uten tre vitner som skal se den ved Guds kraft, foruten han som boken skal overlates til. Og de skal vitne om bokens sannhet og om hva den inneholder.\n\n13 Og ingen andre skal se den, unntatt noen få ifølge Guds vilje, for å bære vitnesbyrd om hans ord til menneskenes barn. For Gud Herren har sagt at de trofastes ord skal tale som om de var fra de døde.\n\n14 Derfor vil Gud Herren la bokens ord komme frem, og han vil stadfeste sitt ord ved så mange vitners munn som han synes gavnlig, og ve den som forkaster Guds ord!\n\n15 Men se, det skal skje at Gud Herren skal si til ham som han skal overlate boken til: Ta disse ord som ikke er forseglet og gi dem til en annen, så han kan vise dem til den lærde og si: Jeg ber deg, les dette. Og den lærde skal si: Bring boken hit, så vil jeg lese dem.\n\n16 Og nå, dette vil han si for verdens ære og for vinnings skyld, og ikke for å prise Gud.\n\n17 Og mannen skal si: Jeg kan ikke bringe boken, for den er forseglet.\n\n18 Da skal den lærde si: Jeg kan ikke lese den.\n\n19 Derfor skal det skje at Gud Herren igjen vil overlate boken og dens ord til ham som ikke er lærd, og mannen som ikke er lærd, skal si: Jeg er ikke lærd.\n\n20 Da skal Gud Herren si til ham: De lærde skal ikke lese disse ord, for de har forkastet dem, og jeg er istand til å utføre mitt eget verk, derfor skal du lese de ord som jeg vil gi deg.\n\n21 Rør ikke det som er forseglet, for jeg vil bringe det frem i min egen beleilige tid, for jeg vil vise menneskenes barn at jeg er istand til å utføre mitt eget verk.\n\n22 Derfor, når du har lest de ord jeg har befalt deg og har skaffet de vitner jeg har lovet deg, da skal du forsegle boken igjen og skjule den i meg, så jeg kan bevare de ord som du ikke har lest, inntil jeg i min visdom finner det beleilig å åpenbare alle ting for menneskenes barn.\n\n23 For se, jeg er Gud, og jeg er en Gud som gjør mirakler, og jeg vil vise verden at jeg er den samme i går, i dag og for evig, og jeg virker bare blant menneskenes barn i samsvar med deres tro.\n\n24 Og igjen skal det skje at Herren skal si til ham som skal lese de ord som skal leveres til ham:\n\n25 Fordi dette folk holder seg nær til meg med sin munn og ærer meg med sine lepper, men deres hjerter er langt borte fra meg og deres frykt for meg er et menneskebud som de har lært,\n\n26 derfor vil jeg utføre et forunderlig verk blant dette folk – ja, et underlig og forunderlig verk – for visdommen til deres vise og lærde skal forgå, og forstanden til deres forstandige skal skjules.\n\n27 Og ve dem som tenker dypt for å skjule sine planer for Herren. De gjør sine gjerninger i mørke og sier: Hvem ser oss, og hvem kjenner oss? Og de sier også: Snur dere alt opp ned, vil det visselig gå som med pottemakerens leire. Men se, jeg vil vise dem, sier Hærskarenes Herre, at jeg kjenner alle deres gjerninger, for skal gjerningen si om ham som gjorde den: Han har ikke gjort meg, eller det som ble skapt, si om ham som skapte det: Han forsto det ikke?\n\n28 Men se, sier Hærskarenes Herre: Jeg vil vise menneskenes barn at om ikke lenge skal Libanon forandres til en fruktbar mark, og den fruktbare mark skal bli betraktet som en skog.\n\n29 Og på den dag skal de døve høre bokens ord, og ut fra mulm og mørke skal de blindes øyne se.\n\n30 Og de saktmodige skal også tilta, og deres glede skal være i Herren, og de fattige blant menneskene skal fryde seg i Israels Hellige.\n\n31 For visselig, så sant Herren lever, skal de se at det er forbi med voldsmannen, og det er ute med spotteren, og avskåret blir alle som søker synd,\n\n32 og de som gjør et menneske til synder for et ords skyld og legger snarer for den som hevder retten i porten, og viser den rettferdige bort som om han ingenting er.\n\n33 Derfor, så sier Herren som forløste Abraham, om Jakobs hus: Jakob skal ikke skamme seg nå, heller ikke skal hans ansikt blekne.\n\n34 Men når han ser sine barn, mine henders gjerning, midt iblant seg, da skal de hellige mitt navn og hellige Jakobs Mektige, og Israels Gud skal de frykte.\n\n35 Og de som var åndelig på villspor, skal komme til forståelse, og de som knurret, skal ta imot lærdom.\n\n", "2-ne 28": "[center][font_size=26]Kapittel 28[/font_size][/center]\n\n[i]Mange falske kirker vil bli bygget opp i de siste dager – De vil undervise i falske, nytteløse og tåpelige læresetninger – Frafall vil gripe om seg på grunn av falske lærere – Djevelen vil rase i menneskenes hjerter – Han vil undervise i alle slags falske læresetninger. Ca. 559–545 f.Kr.[/i]\n\n1 Og nå, se, mine brødre, jeg har talt til dere slik Ånden har drevet meg til å gjøre. Derfor vet jeg at det med sikkerhet vil skje.\n\n2 Og det som skal skrives av boken, skal være av stor verdi for menneskenes barn, og særlig for vår ætt, som er en levning av Israels hus.\n\n3 For det skal skje på den dag at kirkene som bygges opp, og ikke for Herren, skal si til hverandre: Se, jeg er Herrens. Og de andre skal si: Jeg, jeg er Herrens. Og slik skal alle si som har bygget opp kirker, og ikke for Herren.\n\n4 Og de skal trette med hverandre, og prestene deres skal trette med hverandre, og de skal undervise i sin egen lærdom og fornekte Den hellige ånd som gir å tale.\n\n5 Og de fornekter Guds, Israels Helliges makt og sier til folket: Lytt til oss og hør vår lære. For se, det er ingen Gud i dag, for Herren og Forløseren har utført sitt verk, og han har gitt sin makt til menneskene.\n\n6 Se, lytt til min lære, og hvis noen sier at et mirakel er utført ved Herrens hånd, så tro det ikke, for i denne tid er han ikke en Gud som gjør mirakler, han har utført sitt verk.\n\n7 Ja, og det skal være mange som skal si: Spis, drikk og vær glad, for imorgen dør vi, og det skal bli vel med oss.\n\n8 Og det skal også være mange som skal si: Spis, drikk og vær glad, men frykt Gud likevel, han vil rettferdiggjøre deg om du begår en liten synd. Ja, lyv litt, dra fordel av en annen for hans ords skyld, grav en grav for din neste, det er ikke noe galt i det. Ja, gjør alt dette, for imorgen dør vi, og hvis vi skulle være skyldige, vil Gud gi oss noen få slag, og til slutt blir vi frelst i Guds rike.\n\n9 Ja, og det skal være mange som på denne måte skal undervise i falske, nytteløse og tåpelige læresetninger, og skal være oppblåste i sine hjerter og skal tenke dypt for å skjule sine hensikter for Herren. Og deres gjerninger skal foregå i mørket.\n\n10 Og de helliges blod skal rope fra jorden mot dem.\n\n11 Ja, de er alle kommet på avveie, de er blitt fordervet.\n\n12 På grunn av stolthet og på grunn av falske lærere og falske læresetninger er deres kirker blitt fordervet, og deres kirker er hovmodige. På grunn av stolthet er de oppblåste.\n\n13 De røver de fattige på grunn av sine fine helligdommer, de røver de fattige på grunn av sine fine klær, og de forfølger de saktmodige og de fattige av hjertet, fordi de er oppblåste i sin stolthet.\n\n14 De kneiser med nakken og bærer hodet høyt, ja, på grunn av stolthet og ugudelighet, avskyeligheter og horeri har de alle faret vill, unntatt noen få som er Kristi ydmyke etterfølgere. Likevel blir de ledet så de i mange tilfeller feiler, fordi de blir undervist i menneskebud.\n\n15 De vise og de lærde og de rike som er oppblåste i sine hjerters stolthet, og alle dem som forkynner falske læresetninger, og alle som bedriver hor og forvrenger Herrens rette vei. Ve, ve, ve dem, sier Den Allmektige Herre Gud, for de skal styrtes ned til helvete!\n\n16 Ve dem som skyver de rettferdige til side som om de ingenting er og håner det som er godt, og sier at det er verdiløst! For dagen kommer da Gud Herren i hast vil hjemsøke jordens innbyggere. Og på den dag de er helt modne i synd, skal de omkomme.\n\n17 Men se, hvis jordens innbyggere omvender seg fra sin ugudelighet og sine avskyeligheter, skal de ikke bli ødelagt, sier Hærskarenes Herre.\n\n18 Men se, den store og avskyelige kirke, hele jordens skjøge, må falle til jorden, og stort må dens fall bli.\n\n19 For djevelens rike må ryste, og de som tilhører det, må nødvendigvis vekkes til omvendelse, ellers vil djevelen fange dem i sine evige lenker, så de oppegges til vrede og omkommer.\n\n20 For se, på den dag skal han rase i menneskenes barns hjerter og oppegge dem til vrede mot det som er godt.\n\n21 Og andre vil han berolige og lulle dem inn i en verdslig trygghet, så de sier: Alt er vel i Sion, ja, Sion trives, alt er vel. Og på denne måten bedrar djevelen deres sjeler og leder dem forsiktig ned til helvete.\n\n22 Og se, andre lokker han bort og forteller dem at det ikke er noe helvete, og han sier til dem: Jeg er ingen djevel, for det er ingen. Og slik hvisker han i ørene deres inntil han fanger dem i sine redselsfulle lenker, som det ikke er noen befrielse fra.\n\n23 Ja, de fanges til døden og helvete. Og døden, helvete, djevelen og alle som er blitt fanget, må stå for Guds trone og bli dømt etter sine gjerninger. Og deretter må de gå til det sted som er beredt for dem, til en sjø av ild og svovel, som er uendelig pine.\n\n24 Derfor, ve den som er likegyldig i Sion!\n\n25 Ve den som roper: Alt er vel!\n\n26 Ja, ve den som lytter til menneskebud og fornekter Guds kraft og Den hellige ånds gave!\n\n27 Ja, ve den som sier: Vi har mottatt nok, og vi trenger ikke mer!\n\n28 Og til slutt, ve alle dem som skjelver og er vrede på grunn av Guds sannhet! For se, den som er bygget på klippen, mottar den med glede, og den som er bygget på sandgrunn, skjelver av frykt for å falle.\n\n29 Ve den som sier: Vi har mottatt Guds ord, og vi trenger ikke mer av Guds ord, for vi har nok!\n\n30 For se, så sier Gud Herren: Jeg vil gi menneskenes barn linje på linje og bud på bud, litt nå og litt da, og velsignet er de som lytter til mine bud og låner øre til mitt råd, for de skal lære visdom. For til den som mottar, vil jeg gi mer, og de som sier: Vi har nok, skal også fratas det de har.\n\n31 Forbannet er den som setter sin lit til mennesker, eller holder kjød for sin arm, eller lytter til menneskebud, hvis ikke deres bud gis ved Den hellige ånds kraft.\n\n32 Ve hedningefolkene, sier Herren, Hærskarenes Gud! For selv om jeg rekker ut min arm etter dem fra dag til dag, fornekter de meg. Likevel vil jeg være barmhjertig mot dem, sier Gud Herren, hvis de vil omvende seg og komme til meg, for min arm er rakt ut hele dagen lang, sier Herren, Hærskarenes Gud.\n\n", "2-ne 29": "[center][font_size=26]Kapittel 29[/font_size][/center]\n\n[i]Mange av hedningefolkene vil forkaste Mormons bok – De vil si: Vi trenger ingen annen bibel – Herren taler til mange nasjoner – Han vil dømme verden ut fra de bøker som skal skrives. Ca. 559–545 f.Kr.[/i]\n\n1 Men se, det skal være mange – på den dag når jeg skal begynne å utføre et forunderlig verk blant dem, så jeg kan huske mine pakter som jeg har inngått med menneskenes barn, så jeg for annen gang kan rekke ut min hånd igjen for å gjenvinne mitt folk, som er av Israels hus,\n\n2 og også så jeg kan huske de løfter som jeg har gitt til deg, Nephi, og også til din far, at jeg ville huske deres ætt og at deres ætts ord skulle gå ut av min munn til deres ætt, og mine ord skal hvisle frem til jordens ender og være et banner for mitt folk, som er av Israels hus –\n\n3 og fordi mine ord skal hvisle frem, skal mange av hedningefolkene si: En bibel, en bibel! Vi har en bibel, og det kan ikke være noen annen bibel.\n\n4 Men så sier Gud Herren: Dårer, de skal ha en bibel, og den skal gå ut fra jødene, min pakts folk i fordums tid. Og hvordan takker de jødene for den bibel som de får fra dem? Ja, hva mener hedningefolkene? Husker de jødenes anstrengelser, strev og smerte og deres flid for meg i å bringe frelse til hedningefolkene?\n\n5 Dere hedningefolk, har dere husket jødene, min pakts folk i fordums tid? Nei, men dere har forbannet dem og har hatet dem og har ikke forsøkt å gjenreise dem. Men se, jeg vil la alt dette komme over deres egne hoder, for jeg, Herren, har ikke glemt mitt folk.\n\n6 Du dåre som sier: En bibel, vi har en bibel, og vi trenger ingen annen bibel. Hadde dere fått noen bibel om den ikke hadde kommet gjennom jødene?\n\n7 Vet dere ikke at det finnes mer enn én nasjon? Vet dere ikke at jeg, Herren deres Gud, har skapt alle mennesker, og at jeg husker dem som er på øyene i havet og at jeg hersker i himlene oventil og på jorden nedentil, og jeg frembringer mitt ord til menneskenes barn, ja, til alle jordens nasjoner?\n\n8 Hvorfor knurrer dere fordi dere skal motta mer av mitt ord? Vet dere ikke at to nasjoners vitnesbyrd stadfester for dere at jeg er Gud og at jeg husker én nasjon såvel som en annen? Derfor taler jeg de samme ord til én nasjon som til en annen. Og når de to nasjoner kommer sammen, skal de to nasjoners vitnesbyrd også komme sammen.\n\n9 Og jeg gjør dette for å bevise for mange at jeg er den samme i går, i dag og for evig, og at jeg taler mine ord etter mitt eget behag. Og fordi jeg har talt ett ord, behøver dere ikke tro at jeg ikke kan tale et annet. For mitt verk er ennå ikke avsluttet og skal heller ikke bli det, hverken så lenge menneskene lever eller siden, i all evighet.\n\n10 Derfor, fordi dere har Bibelen, behøver dere ikke tro at den inneholder alle mine ord, heller ikke behøver dere tro at jeg ikke har latt mer bli skrevet.\n\n11 For jeg befaler alle mennesker, både i øst og i vest og i nord og i syd og på øyene i havet, at de skal skrive de ord som jeg taler til dem. For ut av bøkene som skal skrives, vil jeg dømme verden, enhver etter sine gjerninger, i overensstemmelse med det som er skrevet.\n\n12 For se, jeg skal tale til jødene, og de skal skrive det, og jeg skal også tale til nephittene, og de skal skrive det. Og jeg skal også tale til de andre stammene av Israels hus, som jeg har ført bort, og de skal skrive det. Og jeg skal også tale til alle jordens nasjoner, og de skal skrive det.\n\n13 Og det skal skje at jødene skal ha nephittenes ord, og nephittene skal ha jødenes ord, og nephittene og jødene skal ha Israels tapte stammers ord, og Israels tapte stammer skal ha nephittenes og jødenes ord.\n\n14 Og det skal skje at mitt folk som er av Israels hus, skal samles hjem til sine arveland, og mitt ord skal også samles til ett. Og jeg vil vise dem som kjemper mot mitt ord og mot mitt folk som er av Israels hus, at jeg er Gud, og at jeg sluttet en pakt med Abraham om at jeg ville huske hans ætt for evig.\n\n", "2-ne 30": "[center][font_size=26]Kapittel 30[/font_size][/center]\n\n[i]De som omvender seg av hedningefolkene, vil bli regnet til paktens folk – Mange lamanitter og jøder vil tro ordet og bli et tiltalende folk – Israel vil bli gjenopprettet og de ugudelige ødelagt. Ca. 559–545 f.Kr.[/i]\n\n1 Og nå, se, mine elskede brødre, jeg vil tale til dere, for jeg, Nephi, vil ikke la dere tro at dere er mer rettferdige enn hedningefolkene skal bli. For se, hvis dere ikke holder Guds bud, skal dere alle omkomme på samme måte, og på grunn av de ord som er uttalt, behøver dere ikke tro at hedningefolkene vil bli fullstendig ødelagt.\n\n2 For se, jeg sier dere at så mange av hedningefolkene som vil omvende seg, er Herrens pakts folk, og så mange av jødene som ikke vil omvende seg, skal bli vist bort, for Herren inngår ikke pakter med andre enn dem som omvender seg og tror på hans Sønn, som er Israels Hellige.\n\n3 Og nå vil jeg profetere noe mer om jødene og hedningefolkene. For etter at boken som jeg har omtalt, skal komme frem og bli skrevet til hedningefolkene og bli forseglet igjen for Herren, skal mange tro de ord som er skrevet, og de skal bringe dem ut til levningen av vår ætt.\n\n4 Og da skal levningen av vår ætt få vite om oss, hvordan vi kom ut fra Jerusalem, og at de er etterkommere av jødene.\n\n5 For Jesu Kristi evangelium skal forkynnes blant dem. Derfor skal de igjen komme til kunnskap om sine fedre og også til den kunnskap om Jesus Kristus som fantes blant deres fedre.\n\n6 Og da skal de fryde seg, for de skal vite at det er en velsignelse til dem fra Guds hånd, og dunkelhetens skjell skal begynne å falle fra deres øyne, og mange generasjoner skal ikke gå bort blant dem før de skal bli et rent og tiltalende folk.\n\n7 Og det skal skje at jødene som er adspredt, også skal begynne å tro på Kristus, og de skal begynne å samles inn i landet. Og så mange som skal tro på Kristus, skal også bli et tiltalende folk.\n\n8 Og det skal skje at Gud Herren skal begynne sitt verk blant alle nasjoner, slekter, tungemål og folk for å tilveiebringe sitt folks gjenopprettelse på jorden.\n\n9 Og Gud Herren skal dømme de små i samfunnet med rettferdighet og skifte rett med rettvishet for de saktmodige på jorden. Han skal slå jorden med sin munns ris, og med pust fra sine lepper skal han drepe den ugudelige.\n\n10 For tiden kommer hurtig da Gud Herren skal forårsake en stor adskillelse blant folket, og de ugudelige vil han ødelegge, og han vil spare sitt folk, ja, selv om han må ødelegge de ugudelige ved ild.\n\n11 Og rettferdighet skal være beltet han har om livet, og trofasthet beltet om hans hofter.\n\n12 Og da skal ulven bo sammen med lammet, og leoparden legge seg hos kjeet. Kalven og den unge løven og gjøfeet skal holde seg sammen, og et lite barn skal gjete dem.\n\n13 Og ku og bjørn skal beite sammen, og deres unger legger seg ned sammen, og løven skal ete halm som oksen.\n\n14 Og diebarnet skal leke ved huggormens hule, og det avvente barn skal rekke sin hånd ut over basiliskens hull.\n\n15 Ingen skal gjøre noe ondt og ingen ødelegge noe på hele mitt hellige berg. For jorden skal være full av Herrens kunnskap, likesom vannet dekker havets bunn.\n\n16 Derfor skal det som angår alle nasjoner, gjøres kjent, ja, alt skal gjøres kjent for menneskenes barn.\n\n17 Det er intet som er skjult, som ikke skal bli åpenbart, det er ingen mørkets gjerning som ikke skal komme frem i lyset, og det er intet som er bundet på jorden, som ikke skal løses.\n\n18 Derfor skal alt som er blitt åpenbart for menneskenes barn, åpenbares på den dag, og Satan skal en lang stund ikke mer ha makt over menneskenes barns hjerter. Og nå, mine elskede brødre, avslutter jeg mine uttalelser.\n\n", "2-ne 31": "[center][font_size=26]Kapittel 31[/font_size][/center]\n\n[i]Nephi forteller hvorfor Kristus ble døpt – Menneskene må følge Kristus, bli døpt, motta Den hellige ånd og holde ut til enden for å bli frelst – Omvendelse og dåp er porten inn til den snevre og smale sti – Evig liv blir dem til del som holder budene etter dåpen. Ca. 559–545 f.Kr.[/i]\n\n1 Og nå avslutter jeg, Nephi, mine profetier til dere, mine elskede brødre. Og jeg kan bare skrive noen få ting som jeg med sikkerhet vet må skje, heller ikke kan jeg skrive mer enn noen få av min bror Jakobs ord.\n\n2 Derfor er de ting jeg har skrevet, tilstrekkelig for meg, bortsett fra noen få ord som jeg må si om Kristi lære. Derfor skal jeg tale klart og tydelig til dere ifølge min klare og tydelige måte å profetere på.\n\n3 For min sjel fryder seg over klarhet, for på denne måte virker Gud Herren blant menneskenes barn. For Gud Herren gir lys til forståelse, for han taler til menneskene på deres eget språk så de kan forstå.\n\n4 Derfor vil jeg dere skal huske at jeg har talt til dere om den profet som Herren viste meg, som skulle døpe Guds Lam som skulle ta bort verdens synder.\n\n5 Og nå, hvis Guds Lam, som er hellig, skulle behøve å bli døpt med vann for å fullbyrde all rettferdighet, hvor meget mer skulle så ikke vi, som ikke er hellige, trenge å bli døpt, ja, med vann!\n\n6 Og nå vil jeg spørre dere, mine elskede brødre, hvordan Guds Lam kunne fullbyrde all rettferdighet ved å bli døpt med vann?\n\n7 Vet dere ikke at han var hellig? Men selv om han er hellig, viser han menneskenes barn at han i kjødet ydmyker seg for Faderen og vitner for Faderen at han ville være lydig mot ham ved å holde hans bud.\n\n8 Derfor, etter at han var døpt med vann, kom Den hellige ånd ned over ham i en dues skikkelse.\n\n9 Dette viser igjen menneskenes barn hvor snever stien er og hvor trang den port er som de skal gå inn igjennom, for han har vist dem eksemplet.\n\n10 Og han sa til menneskenes barn: Følg meg! Derfor, mine elskede brødre, kan vi følge Jesus hvis vi ikke er villige til å holde Faderens bud?\n\n11 Og Faderen sa: Omvend dere, omvend dere, og bli døpt i min elskede Sønns navn.\n\n12 Og Sønnens røst kom også til meg, og han sa: Den som døpes i mitt navn, til ham vil Faderen gi Den hellige ånd, som til meg. Derfor, følg meg, og gjør de ting som dere har sett meg gjøre.\n\n13 Derfor vet jeg, mine elskede brødre, at hvis dere følger Sønnen av hele deres hjerte, ikke viser falskhet og hykleri for Gud, men med ærlig hensikt omvender dere fra deres synder og vitner for Faderen at dere er villige til å påta dere Kristi navn ved dåp, ja, ved å følge deres Herre og Frelser ned i vannet i overensstemmelse med hans ord, se, da skal dere motta Den hellige ånd. Ja, da kommer dåpen med ild og med Den hellige ånd, og da kan dere tale med englers tunge og prise Israels Hellige.\n\n14 Men se, mine elskede brødre, slik lød Sønnens røst til meg: Etter at dere har omvendt dere fra deres synder og har vitnet for Faderen at dere er villige til å holde mine bud ved dåp med vann, og har mottatt dåpen med ild og med Den hellige ånd og kan tale med en ny tunge, ja, med englers tunge, og etterpå skulle fornekte meg, ville det ha vært bedre for dere om dere ikke hadde kjent meg.\n\n15 Og jeg hørte en røst fra Faderen som sa: Ja, min Elskedes ord er sanne og pålitelige. Den som holder ut til enden, skal bli frelst.\n\n16 Og nå, mine elskede brødre, av dette vet jeg at med mindre et menneske holder ut til enden og følger det eksempel som den levende Guds Sønn har vist, kan han ikke bli frelst.\n\n17 Derfor, gjør de ting som jeg har fortalt dere at jeg har sett deres Herre og Forløser skal gjøre, for i denne hensikt er de blitt vist til meg, så dere kunne kjenne porten dere må gå inn gjennom. For porten dere må gå inn gjennom, er omvendelse og dåp med vann, og så kommer en forlatelse for deres synder ved ild og ved Den hellige ånd.\n\n18 Og da er dere på denne snevre og smale sti som fører til evig liv. Ja, dere har gått inn gjennom porten, dere har fulgt Faderens og Sønnens befalinger, og dere har mottatt Den hellige ånd som vitner om Faderen og Sønnen, for å oppfylle det løftet han har gitt om at hvis dere gikk inn på veien, skulle dere motta.\n\n19 Og nå, mine elskede brødre, etter at dere er kommet inn på denne snevre og smale sti, vil jeg spørre om alt er gjort? Se, jeg sier dere, nei, for dere er ikke kommet så langt uten ved Kristi ord, ved urokkelig tro på ham og ved å stole fullt og fast på hans fortjeneste, han som er mektig til å frelse.\n\n20 Derfor må dere streve fremover med standhaftighet i Kristus og ha et fullkomment, klart håp og kjærlighet til Gud og alle mennesker. Hvis dere derfor strever fremover, nyter Kristi ord og holder ut til enden, se, så sier Faderen: Dere skal få evig liv.\n\n21 Og se nå, mine elskede brødre, dette er veien, og det finnes ingen annen vei eller noe annet navn gitt under himmelen ved hvilket mennesket kan bli frelst i Guds rike. Og se, dette er Kristi lære, og Faderens og Sønnens og Den hellige ånds eneste og sanne lære, og de er én Gud uten ende. Amen.\n\n", "2-ne 32": "[center][font_size=26]Kapittel 32[/font_size][/center]\n\n[i]Engler taler ved Den hellige ånds kraft – Menneskene må be og selv få kunnskap fra Den hellige ånd. Ca. 559–545 f.Kr.[/i]\n\n1 Og se nå, mine elskede brødre, jeg antar at dere i deres hjerter undrer dere litt over hva dere burde gjøre etter at dere er gått inn på veien. Men se, hvorfor grunner dere på disse ting i deres hjerter?\n\n2 Husker dere ikke jeg sa til dere at etter at dere hadde mottatt Den hellige ånd, kunne dere tale med englers tunge? Og nå, hvordan kunne dere tale med englers tunge hvis det ikke var ved Den hellige ånd?\n\n3 Engler taler ved Den hellige ånds kraft, derfor taler de Kristi ord. Derfor sa jeg til dere: Nyt Kristi ord, for se, Kristi ord vil fortelle dere alt dere skal gjøre.\n\n4 Og nå, etter at jeg har talt disse ord, hvis dere ikke kan forstå dem, er det fordi dere ikke ber og heller ikke banker på. Derfor blir dere ikke ført inn i lyset, men må omkomme i mørket.\n\n5 For se, igjen sier jeg dere at hvis dere vil gå inn på veien og motta Den hellige ånd, vil den vise dere alt dere skal gjøre.\n\n6 Se, dette er Kristi lære, og det vil ikke bli gitt noen annen lære før etter at han åpenbarer seg for dere i kjødet. Og når han åpenbarer seg for dere i kjødet, skal dere passe på å gjøre alt han sier til dere.\n\n7 Og nå kan ikke jeg, Nephi, si mer. Ånden stanser mine uttalelser, og jeg må sørge på grunn av menneskenes vantro og ugudelighet og uvitenhet og hårdnakkethet. For de vil ikke søke kunnskap eller forstå stor kunnskap når den gis klart og tydelig til dem, ja, så tydelig som ord kan være.\n\n8 Og nå, mine elskede brødre, jeg merker at dere fortsatt grunner i deres hjerter, og det bedrøver meg at jeg må tale om dette. For hvis dere ville lytte til Ånden som lærer menneskene å be, ville dere forstå at dere må be, for den onde ånd lærer ikke menneskene å be, men lærer dem at de ikke må be.\n\n9 Men se, jeg sier dere at dere alltid må be og ikke bli motløse, og at dere ikke må gjøre noe for Herren uten at dere først ber til Faderen i Kristi navn om at han vil hellige deres gjerning for dere, så deres gjerning kan bli til gavn for deres sjel.\n\n", "2-ne 33": "[center][font_size=26]Kapittel 33[/font_size][/center]\n\n[i]Nephis ord er sanne – De vitner om Kristus – De som tror på Kristus, vil tro Nephis ord, som skal stå som et vitne ved dommens skranke. Ca. 559–545 f.Kr.[/i]\n\n1 Og nå, jeg Nephi, kan ikke skrive alle de ting det ble undervist om blant mitt folk, heller ikke er jeg så mektig i skrift som i tale. For når et menneske taler ved Den hellige ånds kraft, fører Den hellige ånds kraft det til menneskenes barns hjerter.\n\n2 Men se, det er mange som forherder sine hjerter mot Den hellige ånd så den ikke har noen plass i dem. Derfor forkaster de mange ting som er skrevet og anser det for å være uten betydning.\n\n3 Men jeg, Nephi, har skrevet det jeg har skrevet, og jeg anser det for å være av stor verdi, og spesielt for mitt folk. For jeg ber uopphørlig for dem om dagen, og mine øyne væter min pute om natten på grunn av dem. Jeg roper til min Gud i tro, og jeg vet at han vil høre mitt rop.\n\n4 Og jeg vet at Gud Herren vil hellige mine bønner til mitt folks gavn. Og de ord jeg har skrevet i min svakhet, vil bli gjort sterke for dem. For de overtaler dem til å gjøre godt, de forteller dem om deres fedre, og de taler om Jesus og overtaler dem til å tro på ham og til å holde ut til enden, som er evig liv.\n\n5 Og de taler strengt mot synd i overensstemmelse med sannhetens klarhet. Derfor vil ingen bli vred på grunn av de ord jeg har skrevet, hvis han ikke er av djevelens ånd.\n\n6 Jeg fryder meg over klarhet, jeg fryder meg over sannhet, jeg fryder meg i min Jesus, for han har forløst min sjel fra helvete.\n\n7 Jeg har kjærlighet til mitt folk og stor tro på Kristus om at jeg skal møte mange sjeler ubesmittet for hans domstol.\n\n8 Jeg har kjærlighet til jødene, jeg sier jødene, for jeg mener dem jeg nedstammer fra.\n\n9 Jeg har også kjærlighet til hedningefolkene. Men se, jeg kan ikke håpe for noen av disse hvis de ikke blir forsonet med Kristus, går inn gjennom den trange port, vandrer på den smale sti som fører til livet, og fortsetter på stien inntil prøvelsens dag er omme.\n\n10 Og nå, mine elskede brødre, og også jøder og alle som bor på jorden, lytt til disse ord og tro på Kristus. Og hvis dere ikke tror disse ord, tro på Kristus. Og hvis dere tror på Kristus, vil dere tro disse ord, for de er Kristi ord, og han har gitt dem til meg, og de lærer alle mennesker at de skulle gjøre godt.\n\n11 Og hvis de ikke er Kristi ord, døm selv, for Kristus vil vise dere med kraft og stor herlighet på den siste dag at det er hans ord. Og dere og jeg skal stå ansikt til ansikt for hans domstol, og dere skal vite at jeg har fått befaling fra ham om å skrive disse ting, til tross for min svakhet.\n\n12 Og jeg ber Faderen i Kristi navn om at mange av oss, om ikke alle, må bli frelst i hans rike på denne store og siste dag.\n\n13 Og nå, mine elskede brødre, alle dere som er av Israels hus, og alle dere jordens ender, jeg taler til dere som en hvis røst roper fra støvet: Farvel inntil denne store dag skal komme.\n\n14 Og dere som ikke vil ta del i Guds godhet og gi akt på jødenes ord, og også mine ord og de ord som skal gå ut av Guds Lams munn, se, jeg byr dere et evig farvel, for disse ord skal fordømme dere på den siste dag.\n\n15 For det jeg forsegler på jorden, skal føres mot dere ved dommens skranke, for slik har Herren befalt meg, og jeg må adlyde. Amen.\n\n", "jacob 1": "[center][font_size=26]Jakobs bok Jakob – Nephis bror[/font_size][/center]\n\nJakob taler til sine brødre. Han irettesetter en mann som forsøker å kullkaste læren om Kristus. Noen få ord om Nephis folks historie.\n\n[center][font_size=26]Kapittel 1[/font_size][/center]\n\n[i]Jakob og Josef forsøker å overtale menneskene til å tro på Kristus og holde Hans bud – Nephi dør – Ugudelighet blant nephittene. Ca. 544–421 f.Kr.[/i]\n\n1 For se, det skjedde at fem og femti år var gått fra den tid Lehi forlot Jerusalem, derfor ga Nephi meg, Jakob, en befaling angående de små plater som disse ting er gravert på.\n\n2 Og han ga meg, Jakob, en befaling at jeg på disse platene skulle skrive noen få av de ting jeg anså for å være av størst verdi, og at jeg bare overfladisk skulle nevne historien om dette folk, som kalles Nephis folk.\n\n3 For han sa at hans folks historie skulle graveres på hans andre plater, og at jeg skulle ta vare på disse platene og overlevere dem til min ætt fra generasjon til generasjon.\n\n4 Og hvis det var hellig forkynnelse eller store åpenbaringer eller profetier, skulle jeg gravere hovedpunktene på disse platene og omtale dem så ofte som mulig, for Kristi skyld og for vårt folks skyld.\n\n5 For på grunn av tro og stor engstelse var det i sannhet gitt oss åpenbaringer om vårt folk, om hva som skulle skje med dem.\n\n6 Og vi hadde også mange åpenbaringer og meget av profetiens ånd, derfor kjente vi til Kristus og hans rike som skulle komme.\n\n7 Derfor arbeidet vi flittig blant vårt folk for å overtale dem til å komme til Kristus og ta del i Guds godhet så de kunne gå inn til hans hvile, for at han ikke på noen som helst måte skulle sverge i sin vrede at de ikke skulle komme inn, som under opprøret i fristelsens dager mens Israels barn var i villmarken.\n\n8 Derfor ønsker vi til Gud at vi kunne overtale alle mennesker til ikke å sette seg opp mot Gud for å vekke ham til vrede, men at alle mennesker må kunne tro på Kristus, og overveie hans død og påta seg hans kors og bære verdens skam. Derfor påtar jeg, Jakob meg å utføre min bror Nephis befaling.\n\n9 Nå begynte Nephi å bli gammel, og han forsto at han snart måtte dø. Derfor salvet han nå en mann til å være konge og regent over sitt folk, slik det var vanlig å gjøre i kongenes regjeringstid.\n\n10 Folket hadde elsket Nephi overmåte høyt, for han hadde vært en stor beskytter for dem, hadde svingt Labans sverd for å forsvare dem og hadde arbeidet hele sitt liv for deres velferd.\n\n11 Derfor ønsket folket å bevare hans navn i erindringen. Og alle som skulle regjere i hans sted, ble av folket kalt Nephi den annen, Nephi den tredje og så videre, slik det var vanlig å gjøre i den tid kongene regjerte. Og slik ble de kalt av folket uten hensyn til hva deres navn var.\n\n12 Og det skjedde at Nephi døde.\n\n13 Nå, det folk som ikke var lamanitter, var nephitter. Likevel ble de kalt nephitter, jakobitter, josephitter, zoramitter, lamanitter, lemuelitter og ismaelitter.\n\n14 Men jeg, Jakob, skal heretter ikke skjelne mellom dem ved disse navn, men jeg skal kalle dem lamanitter som forsøker å ødelegge Nephis folk, og de som er vennligsinnet mot Nephi, skal jeg kalle nephitter, eller Nephis folk, slik det var vanlig å gjøre i den tid kongene regjerte.\n\n15 Og nå skjedde det at Nephis folk under den annen konges regjeringstid begynte å bli hårdhjertet og hengi seg noe til ugudelige handlinger, slik som da David, og også hans sønn Salomo, i fordums tid ønsket å ha mange hustruer og medhustruer.\n\n16 Ja, og de begynte også å lete etter mye gull og sølv og begynte å bli noe oppblåste av stolthet.\n\n17 Derfor ga jeg, Jakob, dem disse ord mens jeg underviste dem i tempelet, etter at jeg først hadde mottatt mitt oppdrag fra Herren.\n\n18 For under Nephis hånd var jeg, Jakob, og min bror Josef blitt innviet til å være dette folks prester og lærere.\n\n19 Og vi foredlet vårt embede for Herren og påtok oss ansvaret, idet vi lot folkets synder komme over våre egne hoder hvis vi ikke med all flid lærte dem Guds ord. Derfor arbeidet vi av all vår kraft for at deres blod ikke skulle komme på våre klær, ellers ville deres blod komme på våre klær, og vi ville ikke bli funnet plettfrie på den siste dag.\n\n", "jacob 2": "[center][font_size=26]Kapittel 2[/font_size][/center]\n\n[i]Jakob fordømmer kjærlighet til rikdom, stolthet og ukyskhet – Menneskene skal kunne søke etter rikdommer for å hjelpe sine medmennesker – Herren befaler at ingen mann blant nephittene skal ha mer enn én hustru. Herren har behag i kvinners kyskhet. Ca. 544–421 f.Kr.[/i]\n\n1 De ord som Jakob, Nephis bror, talte til Nephis folk etter Nephis død:\n\n2 Nå, mine elskede brødre, ifølge det ansvar jeg, Jakob, har for Gud når det gjelder å foredle mitt embede i all oppriktighet, og så jeg kan rense mine klær for deres synder, kommer jeg opp til tempelet i dag for å forkynne Guds ord for dere.\n\n3 Og dere vet selv at jeg hittil har vært flittig i det embede jeg er kalt til. Men i dag er jeg tynget ned av et langt større ønske og er mer engstelig for deres sjelers velferd enn jeg hittil har vært.\n\n4 For se, inntil nå har dere vært lydige mot Herrens ord som jeg har gitt dere.\n\n5 Men se, lytt til meg, og vit at jeg ved himmelens og jordens allmektige Skapers hjelp kan fortelle dere om deres tanker, om hvordan dere begynner å leve i synd, en synd som er meget avskyelig for meg, ja, og avskyelig for Gud.\n\n6 Ja, det bedrøver min sjel, og får meg til å krype sammen av skam for min Skapers ansikt at jeg må vitne for dere om ugudeligheten i deres hjerter.\n\n7 Og det bedrøver meg også at jeg må tale så strengt om dere når deres hustruer og barn er tilstede, for mange av dem har overmåte ømme og dydige og sarte følelser i Guds øyne, og dette er Gud til behag.\n\n8 Og jeg går ut fra at dere er kommet hit opp for å høre Guds behagelige ord, ja, det ord som leger den sårede sjel.\n\n9 Derfor tynger det min sjel at jeg på grunn av de strenge befalinger jeg har fått fra Gud, er tvunget til å advare dere med hensyn til deres lovovertredelser, og gjøre sårene større hos dem som allerede er såret, istedenfor å gi dem trøst og lege deres sår. Og istedenfor å nyte Guds behagelige ord, får de som ikke er blitt såret, dolker rettet mot seg som gjennomborer deres sjeler og sårer deres følsomme sinn.\n\n10 Men til tross for at oppgaven er så stor, må jeg følge Guds strenge befalinger og fortelle dere om deres ugudelighet og avskyeligheter, i nærvær av de rene av hjertet og det sønderknuste hjerte og under Den Allmektige Guds gjennomtrengende blikk.\n\n11 Derfor må jeg fortelle dere sannheten ifølge Guds ords klarhet. For se, da jeg spurte Herren, kom ordet til meg slik: Jakob, gå opp i tempelet i morgen og forkynn det ord som jeg skal gi deg til dette folk.\n\n12 Og se nå, mine brødre, dette er det ord jeg forkynner dere: Mange av dere har begynt å lete etter gull og sølv og allslags kostelig malm som dette land – som er et lovet land for dere og for deres ætt – har så stor overflod av.\n\n13 Og forsynet har smilt til dere med stort velbehag så dere har fått store rikdommer. Og fordi noen av dere har fått i større overflod enn deres brødre, er dere oppblåste av stolthet i deres hjerter og kneiser med nakken og bærer hodet høyt på grunn av deres kostbare klær og forfølger deres brødre fordi dere synes dere er bedre enn dem.\n\n14 Og nå, mine brødre, tror dere at Gud rettferdiggjør dere i dette? Se, jeg sier dere: Nei. Men han fordømmer dere, og hvis dere fortsetter med disse ting, må hans straffedommer hastig komme over dere.\n\n15 Om han bare ville vise dere at han kan gjennomtrenge dere, og med ett øyekast kan han slå dere til jorden!\n\n16 Om han bare ville fri dere fra denne misgjerning og avskyelighet. Og om dere bare ville lytte til hans befalingers ord og ikke la denne stolthet i deres hjerter ødelegge deres sjeler!\n\n17 Tenk på deres brødre som på dere selv, og vær vennlige mot alle og gi med gavmild hånd, så de kan bli like rike som dere.\n\n18 Men søk Guds rike før dere søker etter rikdom.\n\n19 Og etter at dere har fått et håp i Kristus, skal dere få rikdommer hvis dere søker etter dem, og dere vil søke etter dem for å gjøre godt – for å kle den nakne og for å gi den sultne mat og for å sette den fangne fri og gi den syke og lidende hjelp.\n\n20 Og nå, mine brødre, har jeg talt til dere om stolthet, og de av dere som har plaget deres neste og forfulgt ham fordi dere var stolte i deres hjerter av de ting som Gud har gitt dere, hva har dere å si til det?\n\n21 Tror dere ikke at slike ting er avskyelige for ham som skapte alt kjød? Og det ene menneske er like dyrebart i hans øyne som det andre. Og alt kjød er av støvet, og han har skapt dem i samme hensikt, for at de skulle holde hans bud og forherlige ham for evig.\n\n22 Og nå sier jeg ikke mer til dere om denne stolthet. Og hvis jeg ikke måtte tale til dere om en større lovovertredelse, ville jeg fryde meg svært meget over dere i mitt hjerte.\n\n23 Men Guds ord tynger meg på grunn av deres større lovovertredelser. For se, så sier Herren: Dette folk begynner å vokse i synd. De forstår ikke Skriftene, for de forsøker å rettferdiggjøre at de bedriver hor på grunn av de ting som er skrevet om David og hans sønn Salomo.\n\n24 Se, David og Salomo hadde virkelig mange hustruer og medhustruer, og dette var avskyelig for meg, sier Herren.\n\n25 Derfor, så sier Herren: Jeg har ført dette folk ut av Jerusalems land ved min arms kraft, så jeg kunne oppreise meg en rettferdig gren av Josefs lenders frukt.\n\n26 Derfor vil jeg, Gud Herren, ikke tillate at dette folk skal gjøre som dem i fordums tid.\n\n27 Derfor, mine brødre, hør meg og lytt til Herrens ord: For ingen mann blant dere skal ha mer enn én hustru, og han skal ikke ha noen medhustruer.\n\n28 For jeg, Gud Herren, har behag i kvinners kyskhet. Og hor er en avskyelighet for meg, så sier Hærskarenes Herre.\n\n29 Derfor skal dette folk holde mine bud, sier Hærskarenes Herre, ellers blir landet forbannet for deres skyld.\n\n30 For hvis jeg vil oppreise meg avkom, sier Hærskarenes Herre, vil jeg gi befaling til mitt folk, ellers skal de lytte til disse ting.\n\n31 For se, jeg, Herren, har sett mitt folks døtres bedrøvelse og har hørt deres sorg i Jerusalems land, ja, og i alle mitt folks land på grunn av deres ektemenns ugudelighet og avskyeligheter.\n\n32 Og jeg vil ikke tillate, sier Hærskarenes Herre, at ropet fra dette folks skjønne døtre som jeg har ført ut av Jerusalems land, skal komme opp til meg mot mitt folks menn, sier Hærskarenes Herre.\n\n33 For de skal ikke føre mitt folks døtre bort som fanger på grunn av deres ømhet uten at jeg skal hjemsøke dem med en svær forbannelse, endog til ødeleggelse. For de skal ikke bedrive hor slik de gjorde i fordums tid, sier Hærskarenes Herre.\n\n34 Og nå, se, mine brødre, dere vet at disse befalinger ble gitt til vår far, Lehi, derfor kjenner dere dem fra før. Og dere er kommet under stor fordømmelse, for dere har gjort disse ting som dere ikke burde ha gjort.\n\n35 Se, dere har begått større synder enn våre brødre, lamanittene. Dere har knust deres ømme hustruers hjerter og mistet deres barns tillit på grunn av det dårlige eksempel dere har vært for dem, og deres hjertesukk stiger opp til Gud mot dere. Og på grunn av Guds strenge ord som kommer ned mot dere, døde mange hjerter, gjennomboret av dype sår.\n\n", "jacob 3": "[center][font_size=26]Kapittel 3[/font_size][/center]\n\n[i]De rene av hjertet mottar Guds behagelige ord – Lamanittenes rettferdighet overgår nephittenes – Jakob advarer mot hor, vellyst og enhver synd. Ca. 544–421 f.Kr.[/i]\n\n1 Men se, jeg, Jakob, vil tale til dere som er rene av hjertet. Se hen til Gud med fast besluttsomhet, og be til ham med overmåte stor tro. Han vil trøste dere i deres plager, og han vil tale deres sak og sende ned en rettferdig dom over dem som søker å ødelegge dere.\n\n2 Alle dere som er rene av hjertet, løft deres hoder og motta Guds behagelige ord, og nyt av hans kjærlighet, for det kan dere evig og alltid gjøre hvis deres sinn er urokkelig.\n\n3 Men ve, ve dere som ikke er rene av hjertet, men som er urene for Gud i dag. For hvis dere ikke omvender dere, blir landet forbannet for deres skyld, og lamanittene, som ikke er urene som dere, men likevel er forbannet med en svær forbannelse, skal tukte dere så dere blir ødelagt.\n\n4 Og tiden kommer hastig da de skal ta deres arveland i besittelse hvis dere ikke omvender dere, og Gud Herren vil føre de rettferdige bort fra dere.\n\n5 Se, deres brødre, lamanittene, som dere hater på grunn av deres urenhet og den forbannelse som er kommet over deres hud, er mer rettferdige enn dere. For de har ikke glemt Herrens bud som ble gitt til vår far – om at de bare skulle ha én hustru og ingen medhustruer, og det skulle ikke bedrives hor blant dem.\n\n6 Og nå, dette bud er de nøye med å holde, og fordi de er nøye med å holde dette bud, vil Gud Herren ikke ødelegge dem, men vil være barmhjertig mot dem, og en dag skal de bli et velsignet folk.\n\n7 Se, deres menn elsker sine hustruer, og deres hustruer elsker sine menn. Deres menn og hustruer elsker sine barn, og deres vantro og hat mot dere skyldes deres fedres misgjerninger. Derfor, hvor mye bedre er dere enn dem i deres store Skapers øyne?\n\n8 Mine brødre, jeg er redd for at hvis dere ikke omvender dere fra deres synder, vil lamanittenes hud bli hvitere enn deres egen når dere sammen med dem skal føres frem for Guds trone.\n\n9 Derfor gir jeg dere en befaling, som er Guds ord, at dere ikke lenger spotter dem på grunn av deres mørke hud, heller ikke skal dere spotte dem fordi de er urene, men dere skal huske at dere selv er urene, og huske at de ble urene på grunn av sine fedre.\n\n10 Derfor skal dere huske deres egne barn, hvordan dere har bedrøvet deres hjerter på grunn av det eksempel dere har vært for dem. Og husk også at dere, fordi dere er urene, kanskje fører deres egne barn inn i fortapelse. Og på den siste dag vil deres barns synder bli lagt på deres egne hoder.\n\n11 Mine brødre, lytt til mine ord, anvend alle deres sjels evner, ryst dere selv så dere kan våkne opp fra dødens slummer, og løsriv dere fra helvetes pinsler så dere ikke blir djevelens engler og kastes i sjøen av ild og svovel, som er den annen død.\n\n12 Og nå talte jeg, Jakob, mange flere ting til Nephis folk, advarte dem mot hor og løsaktighet og allslags synd og fortalte dem om de grufulle konsekvenser av dem.\n\n13 Og bare en ørliten del av det som skjedde med dette folk som nå begynte å bli tallrikt, kan skrives på disse platene. Men mye av det de gjorde, og deres kriger og deres stridigheter og det som skjedde mens deres konger regjerte, er skrevet på de største platene.\n\n14 Disse platene kalles Jakobs plater, og de ble laget ved Nephis hånd. Og jeg avslutter med å tale disse ord.\n\n", "jacob 4": "[center][font_size=26]Kapittel 4[/font_size][/center]\n\n[i]Alle profetene tilba Faderen i Kristi navn – Abrahams ofring av Isak var et bilde på Gud og Hans Enbårne – Menneskene skulle bli forsonet med Gud gjennom forsoningen – Jødene vil forkaste grunnstenen. Ca. 544–421 f.Kr.[/i]\n\n1 Og se, det skjedde at jeg, Jakob, hadde tjent mitt folk meget med ordet, (og jeg kan bare skrive en liten del av mine ord fordi det er så vanskelig å gravere våre ord på plater), og vi vet at de ting vi skriver på plater, må bli stående.\n\n2 Men alt vi skriver på noe annet enn plater, må forgå og forsvinne, men vi kan skrive noen få ord på plater som vil gi våre barn, og også våre elskede brødre, litt kunnskap om oss, eller om deres fedre.\n\n3 Vi gleder oss over dette, og vi arbeider flittig for å gravere disse ord på plater og håper at våre elskede brødre og våre barn vil motta dem med takknemlige hjerter og se på dem, så de kan lære med glede, og ikke med bedrøvelse eller med forakt, om sine første foreldre.\n\n4 For i denne hensikt har vi skrevet dette, så de kan vite at vi kjente til Kristus, og vi hadde et håp om hans herlighet mange hundre år før hans komme. Og ikke bare vi hadde et håp om hans herlighet, men også alle de hellige profeter som var før oss.\n\n5 Se, de trodde på Kristus og tilba Faderen i hans navn, og vi tilber også Faderen i hans navn. Og i denne hensikt holder vi Moseloven, for den retter våre sjeler mot ham, og derfor er den helliggjort for oss til rettferdighet, slik det ble regnet Abraham til rettferdighet i villmarken at han var lydig mot Guds befaling ved å ofre sin sønn Isak, som er et bilde på Gud og hans Enbårne Sønn.\n\n6 Derfor gransker vi profetene, og vi har mange åpenbaringer og profetiens ånd. Og når vi har alle disse vitnesbyrd, får vi et håp, og vår tro blir urokkelig, så vi i sannhet kan befale i Jesu navn, og selv trærne adlyder oss eller fjellene eller havets bølger.\n\n7 Likevel viser Gud Herren oss vår svakhet så vi kan vite at det er ved hans nåde og hans store velvilje mot menneskenes barn at vi har kraft til å gjøre disse ting.\n\n8 Se, store og forunderlige er Herrens gjerninger. Hvor uransakelige er ikke hans mysteriers dyp, og det er umulig for mennesket å finne ut alle hans veier, og intet menneske kjenner til hans veier uten at det blir åpenbart for ham. Derfor, brødre, forakt ikke Guds åpenbaringer.\n\n9 For se, ved hans ords kraft kom mennesket til jorden, til den jord som ble skapt ved hans ords kraft. Hvis Gud derfor var istand til å tale så verden ble til, og til å tale så mennesket ble skapt, hvorfor skulle han så ikke være istand til å befale jorden eller sine henders gjerninger på den ifølge sin vilje og sitt behag?\n\n10 Derfor, brødre, forsøk ikke å råde Herren, men ta råd fra hans hånd. For se, dere vet selv at han råder i visdom og i rettferdighet og i stor barmhjertighet over alle sine gjerninger.\n\n11 Derfor, elskede brødre, bli forsonet med ham gjennom hans Enbårne Sønns, Kristi forsoning, og dere kan få en oppstandelse ifølge oppstandelsens kraft som er i Kristus, og bli fremstilt for Gud som Kristi førstegrøde, fordi dere har tro og har fått et godt håp om herlighet i ham før han åpenbarer seg i kjødet.\n\n12 Og nå, mine elskede, bli ikke forundret over at jeg forteller dere disse ting. For hvorfor skulle vi ikke tale om Kristi forsoning og komme til en fullkommen kunnskap om ham, såvel som å komme til kunnskap om en oppstandelse og den kommende verden?\n\n13 Se, mine brødre, den som profeterer, la ham gjøre det så menneskene forstår det, for Ånden taler sannheten og lyver ikke. Derfor taler den om tingene som de virkelig er og om tingene som de virkelig vil bli, og derfor blir disse ting tydelig åpenbart for oss til våre sjelers frelse. Men se, vi er ikke de eneste vitner om disse ting, for Gud talte dem også til profetene i fordums tid.\n\n14 Men se, jødene var et hårdnakket folk. De foraktet de klare og tydelige ord og drepte profetene og søkte ting de ikke kunne forstå. Derfor måtte de på grunn av sin blindhet, en blindhet som kom av at de så forbi målet, nødvendigvis falle. For Gud har tatt det som var klart og tydelig bort fra dem, og har gitt dem mange ting som de ikke kan forstå, fordi de ønsket det. Og fordi de ønsket det, har Gud gjort det slik at de kan snuble.\n\n15 Og nå er jeg, Jakob, ledet videre av Ånden til å profetere, for jeg forstår gjennom påvirkning av den Ånd som er i meg, at jødene, fordi de snubler, vil forkaste den sten som de kunne bygge på og få en sikker grunnvoll.\n\n16 Men se, ifølge Skriftene skal denne sten bli den store, den siste og den eneste sikre grunnvoll som jødene kan bygge på.\n\n17 Og nå, mine elskede, hvordan er det mulig at disse, etter å ha forkastet denne sikre grunnvoll, noensinne skal kunne bygge på den så den kan bli deres hjørnesten?\n\n18 Se, mine elskede brødre, jeg vil forklare dette mysterium for dere, hvis jeg ikke på noen måte blir rokket i min fasthet i Ånden og snubler fordi jeg er så engstelig for dere.\n\n", "jacob 5": "[center][font_size=26]Kapittel 5[/font_size][/center]\n\n[i]Jakob siterer Zenos, som forteller allegorien om de dyrkede og viltvoksende oliventrærne – De er et bilde på Israel og hedningefolkene – Israels adspredelse og innsamling blir bebudet – Hentydninger gjøres til nephittene og lamanittene og til hele Israels hus – Hedningefolkene vil podes inn i Israel – Til slutt vil olivenhagen bli brent. Ca. 544–421 f.Kr.[/i]\n\n1 Se, mine brødre, husker dere ikke å ha lest profeten Zenos’ ord som han talte til Israels hus, og som lød:\n\n2 Lytt, O du Israels hus, og hør mine, en Herrens profets, ord.\n\n3 For se, så sier Herren: Jeg sammenligner deg, O Israels hus, med et dyrket oliventre som en mann tok og pleiet og ga næring i sin olivenhage, og det vokste og ble gammelt og begynte å råtne.\n\n4 Og det skjedde at olivenhagens mester kom og så at hans oliventre begynte å råtne, og han sa: Jeg vil beskjære det og grave omkring det og pleie det og gi det næring, så det kanskje kan skyte frem unge og sarte grener og ikke dø.\n\n5 Og det skjedde at han beskar det og gravde omkring det og pleiet det og ga det næring ifølge sitt ord.\n\n6 Og det skjedde at det etter mange dager begynte å skyte frem noen små, sarte grener, men se, toppen begynte å dø.\n\n7 Og det skjedde at olivenhagens mester så det, og han sa til sin tjener: Jeg er bedrøvet over å skulle miste dette treet. Gå derfor og ta grenene av et viltvoksende oliventre og bring dem hit til meg, og vi vil ta bort de store grenene som begynner å visne, og vi vil kaste dem på ilden så de kan brennes.\n\n8 Og se, sier olivenhagens Herre, jeg tar bort mange av disse unge og sarte grenene, og jeg vil pode dem inn hvor jeg vil, og det gjør ingenting om roten av dette treet dør, jeg kan likevel bevare frukten av det for meg selv. Derfor vil jeg ta disse unge, sarte grenene, og jeg vil pode dem inn hvor jeg vil.\n\n9 Ta du grenene fra det viltvoksende oliventreet og pod dem inn i stedet, og disse som jeg har skåret av, vil jeg kaste på ilden og brenne, så de ikke skal ligge strødd omkring i min olivenhage.\n\n10 Og det skjedde at olivenhagens Herres tjener gjorde som olivenhagens Herre hadde sagt, og podet inn grenene fra det viltvoksende oliventreet.\n\n11 Og olivenhagens Herre sørget for at det ble gravet omkring det og beskåret og pleiet og gitt næring, og sa til sin tjener: Jeg er bedrøvet over å skulle miste dette treet. Derfor har jeg gjort dette for om mulig å bevare røttene så de ikke dør, så jeg kan bevare dem for meg selv.\n\n12 Gå derfor din vei, ta vare på treet, plei det og gi det næring ifølge mine ord.\n\n13 Og disse vil jeg anbringe nederst i min olivenhage, hvor som helst jeg vil, det vedkommer ikke deg. Og jeg gjør det så jeg kan bevare treets naturlige grener for meg selv, og også for at jeg kan lagre frukten til meg selv, for jeg er bedrøvet over å skulle miste dette treet og dets frukt.\n\n14 Og det skjedde at olivenhagens Herre gikk sin vei, og han skjulte det dyrkede oliventreets naturlige grener nederst i olivenhagen, noen her og noen der, alt etter sin vilje og sitt behag.\n\n15 Og det skjedde at lang tid gikk, og olivenhagens Herre sa til sin tjener: Kom, la oss gå ned i olivenhagen og arbeide i olivenhagen.\n\n16 Og det skjedde at olivenhagens Herre og også tjeneren gikk ned i olivenhagen for å arbeide. Og det skjedde at tjeneren sa til sin mester: Se her, se på treet.\n\n17 Og det skjedde at olivenhagens Herre så og fikk se treet hvor grener fra det viltvoksende oliventreet var blitt podet inn, og det hadde sprunget ut og begynt å bære frukt, og han så at den var god, og frukten var lik den naturlige frukten.\n\n18 Og han sa til tjeneren: Se, grenene fra det viltvoksende treet har tatt saften fra roten, så roten har frembragt stor styrke, og på grunn av rotens store styrke har de ville grenene frembragt edel frukt. Men hvis vi ikke hadde podet inn disse grenene, ville treet ha gått til grunne. Og se, jeg skal legge til side mye frukt som treet har frembragt, og denne frukten skal jeg lagre til meg selv.\n\n19 Og det skjedde at olivenhagens Herre sa til tjeneren: Kom, la oss gå til den nederste del av olivenhagen og se om ikke også treets naturlige grener har frembragt mye frukt, så jeg kan lagre frukten til meg selv.\n\n20 Og det skjedde at de gikk dit hvor mesteren hadde skjult treets naturlige grener, og han sa til tjeneren: Se disse, og han så den første, at den hadde frembragt mye frukt, og han så også at den var god. Og han sa til tjeneren: Ta av dens frukt og legg den til side til meg selv, for se, sa han, denne lange tid har jeg gitt den næring, og den har frembragt mye frukt.\n\n21 Og det skjedde at tjeneren sa til sin mester: Hvorfor kom du hit og plantet dette treet eller denne grenen av treet? For se, det var det magreste jordstykket i hele din olivenhage.\n\n22 Og olivenhagens Herre sa til ham: Råd meg ikke. Jeg visste at det var et magert stykke jord, derfor sa jeg til deg: Jeg har pleiet den og gitt den næring denne lange tid, og du ser at den har frembragt mye frukt.\n\n23 Og det skjedde at olivenhagens Herre sa til sin tjener: Se her, se, jeg har plantet en annen gren av treet også, og du vet at dette jordstykket var magrere enn det første. Men se på treet. Jeg har pleiet det og gitt det næring denne lange tid, og det har frembragt mye frukt. Sank den derfor sammen, og lagre den til meg selv.\n\n24 Og det skjedde at olivenhagens Herre videre sa til sin tjener: Se her, og betrakt en annen gren som jeg også har plantet. Se, den har jeg også pleiet og gitt næring, og den har frembragt frukt.\n\n25 Og han sa til tjeneren: Se her, og se på den siste. Se, denne har jeg plantet på et fruktbart stykke jord, og jeg har pleiet den og gitt den næring denne lange tid, og bare en del av treet har frembragt edel frukt, og den andre delen av treet har frembragt vill frukt. Se, jeg har pleiet og gitt dette treet næring på samme måte som de andre.\n\n26 Og det skjedde at olivenhagens Herre sa til tjeneren: Hugg de grener av som ikke har frembragt god frukt, og kast dem på ilden.\n\n27 Men se, tjeneren sa til ham: La oss beskjære det og grave omkring det og pleie det og gi det næring litt lenger, så vil det kanskje frembringe god frukt til deg, som du kan lagre.\n\n28 Og det skjedde at olivenhagens Herre og olivenhagens Herres tjener pleiet og ga næring til all olivenhagens frukt.\n\n29 Og det skjedde at en lang tid hadde gått, og olivenhagens Herre sa til sin tjener: Kom, la oss gå ned og arbeide i olivenhagen igjen. For se, tiden nærmer seg, og enden kommer snart, derfor må jeg lagre frukten til meg selv.\n\n30 Og det skjedde at olivenhagens Herre og tjeneren gikk ned i olivenhagen og kom til det treet hvor de naturlige grenene var brukket av og ville grener var podet inn. Og se, treet bugnet av allslags frukt.\n\n31 Og det skjedde at olivenhagens Herre smakte på frukten, enhver sort etter dens antall. Og olivenhagens Herre sa: Se, denne lange tid har vi pleiet og gitt næring til dette treet, og jeg har lagret mye frukt til meg selv.\n\n32 Men se, denne gang har det frembragt mye frukt, men ikke noe av den er god. Og se, det er allslags dårlig frukt. Til tross for alt vårt arbeide er det meg til ingen nytte, og nå er jeg bedrøvet over å skulle miste dette treet.\n\n33 Og olivenhagens Herre sa til tjeneren: Hva skal vi gjøre med treet så jeg igjen kan bevare god frukt av det til meg selv?\n\n34 Og tjeneren sa til sin mester: Se, fordi du podet inn grener fra det viltvoksende oliventreet, har de gitt næring til røttene så de er i live og de ikke er døde. Derfor ser du at de fremdeles er gode.\n\n35 Og det skjedde at olivenhagens Herre sa til sin tjener: Treet er meg til ingen nytte, og røttene gavner meg ikke så lenge det frembringer ond frukt.\n\n36 Ikke desto mindre vet jeg at røttene er gode, og jeg har bevart dem i min egen hensikt. Og på grunn av sin store styrke har de hittil frembragt god frukt på de ville grenene.\n\n37 Men se, de ville grenene har vokst så røttene er helt overgrodd. Og fordi de ville grenene har fått overtaket over røttene, har det frembragt mye ond frukt. Og fordi det har frembragt så mye ond frukt, ser du at det begynner å dø. Og hvis vi ikke gjør noe for å bevare det, vil det snart være modent til å bli kastet på ilden.\n\n38 Og det skjedde at olivenhagens Herre sa til sin tjener: La oss gå ned til de nederste deler av olivenhagen og se om de naturlige grenene også har frembragt ond frukt.\n\n39 Og det skjedde at de gikk ned til de nederste deler av olivenhagen. Og det skjedde at de så at frukten fra de naturlige grenene også var blitt fordervet, ja, fra den første og den andre, og også den siste, og de var alle blitt fordervet.\n\n40 Og den ville frukten fra den siste hadde fått overtaket over den delen av treet som frembragte god frukt, ja, så grenen hadde visnet bort og var død.\n\n41 Og det skjedde at olivenhagens Herre gråt og sa til tjeneren: Hva mer kunne jeg ha gjort for min olivenhage?\n\n42 Se, jeg visste at all frukten i olivenhagen, unntatt disse, var blitt fordervet. Og nå er disse som en gang frembragte god frukt, også blitt fordervet. Og nå kan ingen av trærne i min olivenhage brukes til annet enn å bli hugget ned og kastet på ilden.\n\n43 Og se, dette siste, hvis gren har visnet bort, plantet jeg på et fruktbart stykke jord, ja, på et for meg mer utsøkt sted enn alle andre deler av min olivenhage.\n\n44 Og du så at jeg også tok vekk det som lå strødd omkring på dette jordstykket, så jeg kunne plante dette treet der i stedet.\n\n45 Og du så at en del av det frembragte god frukt, og en del av det frembragte vill frukt. Og fordi jeg ikke skar vekk grenene og kastet dem på ilden, se derfor har de fått overtaket over den gode grenen så den har visnet bort.\n\n46 Og se, til tross for all den omsorg vi har vist min olivenhage, er trærne der blitt fordervet så de ikke bærer god frukt, og jeg hadde håpet å bevare disse så jeg kunne lagre frukten til senere bruk for meg selv. Men se, de er blitt som det viltvoksende oliventreet og kan ikke brukes til annet enn å bli hugget ned og kastet på ilden, og jeg er bedrøvet over å skulle miste dem.\n\n47 Men hva mer kunne jeg ha gjort i min olivenhage? Har jeg holdt min hånd tilbake og unnlatt å pleie den og gi den næring? Nei, jeg har pleiet den og gitt den næring, og jeg har gravet i den, jeg har beskåret den, og jeg har gjødslet den og jeg har rakt ut min hånd nesten hele dagen lang, og enden nærmer seg. Og det bedrøver meg at jeg må hugge ned alle trærne i min olivenhage og kaste dem på ilden så de brenner opp. Hvem er det som har fordervet min olivenhage?\n\n48 Og det skjedde at tjeneren sa til sin mester: Skyldes det ikke at din olivenhage er for høyreist? Har ikke grenene der fått overtaket over de røttene som er gode? Og fordi grenene har fått overtaket over røttene, se, derfor vokste de raskere enn røttene var sterke til og tok styrken selv. Se, sier jeg, er det ikke dette som er årsaken til at trærne i din olivenhage er blitt fordervet?\n\n49 Og det skjedde at olivenhagens Herre sa til tjeneren: La oss gå og hugge ned trærne i olivenhagen og kaste dem på ilden, så de ikke blir liggende strødd omkring i min olivenhage, for jeg har gjort alt. Hva mer kunne jeg ha gjort for min olivenhage?\n\n50 Men se, tjeneren sa til olivenhagens Herre: Spar den en stund til.\n\n51 Og Herren sa: Ja, jeg vil spare den en stund til, for jeg er bedrøvet over å skulle miste trærne i min olivenhage.\n\n52 La oss derfor ta grenene fra disse som jeg har plantet i de nederste delene av min olivenhage, og la oss pode dem inn i det treet de kom fra, og la oss hugge av de grenene som har den bitreste frukten, og i stedet pode inn treets naturlige grener.\n\n53 Og dette vil jeg gjøre for at treet ikke skal dø, så jeg kanskje kan bevare røttene for meg selv i min egen hensikt.\n\n54 Og se, røttene fra treets naturlige grener som jeg plantet hvor jeg ville, er ennå i live. For at jeg også kan bevare dem i min egen hensikt, vil jeg ta av grenene fra dette treet og pode dem inn i dem. Ja, jeg vil pode inn i dem grenene fra deres modertre, så jeg også kan bevare røttene for meg selv, slik at de, når de er tilstrekkelig sterke, kanskje kan frembringe god frukt til meg, så jeg fremdeles kan få ære av frukten i min olivenhage.\n\n55 Og det skjedde at de tok fra det naturlige treet som var blitt viltvoksende, og podet inn i de naturlige trærne som også var blitt viltvoksende.\n\n56 Og de tok også fra de naturlige trærne som var blitt viltvoksende, og podet inn i deres modertre.\n\n57 Og olivenhagens Herre sa til tjeneren: Hugg ikke andre ville grener av trærne enn de som er mest bitre, og pod inn i dem slik jeg har sagt.\n\n58 Og vi vil igjen pleie og gi næring til trærne i olivenhagen, og vi vil beskjære grenene der. Og de grenene som er råtne og må dø, vil vi skjære vekk fra trærne og kaste dem på ilden.\n\n59 Og dette gjør jeg for at røttene deres kanskje kan samle styrke fordi de er gode, og fordi grenene er blitt byttet ut, slik at de gode kan få overtaket over de onde.\n\n60 Og fordi jeg har bevart de naturlige grener og røtter og har podet de naturlige grenene inn i deres modertre igjen og har bevart røttene fra deres modertre, slik at trærne i min olivenhage kanskje kan frembringe god frukt igjen, og for at jeg igjen kan ha glede av frukten i min olivenhage og at jeg kanskje kan fryde meg svært meget over at jeg har bevart røttene og grenene som frembragte den første frukten –\n\n61 gå derfor ut og kall tjenere, så vi kan arbeide flittig av all vår kraft i olivenhagen og berede veien så jeg kan frembringe naturlig frukt igjen, for denne naturlige frukten er god og mer dyrebar enn all annen frukt.\n\n62 La oss derfor gå og arbeide av all vår kraft denne siste gang. For se, enden nærmer seg, og dette er siste gang jeg skal beskjære min olivenhage.\n\n63 Pod inn grenene, begynn med de siste så de kan bli de første, og de første kan bli de siste. Og grav omkring trærne, både gamle og unge, de første og de siste, de siste og de første, slik at alle kan bli pleiet og få næring enda en gang – for siste gang.\n\n64 Grav derfor omkring dem og beskjær dem og gjødsle dem enda en gang, for siste gang, for enden nærmer seg. Og om så skulle skje at disse siste podekvistene vokser og frembringer den naturlige frukt, da skal dere berede veien for dem så de kan vokse.\n\n65 Og når de begynner å vokse, skal dere fjerne de grenene som frembringer bitter frukt, ifølge de godes kraft og størrelse. Og dere skal ikke fjerne alle de dårlige med én gang, ellers blir røttene for kraftige for podekvisten, så den dør og jeg mister trærne i min olivenhage.\n\n66 For det bedrøver meg at jeg skulle miste trærne i min olivenhage. Derfor skal dere fjerne de dårlige etterhvert som de gode vokser, slik at rot og topp kan være like sterke, inntil de gode får overtaket over de dårlige og de dårlige hugges ned og kastes på ilden, så de ikke blir liggende strødd omkring i min olivenhage. Og slik vil jeg kaste de dårlige ut av min olivenhage.\n\n67 Og det naturlige treets grener vil jeg pode inn igjen i det naturlige treet.\n\n68 Og det naturlige treets grener vil jeg pode inn i treets naturlige grener, og slik vil jeg føre dem sammen igjen, så de kan frembringe den naturlige frukt, og de skal bli ett.\n\n69 Og de dårlige skal kastes bort, ja, ut av hele min olivenhages land, for se, bare denne ene gang vil jeg beskjære min olivenhage.\n\n70 Og det skjedde at olivenhagens Herre sendte sin tjener, og tjeneren gikk og gjorde som Herren hadde befalt ham og hentet andre tjenere, og de var få.\n\n71 Og olivenhagens Herre sa til dem: Gå ut og arbeid i olivenhagen av alle krefter. For se, dette er siste gang jeg skal pleie og gi næring til min olivenhage. For enden er nær, og høsten nærmer seg raskt. Og hvis dere arbeider av alle krefter sammen med meg, skal dere kunne glede dere over den frukt som jeg skal lagre til meg selv til den tid som snart skal komme.\n\n72 Og det skjedde at tjenerne gikk og arbeidet av alle krefter, og olivenhagens Herre arbeidet også sammen med dem, og de adlød olivenhagens Herres befalinger i alle ting.\n\n73 Og den naturlige frukten begynte igjen å finnes i olivenhagen, og de naturlige grenene begynte å vokse og trives overmåte godt. Og de ville grenene begynte å bli hugget av og bli kastet bort, og de sørget for at trærnes rot og topp var like sterke.\n\n74 Og slik arbeidet de med all flid ifølge olivenhagens Herres befalinger helt til de dårlige var blitt kastet ut av olivenhagen, og Herren hadde tatt vare på de trærne som nå bar naturlig frukt igjen. Og de ble som ett legeme, og fruktene var likeverdige, og olivenhagens Herre hadde bevart den naturlige frukten til seg selv, den som fra begynnelsen av var mest dyrebar for ham.\n\n75 Og det skjedde at da olivenhagens Herre så at hans frukt var god, og at hans olivenhage ikke lenger var fordervet, sammenkalte han sine tjenere og sa til dem: Se, for siste gang har vi gitt næring til min olivenhage, og dere ser at jeg har gjort ifølge min vilje. Og jeg har bevart den naturlige frukten, så den er god slik som den var i begynnelsen. Og velsignet er dere, og fordi dere har arbeidet flittig med meg i min olivenhage, har holdt mine bud og har bragt den naturlige frukten til meg igjen, så min olivenhage ikke lenger er bedervet – og den dårlige er kastet ut – se, dere skal glede dere med meg over frukten i min olivenhage.\n\n76 For se, i lang tid vil jeg lagre frukten i min olivenhage til meg selv i en tid som kommer hastig, og for siste gang har jeg pleiet og gitt næring til min olivenhage og beskåret den og har gravet i den og gjødslet den. Derfor vil jeg i lang tid lagre frukten til meg selv ifølge det jeg har talt.\n\n77 Og når den tid kommer at ond frukt igjen kommer inn i min olivenhage, da vil jeg la den gode og den dårlige bli samlet sammen, og den gode vil jeg bevare til meg selv, og den dårlige vil jeg kaste bort til dens eget sted. Og så kommer tiden, og enden, og jeg vil la min olivenhage bli brent med ild.\n\n", "jacob 6": "[center][font_size=26]Kapittel 6[/font_size][/center]\n\n[i]Herren vil gjenvinne Israel i de siste dager – Verden vil bli brent med ild – Menneskene må følge Kristus for å unngå sjøen av ild og svovel. Ca. 544–421 f.Kr.[/i]\n\n1 Og nå, se, mine brødre, siden jeg sa til dere at jeg ville profetere, se, dette er min profeti – at det som denne profet Zenos sa om Israels hus da han sammenlignet dem med et dyrket oliventre, må visselig gå i oppfyllelse.\n\n2 Og den dag da han for annen gang skal rekke ut sin hånd for å gjenvinne sitt folk, er den dag, ja, den siste gang da Herrens tjenere skal gå ut med hans myndighet for å nære og beskjære hans olivenhage, og deretter kommer enden snart.\n\n3 Og hvor velsignet er ikke de som har arbeidet flittig i hans olivenhage, og hvor forbannet er ikke de som skal kastes ut til sitt eget sted! Og verden skal brennes med ild.\n\n4 Og hvor barmhjertig er ikke vår Gud mot oss, for han husker Israels hus, både røtter og grener, og han rekker ut sine hender mot dem hele dagen lang, og de er et hårdnakket og ubøyelig folk. Men alle som ikke forherder sitt hjerte, skal bli frelst i Guds rike.\n\n5 Derfor, mine elskede brødre, bønnfaller jeg dere med alvorlige ord om å omvende dere og av hele deres hjerte holde dere nær til Gud, slik han holder seg nær til dere. Og mens hans barmhjertighets arm er rakt ut mot dere i dagens lys, forherd ikke deres hjerter.\n\n6 Ja, hvis dere vil høre hans røst i dag, så forherd ikke deres hjerter, for hvorfor vil dere dø?\n\n7 For se, vil dere, etter å ha blitt næret med Guds gode ord hele dagen lang, frembringe ond frukt, så dere må hugges ned og kastes på ilden?\n\n8 Se, vil dere forkaste disse ord? Vil dere forkaste profetenes ord, og vil dere forkaste alle de ord som er blitt talt om Kristus etter at så mange har talt om ham, og fornekte Kristi gode ord og Guds kraft og Den hellige ånds gave, slukke Den hellige ånd og gjøre narr av den store forløsningsplan som er blitt utarbeidet for dere?\n\n9 Vet dere ikke at hvis dere gjør dette, skal forløsningens og oppstandelsens kraft som er i Kristus, føre dere med skam og en redselsfull skyld frem for Guds domstol?\n\n10 Og ifølge rettferdighetens kraft, for rettferdigheten kan ikke fornektes, må dere gå bort i den sjø av ild og svovel hvis flammer er uslukkelige, og hvis røk stiger opp evindelig og alltid, i den sjø av ild og svovel som er uendelig pine.\n\n11 Mine elskede brødre, omvend dere og gå inn gjennom den trange port, og fortsett på den vei som er smal, til dere oppnår evig liv.\n\n12 Vær kloke, hva mer kan jeg si?\n\n13 Til slutt byr jeg dere farvel inntil jeg skal møte dere for Guds behagelige domstol, som slår de ugudelige med en grufull redsel og frykt. Amen.\n\n", "jacob 7": "[center][font_size=26]Kapittel 7[/font_size][/center]\n\n[i]Sherem fornekter Kristus, strider mot Jakob, krever et tegn og blir slått av Gud – Alle profetene har talt om Kristus og Hans forsoning – Nephittene levde alle sine dager som omstreifere, født i trengsel og hatet av lamanittene. Ca. 544–421 f.Kr.[/i]\n\n1 Og nå skjedde det etter at noen år var gått, at det kom en mann ved navn Sherem blant Nephis folk.\n\n2 Og det skjedde at han begynte å forkynne blant folket og fortelle dem at det ikke skulle komme noen Kristus. Og han forkynte mange ting som var smigrende for folket, og dette gjorde han for å kullkaste læren om Kristus.\n\n3 Og han arbeidet flittig så han kunne lede folkets hjerter bort, ja, han ledet mange hjerter bort, og da han visste at jeg, Jakob, hadde tro på Kristus som skulle komme, søkte han ofte anledning til å komme til meg.\n\n4 Og han var lærd, så han hadde fullkommen kunnskap om folkets språk, derfor kunne han bruke mye smiger og tale med stor kraft ifølge djevelens makt.\n\n5 Og han håpet å rokke ved min tro til tross for de mange åpenbaringer og alt jeg hadde sett i forbindelse med disse ting, for jeg hadde virkelig sett engler, og de hadde betjent meg, og fra tid til annen hadde jeg også hørt Herrens røst tale til meg med virkelige ord, derfor kunne jeg ikke rokkes.\n\n6 Og det skjedde at han kom til meg og talte til meg på følgende måte: Bror Jakob, jeg har ofte søkt anledning til å tale med deg, for jeg har hørt, og vet også, at du reiser mye omkring og forkynner det som du kaller evangeliet, eller læren om Kristus.\n\n7 Og du har villedet mye av dette folk, så de forvrenger Guds riktige vei og ikke holder Moseloven, som er den riktige vei. De forandrer Moseloven og tilber et vesen som du sier skal komme om mange hundre år. Og se, jeg, Sherem, forteller deg at dette er bespottelse, for intet menneske kjenner til slike ting, for de kan ikke fortelle om ting som skal komme. Og på denne måten stred Sherem mot meg.\n\n8 Men se, Gud Herren fylte min sjel med sin Ånd slik at jeg tilbakeviste alle hans ord.\n\n9 Og jeg sa til ham: Fornekter du Kristus som skal komme? Og han sa: Hvis det skulle finnes noen Kristus, ville jeg ikke fornekte ham, men jeg vet at det ikke finnes noen Kristus, heller ikke har det vært eller vil det noensinne bli noen.\n\n10 Og jeg sa til ham: Tror du Skriftene? Og han sa: Ja.\n\n11 Og jeg sa til ham: Så forstår du dem ikke, for de bærer virkelig vitnesbyrd om Kristus. Se, jeg sier deg at ingen av profetene har skrevet eller profetert uten å ha talt om denne Kristus.\n\n12 Og dette er ikke alt. Det er blitt åpenbart for meg, for jeg har hørt og sett, og det er også blitt åpenbart for meg ved Den hellige ånds kraft, derfor vet jeg at hvis det ikke ble utført noen forsoning, måtte hele menneskeheten gå fortapt.\n\n13 Og det skjedde at han sa til meg: Vis meg et tegn ved denne kraft fra Den hellige ånd ved hvem du vet så mye.\n\n14 Og jeg sa til ham: Hvem er jeg at jeg skulle friste Gud til å vise deg et tegn på noe du vet er sant? Du vil bare fornekte det, for du er av djevelen. Likevel, skje ikke min vilje, men hvis Gud slår deg, la det være deg et tegn på at han har makt både i himmelen og på jorden, og også på at Kristus skal komme, og din vilje skje, O Herre, og ikke min.\n\n15 Og det skjedde at da jeg, Jakob, hadde talt disse ord, kom Herrens kraft over ham, så han falt til jorden. Og det skjedde at han ble pleiet i mange dager.\n\n16 Og det skjedde at han sa til folket: Kom sammen i morgen, for jeg skal dø. Derfor ønsker jeg å tale til folket før jeg dør.\n\n17 Og det skjedde at folket neste dag kom sammen, og han talte tydelig til dem og fornektet det han hadde lært dem, og bekjente Kristus og Den hellige ånds kraft og englers betjening.\n\n18 Og han fortalte dem klart og tydelig at han var blitt bedratt av djevelens makt. Og han talte om helvete, evigheten og om evig straff.\n\n19 Og han sa: Jeg frykter for at jeg har begått den uopprettelige synd, for jeg har løyet for Gud, for jeg fornektet Kristus og sa at jeg trodde Skriftene, og de bærer virkelig vitnesbyrd om ham. Og fordi jeg har løyet for Gud på denne måten, er jeg meget redd for at min sak vil bli forferdelig, men jeg bekjenner for Gud.\n\n20 Og det skjedde at da han hadde sagt disse ord, kunne han ikke si mer, og han oppga ånden.\n\n21 Og da forsamlingen hadde vært vitne til at han talte disse ting like før han skulle til å oppgi ånden, ble de overmåte forbauset, ja, i den grad at Guds kraft kom ned over dem, og de ble så overveldet at de falt til jorden.\n\n22 Nå gledet dette meg, Jakob, for jeg hadde bedt min Fader i himmelen om det, for han hadde hørt mitt rop og besvart min bønn.\n\n23 Og det skjedde at fred og Guds kjærlighet igjen vendte tilbake til folket. De gransket Skriftene og lyttet ikke mer til denne ugudelige manns ord.\n\n24 Og det skjedde at mange midler ble tatt i bruk for å gjenvinne og bringe lamanittene tilbake til kunnskap om sannheten. Men alt var forgjeves, for de fant behag i krig og blodsutgytelse, og de næret et evig hat til oss som var deres brødre, og de forsøkte stadig å ødelegge oss ved sine våpens kraft.\n\n25 Derfor befestet Nephis folk seg mot dem med sine våpen og av all sin makt, idet de stolte på Gud og sin frelses klippe. Derfor hadde de hittil seiret over sine fiender.\n\n26 Og det skjedde at jeg, Jakob, begynte å bli gammel, og da dette folks opptegnelser føres på Nephis andre plater, avslutter jeg denne opptegnelsen. Jeg erklærer at den er blitt skrevet ifølge min beste kunnskap, og jeg avslutter med å si at tiden svant hen, og våre liv svant også hen som en drøm, for vi var et ensomt og et andektig folk – omstreifere, som var utstøtt fra Jerusalem, født i trengsel i en villmark og hatet av våre brødre, noe som forårsaket kriger og stridigheter, derfor sørget vi alle våre dager.\n\n27 Og jeg, Jakob, så at jeg snart måtte gå ned i min grav, derfor sa jeg til min sønn Enos: Ta disse platene, og jeg fortalte ham hva min bror, Nephi, hadde befalt meg, og han lovet å være lydig mot befalingene. Jeg slutter å skrive på disse platene, og jeg har ikke skrevet mye, og jeg byr leseren farvel og håper at mange av mine brødre vil lese mine ord. Brødre, adjø.\n\n", "enos 1": "[center][font_size=26]Enos’ bok[/font_size][/center]\n\n[center][font_size=26]Kapittel 1[/font_size][/center]\n\n[i]Enos ber med stor kraft og får forlatelse for sine synder – Herrens røst kommer til hans sinn og lover at lamanittene skal bli frelst på et senere tidspunkt – Nephittene forsøkte å vinne lamanittene tilbake – Enos fryder seg ved sin Forløser. Ca. 420 f.Kr.[/i]\n\n1 Se, det skjedde at jeg, Enos, visste at min far var en rettferdig mann, for han underviste meg i sitt språk og også i Herrens tukt og formaning – og velsignet være min Guds navn for det.\n\n2 Og jeg vil fortelle dere om den kamp jeg hadde for Guds åsyn før jeg fikk forlatelse for mine synder.\n\n3 Se, jeg gikk på jakt etter dyr i skogene, og de ord som jeg ofte hadde hørt min far uttale om evig liv og de helliges glede, sank dypt i mitt hjerte.\n\n4 Og min sjel hungret, og jeg knelte ned for min Skaper og påkalte ham i kraftig bønn for min egen sjel. Og hele dagen lang påkalte jeg ham, ja, og da natten kom, hevet jeg fremdeles min røst så høyt at den nådde himlene.\n\n5 Og det kom en røst til meg og sa: Enos, dine synder er deg forlatt, og du skal bli velsignet.\n\n6 Og jeg, Enos, visste at Gud ikke kunne lyve, derfor var min skyld tatt bort.\n\n7 Og jeg sa: Herre, hvordan er det gått til?\n\n8 Og han sa til meg: På grunn av din tro på Kristus, som du aldri før hverken har hørt eller sett. Og mange år skal gå før han åpenbarer seg i kjødet. Gå derfor bort, din tro har gjort deg hel.\n\n9 Nå skjedde det at da jeg hadde hørt disse ord, begynte jeg å føle et ønske for mine brødres, nephittenes, velferd. Derfor utøste jeg hele min sjel til Gud for dem.\n\n10 Og mens jeg kjempet slik i ånden, se, da kom Herrens røst til mitt sinn igjen og sa: Jeg vil se til dine brødre i forhold til deres flid i å holde mine befalinger. Jeg har gitt dem dette land, og det er et hellig land, og jeg forbanner det ikke uten for misgjerningers skyld. Derfor vil jeg se til dine brødre ifølge det jeg har sagt, og deres overtredelser vil jeg med sorg bringe over deres egne hoder.\n\n11 Og etter at jeg, Enos, hadde hørt disse ord, begynte min tro å bli urokkelig i Herren, og jeg ba til ham lenge og inderlig for mine brødre, lamanittene.\n\n12 Og det skjedde at etter at jeg hadde bedt og arbeidet med all flid, sa Herren til meg: Jeg vil gi deg ifølge dine ønsker på grunn av din tro.\n\n13 Og nå, se, dette var det ønske som jeg ønsket av ham, at om så skulle skje at mitt folk, nephittene, skulle falle i overtredelse og på en eller annen måte bli ødelagt, og lamanittene ikke skulle bli ødelagt, at Gud Herren ville bevare en opptegnelse om mitt folk, nephittene, selv om det skulle skje ved hans hellige arms kraft, så den en dag i fremtiden kunne bringes frem for lamanittene, så de kanskje kunne bli bragt til frelse.\n\n14 For i øyeblikket strevde vi forgjeves med å bringe dem tilbake til den sanne tro. Og de sverget i sin vrede at om det var mulig, ville de ødelegge våre opptegnelser og oss selv og alle våre fedres tradisjoner også.\n\n15 Derfor, da jeg visste at Gud Herren var istand til å bevare våre opptegnelser, ropte jeg til ham uavlatelig, for han hadde sagt til meg: Hva som helst dere ber om i tro og stoler på at dere skal få i Kristi navn, skal dere få.\n\n16 Og jeg hadde tro, og jeg ropte til Gud at han måtte bevare opptegnelsene, og han inngikk en pakt med meg at han ville bringe dem frem til lamanittene i sin egen beleilige tid.\n\n17 Og jeg, Enos, visste at det ville skje ifølge pakten som han hadde inngått, derfor falt min sjel til ro.\n\n18 Og Herren sa til meg: Dine fedre har også bedt meg om dette, og det skal skje med dem ifølge deres tro, for deres tro var som din.\n\n19 Nå skjedde det at jeg, Enos, gikk omkring blant Nephis folk, profeterte om ting som skulle komme, og vitnet om det jeg hadde hørt og sett.\n\n20 Og jeg bærer vitnesbyrd om at Nephis folk med flid forsøkte å bringe lamanittene tilbake til den sanne tro på Gud. Men vårt arbeide var forgjeves. Deres hat var innbitt, og de lot seg lede av sin onde natur, så de ble ville og grusomme og et blodtørstig folk fulle av avgudsdyrkelse og urenhet. De levde av rovdyr, bodde i telt og vandret omkring i villmarken med et kort skinn bundet om hoftene og hadde glattrakede hoder. Og de var dyktige til å bruke bue og sabel og øks, og mange av dem spiste ikke annet enn rått kjøtt, og de forsøkte stadig å ødelegge oss.\n\n21 Og det skjedde at Nephis folk dyrket jorden og allslags korn og frukt og alet opp buskap av storfe og allslags kveg av enhver art og geiter og villgeiter, og også mange hester.\n\n22 Og det var overmåte mange profeter blant oss, og folket var et hårdnakket folk som var trege til å forstå.\n\n23 Og det var ikke noe annet enn overmåte stor strenghet, formaninger og profetier om kriger og stridigheter og ødeleggelser, samt stadige påminnelser om døden og evighetens varighet og Guds straffedommer og kraft og alle disse ting, som sørget for at de stadig bevarte Herrens frykt. Jeg sier at det var intet mindre enn disse ting samt meget klar og tydelig tale, som forhindret at de hastig ble ødelagt. Og på denne måten skriver jeg om dem.\n\n24 Og jeg så kriger mellom nephittene og lamanittene i mine levedager.\n\n25 Og det skjedde at jeg begynte å bli gammel, og ett hundre og ni og sytti år var gått siden vår far, Lehi, forlot Jerusalem.\n\n26 Og jeg forsto at jeg snart måtte gå ned i min grav, etter at jeg hadde vært påvirket av Guds kraft til å tale og profetere til dette folk og forkynne ordet ifølge den sannhet som er i Kristus. Og jeg har forkynt det alle mine dager og har gledet meg mer over det enn over det som hører verden til.\n\n27 Jeg går snart til mitt hvilested, som er hos min Forløser, for jeg vet at i ham skal jeg hvile. Og jeg fryder meg over den dag da min dødelighet skal ikle seg udødelighet og skal stå for ham. Da skal jeg se hans ansikt med velbehag, og han vil si til meg: Kom til meg, du velsignede, det er en plass beredt for deg i min Faders boliger. Amen.\n\n", "jarom 1": "[center][font_size=26]Jaroms bok[/font_size][/center]\n\n[center][font_size=26]Kapittel 1[/font_size][/center]\n\n[i]Nephittene holder Moseloven, ser frem til Kristi komme og har fremgang i landet – Mange profeter arbeider for å holde dem på sannhetens vei. Ca. 399–361 f.Kr.[/i]\n\n1 Se, nå skriver jeg, Jarom, noen få ord ifølge min far Enos’ befaling så vår slektshistorie kan bli ført videre.\n\n2 Og da disse platene er få, og dette blir skrevet for å være til gavn for våre brødre lamanittene, må jeg nødvendigvis skrive lite, men jeg skal ikke skrive det jeg har profetert, heller ikke om mine åpenbaringer. For hva mer kunne jeg skrive enn det mine fedre har skrevet? For har ikke de åpenbart frelsesplanen? Jeg sier dere, jo, og det er tilstrekkelig for meg.\n\n3 Se, det er nødvendig å gjøre mye blant dette folk på grunn av deres hårde hjerter og deres døve ører og deres blinde sinn og deres hårdnakkethet. Ikke desto mindre er Gud overmåte barmhjertig mot dem og har ennå ikke utryddet dem fra landet.\n\n4 Og det er mange blant oss som har mange åpenbaringer, for alle er de ikke hårdnakkede. Og de som ikke er hårdnakkede og har tro, har samfunn med Den hellige ånd, som åpenbarer seg for menneskenes barn i forhold til deres tro.\n\n5 Og se, nå var to hundre år gått, og Nephis folk hadde vokst seg sterke i landet. De anstrengte seg for å etterleve Moseloven og holde sabbatsdagen hellig for Herren. Og de bannet ikke, heller ikke talte de bespottelig, og landets lover var overmåte strenge.\n\n6 Og de var utbredt over store deler av landet, og det var lamanittene også. Og det var atskillig flere av dem enn av nephittene, og de elsket mord og drakk dyrs blod.\n\n7 Og det skjedde at de mange ganger kom for å kjempe mot oss, nephittene, men våre konger og våre ledere var menn som var sterke i troen på Herren, og de lærte folket Herrens veier. Derfor holdt vi stand mot lamanittene og jaget dem ut av våre land og begynte å befeste våre byer eller våre forskjellige arvesteder.\n\n8 Og vi formerte oss overmåte sterkt og ble utbredt over hele landet og ble overmåte rike på gull og sølv og på kostelige ting og fine treskjærerarbeider, på bygninger og maskiner og også på jern og kobber og messing og stål, og vi laget alle slags redskaper for å dyrke jorden – og krigsvåpen – ja, den skarpoddede pil og koggeret og kastespydet og lansen, og gjorde alle slags krigsforberedelser.\n\n9 Og når vi på denne måten var forberedt til å møte lamanittene, sto de seg ikke mot oss. Men Herrens ord som han talte til våre fedre, ble stadfestet, og det lød slik: Hvis dere holder mine bud, skal det gå dere vel i landet.\n\n10 Og det skjedde at Herrens profeter advarte Nephis folk ifølge Guds ord og sa at hvis de ikke holdt budene, men falt i overtredelse, ville de bli utryddet av landet.\n\n11 Derfor arbeidet profetene, prestene og lærerne flittig, og med stor langmodighet formante de folket til flid. De lærte dem Moseloven og i hvilken hensikt den var gitt, og overtalte dem til å se fremover mot Messias og tro at han skulle komme, som om han allerede hadde kommet. Og på denne måten underviste de dem.\n\n12 Og det skjedde at ved å gjøre det, forhindret de at de ble ødelagt i landet, for de stakk dem i hjertet med ordet og manet dem stadig til omvendelse.\n\n13 Og det skjedde at to hundre og åtte og tredve år var gått, og en stor del av denne tiden var det kriger, stridigheter og uenighet.\n\n14 Og jeg, Jarom, skriver ikke mer, for platene er små. Men se, mine brødre, dere kan ta for dere Nephis andre plater, for se, på dem er opptegnelsen om våre kriger gravert ifølge det kongene skrev eller lot skrive.\n\n15 Og jeg overleverer disse platene i min sønn Omnis hender, så de kan bli ført ifølge mine fedres befalinger.\n\n", "omni 1": "[center][font_size=26]Omnis bok[/font_size][/center]\n\n[center][font_size=26]Kapittel 1[/font_size][/center]\n\n[i]I tur og orden blir opptegnelsene ført av Omni, Amaron, Chemish, Abinadom og Amaleki – Mosiah oppdager Zarahemlas folk, som kom fra Jerusalem i Sidkias dager – Mosiah blir deres konge – Muleks etterkommere i Zarahemla hadde oppdaget Coriantumr, som var den siste jareditt – Kong Benjamin etterfølger Mosiah – Menneskene skulle ofre sine sjeler som et offer til Kristus. Ca. 323–130 f.Kr.[/i]\n\n1 Se, det skjedde at jeg, Omni, ble befalt av min far, Jarom, at jeg skulle skrive noe på disse platene for å bevare vår slektshistorie.\n\n2 Derfor vil jeg dere skal vite at jeg i min tid kjempet meget med sverdet for å forhindre at mitt folk, nephittene, falt i sine fienders, lamanittenes, hender. Men se, jeg er selv en ugudelig mann, og jeg har ikke holdt Herrens lover og befalinger slik jeg burde ha gjort.\n\n3 Og det skjedde at to hundre og seks og sytti år var gått, og vi hadde mange perioder med fred. Og vi hadde mange perioder med fryktelig krig og blodsutgytelse. Ja, og til sist var to hundre og to og åtti år gått, og jeg hadde tatt vare på disse platene ifølge mine fedres befalinger, og jeg overleverte dem til min sønn, Amaron. Og hermed slutter jeg.\n\n4 Og nå skriver jeg, Amaron, forskjellige ting i min fars bok, men jeg skriver lite.\n\n5 Se, det skjedde at tre hundre og tyve år var gått, og den mest ugudelige del av nephittene var blitt ødelagt.\n\n6 For Herren ville ikke tillate – etter at han hadde ført dem ut av Jerusalems land og hadde bevart dem og forhindret at de falt i sine fienders hender – ja, han ville ikke tillate at de ord han talte til våre fedre, ikke skulle bli stadfestet, og de lød: Hvis dere ikke holder mine bud, skal det ikke gå dere vel i landet.\n\n7 Derfor hjemsøkte Herren dem med store straffedommer. Likevel sparte han de rettferdige så de ikke skulle omkomme, men fridde dem ut av deres fienders hender.\n\n8 Og det skjedde at jeg overleverte platene til min bror Chemish.\n\n9 Nå skriver jeg, Chemish, det lille jeg skriver i den samme bok som min bror, for se, jeg så at det siste han skrev, skrev han med sin egen hånd, og han skrev det samme dag som han overleverte dem til meg. På denne måten fører vi opptegnelsene, for det er ifølge våre fedres befalinger, og hermed slutter jeg.\n\n10 Se, jeg, Abinadom, er sønn av Chemish. Se, det skjedde at jeg så mye krig og mange stridigheter mellom mitt folk, nephittene, og lamanittene. Og med mitt eget sverd har jeg tatt mange lamanitters liv for å forsvare mine brødre.\n\n11 Og se, dette folks opptegnelser er gravert på plater som kongene har hatt i sin besittelse fra slekt til slekt, og jeg kjenner ikke til andre åpenbaringer eller profetier enn dem som er skrevet. Derfor er det som er skrevet, tilstrekkelig, og hermed slutter jeg.\n\n12 Se, jeg er Amaleki, Abinadoms sønn. Se, jeg vil fortelle dere litt om Mosiah som ble gjort til konge i Zarahemlas land. For se, Herren advarte ham og ba ham flykte ut av Nephis land, og så mange som ville lytte til Herrens ord, skulle også forlate landet og bli med ham ut i villmarken.\n\n13 Og det skjedde at han gjorde som Herren hadde befalt ham, og alle som ville adlyde Herrens røst, forlot landet og dro ut i villmarken, og de ble veiledet av mye forkynnelse og mange profetier. Og de ble stadig minnet om Guds ord, og de ble ledet ved hans arms kraft gjennom villmarken til de kom ned i det land som kalles Zarahemlas land.\n\n14 Og de oppdaget et folk som ble kalt Zarahemlas folk. Nå ble det stor glede blant Zarahemlas folk, og Zarahemla var også overmåte glad fordi Herren hadde sendt Mosiahs folk med messingplatene som inneholdt jødenes opptegnelse.\n\n15 Se, det skjedde at Mosiah oppdaget at Zarahemlas folk kom ut fra Jerusalem på den tid da Judas konge, Sidkia, ble ført som fange til Babylon.\n\n16 Og de reiste i villmarken og ble ved Herrens hånd ført over de store vann til det land hvor Mosiah oppdaget dem, og der hadde de bodd siden.\n\n17 Og på den tid da Mosiah oppdaget dem, var de blitt overmåte tallrike. Likevel hadde de hatt mange kriger og alvorlige stridigheter og hadde fra tid til annen falt for sverdet, og deres språk var blitt forvansket, og de hadde ikke tatt noen opptegnelser med seg, og de fornektet sin Skapers eksistens, og hverken Mosiah eller Mosiahs folk kunne forstå dem.\n\n18 Men det skjedde at Mosiah lot dem undervise i sitt språk. Og det skjedde at da de var blitt undervist i Mosiahs språk, fortalte Zarahemla sine fedres slektshistorie etter hukommelsen, og det er nedskrevet, men ikke på disse platene.\n\n19 Og det skjedde at Zarahemlas og Mosiahs folk slo seg sammen, og Mosiah ble utpekt til å være deres konge.\n\n20 Og i Mosiahs dager skjedde det at en stor sten med graveringer ble bragt til ham, og han tydet graveringene ved Guds gave og kraft.\n\n21 Og de ga en beretning om en Coriantumr og om hans folk som var slått ihjel. Og Coriantumr ble oppdaget av Zarahemlas folk, og han bodde hos dem i et tidsrom av ni nymåner.\n\n22 Den inneholdt også noen få ord om hans fedre, og hans første foreldre kom ut fra tårnet på den tid da Herren forvirret folkets språk, og Herrens strenghet falt på dem ifølge hans straffedommer som er rettferdige. Og deres ben lå spredt omkring i landet mot nord.\n\n23 Se, jeg, Amaleki, ble født i Mosiahs dager og har opplevd å se hans død, og hans sønn Benjamin regjerer i hans sted.\n\n24 Og se, i kong Benjamins dager har jeg sett en ødeleggende krig og mye blodsutgytelse mellom nephittene og lamanittene. Men se, nephittene ble meget overlegne, ja, i den grad at kong Benjamin drev dem ut av Zarahemlas land.\n\n25 Og det skjedde at jeg begynte å bli gammel, og da jeg ikke har noe avkom og vet at kong Benjamin er en rettferdig mann overfor Herren, derfor skal jeg overlevere disse platene til ham, idet jeg formaner alle mennesker om å komme til Gud, Israels Hellige, og tro på profetier og på åpenbaringer og på englers betjening og på den gave det er å tale med tunger, og på å tolke språk, samt på alt som er godt. For det er intet som er godt uten at det kommer fra Herren, og det som er ondt, kommer fra djevelen.\n\n26 Og nå, mine elskede brødre, vil jeg dere skal komme til Kristus, som er Israels Hellige, og ta del i hans frelse og hans forløsnings kraft. Ja, kom til ham, ofre hele deres sjel som et offer til ham og vedbli i faste og bønn og hold ut til enden, og så sant Herren lever, vil dere bli frelst.\n\n27 Og nå vil jeg si noe om en bestemt gruppe som gikk opp i villmarken for å vende tilbake til Nephis land, for det var et stort antall som ønsket å komme i besittelse av sitt arveland.\n\n28 Derfor dro de opp i villmarken. Og deres leder var en sterk og mektig mann og en hårdnakket mann, derfor var han årsak til en strid blant dem. Og de ble alle drept i villmarken unntatt femti, og de vendte igjen tilbake til Zarahemlas land.\n\n29 Og det skjedde at de også tok et betydelig antall andre med seg og dro ut i villmarken igjen.\n\n30 Og jeg, Amaleki, hadde en bror som også ble med dem, og siden har jeg ikke hørt noe fra dem. Og jeg er i ferd med å legge meg ned i min grav, og disse platene er fulle. Og jeg avslutter min beretning.\n\n", "w-of-m 1": "[center][font_size=26]Mormons ord[/font_size][/center]\n\n[center][font_size=26]Kapittel 1[/font_size][/center]\n\n[i]Mormon forkorter Nephis store plater – Han legger de små platene sammen med de andre platene – Kong Benjamin oppretter fred i landet. Ca. 385 e.Kr.[/i]\n\n1 Og nå er jeg, Mormon, ferdig til å overlevere den opptegnelse jeg har laget, i min sønn Moronis hender, og se, jeg har vært vitne til at nesten hele mitt folk, nephittene, er blitt ødelagt.\n\n2 Og det er mange hundre år etter Kristi komme at jeg overleverer disse opptegnelsene i min sønns hender, og jeg antar at han vil være vitne til at mitt folk blir fullstendig ødelagt. Men måtte Gud gi at han overlever dem, så han kan skrive noe om dem og noe om Kristus som kanskje en dag kan bli til gavn for dem.\n\n3 Og nå forteller jeg noe om det jeg har skrevet, for etter at jeg hadde laget en forkortelse av Nephis plater ned til denne kong Benjamins regjeringstid, den Benjamin som Amaleki talte om, lette jeg blant opptegnelsene som var blitt overlevert i mine hender, og jeg fant disse platene som inneholdt denne korte beretning om profetene, fra Jakob og nedover til denne kong Benjamins regjeringstid, og også mange av Nephis ord.\n\n4 Og det som står på disse platene, behager meg på grunn av profetiene om Kristi komme, og mine fedre vet at mange av dem er blitt oppfylt – ja, og jeg vet også at mange ting som er blitt profetert om oss ned til denne dag, er blitt oppfylt, og at alt som angår tiden heretter, også visselig må skje –\n\n5 derfor velger jeg disse ting for å avslutte min opptegnelse på dem, og den øvrige del av min opptegnelse skal jeg ta fra Nephis plater. Og jeg kan bare skrive en ørliten del av det som angår mitt folk.\n\n6 Men se, jeg skal ta disse platene som inneholder disse profetier og åpenbaringer, og legge dem sammen med den øvrige del av min opptegnelse, for de er dyrebare for meg, og jeg vet at de også vil være dyrebare for mine brødre.\n\n7 Og jeg gjør dette i en vis hensikt, for slik hviskes det til meg ifølge Herrens Ånd som er virksom i meg. Og jeg vet ikke alle ting, men Herren vet alle ting som skal skje, derfor påvirker han meg til å gjøre ifølge sin vilje.\n\n8 Og min bønn til Gud er for mine brødre at de enda en gang må komme til kunnskap om Gud, ja, om Kristi forløsning, så de kan bli et tiltalende folk igjen.\n\n9 Og nå fortsetter jeg, Mormon, med å avslutte min opptegnelse som jeg tar fra Nephis plater, og jeg lager den ifølge den kunnskap og forståelse som Gud har gitt meg.\n\n10 Derfor skjedde det, etter at Amaleki hadde overlevert disse platene i kong Benjamins hender, at han tok dem og la dem sammen med de andre platene som inneholdt opptegnelser som var blitt overlevert av kongene fra generasjon til generasjon ned til kong Benjamins dager.\n\n11 Og fra kong Benjamin ble de overlevert fra generasjon til generasjon inntil de er falt i mine hender. Og jeg, Mormon, ber til Gud at de heretter må bli bevart, og jeg vet at de vil bli bevart, for store ting er skrevet på dem, og ut fra dette skal mitt folk og deres brødre bli dømt på den store og siste dag, ifølge Guds ord som er skrevet.\n\n12 Og nå, med hensyn til denne kong Benjamin – han hadde enkelte stridigheter blant sitt eget folk.\n\n13 Og det skjedde også at lamanittenes hærstyrker kom ned fra Nephis land for å føre krig mot hans folk. Men se, kong Benjamin samlet sine hærstyrker, og han holdt stand mot dem. Og han kjempet med sin egen arms styrke, med Labans sverd.\n\n14 Og i Herrens styrke kjempet de mot sine fiender til de hadde slått mange tusen lamanitter ihjel. Og det skjedde at de kjempet mot lamanittene til de hadde drevet dem ut av alle sine arveland.\n\n15 Og det skjedde at etter at det hadde kommet falske Kristus’er, og deres munner var blitt lukket og de var blitt straffet for sine forbrytelser,\n\n16 og etter at det hadde vært falske profeter og falske forkynnere og lærere blant folket, og alle disse var blitt straffet for sine forbrytelser, og etter at det hadde vært mye strid og stort frafall over til lamanittene, se, da skjedde det at kong Benjamin, ved hjelp av de hellige profeter som var iblant hans folk –\n\n17 for se, kong Benjamin var en hellig mann, og han regjerte over sitt folk i rettferdighet, og det var mange hellige menn i landet, og de talte Guds ord med kraft og med myndighet, og de talte meget strengt på grunn av folkets hårdnakkethet –\n\n18 derfor greide kong Benjamin ved deres hjelp, og ved at både han og profetene arbeidet med hele sin legemsstyrke og alle sine sjelsevner, enda en gang å opprette fred i landet.\n\n", "mosiah 1": "[center][font_size=26]Mosiahs bok[/font_size][/center]\n\n[center][font_size=26]Kapittel 1[/font_size][/center]\n\n[i]Kong Benjamin underviser sine sønner i deres fedres språk og profetier – Deres religion og sivilisasjon er blitt bevart på grunn av de opptegnelser som ble ført på de forskjellige platene – Mosiah blir valgt til konge, og opptegnelsene og andre ting blir overlatt i hans forvaring. Ca. 130–124 f.Kr.[/i]\n\n1 Og nå var det ikke lenger stridigheter i hele Zarahemlas land blant hele det folk som tilhørte kong Benjamin, slik at kong Benjamin hadde sammenhengende fred resten av sine dager.\n\n2 Og det skjedde at han hadde tre sønner, og han kalte dem Mosiah og Helorum og Helaman. Og han lot dem undervise i alt om sine fedres språk, så de derved kunne bli forstandige menn og få kunnskap om profetiene som var blitt uttalt ved deres fedres munn, og som var overlevert til dem ved Herrens hånd.\n\n3 Han underviste dem også om opptegnelsene som var gravert på messingplatene, og sa: Mine sønner, jeg vil dere skal huske at om det ikke hadde vært for disse platene som inneholder disse opptegnelser og disse bud, måtte vi nå ha vært i uvitenhet og ikke kjent Guds mysterier.\n\n4 For det var ikke mulig for vår far Lehi å huske alle disse ting og undervise sine barn om dem uten hjelp fra disse platene. Fordi han var blitt undervist i egypternes språk, kunne han lese disse graveringene og undervise sine barn om dem, så de ved hjelp av dem kunne lære sine barn om dem og derved oppfylle Guds befalinger ned til denne tid.\n\n5 Jeg sier dere, mine sønner, om det ikke hadde vært for disse ting som er blitt ført og bevart ved Guds hånd, så vi kunne lese og forstå hans mysterier og alltid ha hans bud for våre øyne, ville også våre fedre ha sunket ned i vantro, og vi ville ha vært som våre brødre, lamanittene, som ikke vet noe om disse ting, og ikke engang tror dem når de blir undervist om dem, på grunn av sine fedres tradisjoner, som ikke er riktige.\n\n6 Mine sønner, jeg vil dere skal huske at disse uttalelser er sanne, og også at disse opptegnelser er sanne. Og se, Nephis plater, som inneholder våre fedres opptegnelser og uttalelser fra den tid de forlot Jerusalem og til nå, er også sanne. Og vi vet at de er sanne, for vi har dem for våre øyne.\n\n7 Og nå, mine sønner, jeg vil dere skal huske å granske dem med flid så dere kan ha utbytte av det. Og jeg vil dere skal holde Guds bud, så det kan gå dere vel i landet ifølge de løfter som Herren ga til våre fedre.\n\n8 Og kong Benjamin lærte sine sønner mye annet som ikke er skrevet i denne bok.\n\n9 Og det skjedde at etter at kong Benjamin var ferdig med å undervise sine sønner, ble han gammel, og han forsto at han meget snart måtte gå all kjødets gang. Derfor anså han det for nødvendig at han skulle overlate riket til en av sine sønner.\n\n10 Derfor lot han Mosiah hente, og dette er de ord han talte til ham: Min sønn, jeg vil du skal kunngjøre i hele dette land blant hele dette folk, eller Zarahemlas folk, og Mosiahs folk som bor i landet, at de skal komme sammen, for i morgen skal jeg kunngjøre for dette mitt folk med min egen munn at du er konge og regent over dette folk som Herren, vår Gud har gitt oss.\n\n11 Og videre, jeg skal gi dette folk et navn, så de kan skilles ut fra alle de folk som Gud Herren har ført ut av Jerusalems land. Og dette gjør jeg fordi de som et folk har strevd iherdig for å holde Herrens bud.\n\n12 Og jeg gir dem et navn som aldri skal slettes unntatt ved overtredelse.\n\n13 Ja, og videre sier jeg deg at hvis dette meget begunstigede Herrens folk skulle falle i overtredelse og bli et ugudelig og horaktig folk, da vil Herren forlate dem, så de derved blir svake som sine brødre, og han vil aldri mer bevare dem ved sin makeløse og strålende kraft, slik han hittil har bevart våre fedre.\n\n14 For jeg sier deg at om han ikke hadde rakt ut sin arm for å bevare våre fedre, måtte de ha falt i lamanittenes hender og blitt offer for deres hat.\n\n15 Og det skjedde at etter at kong Benjamin hadde endt disse uttalelser til sin sønn, ga han ham ansvaret for alle rikets anliggender.\n\n16 Og han ga ham også ansvaret for de opptegnelser som var gravert på messingplatene og også Nephis plater og også Labans sverd og kulen, eller veiviseren som ledet våre fedre gjennom villmarken, som ble laget ved Herrens hånd så de kunne ledes, enhver i forhold til den oppmerksomhet og flid de viste ham.\n\n17 Derfor, når de ikke var trofaste, gikk det dem ikke vel, heller ikke hadde de fremgang på sin reise, men ble drevet tilbake og nedkalte Guds mishag over seg, og derfor ble de slått med sult og svære plager for å bli vekket til erindring om sin plikt.\n\n18 Og nå skjedde det at Mosiah gikk og gjorde som hans far hadde befalt ham, og han kunngjorde for alle folk som var i Zarahemlas land, at de måtte samles for å gå opp til tempelet og høre de ord som hans far skulle tale til dem.\n\n", "mosiah 2": "[center][font_size=26]Kapittel 2[/font_size][/center]\n\n[i]Kong Benjamin taler til sitt folk – Han forteller om den upartiskhet, rettferdighet og åndelighet som har preget hans regjeringstid – Han råder dem til å tjene sin himmelske Konge – De som gjør opprør mot Gud, vil lide kvaler som en uslukkelig ild. Ca. 124 f.Kr.[/i]\n\n1 Og det skjedde at da Mosiah hadde gjort som hans far hadde befalt ham, og hadde sendt ut en kunngjøring over hele landet, da kom folk sammen fra alle kanter av landet for å gå opp til tempelet og høre de ord som kong Benjamin skulle tale til dem.\n\n2 Og det var et stort antall, ja, så mange at de ikke talte dem, for de hadde formert seg overmåte og hadde vokst hurtig i landet.\n\n3 Og de tok også av de førstefødte i sine hjorder, så de kunne ofre slaktoffer og brennoffer ifølge Moseloven,\n\n4 og for at de også kunne takke Herren sin Gud, som hadde ført dem ut av Jerusalems land og som hadde fridd dem ut av deres fienders hender og hadde utpekt rettferdige menn til å være deres lærere og også en rettferdig mann til å være deres konge, som hadde opprettet fred i Zarahemlas land og som hadde lært dem å holde Guds bud, så de kunne glede seg og fylles med kjærlighet til Gud og alle mennesker.\n\n5 Og det skjedde at da de kom opp til tempelet, slo de opp sine telt rundt omkring, hver mann med sin familie, som besto av hans hustru, hans sønner og døtre og deres sønner og deres døtre, fra den eldste ned til den yngste, idet hver familie var adskilt fra hverandre.\n\n6 Og de slo opp sine telt rundt tempelet slik at hver mann hadde teltdøren sin vendt mot tempelet, så de kunne være i sine telt og høre de ord som kong Benjamin skulle si til dem.\n\n7 For folkemengden var så stor at kong Benjamin ikke kunne undervise dem alle innenfor tempelets vegger. Derfor lot han bygge et tårn, så hans folk derfra kunne høre de ord han skulle tale til dem.\n\n8 Og det skjedde at han begynte å tale til sitt folk fra tårnet, og de kunne ikke alle høre hans ord fordi folkemengden var så stor. Derfor sørget han for at de ord han talte, skulle bli skrevet ned og sendt ut blant dem som ikke kunne høre hans røst, så de også kunne motta hans ord.\n\n9 Og dette er de ord han talte og fikk skrevet ned: Mine brødre, alle dere som er kommet sammen, dere som kan høre mine ord som jeg skal tale til dere i dag, for jeg har ikke befalt dere å komme hit opp for å ringeakte de ord jeg skal si, men for at dere skal lytte til meg og åpne deres ører så dere kan høre, og deres hjerter så dere kan forstå, og deres sinn så Guds mysterier kan utfoldes for deres blikk.\n\n10 Jeg har ikke befalt dere å komme hit opp for at dere skulle frykte meg, eller for at dere skulle tro at jeg selv er noe mer enn et dødelig menneske.\n\n11 Men jeg er, akkurat som dere, utsatt for alle slags skrøpeligheter på legeme og sinn. Likevel er jeg blitt valgt av dette folk og innviet av min far og ble ved Herrens hånd tillatt å være en regent og en konge over dette folk, og er blitt holdt oppe og bevart ved hans makeløse kraft for å tjene dere med all den makt, det sinn og den styrke som Herren har gitt meg.\n\n12 Jeg sier dere at selv om jeg har fått tillatelse til å benytte mine dager i deres tjeneste like frem til denne tid, har jeg ikke traktet etter gull, sølv eller noen slags rikdommer fra dere.\n\n13 Heller ikke har jeg tillatt at dere skulle kastes i fengsel, gjøre hverandre til slaver eller at dere skulle myrde eller plyndre eller stjele eller bedrive hor. Heller ikke har jeg tillatt dere å ta del i noen form for ugudelighet og har lært dere at dere skal holde Herrens befalinger i alt han har befalt dere.\n\n14 Og jeg har selv arbeidet med mine egne hender for å tjene dere, og for at dere ikke skulle bli tynget ned av skatter, og for at ikke noe som var tungt å bære, skulle pålegges dere, og dere er i dag selv vitner til alt det jeg har talt.\n\n15 Men, mine brødre, jeg har ikke gjort dette for å kunne rose meg, heller ikke forteller jeg dette for å bebreide dere, men jeg forteller dere disse ting så dere kan vite at jeg har ren samvittighet for Gud i dag.\n\n16 Se, jeg sier dere at fordi jeg sa til dere at jeg hadde brukt mine dager i deres tjeneste, ønsker jeg ikke å rose meg, for jeg har jo vært i Guds tjeneste.\n\n17 Og se, jeg forteller dere disse ting så dere kan få visdom og dere må lære at når dere er i deres medmenneskers tjeneste, er dere jo i deres Guds tjeneste.\n\n18 Se, dere har kalt meg deres konge, og hvis jeg, som dere kaller deres konge, arbeider for å tjene dere, burde da ikke dere arbeide for å tjene hverandre?\n\n19 Og videre, hvis jeg som dere kaller deres konge – som har brukt mine dager til å tjene dere og likevel har vært i Guds tjeneste – fortjener noen takk fra dere, hvor mye burde dere så ikke takke deres himmelske Konge!\n\n20 Jeg sier dere, mine brødre, at selv om dere skulle gi all den takk og pris som hele deres sjel har kraft til å romme, til den Gud som har skapt dere og har holdt dere oppe og bevart dere og har sørget for at dere kunne fryde dere, og har latt dere leve i fred med hverandre,\n\n21 jeg sier dere at om dere skulle tjene ham som har skapt dere fra begynnelsen av og bevarer dere fra dag til dag ved å gi dere ånde så dere kan leve og bevege dere og handle ifølge deres egen vilje, ja, endog støtter dere fra øyeblikk til øyeblikk – jeg sier at selv om dere skulle tjene ham av hele deres sjel, ville dere likevel være ulønnsomme tjenere.\n\n22 Se, alt han forlanger av dere, er at dere holder hans bud, og han har lovet dere at hvis dere holder hans bud, skal det gå dere vel i landet, og han går aldri fra det han har sagt. Hvis dere derfor holder hans bud, velsigner han dere og gir dere fremgang.\n\n23 Og nå, for det første har han skapt dere og gitt dere livet, som dere skylder ham.\n\n24 Og for det annet forlanger han at dere skal gjøre som han har befalt dere, for hvis dere gjør det, velsigner han dere øyeblikkelig, og derfor har han belønnet dere, og dere står fortsatt i gjeld til ham, noe dere evindelig og alltid vil gjøre. Derfor, hva har dere så å rose dere av?\n\n25 Og nå spør jeg: Kan dere si noe som helst om dere selv? Jeg svarer dere: Nei, dere kan ikke si at dere engang er så mye som støvet på jorden. Likevel ble dere skapt av jordens støv, men se, det tilhører ham som skapte dere.\n\n26 Og jeg, ja, selv jeg som dere kaller deres konge, er ikke bedre enn dere selv er, for jeg er også av støvet. Og dere ser at jeg er gammel og er i ferd med å gi dette dødelige hylster tilbake til moder jord.\n\n27 Derfor, som jeg sa til dere, har jeg tjent dere og har vandret med ren samvittighet for Gud. Derfor har jeg nå bedt dere komme sammen, så jeg kunne bli funnet ulastelig og så deres blod ikke skulle komme over meg når jeg skal stå for å bli dømt av Gud for de ting han har befalt meg angående dere.\n\n28 Jeg sier dere at jeg har bedt dere komme sammen så jeg kunne rense mine klær for deres blod når jeg nå er i ferd med å gå ned i min grav, så jeg kan gå bort i fred og min udødelige ånd kan forenes med de himmelske kor som med sang lovpriser en rettferdig Gud.\n\n29 Og videre sier jeg dere at jeg har bedt dere komme sammen så jeg kunne fortelle dere at jeg ikke lenger kan være deres lærer, heller ikke deres konge.\n\n30 For hele mitt legeme skjelver meget sterkt når jeg nå forsøker å tale til dere, men Gud Herren støtter meg og har latt meg tale til dere og har befalt meg at jeg i dag skulle fortelle dere at min sønn, Mosiah, er konge og regent over dere.\n\n31 Og nå, mine brødre, vil jeg dere skal gjøre som dere hittil har gjort. På samme måte som dere har holdt mine befalinger og også min fars befalinger og det har gått dere vel og dere er blitt bevart, så dere ikke har falt i deres fienders hender, slik skal det også gå dere vel i landet hvis dere holder min sønns befalinger, eller Guds befalinger, som skal bli gitt dere ved ham. Og deres fiender skal ikke ha noen makt over dere.\n\n32 Men, mitt folk, vokt dere så det ikke oppstår stridigheter blant dere og dere velger å adlyde den onde ånd som min far Mosiah talte om.\n\n33 For se, det er uttalt et ve over den som velger å adlyde denne ånd, for hvis han velger å adlyde den, og vedblir med det og dør i sine synder, bringer han fordømmelse over sin egen sjel, for han mottar som lønn en evigvarende straff fordi han har overtrådt Guds lov mot sin egen kunnskap.\n\n34 Jeg sier dere at det er ingen blant dere – bortsett fra deres små barn som ikke er blitt undervist om disse ting – som ikke vet at dere er evig skyldig deres himmelske Fader å gi ham alt dere har og er, og dere er også blitt undervist om opptegnelsene som inneholder profetiene som er blitt uttalt av de hellige profeter like ned til den tid da vår far Lehi forlot Jerusalem,\n\n35 og også om alt som er blitt uttalt av våre fedre inntil nå. Og se, de talte også om det som Herren befalte dem, derfor er de rettferdige og sanne.\n\n36 Og nå sier jeg dere, mine brødre, at hvis dere etter å ha fått vite og er blitt undervist om alle disse ting, skulle overtre og gå imot det som er blitt uttalt, så dere trekker dere bort fra Herrens Ånd, så den ikke har noen plass i dere til å veilede dere på visdommens stier, så dere kan bli velsignet, ha fremgang og bli bevart,\n\n37 jeg sier dere, at den som gjør dette, gjør åpent opprør mot Gud. Derfor velger han å adlyde den onde ånd og blir en fiende av all rettferdighet, derfor har Herren ingen plass i ham, for han bor ikke i vanhellige templer.\n\n38 Hvis et slikt menneske derfor ikke omvender seg, og forblir og dør som en fiende av Gud, vekker den guddommelige rettferdighets krav hans udødelige sjel til en levende erkjennelse av hans egen skyld, som får ham til å trekke seg tilbake fra Herrens nærhet og fyller hans bryst med skyldfølelse og smerte og kvaler, som er som en uslukkelig ild hvis flammer stiger opp evindelig og alltid.\n\n39 Og nå sier jeg dere at barmhjertigheten ikke har noe krav på et slikt menneske, derfor er dets endelige skjebne å utholde en pine som aldri tar slutt.\n\n40 Alle dere gamle menn og dere unge menn også og dere små barn som kan forstå mine ord, for jeg har talt tydelig til dere så dere kunne forstå, jeg ber at dere må våkne til erindring om den redselsfulle situasjon de befinner seg i som har falt i overtredelse.\n\n41 Og videre skulle jeg ønske dere ville tenke på hvor velsignet og lykkelige de er som holder Guds befalinger. For se, de blir velsignet i alle ting, både timelig og åndelig, og hvis de holder trofast ut til enden, blir de mottatt i himmelen for å bo med Gud i en lykkelig tilstand som aldri tar slutt. Husk, husk at disse ting er sanne, for Gud Herren har uttalt det.\n\n", "mosiah 3": "[center][font_size=26]Kapittel 3[/font_size][/center]\n\n[i]Kong Benjamin fortsetter sin tale – Herren Den Allmektige vil virke blant menneskene i et jordisk tabernakel – Blod vil komme fra hver pore når han soner for verdens synder – Hans navn er det eneste hvorved frelse kommer – Menneskene kan avlegge det naturlige menneske og gjennom forsoningen bli en hellig – De ugudeliges pine vil være som en sjø av ild og svovel. Ca. 124 f.Kr.[/i]\n\n1 Og igjen ber jeg om deres oppmerksomhet, mine brødre, for jeg har noe mer å tale til dere om, for se, jeg har noe å fortelle dere om det som skal komme.\n\n2 Og de ting som jeg skal fortelle dere, er gjort kjent for meg av en engel fra Gud. Og han sa til meg: Våkn opp! Og jeg våknet, og se, han sto foran meg.\n\n3 Og han sa til meg: Våkn opp, og hør de ord som jeg skal si deg. For se, jeg er kommet for å fortelle deg det store og gledelige budskap.\n\n4 For Herren har hørt dine bønner og har bedømt din rettferdighet og har sendt meg for å fortelle deg at du kan fryde deg, og at du kan fortelle ditt folk at de også kan fylles med glede.\n\n5 For se, tiden kommer og er ikke langt borte da Herren Den Allmektige, som regjerer, som var og er fra all evighet til all evighet, med kraft skal komme ned fra himmelen blant menneskenes barn og skal bo i et jordisk tabernakel og skal gå ut blant menneskene og utføre mektige mirakler, som å helbrede de syke, oppreise de døde, få de lamme til å gå, de blinde til å se og de døve til å høre og helbrede alle slags sykdommer.\n\n6 Og han skal drive ut djevler, eller de onde ånder som bor i menneskenes barns hjerter.\n\n7 Og se, han skal bli utsatt for fristelser og legemlig smerte, sult, tørst og utmattelse, endog mer enn et menneske kan tåle, uten at det forvolder døden. For se, det kommer blod fra hver pore, så store skal hans kvaler være for hans folks ugudelighet og avskyeligheter.\n\n8 Og han skal kalles Jesus Kristus, Guds Sønn, himmelens og jordens Fader, Skaperen av alle ting fra begynnelsen av. Og hans mor skal kalles Maria.\n\n9 Og se, han kommer til sine egne for at frelse kan komme til menneskenes barn ved tro på hans navn. Og selv etter alt dette skal de betrakte ham som et menneske og si at han er besatt av en djevel, og skal piske ham og skal korsfeste ham.\n\n10 Og han skal stå opp fra de døde den tredje dag. Og se, han står for å dømme verden, og se, alt dette gjøres for at en rettferdig dom skal komme over menneskenes barn.\n\n11 For se, hans blod soner også for deres synder som har falt ved Adams overtredelse, som er døde uten kunnskap om Guds vilje med dem, eller som har syndet i uvitenhet.\n\n12 Men ve, ve den som vet at han setter seg opp mot Gud! For frelse kommer ikke til noen slike uten ved omvendelse og tro på Herren, Jesus Kristus.\n\n13 Og Gud Herren har sendt sine hellige profeter blant alle menneskenes barn for å forkynne dette for alle slekter, nasjoner og tungemål, for at hver den som vil tro at Kristus skal komme, derved kan få forlatelse for sine synder og fryde seg med overmåte stor glede, som om han allerede var kommet blant dem.\n\n14 Men Gud Herren så at hans folk var et stivnakket folk, og han ga dem en lov, nemlig Moseloven.\n\n15 Og mange tegn og undere og forbilder og symboler viste han dem om sitt komme, og hellige profeter talte også til dem om hans komme, og likevel forherdet de sine hjerter og forsto ikke at Moseloven er til ingen nytte uten gjennom forsoningen ved hans blod.\n\n16 Og selv om det var mulig for små barn å synde, kunne de ikke bli frelst. Men jeg sier dere at de er velsignet, for se, likesom de faller på grunn av Adam eller av naturen, så soner også Kristi blod for deres synder.\n\n17 Og videre sier jeg dere at det ikke skal gis noe annet navn, heller ingen annen vei eller noe annet middel hvorved frelse kan komme til menneskenes barn, enn i og gjennom Den Allmektige Herre Kristi navn.\n\n18 For se, han dømmer, og hans dom er rettferdig. Og spebarnet som dør som spebarn, går ikke til grunne, men menneskene bringer fordømmelse over sin egen sjel hvis de ikke ydmyker seg og blir som små barn og tror at frelse var og er og skal komme i og ved Den Allmektige Herre Kristi forsonende blod.\n\n19 For det naturlige menneske er en fiende av Gud og har vært det fra Adams fall og vil evindelig og alltid være det, med mindre det føyer seg etter Den hellige ånds tilskyndelser og avlegger det naturlige menneske og blir en hellig gjennom den Herre Kristi forsoning og blir som et barn, lydig, saktmodig, ydmyk, tålmodig, full av kjærlighet, villig til å bøye seg for alt som Herren finner gavnlig å pålegge det, likesom et barn bøyer seg for sin far.\n\n20 Og videre sier jeg dere at den tid skal komme da kunnskapen om en Frelser skal utbres blant alle nasjoner, slekter, tungemål og folk.\n\n21 Og se, når den tid kommer, skal ingen andre enn små barn finnes ulastelige for Gud uten at det skjer gjennom omvendelse og tro på Den Allmektige Gud Herrens navn.\n\n22 Og selv når du nå skal ha undervist ditt folk om de ting som Herren din Gud har befalt deg, selv da vil de bare være ulastelige i Guds øyne når de følger de ord jeg har talt til deg.\n\n23 Og nå har jeg talt de ord som Gud Herren har befalt meg.\n\n24 Og så sier Herren: De skal stå som et klart vitnesbyrd mot dette folk på dommens dag, og ifølge dem skal de dømmes, enhver ifølge sine gjerninger, enten de er gode eller onde.\n\n25 Og hvis de er onde, overlates de til en fryktelig beskuelse av sin egen skyld og avskyelighet, som får dem til å trekke seg tilbake fra Guds nærhet til en tilstand av elendighet og uendelig pine, hvorfra de aldri mer kan vende tilbake. Derfor har de bragt fordømmelse over sin egen sjel.\n\n26 Derfor har de drukket av Guds vredes beger, noe rettferdigheten ikke kunne forhindre dem mer enn den kunne forhindre at Adam falt da han spiste av den forbudte frukt. Derfor kunne barmhjertigheten aldri mer ha noe krav på dem i all evighet.\n\n27 Og deres pine er som en sjø av ild og svovel hvis flammer er uslukkelige, og hvis røk stiger opp evindelig og alltid. Slik har Herren befalt meg. Amen.\n\n", "mosiah 4": "[center][font_size=26]Kapittel 4[/font_size][/center]\n\n[i]Kong Benjamin fortsetter sin tale – Frelse kommer på grunn av forsoningen – Tro på Gud for å bli frelst – Bevar deres syndsforlatelse gjennom trofasthet – Gi av deres midler til de fattige – Gjør alle ting i visdom og orden. Ca. 124 f.Kr.[/i]\n\n1 Og nå skjedde det at da kong Benjamin hadde talt de ord som Herrens engel hadde gitt til ham, så han seg omkring i folkemengden, og se, de hadde falt til jorden, for Herrens frykt hadde kommet over dem.\n\n2 Og de hadde sett seg selv i sin egen kjødelige tilstand – ja, mindre enn støvet på jorden, og de ropte alle høyt i kor og sa: Ha barmhjertighet med oss og anvend Kristi sonende blod, så vi kan få tilgivelse for våre synder og våre hjerter kan bli renset, for vi tror på Jesus Kristus, Guds Sønn, som skapte himmel og jord og alle ting, og som skal komme ned blant menneskenes barn.\n\n3 Og det skjedde at etter at de hadde talt disse ord, kom Herrens Ånd over dem, og de ble fylt med glede, for de hadde fått forlatelse for sine synder og hadde fred i samvittigheten på grunn av den sterke tro de hadde på Jesus Kristus, som skulle komme ifølge de ord kong Benjamin hadde talt til dem.\n\n4 Og kong Benjamin åpnet sin munn igjen og begynte å tale til dem og sa: Mine venner og mine brødre, min slekt og mitt folk, igjen vil jeg be om deres oppmerksomhet, så dere kan høre og forstå resten av de ord jeg skal tale til dere.\n\n5 For se, hvis kunnskapen om Guds godhet nå har vekket dere til en erkjennelse av deres ubetydelighet og deres verdiløse og falne tilstand,\n\n6 sier jeg dere at hvis dere er kommet til kunnskap om Guds godhet og hans makeløse kraft og hans visdom og hans tålmodighet og hans langmodighet mot menneskenes barn, og også om forsoningen som er blitt beredt fra verdens grunnvoll ble lagt, for at frelse derved kunne bli den til del som ville sette sin lit til Herren, være flittig i å holde hans bud og fortsette i tro inntil hans liv er slutt, jeg mener det dødelige legemes liv,\n\n7 sier jeg at dette er det menneske som mottar frelse gjennom forsoningen som fra verdens grunnvoll ble lagt, ble beredt for hele menneskeheten, for alle som har levet siden Adams fall, som lever nå, eller som noensinne skal leve helt til verdens ende.\n\n8 På denne måten kommer frelsen, og det finnes ingen annen frelse enn denne som er blitt omtalt. Heller ikke kan mennesket frelses på andre betingelser enn dem jeg har fortalt dere om.\n\n9 Tro på Gud, tro at han er til og at han skapte alle ting, både i himmel og på jord. Tro at han har all visdom og all makt både i himmel og på jord. Tro at mennesket ikke fatter alt som Herren fatter.\n\n10 Og videre, tro at dere må omvende dere fra deres synder og forsake dem og ydmyke dere for Gud, og be i hjertets oppriktighet om at han må tilgi dere. Og hvis dere tror alt dette, se til at dere gjør det.\n\n11 Og igjen sier jeg dere som jeg har sagt før, at ettersom dere har kommet til kunnskap om Guds herlighet – eller hvis dere har kjent hans godhet og har smakt hans kjærlighet og har fått forlatelse for deres synder, som forårsaker så umåtelig stor glede i deres sjel – vil jeg dere skal huske og alltid bevare i erindringen Guds storhet og deres egen ubetydelighet, samt hans godhet og langmodighet mot dere uverdige skapninger, og ydmyke dere i den dypeste ydmykhet, daglig påkalle Herrens navn og være standhaftige i troen på det som skal komme og som ble uttalt ved engelens munn.\n\n12 Og se, jeg sier dere at hvis dere gjør dette, skal dere alltid fryde dere og fylles med kjærlighet til Gud og alltid bevare en forlatelse for deres synder. Og dere skal vokse i kunnskapen om hans herlighet som skapte dere, eller i kunnskapen om det som er rettferdig og sant.\n\n13 Og dere vil ikke ha lyst til å skade hverandre, men til å leve i fred og gi hvert menneske det som tilkommer ham.\n\n14 Og dere vil ikke tillate at deres barn går sultne eller nakne, heller ikke vil dere tillate at de overtrer Guds lover og slåss og tretter med hverandre og tjener djevelen, som er syndens herre, eller som er den onde ånd som våre fedre har talt om, han som er en fiende av all rettferdighet.\n\n15 Men dere vil lære dem å vandre på sannhetens og sindighetens veier, dere vil lære dem å elske hverandre og tjene hverandre.\n\n16 Og dere vil også selv komme dem til hjelp som trenger deres hjelp, dere vil gi av deres midler til den som trenger det, og dere vil ikke tillate at tiggeren bønnfaller dere forgjeves og dere viser ham bort for å omkomme.\n\n17 Kanskje dere vil si: Mannen har selv påført seg sin elendighet, derfor vil jeg holde min hånd tilbake og vil ikke gi ham av min mat eller dele mine midler med ham så han ikke skal lide, for hans straff er rettferdig.\n\n18 Men jeg sier deg, du menneske, hver den som gjør dette, har god grunn til å omvende seg, og hvis han ikke omvender seg fra det han har gjort, skal han for evig gå til grunne og har ingen plass i Guds rike.\n\n19 For se, er vi ikke alle tiggere? Er vi ikke alle avhengige av det samme vesen – ja, av Gud – for alle våre midler, både for mat og klær og for gull og for sølv og for alle slags rikdommer som vi har?\n\n20 Og se, selv nå har dere påkalt hans navn og tryglet om å få forlatelse for deres synder. Og har han latt dere be forgjeves? Nei, han har utøst sin Ånd over dere og har latt deres hjerter bli fylt med glede og har lukket deres munn så dere ikke kunne finne ord – så overmåte stor var deres glede.\n\n21 Og nå, hvis Gud som har skapt dere og som dere er avhengige av for deres liv og for alt dere har og er, gir dere hva som helst dere ber ham om som er riktig, i tro, og stoler på at dere skal få det, burde så ikke dere dele de midler dere har, med hverandre?\n\n22 Og hvis dere dømmer den som henvender seg til dere med bønn om hjelp for ikke å omkomme, og dere fordømmer ham, hvor mye mer rettferdig vil ikke deres fordømmelse være for å ha holdt tilbake deres midler, som ikke tilhører dere, men Gud, som deres liv også tilhører. Og likevel oppsender dere ingen bønn og omvender dere heller ikke fra det dere har gjort.\n\n23 Jeg sier dere, ve over det menneske, for hans midler skal forgå sammen med ham selv. Og nå, jeg sier disse ting til dem som er rike på denne verdens gods.\n\n24 Og videre sier jeg til de fattige, til dere som ikke har noe, men som likevel har tilstrekkelig så dere lever fra dag til dag. Jeg mener alle dere som avviser tiggeren fordi dere ikke har noe. Jeg vil dere skal si i deres hjerter: Jeg gir ingenting, for jeg har ikke noe, men hvis jeg hadde, ville jeg gi.\n\n25 Og nå, hvis dere sier dette i deres hjerter, vil dere fortsatt være skyldfrie, ellers blir dere fordømt, og deres fordømmelse er rettferdig, for dere trakter etter det dere ikke har fått.\n\n26 Og nå, med hensyn til disse ting som jeg har talt til dere, ja, med hensyn til å bevare en forlatelse for deres synder fra dag til dag, så dere kan vandre skyldfrie for Gud, vil jeg dere skal gi av deres midler til de fattige – enhver ifølge det han har – ved å fø de sultne, kle de nakne, besøke de syke og yte dem hjelp, både åndelig og timelig ifølge deres behov.\n\n27 Og se til at alt dette gjøres i visdom og orden, for det forlanges ikke at et menneske skal løpe hurtigere enn han har styrke til. Likevel er det nødvendig for ham å være flittig for å vinne belønningen. Derfor må alle ting gjøres med orden.\n\n28 Og jeg vil dere skal huske at hver den blant dere som låner noe av sin neste, skulle levere tilbake det han låner slik han har lovet, ellers begår du en synd, og du forårsaker kanskje at din neste synder også.\n\n29 Og endelig, jeg kan ikke fortelle dere alle måter dere kan synde på, for det kan gjøres på forskjellige måter og ved ulike midler, ja, så mange at jeg ikke kan telle dem.\n\n30 Men så mye kan jeg fortelle dere at hvis dere ikke passer dere selv og deres tanker og deres ord og deres gjerninger og etterlever Guds befalinger og holder fast ved troen på det dere har hørt om vår Herres komme, like til deres livs ende, må dere gå til grunne. Du menneske, husk nå dette, og gå ikke til grunne.\n\n", "mosiah 5": "[center][font_size=26]Kapittel 5[/font_size][/center]\n\n[i]Ved tro blir de hellige Kristi sønner og døtre – Deretter kalles de ved Kristi navn – Kong Benjamin formaner dem til å være standhaftige og urokkelige i å gjøre gode gjerninger. Ca. 124 f.Kr.[/i]\n\n1 Og nå skjedde det at da kong Benjamin hadde talt slik til sitt folk, sendte han bud ut blant dem, for han ønsket å få vite av sitt folk om de trodde de ord han hadde talt til dem.\n\n2 Og de ropte alle med én røst og sa: Ja, vi tror alle de ord som du har talt til oss, og vi vet også at de er pålitelige og sanne på grunn av Den Allmektige Herres Ånd som har bevirket en stor forandring i oss – eller i våre hjerter – så vi ikke har lyst til å gjøre ondt mer, men til stadig å gjøre godt.\n\n3 Og gjennom Guds grenseløse godhet og ved hans Ånds tilkjennegivelser har vi selv også store syner om det som skal komme, og var det nødvendig, kunne vi profetere om alle ting.\n\n4 Og det er den tro vi har hatt på de ting som vår konge har talt til oss, som har gitt oss denne store kunnskap som vi fryder oss over med overmåte stor glede.\n\n5 Og vi er villige til å inngå en pakt med vår Gud om å gjøre hans vilje og være lydige mot hans befalinger i alt han befaler oss alle våre levedager, så vi ikke påfører oss en pine som aldri tar slutt, slik det er blitt uttalt av engelen, så vi ikke behøver å drikke av Guds vredes beger.\n\n6 Og nå, dette var de ord som kong Benjamin ønsket å høre av dem, og derfor sa han til dem: Dere har talt de ord som jeg ønsket å høre, og den pakt dere har inngått, er en rettferdig pakt.\n\n7 Og nå, på grunn av den pakt dere har inngått, skal dere kalles Kristi barn, hans sønner og hans døtre, for se, i dag har han født dere åndelig, for dere sier at deres hjerter er forandret gjennom tro på hans navn. Derfor er dere født av ham og er blitt hans sønner og hans døtre.\n\n8 Og ved dette navn er dere frigjort, og det finnes intet annet navn som kan frigjøre dere. Intet annet navn er gitt hvorved frelse kommer, derfor vil jeg dere skal påta dere Kristi navn, alle dere som har inngått den pakt med Gud at dere skal være lydige til deres liv er slutt.\n\n9 Og det skal skje at hver den som gjør dette, skal finnes ved Guds høyre hånd, for han skal kjenne det navn han kalles ved, for han skal kalles ved Kristi navn.\n\n10 Og det skal skje at hver den som ikke påtar seg Kristi navn, må kalles ved et annet navn. Derfor vil han befinne seg ved Guds venstre hånd.\n\n11 Og jeg vil dere også skal huske at dette er det navn jeg sa jeg skulle gi dere, som aldri skulle slettes uten ved overtredelse. Ta dere derfor i vare for overtredelser, så navnet ikke blir strøket ut av deres hjerter.\n\n12 Jeg sier dere: Jeg vil dere skal huske alltid å la navnet stå skrevet i deres hjerter, så dere ikke blir funnet ved Guds venstre hånd, men at dere hører og kjenner den røst som skal kalle på dere, og også det navn han skal kalle dere ved.\n\n13 For hvordan kjenner et menneske den herre som han ikke har tjent og som er en fremmed for ham og er langt borte fra hans hjertes tanker og hensikter?\n\n14 Og videre, tar vel et menneske et esel som tilhører hans neste og beholder det? Jeg sier dere: Nei, han vil ikke engang tillate at det gresser blant hans hjorder, men vil drive det bort og jage det vekk. Jeg sier dere at slik vil det også gå med dere hvis dere ikke kjenner det navn dere blir kalt ved.\n\n15 Derfor vil jeg dere skal være standhaftige og urokkelige, alltid rike på gode gjerninger så Kristus, Gud Herren Den Allmektige, kan besegle dere til seg så dere kan føres til himmelen og kan få evigvarende frelse og evig liv gjennom den visdom og makt og rettferdighet og barmhjertighet han har som skapte alle ting i himmel og på jord, og som er Gud over alt og alle. Amen.\n\n", "mosiah 6": "[center][font_size=26]Kapittel 6[/font_size][/center]\n\n[i]Kong Benjamin skriver ned folkets navn og utnevner prester til å undervise dem – Mosiah regjerer som en rettferdig konge. Ca. 124–121 f.Kr.[/i]\n\n1 Og nå, etter at kong Benjamin hadde endt sin tale til folket, syntes han det var nødvendig å skrive ned navnene på alle dem som hadde inngått en pakt med Gud om å holde hans bud.\n\n2 Og det skjedde at det ikke var en eneste sjel, unntatt små barn, som ikke hadde inngått pakten og hadde påtatt seg Kristi navn.\n\n3 Og videre skjedde det at da kong Benjamin hadde utført alle disse ting – og hadde innviet sin sønn Mosiah til å være regent og konge over sitt folk og hadde gitt ham alle instruksjoner om riket og også hadde utpekt prester til å undervise folket, så de derved kunne høre og kjenne Guds befalinger og vekkes til erindring om den ed som de hadde avlagt – oppløste han mengden, og de vendte tilbake til sine egne hjem, hver og en med sin familie.\n\n4 Og Mosiah begynte å regjere i sin fars sted. Og han begynte å regjere i sitt tredevte år, alt i alt omkring fire hundre og seks og sytti år fra den tid Lehi forlot Jerusalem.\n\n5 Og kong Benjamin levde enda i tre år, og så døde han.\n\n6 Og det skjedde at kong Mosiah vandret på Herrens veier og etterlevde hans bud og lover og holdt hans befalinger i alt han befalte ham.\n\n7 Og kong Mosiah fikk sitt folk til å dyrke jorden. Og selv dyrket han også jorden, så han ikke skulle ligge sitt folk til byrde, men gjøre som hans far hadde gjort i alle ting. Og i tre år var det ingen stridigheter blant noen del av hans folk.\n\n", "mosiah 7": "[center][font_size=26]Kapittel 7[/font_size][/center]\n\n[i]Ammon finner Lehi-Nephis land hvor Limhi er konge – Limhis folk er i trelldom under lamanittene – Limhi gjenforteller deres historie – En profet (Abinadi) hadde vitnet om at Kristus er alle tings Gud og Fader – De som sår urenhet, høster hvirvelvinden, og de som setter sin lit til Herren, vil bli befridd. Ca. 121 f.Kr.[/i]\n\n1 Og nå skjedde det at etter at kong Mosiah hadde hatt sammenhengende fred i et tidsrom av tre år, ville han gjerne vite noe om dem som dro opp for å bo i Lehi-Nephis land, eller i byen Lehi-Nephi, for hans folk hadde ikke hørt noe fra dem siden de forlot Zarahemlas land, derfor trettet de ham med alt sitt mas.\n\n2 Og det skjedde at kong Mosiah lot seksten av deres sterke menn dra opp til Lehi-Nephis land for å undersøke hvordan det var gått med deres brødre.\n\n3 Og det skjedde at de dro avgårde neste dag og hadde med seg en ved navn Ammon, som var en sterk og mektig mann og en etterkommer av Zarahemla, og han var også deres leder.\n\n4 Og nå visste de ikke hvilken vei de skulle reise i villmarken for å komme opp til Lehi-Nephis land, derfor vandret de omkring i villmarken i mange dager, ja, i førti dager var de på vandring.\n\n5 Og da de hadde vandret i førti dager, kom de til en høyde som ligger nord for Shiloms land, og der slo de opp sine telt.\n\n6 Og Ammon tok med seg tre av sine brødre, og deres navn var Amaleki, Helem og Hem, og de dro ned til Nephis land.\n\n7 Og se, de møtte kongen over det folk som var i Nephis land og i Shiloms land, og de ble omringet av kongens livvakt og ble tatt og ble bundet og ble kastet i fengsel.\n\n8 Og det skjedde at da de hadde sittet i fengsel i to dager, ble de ført frem for kongen igjen, og deres bånd ble løst, og de sto foran kongen og fikk tillatelse til, eller rettere sagt, de ble befalt å svare på de spørsmål som han skulle stille dem.\n\n9 Og han sa til dem: Se, jeg er Limhi, sønn av Noah som var sønn av Zeniff – som kom opp fra Zarahemlas land for å arve dette land som var deres fedres land – han som ble gjort til konge ved folkets stemme.\n\n10 Og nå vil jeg gjerne vite hvorfor dere var så dristige at dere kom like til byens murer når jeg hadde min livvakt med meg utenfor porten?\n\n11 Og nå, av denne grunn har jeg latt dere bli spart så jeg kunne få anledning til å spørre dere ut, ellers ville jeg ha bedt min livvakt om å drepe dere. Dere har tillatelse til å tale.\n\n12 Og nå, da Ammon forsto at han hadde tillatelse til å tale, gikk han frem og bøyde seg for kongen, og da han reiste seg igjen, sa han: O konge, jeg er i dag min Gud meget takknemlig for at jeg fremdeles er i live og har tillatelse til å tale, og jeg vil gjøre mitt beste for å tale frimodig.\n\n13 For jeg er sikker på at hvis du hadde kjent meg, ville du ikke ha tillatt at jeg bærer disse lenker. For jeg er Ammon, en etterkommer av Zarahemla, og er kommet opp fra Zarahemlas land for å undersøke hvordan det er gått med våre brødre som Zeniff førte opp og ut av det landet.\n\n14 Og nå skjedde det at etter at Limhi hadde hørt Ammons ord, ble han overmåte glad og sa: Nå vet jeg med sikkerhet at mine brødre som var i Zarahemlas land, fremdeles er i live. Og nå vil jeg fryde meg, og i morgen vil jeg la mitt folk fryde seg også.\n\n15 For se, vi er i trelldom under lamanittene og er pålagt en skatt som er tung å bære. Og se, våre brødre vil nå fri oss ut av vår trelldom – ut av lamanittenes hender – og vi vil være deres slaver, for det er bedre for oss å være nephittenes slaver enn å betale skatt til lamanittenes konge.\n\n16 Og nå befalte kong Limhi sin livvakt at de ikke lenger skulle la Ammon og hans brødre være bundet, men la dem dra til høyden nord for Shilom og ta sine brødre med seg inn i byen, så de kunne spise og drikke og hvile seg etter en slitsom reise, for de hadde lidd mye og hadde lidd sult, tørst og utmattelse.\n\n17 Nå skjedde det at kong Limhi neste dag sendte en kunngjøring ut til hele sitt folk om at de skulle komme sammen ved tempelet for å høre de ord som han skulle tale til dem.\n\n18 Og det skjedde at da de hadde kommet sammen, talte han til dem på denne måten og sa: Mitt folk, løft deres hoder og bli trøstet, for se, tiden er for hånden eller er ikke langt borte da vi ikke mer skal være underlagt våre fiender, for selv om vi har kjempet mange ganger til ingen nytte, stoler jeg likevel på at en avgjørende kamp gjenstår.\n\n19 Løft derfor deres hoder, gled dere, og sett deres lit til Gud, til den Gud som var Abrahams, Isaks og Jakobs Gud, og også den Gud som førte Israels barn ut av landet Egypt og lot dem gå gjennom Rødehavet på tørr grunn og ga dem manna å spise så de ikke skulle omkomme i villmarken, og han gjorde også mange flere ting for dem.\n\n20 Og videre, den samme Gud har ført våre fedre ut av Jerusalems land og har støttet og bevart sitt folk helt til nå. Og se, det er på grunn av våre misgjerninger og avskyeligheter at han har ført oss i trelldom.\n\n21 Og i dag er dere alle vitner til at Zeniff, som ble gjort til konge over dette folk, var altfor ivrig etter å arve sine fedres land og ble derfor bedratt av kong Lamans kløkt og list. Laman inngikk en overenskomst med kong Zeniff og overlot en del av landet – byen Lehi-Nephi og byen Shilom og området omkring – i hans hender.\n\n22 Og alt dette gjorde han utelukkende for å underlegge seg dette folk eller føre det i trelldom. Og se, nå betaler vi skatt til lamanittenes konge, og den beløper seg til halvparten av vår mais og vårt bygg, ja, av alle våre kornslag, og også til halvparten av den tilvekst vi har av storfe og småfe. Ja, til og med halvparten av alt vi eier og har, forlanger lamanittenes konge av oss, eller vårt liv.\n\n23 Og nå, er ikke dette tungt å bære, og er ikke denne vår plage stor? Se, hvor god grunn har vi ikke til å sørge.\n\n24 Ja, jeg sier dere at vi har gode grunner til å sørge, for se, hvor mange av våre brødre er ikke blitt drept, og deres blod er utgytt til ingen nytte, og alt sammen på grunn av synd.\n\n25 For hvis dette folk ikke hadde falt i overtredelse, ville ikke Herren ha tillatt at dette store onde skulle komme over dem. Men se, de ville ikke lytte til hans ord, men det oppsto stridigheter blant dem, ja, så store at de utgjøt hverandres blod.\n\n26 Og en Herrens profet har de slått ihjel, ja, en utvalgt Guds mann, som fortalte dem om deres ugudelighet og avskyeligheter og profeterte om mange ting som skal komme, ja, til og med om Kristi komme.\n\n27 Og fordi han sa til dem at Kristus var Gud, alle tings Fader, og sa at han skulle påta seg et menneskes skikkelse, og det skulle være i den skikkelse hvori mennesket ble skapt i begynnelsen, eller med andre ord sa han at mennesket ble skapt i Guds bilde, og at Gud skulle komme ned blant menneskenes barn og påta seg kjøtt og blod og gå omkring på jorden –\n\n28 og nå, fordi han sa dette, tok de ham av dage og gjorde mange flere ting som nedkalte Guds vrede over dem. Hvem kan derfor undre seg over at de er i trelldom, og at de blir slått med store plager?\n\n29 For se, Herren har sagt: Jeg vil ikke hjelpe mitt folk på deres overtredelses dag, men jeg vil legge hindringer i veien for dem så det ikke går dem vel, og deres gjerninger skal være som en snublesten for dem.\n\n30 Og videre sier han: Hvis mitt folk sår urenhet, skal de høste agner av den i hvirvelvinden, og dens virkning er gift.\n\n31 Og videre sier han: Hvis mitt folk sår urenhet, skal de høste østenvinden, som bringer øyeblikkelig ødeleggelse.\n\n32 Og se, Herrens løfte er oppfylt, og dere er slått og plaget.\n\n33 Men hvis dere vil vende dere til Herren av hele deres hjerte og sette deres lit til ham og tjene ham med all flid, hvis dere gjør dette, vil han – etter sin egen vilje og sitt eget behag – fri dere ut av trelldom.\n\n", "mosiah 8": "[center][font_size=26]Kapittel 8[/font_size][/center]\n\n[i]Ammon underviser Limhis folk – Han får høre om jaredittenes fire og tyve plater – Gamle opptegnelser kan oversettes av seere – Seerens gave overgår alle andre. Ca. 121 f.Kr.[/i]\n\n1 Og det skjedde at etter at kong Limhi hadde sluttet med å tale til sitt folk – for han talte mange ting til dem, og jeg har bare skrevet noen av dem i denne boken – fortalte han sitt folk alt om deres brødre som var i Zarahemlas land.\n\n2 Og han ba Ammon stå frem for forsamlingen og fortelle dem alt som hadde skjedd med deres brødre fra den tid Zeniff dro opp og ut av landet og til han selv kom ut av landet.\n\n3 Han fortalte dem også de siste ord som kong Benjamin hadde sagt til dem, og forklarte dem for kong Limhis folk så de kunne forstå alle de ord som han talte.\n\n4 Og det skjedde at etter at han hadde gjort alt dette, oppløste kong Limhi forsamlingen og ba dem alle om å vende tilbake, hver og en til sitt eget hjem.\n\n5 Og det skjedde at han ba om at platene som inneholdt opptegnelsen om hans folk fra den tid de forlot Zarahemlas land, skulle legges frem for Ammon, så han kunne lese dem.\n\n6 Så snart som Ammon hadde lest opptegnelsen, spurte kongen ham om han kunne tyde språk, og Ammon fortalte ham at det kunne han ikke.\n\n7 Og kongen sa til ham: Da jeg sørget over at mitt folk ble plaget, lot jeg tre og førti av mitt folk dra ut i villmarken for å finne Zarahemlas land, så vi kunne be våre brødre fri oss ut av trelldommen.\n\n8 Og selv om de var påpasselige, gikk de seg vill og vandret omkring i villmarken i mange dager og fant ikke Zarahemlas land, men vendte tilbake til dette land, etter å ha vandret omkring i et land blant mange vann og ha oppdaget et land som var overstrødd med ben av mennesker og av dyr, og som også var overstrødd med ruiner av alle slags bygninger, og etter å ha oppdaget et land som hadde vært bebodd av et folk som var like tallrikt som Israels hærskarer.\n\n9 Og som et bevis på at det de har sagt er sant, har de bragt med seg fire og tyve plater som er fulle av graveringer, og de er av rent gull.\n\n10 Og se, de har også bragt med seg brystplater som er store, og de er av messing og kobber og er helt uskadde.\n\n11 Og videre har de bragt med seg sverd med ødelagte håndtak og rustne blad, og det er ingen i landet som kan tyde språket eller graveringene som er på platene. Derfor sa jeg til deg: Kan du oversette?\n\n12 Og jeg sier til deg igjen: Kjenner du noen som kan oversette? For jeg ønsker at disse opptegnelsene kunne bli oversatt til vårt eget språk, for de ville kanskje gi oss kunnskap om en levning av det folk som er blitt drept, og som disse opptegnelsene stammer fra. Eller kanskje de vil gi oss kunnskap om nettopp det folk som er blitt drept, og jeg ønsker å vite hvorfor de ble drept.\n\n13 Da sa Ammon til ham: Jeg kan med sikkerhet fortelle deg, O konge, om en mann som kan oversette opptegnelsene, for han har noe han kan se med og oversette alle opptegnelser som er av gammel dato, og det er en gave fra Gud. Og de kalles uttydere, og ingen kan se i dem uten å være befalt til det, for at han ikke skal se etter noe han ikke burde, og omkomme. Og enhver som blir befalt å se i dem, kalles en seer.\n\n14 Og se, kongen over folket som er i Zarahemlas land er den mann som er befalt å gjøre disse ting og som har denne store gaven fra Gud.\n\n15 Og kongen sa at en seer er større enn en profet.\n\n16 Og Ammon sa at en seer er en åpenbarer, og en profet også, og en større gave kan ingen ha uten å være i besittelse av Guds makt, noe intet menneske kan. Likevel kan et menneske få stor kraft fra Gud.\n\n17 Men en seer kan vite hva som har hendt, og også hva som skal skje, og ved dem skal alle ting bli åpenbart, eller rettere sagt, skal hemmelige ting tilkjennegis og skjulte ting komme frem i lyset. Det som ikke er kjent, skal gjøres kjent ved dem, og likeledes skal ting som ellers ville forbli ukjent, gjøres kjent ved dem.\n\n18 Slik har Gud tilveiebragt et middel hvorved mennesket ved tro kan utføre mektige mirakler, derfor blir han til stor nytte for sine medmennesker.\n\n19 Og nå, da Ammon hadde sluttet med å tale disse ord, frydet kongen seg storlig og takket Gud og sa: Uten tvil inneholder disse platene et stort mysterium, og disse uttyderne ble utvilsomt beredt for å utfolde alle slike mysterier for menneskenes barn.\n\n20 Hvor strålende er ikke Herrens gjerninger, og hvor langmodig er han ikke mot sitt folk. Ja, og hvor blind og ugjennomtrengelig er ikke menneskenes barns forstand, for de vil ikke søke visdom og ønsker heller ikke at den skal råde over dem!\n\n21 Ja, de er som en vill hjord som flykter fra hyrden og blir adspredt og jaget og blir fortært av skogens dyr.\n\n", "mosiah 9": "Zeniffs opptegnelse. En beretning om hans folk fra den tid de forlot Zarahemlas land og til de ble fridd ut av lamanittenes hender.\n\nOmfatter kapittel 9 til og med 22.\n\n[center][font_size=26]Kapittel 9[/font_size][/center]\n\n[i]Zeniff leder en gruppe som drar fra Zarahemla for å ta Lehi-Nephis land i besittelse – Lamanittenes konge gir dem tillatelse til å slå seg ned i landet – Krig bryter ut mellom lamanittene og Zeniffs folk. Ca. 200–187 f.Kr.[/i]\n\n1 Jeg, Zeniff, ble undervist i alt om nephittenes språk og hadde kunnskap om Nephis land – eller om våre fedres første arveland – og jeg ble sendt som spion blant lamanittene for å utspionere deres styrker, så vår hær kunne overfalle dem og drepe dem. Men da jeg så det som var godt blant dem, ønsket jeg ikke at de skulle drepes.\n\n2 Derfor trettet jeg med mine brødre i villmarken, for jeg ville at vår leder skulle inngå en overenskomst med dem. Men da han var en barsk og blodtørstig mann, befalte han at jeg skulle drepes, men jeg ble reddet ved stor blodsutgytelse, for far kjempet mot far og bror mot bror inntil størstedelen av vår hær var drept i villmarken, og de av oss som ble spart, vendte tilbake til Zarahemlas land for å fortelle denne historien til deres hustruer og deres barn.\n\n3 Og jeg, som var altfor ivrig etter å komme i besittelse av våre fedres land, samlet alle som ønsket å dra opp for å ta landet i besittelse, og la ut i villmarken igjen for å dra opp til landet. Men vi ble slått med sult og store lidelser, for vi var sene til å huske Herren vår Gud.\n\n4 Likevel, etter å ha vandret omkring i villmarken i mange dager, slo vi opp teltene våre på det sted hvor våre brødre ble slått ihjel, som lå i nærheten av våre fedres land.\n\n5 Og det skjedde at jeg tok med meg fire av mine menn og dro igjen inn i byen til kongen for å undersøke kongens holdning og for å finne ut om jeg kunne dra inn med mitt folk og slå meg ned i landet i fred.\n\n6 Og jeg gikk inn til kongen, og han inngikk en pakt med meg om at jeg kunne slå meg ned i Lehi-Nephis land og i Shiloms land.\n\n7 Og han befalte også at hans folk skulle dra ut av landet, og jeg og mitt folk dro inn i landet for å slå oss ned der.\n\n8 Og vi begynte å oppføre bygninger og reparere byens murer, ja, murene i byen Lehi-Nephi og byen Shilom.\n\n9 Og vi begynte å dyrke jorden, ja, vi sådde alle slags frø – mais og hvete og bygg og neas og sjeum og frø av allslags frukt. Vi begynte å formere oss, og det gikk oss vel i landet.\n\n10 Nå gikk Lamans snedighet og list ut på å bringe mitt folk i trelldom. Derfor ga han avkall på landet så vi kunne ta det i besittelse.\n\n11 Derfor skjedde det at etter at vi hadde bodd i landet i tolv år, begynte kong Laman å bli urolig for at mitt folk på noen måte skulle vokse seg så sterkt i landet at de ikke kunne få makt over dem og bringe dem i trelldom.\n\n12 De var et dovent og et avgudsdyrkende folk, derfor ønsket de å bringe oss i trelldom, så de kunne fråtse i våre henders arbeide, ja, så de kunne ta for seg av våre markers hjorder.\n\n13 Derfor skjedde det at kong Laman begynte å egge sitt folk til strid mot mitt folk, derfor begynte det å bli krig og stridigheter i landet.\n\n14 For i det trettende år jeg regjerte i Nephis land, langt syd i Shiloms land mens mitt folk vannet og fôret sine hjorder og dyrket sin jord, ble de overfalt av en hel hærskare lamanitter, som begynte å slå dem ihjel og dra avgårde med deres hjorder og med maisen fra deres marker.\n\n15 Ja, og det skjedde at alle som ikke ble innhentet, flyktet like inn i byen Nephi og anropte meg om beskyttelse.\n\n16 Og det skjedde at jeg væpnet dem med buer og med piler, med sverd og med sabler og med klubber og med slynger og med alle slags våpen vi kunne finne på, og jeg og mitt folk dro ut for å kjempe mot lamanittene.\n\n17 Ja, i Herrens styrke gikk vi ut for å kjempe mot lamanittene, for jeg og mitt folk ropte med stor kraft til Herren at han måtte fri oss ut av våre fienders hender, for vi hadde våknet til erindring om våre fedres befrielse.\n\n18 Og Gud hørte våre rop og besvarte våre bønner, og vi rykket frem i hans kraft, ja, vi rykket frem mot lamanittene. Og på én dag og én natt drepte vi tre tusen og tre og førti, og vi slo dem, helt til vi hadde drevet dem ut av vårt land.\n\n19 Og med mine egne hender hjalp jeg selv til med å begrave deres døde. Og se, til vår store sorg og fortvilelse hadde to hundre og ni og sytti av våre brødre blitt drept.\n\n", "mosiah 10": "[center][font_size=26]Kapittel 10[/font_size][/center]\n\n[i]Kong Laman dør – Hans folk er ville og grusomme og tror på falske overleveringer – Zeniff og hans folk seirer over dem. Ca. 187–160 f.Kr.[/i]\n\n1 Og det skjedde at vi igjen begynte å opprette riket, og igjen begynte vi å bo i landet i fred. Og jeg sørget for at det ble laget alle slags krigsvåpen, så jeg kunne ha våpen til mitt folk når lamanittene igjen skulle komme opp for å krige mot oss.\n\n2 Og jeg satte ut vakter rundt omkring i landet så lamanittene ikke uventet skulle overfalle oss igjen og drepe oss. Og slik beskyttet jeg mitt folk og mine hjorder og unngikk at de falt i våre fienders hender.\n\n3 Og det skjedde at vi bodde i våre fedres land i mange år, ja, i to og tyve år.\n\n4 Og mennene lot jeg bearbeide jorden og dyrke allslags korn og allslags frukt.\n\n5 Og kvinnene lot jeg spinne, streve og arbeide og tilvirke allslags fin lin, ja, alle slags stoffer, så vi kunne skjule vår nakenhet. Slik gikk det oss vel i landet, og slik hadde vi sammenhengende fred i landet i to og tyve år.\n\n6 Og det skjedde at kong Laman døde, og hans sønn begynte å regjere i hans sted. Og han begynte å egge sitt folk til opprør mot mitt folk, derfor begynte de å forberede seg til krig og til å komme opp for å kjempe mot mitt folk.\n\n7 Men jeg hadde sendt mine spioner rundt omkring i Shemlons land så jeg kunne oppdage deres forberedelser, så jeg kunne være på vakt mot dem, så de ikke skulle overfalle mitt folk og drepe dem.\n\n8 Og det skjedde at de kom opp og inn i den nordlige del av Shiloms land med sine tallrike hærskarer, menn bevæpnet med buer og med piler og med sverd og med sabler og med stener og med slynger. Og deres hoder var glattraket, og de hadde spent et lærbelte om sine lender.\n\n9 Og det skjedde at jeg lot mitt folks kvinner og barn bli skjult i villmarken, og jeg lot også alle mine gamle menn som kunne bære våpen, og også alle mine unge menn som kunne bære våpen, komme sammen for å kjempe mot lamanittene. Og jeg stilte dem opp på geledd, hver mann etter sin alder.\n\n10 Og det skjedde at vi dro opp for å kjempe mot lamanittene, og jeg, ja, selv jeg i min høye alder, dro opp for å kjempe mot lamanittene. Og det skjedde at vi dro opp i Herrens styrke for å kjempe.\n\n11 Nå visste ikke lamanittene noe om Herren eller Herrens styrke, derfor stolte de på sin egen styrke. Men de var et sterkt folk hva menneskelig styrke angår.\n\n12 De var et vilt og grusomt og et blodtørstig folk som trodde på sine fedres overleveringer – som gikk ut på at de trodde de var drevet ut av Jerusalems land på grunn av sine fedres misgjerninger, og at deres brødre begikk urett mot dem i villmarken, og at de også begikk urett mot dem på reisen over havet,\n\n13 og videre at de også led urett mens de var i sitt første arveland etter at de hadde krysset havet – og alt dette fordi Nephi var mer trofast i å holde Herrens befalinger. Derfor ble han begunstiget av Herren, for Herren hørte hans bønner og besvarte dem, og han tok ledelsen under deres reise i villmarken.\n\n14 Og hans brødre var sinte på ham fordi de ikke forsto Herrens handlemåte, og de var også sinte på ham på vannene fordi de forherdet sine hjerter mot Herren.\n\n15 Og videre var de sinte på ham etter ankomsten til det lovede land fordi de sa han hadde tatt herredømmet over folket ut av deres hender, og de forsøkte å drepe ham.\n\n16 Og videre var de sinte på ham fordi han dro ut i villmarken slik Herren hadde befalt ham, og tok med seg opptegnelsene som var gravert på messingplatene, for de sa at han hadde stjålet dem.\n\n17 Og på denne måten har de lært sine barn at de skulle hate dem og myrde dem, og at de skulle røve og plyndre dem og gjøre alt de kunne for å ødelegge dem. Derfor nærer de et evig hat til Nephis barn.\n\n18 Av denne grunn har kong Laman ved sin snedige og løgnaktige list og sine besnærende løfter bedratt meg, så jeg har ført mitt folk opp til dette land så de kunne ødelegge dem. Ja, og i alle disse år har vi lidd i landet.\n\n19 Og nå, etter at jeg, Zeniff, hadde fortalt mitt folk alt dette om lamanittene, oppmuntret jeg dem til å kjempe av all makt og sette sin lit til Herren. Derfor kjempet vi mot dem ansikt til ansikt.\n\n20 Og det skjedde at vi igjen drev dem ut av vårt land, og vi slo dem ihjel i et stort blodbad, ja, så mange at vi ikke talte dem.\n\n21 Og det skjedde at vi igjen vendte tilbake til vårt eget land, og mitt folk begynte igjen å gjete sine hjorder og dyrke sin jord.\n\n22 Og da jeg nå var blitt gammel, overlot jeg riket til en av mine sønner, derfor sier jeg ikke mer. Og måtte Herren velsigne mitt folk. Amen.\n\n", "mosiah 11": "[center][font_size=26]Kapittel 11[/font_size][/center]\n\n[i]Kong Noah regjerer i ugudelighet – Han nyter å leve et løssluppent liv sammen med sine hustruer og medhustruer – Abinadi profeterer at folket vil bli ført i trelldom – Kong Noah står ham etter livet. Ca. 160–150 f.Kr.[/i]\n\n1 Og nå skjedde det at Zeniff overlot riket til Noah, en av sine sønner. Derfor begynte Noah å regjere i hans sted, og han gikk ikke i sin fars fotspor.\n\n2 For se, han holdt ikke Guds bud, men han vandret etter sitt eget hjertes ønsker. Og han hadde mange hustruer og medhustruer, og fikk sitt folk til å begå synd og til å gjøre det som var avskyelig i Herrens øyne. Ja, og de bedrev hor og allslags ugudelighet.\n\n3 Og han påla dem en skatt på en femtedel av alt de eide, en femtedel av deres gull og av deres sølv og en femtedel av deres siff og av deres kobber og av deres messing og deres jern, og en femtedel av deres gjøkalver og også en femtedel av alt deres korn.\n\n4 Og alt dette tok han til underhold for seg selv og sine hustruer og sine medhustruer, og også for sine prester og deres hustruer og medhustruer. På denne måten hadde han forandret rikets anliggender.\n\n5 For han avsatte alle prestene som var blitt innviet av hans far, og innviet nye i deres sted, slike som var oppblåste av stolthet i sine hjerter.\n\n6 Ja, og slik ble de i sin dovenskap og i sin avgudsdyrkelse og i sitt horlevnet understøttet av de skatter som kong Noah hadde pålagt sitt folk, og slik arbeidet folket hårdt for å understøtte misgjerninger.\n\n7 Ja, og de ble også avgudsdyrkere fordi de ble bedratt av kongens og prestenes tomme og smigrende ord, for de talte smigrende ting til dem.\n\n8 Og det skjedde at kong Noah bygget mange flotte og store bygninger, og han utsmykket dem med fint treskjærerarbeide og med alle slags kostelige ting av gull og av sølv og av jern og av messing og av siff og av kobber.\n\n9 Og han bygget seg også et stort slott med en trone i midten, og alt sammen var av fint treverk og var utsmykket med gull og sølv og med kostelige ting.\n\n10 Han lot også sine arbeidere utføre allslags fint arbeide av fint treverk og av kobber og av messing innenfor tempelets vegger.\n\n11 Og setene som var bestemt for høyprestene og som lå høyere enn alle de andre setene, utsmykket han med rent gull. Og foran dem lot han bygge et brystvern som de kunne hvile sine legemer og sine armer på mens de talte løgnaktige og tomme ord til hans folk.\n\n12 Og det skjedde at han bygget et tårn i nærheten av tempelet, ja, et meget høyt tårn, ja, så høyt at han kunne stå på toppen av det og ha utsikt over hele Shiloms land og også over Shemlons land, som var i lamanittenes besittelse, og han kunne også se ut over alle omkringliggende landområder.\n\n13 Og det skjedde at han lot mange bygninger oppføre i Shiloms land, og han lot et stort tårn bli bygget på høyden nord for Shiloms land hvor Nephis barn hadde søkt tilflukt da de flyktet ut av landet. Og slik brukte han de rikdommer han skaffet seg ved å skattlegge sitt folk.\n\n14 Og det skjedde at han la sin elsk på sine rikdommer og tilbragte sin tid i et løssluppent liv med sine hustruer og sine medhustruer. Og også hans prester tilbragte sin tid med skjøger.\n\n15 Og det skjedde at han plantet vingårder rundt omkring i landet, og han bygget vinpresser og laget vin i overflod. Og derfor ble han en vindranker, og det ble hans folk også.\n\n16 Og det skjedde at lamanittene begynte å komme inn mot hans folk der hvor de var få i antall, og slå dem ihjel ute på markene deres og mens de gjette sine hjorder.\n\n17 Og kong Noah sendte vakter rundt omkring i landet for å holde dem borte, men han sendte ikke et tilstrekkelig antall, og lamanittene kom mot dem og drepte dem og drev mange av deres hjorder ut av landet. Slik begynte lamanittene å utrydde dem og vise sitt hat til dem.\n\n18 Og det skjedde at kong Noah sendte sine hærstyrker mot dem, og de ble drevet tilbake, eller de drev dem tilbake en tid. Derfor vendte de tilbake og frydet seg over sitt bytte.\n\n19 Og på grunn av denne store seier ble de oppblåste av stolthet i sine hjerter, de skrøt av sin egen styrke og sa at femti av dem kunne holde stand mot tusenvis av lamanitter. Og slik skrøt de og forlystet seg i blod og i å utgyte sine brødres blod, og alt dette på grunn av deres konges og presters ugudelighet.\n\n20 Og det skjedde at det var en mann blant dem hvis navn var Abinadi, og han gikk frem blant dem og begynte å profetere og sa: Se, så sier Herren, og slik har han befalt meg: Gå frem og si til dette folk: Så sier Herren, ve dette folk, for jeg har sett deres avskyeligheter og deres ugudelighet og deres horeri, og hvis de ikke omvender seg, vil jeg hjemsøke dem i min vrede.\n\n21 Og hvis de ikke omvender seg og vender seg til Herren sin Gud, se, da vil jeg overgi dem i deres fienders hender, ja, og de skal føres i trelldom, og de skal plages ved sine fienders hånd.\n\n22 Og det skal skje at de skal vite at jeg er Herren deres Gud, og jeg er en nidkjær Gud som hjemsøker mitt folks misgjerninger.\n\n23 Og det skal skje at hvis dette folk ikke omvender seg og vender seg til Herren sin Gud, skal de føres i trelldom, og ingen andre enn Herren, Den Allmektige Gud, skal befri dem.\n\n24 Ja, og det skal skje at når de anroper meg, vil jeg være sen til å høre deres rop, ja, og jeg vil la dem bli slått av sine fiender.\n\n25 Og hvis de ikke omvender seg i sekk og aske og roper med stor kraft til Herren sin Gud, vil jeg ikke høre deres bønner, heller ikke vil jeg befri dem fra deres lidelser, og så sier Herren, og slik har han befalt meg.\n\n26 Nå skjedde det at da Abinadi hadde talt disse ord til dem, ble de rasende på ham og forsøkte å ta hans liv, men Herren fridde ham ut av deres hender.\n\n27 Da nå kong Noah fikk høre om de ord som Abinadi hadde talt til folket, ble også han rasende, og han sa: Hvem er Abinadi at jeg og mitt folk skulle dømmes av ham, eller hvem er Herren som skal bringe så store plager over mitt folk?\n\n28 Jeg befaler dere å føre Abinadi hit, så jeg kan slå ham ihjel, for han har sagt disse ting så han kunne hisse mitt folk opp til vrede mot hverandre og skape stridigheter blant mitt folk. Derfor vil jeg slå ham ihjel.\n\n29 Nå var folkets øyne forblindet, derfor forherdet de sine hjerter mot Abinadis ord, og fra den tid av forsøkte de å gripe ham. Og kong Noah forherdet sitt hjerte mot Herrens ord, og han omvendte seg ikke fra sine onde gjerninger.\n\n", "mosiah 12": "[center][font_size=26]Kapittel 12[/font_size][/center]\n\n[i]Abinadi kastes i fengsel fordi han profeterer at folket vil bli ødelagt og kong Noah vil avgå ved døden – De falske prestene siterer Skriftene og påberoper seg å holde Moseloven – Abinadi begynner å lære dem de ti bud. Ca. 148 f.Kr.[/i]\n\n1 Og det skjedde at etter to år kom Abinadi forkledd blant dem så de ikke kjente ham, og begynte å profetere blant dem og sa: Således har Herren befalt meg og sagt: Abinadi, gå og profeter til dette mitt folk, for de har forherdet sine hjerter mot mine ord, og de har ikke omvendt seg fra sine onde gjerninger. Derfor vil jeg hjemsøke dem i min vrede, ja, i min heftige vrede vil jeg hjemsøke dem på grunn av deres synder og avskyeligheter.\n\n2 Ja, ve denne generasjon! Og Herren sa til meg: Rekk ut din hånd og profeter og si: Så sier Herren: Det skal skje at denne generasjon på grunn av sine synder skal bli ført i trelldom og skal bli slått på kinnet, ja, og skal bli jaget av mennesker og skal bli slått ihjel. Og luftens gribber og hundene, ja, de ville dyr skal fortære deres kjøtt.\n\n3 Og det skal skje at kong Noahs liv ikke skal vurderes høyere enn et klesplagg i en varm smelteovn, for han skal vite at jeg er Herren.\n\n4 Og det skal skje at jeg vil slå dette mitt folk med svære plager, ja, med hunger og med pest, og jeg vil la dem hyle hele dagen lang.\n\n5 Ja, og jeg vil la byrder bli bundet til deres skuldre, og de skal drives frem som et stumt esel.\n\n6 Og det skal skje at jeg vil sende hagl blant dem, og det skal slå dem. Og de skal også bli slått av østenvinden, og insekter skal også være en plage på markene deres og skal fortære deres korn.\n\n7 Og de skal bli slått med en stor pest, og alt dette vil jeg gjøre på grunn av deres synder og avskyeligheter.\n\n8 Og det skal skje at hvis de ikke omvender seg, vil jeg utrydde dem fullstendig fra jordens overflate. Likevel skal de etterlate seg en opptegnelse, og den vil jeg bevare for andre nasjoner som skal ta landet i besittelse. Ja, dette vil jeg gjøre så jeg kan avsløre dette folks avskyeligheter for andre nasjoner. Og Abinadi profeterte mange ting mot dette folk.\n\n9 Og det skjedde at de ble sinte på ham, og de grep ham og førte ham bundet frem for kongen og sa til kongen: Se, vi har ført frem for deg en mann som har profetert ondskap om ditt folk og sier at Gud vil ødelegge dem.\n\n10 Og han profeterer også ondt om ditt liv og sier at ditt liv skal være som et klesplagg i en smelteovn.\n\n11 Og videre sier han at du skal være som et strå, ja, som et tørt strå på marken som dyrene løper over og tråkker under fot.\n\n12 Og videre sier han at du skal være som blomstene på en tistel, som, når den er fullmoden, fyker utover marken hvis vinden blåser, og han hevder at Herren har sagt det, og han sier at alt dette skal komme over deg hvis du ikke omvender deg, og dette på grunn av dine synder.\n\n13 Og nå, O konge, hvilken stor ondskap har du bedrevet, eller hvilke store synder har ditt folk begått så vi skulle bli fordømt av Gud eller dømmes av denne mann?\n\n14 Og nå, O konge, se, vi er skyldfrie, og du, O konge, har ikke syndet, derfor har denne mann løyet om deg, og han har profetert til ingen nytte.\n\n15 Og se, vi er sterke, vi skal ikke komme i trelldom eller bli tatt til fange av våre fiender. Ja, og det har gått deg vel i landet, og det skal fortsatt gå deg vel.\n\n16 Se, her er mannen. Vi overlater ham i dine hender, og du kan gjøre med ham som du finner for godt.\n\n17 Og det skjedde at kong Noah lot Abinadi kaste i fengsel og befalte at prestene skulle komme sammen så han kunne drøfte i råd med dem hva han skulle gjøre med ham.\n\n18 Og det skjedde at de sa til kongen: Bring ham hit så vi kan spørre ham ut. Og kongen befalte at han skulle føres frem for dem.\n\n19 Og de begynte å spørre ham ut så de kunne sette ham fast så de derved kunne få noe å anklage ham for. Men han svarte dem frimodig, og til deres store forundring imøtegikk han alle deres spørsmål. For han imøtegikk alle deres spørsmål og gjorde alle deres ord til skamme.\n\n20 Og det skjedde at en av dem sa til ham: Hva betyr de ord som er skrevet og som våre fedre har undervist om og som lyder slik:\n\n21 Hvor fagre er på fjellene hans føtter som kommer med gledesbud, som forkynner fred, som bærer godt budskap, som forkynner frelse, som sier til Sion: Din Gud regjerer.\n\n22 Dine vektere løfter røsten, de jubler alle sammen. For like for sine øyne ser de at Herren skal bringe Sion tilbake.\n\n23 Bryt ut i jubel, syng, Jerusalems ruiner! For Herren har trøstet sitt folk, han har forløst Jerusalem.\n\n24 Herren har blottet sin hellige arm for alle nasjoners øyne, og alle jordens ender får se vår Guds frelse?\n\n25 Og nå sa Abinadi til dem: Er dere prester og påberoper dere å undervise dette folk og forstå profetiens ånd, og likevel ønsker dere å vite av meg hva disse ting betyr?\n\n26 Jeg sier dere, ve over dere fordi dere forvrenger Herrens veier! For hvis dere forstår disse ting, da har dere ikke undervist om dem. Derfor har dere forvrengt Herrens veier.\n\n27 Dere har ikke forsøkt å forstå med hjertet, derfor har dere ikke vært vise. Derfor, hva lærer dere dette folk?\n\n28 Og de sa: Vi lærer dem Moseloven.\n\n29 Og videre sa han til dem: Hvis dere lærer dem Moseloven, hvorfor holder dere den ikke? Hvorfor legger dere deres elsk på rikdommer? Hvorfor bedriver dere hor og øder deres krefter med skjøger, ja, og får dette folk til å begå synd så Herren har grunn til å sende meg for å profetere mot dette folk, ja, en stor ondskap mot dette folk?\n\n30 Vet dere ikke at jeg taler sannheten? Jo, dere vet at jeg taler sannheten, og dere burde skjelve for Gud.\n\n31 Og det skal skje at dere skal bli slått for deres misgjerninger, for dere har sagt at dere underviser i Moseloven. Og hva vet dere om Moseloven? Kommer frelse ved Moseloven? Hva sier dere?\n\n32 Og de svarte og sa at frelse kom ved Moseloven.\n\n33 Men Abinadi sa til dem: Jeg vet at hvis dere holder Guds bud, vil dere bli frelst, ja, hvis dere holder de bud Herren ga til Moses på fjellet Sinai, da han sa:\n\n34 Jeg er Herren din Gud, som førte deg ut av landet Egypt, ut av trelldommens hus.\n\n35 Du skal ikke ha noen annen Gud enn meg.\n\n36 Du skal ikke gjøre deg noe utskåret bilde eller noen avbildning av det som er oppe i himmelen, eller av det som er nede på jorden.\n\n37 Nå sa Abinadi til dem: Har dere gjort alt dette? Jeg sier dere, nei, det har dere ikke. Og har dere lært dette folk at de skulle gjøre alle disse ting? Jeg sier dere, nei, det har dere ikke.\n\n", "mosiah 13": "[center][font_size=26]Kapittel 13[/font_size][/center]\n\n[i]Abinadi blir beskyttet ved guddommelig kraft – Han lærer dem de ti bud – Frelse kommer ikke ved Moseloven alene – Gud selv vil utføre en forsoning og forløse sitt folk. Ca. 148 f.Kr.[/i]\n\n1 Og nå, da kongen hadde hørt disse ord, sa han til sine prester: Før denne person bort og slå ham ihjel. Hva har vi med ham å gjøre, for han er gal.\n\n2 Og de gikk frem og forsøkte å legge hånd på ham, men han motsto dem og sa til dem:\n\n3 Rør meg ikke, for Gud skal slå dere hvis dere legger hånd på meg, for jeg har ikke fremført det budskap Herren sendte meg for å fremføre, heller ikke har jeg fortalt dere det som dere ba meg om å fortelle. Derfor vil ikke Gud tillate at jeg skal bli drept på dette tidspunkt.\n\n4 Men jeg må utføre de befalinger som Gud har befalt meg, og fordi jeg har fortalt dere sannheten, er dere sinte på meg. Og videre, fordi jeg har talt Guds ord, har dere stemplet meg som gal.\n\n5 Nå skjedde det at etter at Abinadi hadde talt disse ord, våget ikke kong Noahs folk å legge hånd på ham, for Herrens Ånd var over ham, og hans ansikt skinte med umåtelig glans, slik som Moses’ ansikt skinte da han var på Sinai berg mens han talte med Herren.\n\n6 Og han talte med kraft og myndighet fra Gud, og han fortsatte med disse ord og sa:\n\n7 Dere ser at dere ikke har makt til å slå meg ihjel, derfor fullfører jeg mitt budskap. Ja, og jeg forstår at det skjærer dere i hjertet fordi jeg forteller dere sannheten om deres synder.\n\n8 Ja, og mine ord fyller dere med forundring og forbauselse og med vrede.\n\n9 Men jeg fullfører mitt budskap, og da spiller det ingen rolle hvor jeg går hen bare jeg blir frelst.\n\n10 Men så mye sier jeg dere at hva dere gjør med meg heretter, skal være som et bilde på og en skygge av ting som skal komme.\n\n11 Og nå leser jeg resten av Guds bud for dere, for jeg forstår at de ikke er skrevet i deres hjerter, og jeg forstår at dere har studert og undervist i synd det meste av deres liv.\n\n12 Og nå, dere husker at jeg sa til dere: Du skal ikke gjøre deg noe utskåret bilde eller noen avbildning av det som er oppe i himmelen, eller av det som er nede på jorden, eller av det som er i vannet under jorden.\n\n13 Og videre: Du skal ikke tilbe dem og heller ikke tjene dem. For jeg, Herren din Gud, er en nidkjær Gud, som hjemsøker fedrenes synder på barna inntil tredje og fjerde generasjon av dem som hater meg,\n\n14 og viser barmhjertighet mot tusener av dem som elsker meg og holder mine bud.\n\n15 Du skal ikke misbruke Herren din Guds navn, for Herren vil ikke holde den uskyldig som misbruker hans navn.\n\n16 Kom hviledagen i hu, så du holder den hellig.\n\n17 Seks dager skal du arbeide og gjøre all din gjerning,\n\n18 men på den syvende dag, Herren din Guds sabbat, skal du ikke gjøre noe arbeide, hverken du eller din sønn eller din datter, din trell eller din trellkvinne, heller ikke ditt fe eller den fremmede som er innenfor dine porter.\n\n19 For på seks dager skapte Herren himmelen og jorden og havet og alt som i dem er. Derfor velsignet Herren sabbatsdagen og helliget den.\n\n20 Hedre din far og din mor, så dine dager kan bli mange i det land som Herren din Gud gir deg.\n\n21 Du skal ikke slå ihjel.\n\n22 Du skal ikke drive hor. Du skal ikke stjele.\n\n23 Du skal ikke si falskt vitnesbyrd mot din neste.\n\n24 Du skal ikke begjære din nestes hus. Du skal ikke begjære din nestes hustru eller hans tjener eller hans tjenestekvinne eller hans okse eller hans esel eller noe annet som hører din neste til.\n\n25 Og det skjedde at etter at Abinadi hadde endt disse uttalelser, sa han til dem: Har dere lært dette folk at de skulle sørge for å gjøre alle disse ting for å holde disse bud?\n\n26 Jeg sier dere nei, for hvis dere hadde gjort det, ville ikke Herren ha bedt meg om å stå frem og profetere ondt om dette folk.\n\n27 Og nå, dere har sagt at frelse kommer ved Moseloven. Jeg sier dere at det fremdeles er nødvendig at dere holder Moseloven, men jeg sier dere at den tid skal komme da det ikke lenger skal være nødvendig å holde Moseloven.\n\n28 Og videre sier jeg dere at frelse ikke kommer ved loven alene, og om det ikke var for forsoningen som Gud selv skal utføre for sitt folks synder og misgjerninger, måtte de uunngåelig gå til grunne til tross for Moseloven.\n\n29 Og nå sier jeg til dere at det var nødvendig at en lov ble gitt til Israels barn, ja, til og med en meget streng lov, for de var et gjenstridig folk som var raske til å begå synd og sene til å huske Herren sin Gud.\n\n30 Derfor fikk de en lov, ja, en lov med ytre handlinger og ordinanser, en lov som de måtte følge nøye fra dag til dag for å minne dem om Gud og deres plikt mot ham.\n\n31 Men se, jeg sier dere at alle disse ting var et bilde på noe som skulle komme.\n\n32 Og nå, forsto de loven? Jeg sier dere nei, ikke alle forsto loven, og dette på grunn av deres hårde hjerter. For de forsto ikke at intet menneske kan bli frelst uten ved Guds forløsning.\n\n33 For se, profeterte ikke Moses til dem om Messias som skulle komme, og at Gud skulle forløse sitt folk? Jo, og også alle profetene som har profetert helt siden verdens begynnelse – har de ikke sagt et eller annet om disse ting?\n\n34 Har de ikke sagt at Gud selv skulle komme ned blant menneskenes barn og påta seg et menneskes skikkelse og gå frem i stor kraft på jorden?\n\n35 Ja, og har de ikke også sagt at han skulle tilveiebringe de dødes oppstandelse og at han selv skulle bli mishandlet og plaget?\n\n", "mosiah 14": "[center][font_size=26]Kapittel 14[/font_size][/center]\n\n[i]Jesaja taler på vegne av Messias – Hvordan Messias ydmykes og lider, fremlegger sin sjel som offer for synd og går i forbønn for overtredere – Sammenlign med Jesaja 53. Ca. 148 f.Kr.[/i]\n\n1 Ja, sier ikke Jesaja: Hvem har trodd vårt budskap, og for hvem er Herrens arm åpenbart?\n\n2 For han skal vokse opp som en sart plante for hans åsyn og som et rotskudd av tørr jord, og han har ingen trekk og det er ingen prakt eller skjønnhet ved ham som får oss til å like ham når vi ser ham.\n\n3 Han er foraktet og forkastet av mennesker, en mann med bekymringer og kjent med sorg. Og vi skjulte våre ansikter for ham, han var foraktet, og vi aktet ham for intet.\n\n4 Han har visselig båret våre sorger, og våre bekymringer har han påtatt seg, men vi betraktet ham som slått, knuget ned av Gud og plaget.\n\n5 Men han ble såret for våre overtredelser, han ble knust for våre misgjerninger, straffen lå på ham for at vi skulle ha fred, og ved hans sår har vi fått legedom.\n\n6 Vi har alle gått vill som får, hver og en av oss har gått sin egen vei, og alle våre synder har Herren lagt på ham.\n\n7 Han ble mishandlet og han ble plaget, likevel opplot han ikke sin munn. Han føres som et lam til slaktebenken, og likesom et får er stumt for den som klipper det, så opplot han ikke sin munn.\n\n8 Han ble tatt fra fengsel og fra dom, og hvem skal fortelle om hans slekt? For han ble revet ut av de levendes land, for mitt folks overtredelser ble han drept.\n\n9 Og han fikk sin grav hos de ugudelige og var hos den rike i sin død, for han hadde ikke gjort noe ondt, heller ikke var det svik i hans munn.\n\n10 Likevel hadde Herren behag i å knuse ham, han har påført ham sorg. Når du skal la hans sjel bli et offer for synd, vil han se sin ætt. Han skal forlenge hans dager, og Herrens velbehag skal ha fremgang ved hans hånd.\n\n11 Han skal se hans sjels møye og skal være tilfreds. Ved sin kunnskap skal min rettferdige tjener rettferdiggjøre mange, for han skal bære deres misgjerninger.\n\n12 Derfor vil jeg gi ham en del med de store, og han skal dele byttet med de sterke, for han har uttømt sin sjel til døden, og han ble regnet blant overtredere, og han bar manges synd og gikk i forbønn for overtredere.\n\n", "mosiah 15": "[center][font_size=26]Kapittel 15[/font_size][/center]\n\n[i]Hvordan Kristus er både Faderen og Sønnen – Han vil gå i forbønn og bære sitt folks overtredelser – De og alle de hellige profeter er hans ætt – Han tilveiebringer oppstandelsen – Små barn har evig liv. Ca. 148 f.Kr.[/i]\n\n1 Og nå sa Abinadi til dem: Jeg vil dere skal forstå at Gud selv skal komme ned blant menneskenes barn og skal forløse sitt folk.\n\n2 Og fordi han bor i kjød, skal han kalles Guds Sønn, og fordi han har underkastet kjødet Faderens vilje, er han Faderen og Sønnen –\n\n3 Faderen fordi han ble unnfanget ved Guds kraft, og Sønnen på grunn av kjødet. Slik blir han Faderen og Sønnen.\n\n4 Og de er én Gud, ja, selve himmelens og jordens evige Fader.\n\n5 Og slik blir kjødet underkastet Ånden – eller Sønnen Faderen, som er én Gud – utholder fristelse og gir ikke etter for fristelsen, men han lar seg spotte og piske og bli utstøtt og vraket av sitt folk.\n\n6 Og etter alt dette, og etter å ha utført mange mektige mirakler blant menneskenes barn, skal han føres bort, ja, akkurat som Jesaja sa: Og lik et får som tier når de klipper det, så opplot han ikke sin munn.\n\n7 Ja, akkurat slik skal han føres bort, korsfestes og drepes, så kjødet blir underkastet døden, og Sønnens vilje blir oppslukt av Faderens vilje.\n\n8 Og slik bryter Gud dødens bånd, da han har seiret over døden og gir Sønnen makt til å gå i forbønn for menneskenes barn –\n\n9 og har fart opp til himmelen og har inderlig barmhjertighet, er fylt av medlidenhet mot menneskenes barn, står mellom dem og rettferdigheten, har brutt dødens bånd, påtatt seg deres synder og deres overtredelser, har forløst dem og tilfredsstilt rettferdighetens krav.\n\n10 Og nå sier jeg til dere: Hvem skal fortelle om hans slekt? Se, jeg sier til dere at når hans sjel er gjort til et offer for synd, skal han se sin ætt. Og hva sier dere nå? Og hvem skal bli hans ætt?\n\n11 Se, jeg sier dere at alle som har hørt profetenes ord, ja, alle de hellige profeter som har profetert om Herrens komme, jeg sier til dere at alle de som har lyttet til deres ord og trodd at Herren ville forløse sitt folk, og har sett frem til den dag for å få forlatelse for sine synder, jeg sier dere at disse er hans ætt, eller de er arvinger til Guds rike.\n\n12 For disse er de hvis synder han har båret, disse er de for hvem han døde for å forløse dem fra deres overtredelser. Og nå, er ikke de hans ætt?\n\n13 Jo, og er ikke profetene enhver som har åpnet sin munn for å profetere som ikke har falt i overtredelse, jeg mener alle de hellige profeter helt siden verdens begynnelse? Jeg sier dere at de er hans ætt.\n\n14 Og det er disse som har forkynt fred, som har bragt godt budskap om det gode, som har forkynt frelse og sagt til Sion: Din Gud regjerer!\n\n15 Og hvor fagre var ikke deres føtter på fjellene!\n\n16 Og videre, hvor fagre er ikke deres føtter på fjellene som fremdeles forkynner fred!\n\n17 Og videre, hvor fagre er ikke deres føtter på fjellene som heretter skal forkynne fred, ja, fra nå av og for evig!\n\n18 Og se, jeg sier dere at dette er ikke alt. For, hvor fagre er ikke hans føtter på fjellene som kommer med gledesbud, som oppretter fred, ja, Herren selv som har forløst sitt folk, ja, han som har skjenket frelse til sitt folk.\n\n19 For hadde det ikke vært for forløsningen som han har utført for sitt folk, og som ble beredt fra verdens grunnvoll ble lagt, jeg sier dere, at om det ikke hadde vært for dette, måtte hele menneskeheten ha gått til grunne.\n\n20 Men se, dødens bånd skal brytes, og Sønnen regjerer og har makt over de døde. Derfor tilveiebringer han de dødes oppstandelse.\n\n21 Og det kommer en oppstandelse, endog en første oppstandelse, ja, endog en oppstandelse for dem som har levet og som lever og som skal leve like frem til Kristi oppstandelse, for Kristus skal han kalles.\n\n22 Og alle profetene, alle som har trodd på deres ord, og alle som har holdt Guds bud, skal oppstå og komme frem i den første oppstandelse. Derfor er de den første oppstandelse.\n\n23 De oppreises for å bo hos Gud som har forløst dem, og slik får de evig liv gjennom Kristus, som har brutt dødens bånd.\n\n24 Og disse er de som har del i den første oppstandelse, og disse er de som døde i uvitenhet før Kristus kom, uten at frelsen ble forkynt for dem. Og slik tilveiebringer Herren gjenopprettelse for dem, og de har del i den første oppstandelse eller har evig liv, for de er forløst av Herren.\n\n25 Og små barn har også evig liv.\n\n26 Men se og frykt og bev for Gud. For dere burde skjelve, for Herren forløser ingen slike som gjør opprør mot ham og dør i sine synder, ja, alle dem som har omkommet i sine synder helt siden verdens begynnelse, som bevisst har gjort opprør mot Gud, som har kjent Guds bud og ikke har villet holde dem, disse er de som ikke har noen del i den første oppstandelse.\n\n27 Derfor, burde dere ikke skjelve? For frelse kommer ikke til noen slike, for Herren har ikke forløst noen slike, heller ikke kan han forløse slike, for han kan ikke motsi seg selv, for han kan ikke avvise rettferdigheten når den gjør sitt krav gjeldende.\n\n28 Og nå sier jeg til dere at den tid skal komme da Herrens frelse skal bli forkynt for alle nasjoner, slekter, tungemål og folk.\n\n29 Ja, Herre, dine vektere skal heve røsten, de jubler alle sammen. For like for sine øyne ser de at Herren skal bringe Sion tilbake.\n\n30 Bryt ut i jubel, syng, Jerusalems ruiner! For Herren har trøstet sitt folk, han har forløst Jerusalem.\n\n31 Herren har blottet sin hellige arm for alle nasjoners øyne, og alle jordens ender skal se vår Guds frelse.\n\n", "mosiah 16": "[center][font_size=26]Kapittel 16[/font_size][/center]\n\n[i]Gud forløser menneskene fra deres fortapte og falne tilstand – De som er kjødelige, forblir som om ingen forløsning var utført – Kristus tilveiebringer en oppstandelse til uendelig liv eller til uendelig fordømmelse. Ca. 148 f.Kr.[/i]\n\n1 Og nå skjedde det at etter at Abinadi hadde talt disse ord, rakte han ut sin hånd og sa: Den tid skal komme da alle skal se Herrens frelse, da alle nasjoner, slekter, tungemål og folk skal se øye til øye og skal bekjenne for Gud at hans straffedommer er rettferdige.\n\n2 Og da skal de ugudelige bli utstøtt, og de skal ha grunn til å hyle og gråte og jamre seg og skjære tenner, og dette fordi de ikke ville lytte til Herrens røst. Derfor, Herren forløser dem ikke.\n\n3 For de er kjødelige og djevelske, og djevelen har makt over dem, ja, den gamle slange som dåret våre første foreldre, og dette forårsaket deres fall og var årsak til at hele menneskeheten ble kjødelig, sanselig og djevelsk, istand til å skjelne mellom godt og ondt og underkaste seg djevelen.\n\n4 Slik ble hele menneskeheten fortapt, og se, de ville for alltid ha vært fortapt hvis ikke Gud hadde forløst sitt folk fra deres fortapte og falne tilstand.\n\n5 Men husk at den som holder fast ved sin egen kjødelige natur og fortsetter på syndens veier og gjør opprør mot Gud, forblir i sin falne tilstand, og djevelen har all makt over ham. Derfor er det for ham som om ingen forløsning var utført, da han er en fiende av Gud, og djevelen er også en fiende av Gud.\n\n6 Og videre, hvis Kristus ikke hadde kommet til verden – jeg taler nå om det som skal skje som om det allerede hadde skjedd – kunne det ikke ha vært noen forløsning.\n\n7 Og hvis Kristus ikke hadde oppstått fra de døde eller hadde brutt dødens bånd, så graven ikke skulle ha noen seier og døden ikke skulle ha noen brodd, kunne det ikke ha vært noen oppstandelse.\n\n8 Men det er en oppstandelse, derfor har ikke graven noen seier, og dødens brodd er oppslukt i Kristus.\n\n9 Han er verdens lys og liv, ja, et lys som er uendelig som aldri kan fordunkles, ja, og også et liv som er uendelig, så det aldri mer kan bli noen død.\n\n10 For dette dødelige skal bli ikledd udødelighet, og denne forkrenkelighet skal bli ikledd uforkrenkelighet og skal føres frem for Guds domstol for å bli dømt av ham ifølge sine gjerninger, enten de er gode eller onde –\n\n11 hvis de er gode, oppstår de til uendelig liv og lykke, og hvis de er onde, oppstår de til uendelig fordømmelse, idet de blir overlatt til djevelen, som har overmannet dem, og det er fordømmelse –\n\n12 for de har vandret etter sin egen kjødelige vilje og attrå, og påkalte aldri Herren mens barmhjertighetens armer var utrakt mot dem. For barmhjertighetens armer var utrakt mot dem, og de ville ikke. De ble advart mot sine synder, og likevel ville de ikke forlate dem. Og de ble befalt å omvende seg, og likevel ville de ikke omvende seg.\n\n13 Og nå, burde dere så ikke skjelve, omvende dere fra deres synder og huske at det bare er i og gjennom Kristus dere kan bli frelst?\n\n14 Derfor, hvis dere underviser i Moseloven, så undervis også om at den er en skygge av de ting som skal komme.\n\n15 Lær dem at forløsning kommer gjennom Kristus, Herren, som i sannhet er Den Evige Fader. Amen.\n\n", "mosiah 17": "[center][font_size=26]Kapittel 17[/font_size][/center]\n\n[i]Alma tror og skriver Abinadis ord – Abinadi lider døden ved ild – Han profeterer om sykdom og død ved ild over sine mordere. Ca. 148 f.Kr.[/i]\n\n1 Og nå skjedde det at da Abinadi hadde avsluttet disse uttalelsene, befalte kongen at prestene skulle gripe ham og sørge for at han ble henrettet.\n\n2 Men det var en blant dem hvis navn var Alma, og han var også en etterkommer av Nephi. Og han var en ung mann, og han trodde de ord som Abinadi hadde uttalt, for han kjente til de synder Abinadi hadde beskyldt dem for. Derfor begynte han å be kongen innstendig om at han ikke måtte være sint på Abinadi, men la ham dra bort i fred.\n\n3 Men dette gjorde kongen enda mer rasende, og han befalte at Alma skulle vises bort fra dem og sendte sine tjenere etter ham så de kunne slå ham ihjel.\n\n4 Men han flyktet fra dem og gjemte seg, så de ikke fant ham. Og mens han holdt seg skjult i mange dager, skrev han ned alle de ord som Abinadi hadde uttalt.\n\n5 Og det skjedde at kongen lot sin livvakt omringe Abinadi og gripe ham, og de bandt ham og kastet ham i fengsel.\n\n6 Og etter tre dager, etter å ha rådført seg med sine prester, lot han ham igjen bli ført frem for seg.\n\n7 Og han sa til ham: Abinadi, vi har funnet noe å anklage deg for, og du fortjener å dø.\n\n8 For du har sagt at Gud selv skal komme ned blant menneskenes barn, og på grunn av dette skal du bli drept hvis du ikke vil tilbakekalle alle de onde ord du har uttalt om meg og mitt folk.\n\n9 Da sa Abinadi til ham: Jeg sier deg at jeg vil ikke tilbakekalle de ord jeg har talt til deg om dette folk, for de er sanne. Og for at dere kan vite at de er sanne, har jeg selv overgitt meg i deres hender.\n\n10 Ja, og jeg vil lide endog til døden, og jeg vil ikke tilbakekalle mine ord, og de skal stå som et vitnesbyrd mot dere. Og hvis dere slår meg ihjel, vil dere utgyte uskyldig blod, og dette skal også stå som et vitnesbyrd mot dere på den siste dag.\n\n11 Og nå var kong Noah nær ved å løslate ham, for han fryktet hans ord, for han fryktet at Guds straffedommer ville komme over ham.\n\n12 Men prestene hevet sin røst mot ham og begynte å anklage ham og sa: Han har hånet kongen. Derfor ble kongen oppegget til vrede mot ham, og han utleverte ham så han kunne bli slått ihjel.\n\n13 Og det skjedde at de tok ham og bandt ham og pisket ham med brennende kvister, ja, helt til han døde.\n\n14 Og da flammene begynte å svi og brenne ham, ropte han til dem og sa:\n\n15 Se, likesom dere har gjort med meg, slik skal det skje at deres etterkommere skal la mange lide de smerter som jeg lider – ja, dødens smerter ved ild – og dette fordi de tror på Herren sin Guds frelse.\n\n16 Og det skal skje at dere skal bli plaget med alle slags sykdommer på grunn av deres synder.\n\n17 Ja, og dere skal bli slått fra alle kanter og skal bli jaget og adspredt hit og dit, som en vill hjord jages av ville og glupske dyr.\n\n18 Og på den dag skal dere bli jaget, og dere skal bli grepet av deres fienders hånd, og da skal dere lide slik jeg lider, dødens smerter ved ild.\n\n19 Slik rammer Gud dem med sin hevn som dreper hans folk. O Gud, motta min sjel.\n\n20 Og nå, da Abinadi hadde sagt disse ord, falt han om og hadde lidd døden ved ild. Ja, han var blitt drept fordi han ikke ville fornekte Guds bud og hadde beseglet sannheten av sine ord med sin død.\n\n", "mosiah 18": "[center][font_size=26]Kapittel 18[/font_size][/center]\n\n[i]Alma forkynner i all hemmelighet – Han forklarer dåpspakten og døper ved Mormons vann – Han organiserer Kristi Kirke og ordinerer prester – De forsørger seg selv og underviser folket – Alma og hans folk flykter fra kong Noah ut i villmarken. Ca. 147–145 f.Kr.[/i]\n\n1 Og nå skjedde det at Alma, som hadde flyktet fra kong Noahs tjenere, omvendte seg fra sine synder og misgjerninger og gikk omkring blant folket i all hemmelighet og begynte å undervise i Abinadis ord,\n\n2 ja, om det som skulle komme, og også om de dødes oppstandelse og menneskenes forløsning, som skulle tilveiebringes gjennom Kristi kraft og lidelse og død, og om hans oppstandelse og himmelfart.\n\n3 Og så mange som ville lytte til hans ord, underviste han, og han underviste dem i all hemmelighet så kongen ikke skulle få kjennskap til det. Og mange trodde hans ord.\n\n4 Og det skjedde at så mange som trodde på ham, gikk til et sted som ble kalt Mormon. Det hadde fått sitt navn av kongen og grenset til det land som fra tid til annen – eller i visse perioder – ble oversvømmet av ville dyr.\n\n5 Nå var det i Mormon en kilde med rent vann, og Alma søkte tilflukt der, for i nærheten av vannet var det en lav krattskog hvor han skjulte seg om dagen for kongens menn som lette etter dem.\n\n6 Og det skjedde at alle som trodde på ham, gikk dit for å høre hans ord.\n\n7 Og etter mange dager skjedde det at et betydelig antall var forsamlet på stedet Mormon for å høre Almas ord. Ja, alle var forsamlet som trodde på hans ord, for å høre ham. Og han underviste dem og forkynte for dem om omvendelse og forløsning og tro på Herren.\n\n8 Og det skjedde at han sa til dem: Se, her er Mormons vann (for slik ble det kalt), og nå, ettersom dere ønsker å komme inn i Guds hjord og kalles hans folk, og er villige til å bære hverandres byrder, så de kan være lette,\n\n9 ja, og er villige til å sørge med dem som sørger, ja, og trøste dem som trenger trøst, og stå som Guds vitner til alle tider og i alle ting og på alle steder dere måtte være, like til døden, så dere kan bli forløst av Gud og bli regnet blant dem som får del i den første oppstandelse, så dere kan få evig liv –\n\n10 nå sier jeg dere at hvis dette er deres hjertes ønske, hva har dere så imot å bli døpt i Herrens navn for å bekrefte for ham at dere har inngått en pakt med ham om at dere er villige til å tjene ham og holde hans bud, så han kan utøse sin Ånd over dere i enda rikere grad?\n\n11 Og nå, da folket hadde hørt disse ord, klappet de i hendene av glede og utbrøt: Dette ønsker vi av hele vårt hjerte.\n\n12 Og nå skjedde det at Alma tok Helam, som var en av de første, og gikk ut og sto i vannet og ropte: O Herre, utøs din Ånd over din tjener, så han kan utføre denne handling i hjertets hellighet.\n\n13 Og da han hadde sagt disse ord, var Herrens Ånd over ham, og han sa: Helam, med fullmakt fra Den Allmektige Gud døper jeg deg som et vitnesbyrd på at du har inngått en pakt om å tjene ham inntil ditt fysiske legemes død. Og måtte Herrens Ånd bli utøst over deg, og måtte han gi deg evig liv gjennom Kristi forløsning, og Kristus har han beredt fra verdens grunnvoll ble lagt.\n\n14 Og etter at Alma hadde sagt disse ord, ble både Alma og Helam begravet i vannet, og de reiste seg, kom opp av vannet og frydet seg, for de var fylt av Ånden.\n\n15 Og deretter tok Alma en annen og gikk for annen gang ut i vannet og døpte ham slik som den første, men han begravde ikke seg selv i vannet igjen.\n\n16 Og på denne måten døpte han alle som kom til stedet Mormon – og de var tilsammen omkring to hundre og fire sjeler – og de ble døpt i Mormons vann og ble fylt med Guds nåde.\n\n17 Og de ble heretter kalt Guds kirke – eller Kristi kirke. Og det skjedde at alle som ble døpt ved Guds kraft og myndighet, ble innlemmet i hans kirke.\n\n18 Og det skjedde at Alma, som hadde myndighet fra Gud, ordinerte prester – en prest for hver femti av dem ordinerte han til å forkynne for dem og til å undervise dem om det som angår Guds rike.\n\n19 Og han befalte dem at de ikke skulle undervise om noe annet enn det han hadde undervist om, og som var blitt uttalt ved de hellige profeters munn.\n\n20 Ja, han befalte dem også at de ikke skulle forkynne noe annet enn omvendelse og tro på Herren, som hadde forløst sitt folk.\n\n21 Og han befalte dem at de ikke skulle stride mot hverandre, men at de skulle se fremover, være enige, ha én tro og én dåp og la sine hjerter være knyttet sammen i enighet og i kjærlighet til hverandre.\n\n22 Og slik befalte han dem å forkynne, og slik ble de Guds barn.\n\n23 Og han befalte dem at de skulle huske sabbatsdagen og holde den hellig, og hver dag skulle de også takke Herren sin Gud.\n\n24 Og han befalte dem også at prestene som han hadde ordinert, skulle arbeide med sine egne hender for å forsørge seg.\n\n25 Og det ble avsatt en dag hver uke så de kunne komme sammen for å undervise folket og for å tilbe Herren sin Gud, og de skulle også komme sammen så ofte som det sto i deres makt.\n\n26 Og prestene skulle ikke være avhengige av at folket forsørget dem, men skulle motta Guds nåde for sitt arbeide, så de kunne vokse seg sterke i Ånden og ha kunnskap om Gud, så de kunne undervise med kraft og myndighet fra Gud.\n\n27 Og videre befalte Alma at kirkens folk skulle gi av sine midler, enhver i forhold til det han hadde. Hvis han hadde rikelig, skulle han gi rikelig, og av den som bare hadde litt, skulle det bare forlanges litt, og til den som ikke hadde noe, skulle det gis.\n\n28 Og slik skulle de, av egen fri vilje og med hengivenhet til Gud, gi av sine midler til de prester som var trengende, ja, og til enhver trengende og naken sjel.\n\n29 Og dette sa han til dem fordi han var blitt befalt av Gud å gjøre det, og de vandret rettskaffent for Gud og delte med hverandre både timelig og åndelig i forhold til sine behov og sin trang.\n\n30 Og nå skjedde det at alt dette ble gjort i Mormon, ja, ved Mormons vann i skogen som lå like ved Mormons vann. Ja, stedet Mormon, Mormons vann, Mormons skog, hvor skjønne er de ikke for deres øyne som der kom til kunnskap om sin Forløser. Ja, og hvor velsignet er de ikke, for de skal synge og lovprise ham for evig.\n\n31 Og disse ting ble gjort ute i grenseland så kongen ikke skulle få kjennskap til det.\n\n32 Men se, det skjedde at kongen, som hadde oppdaget at noe rørte seg i folket, sendte sine tjenere ut for å holde øye med dem. Derfor, den dagen de kom sammen for å høre Herrens ord, ble de oppdaget av kongen.\n\n33 Og nå sa kongen at Alma egget folket til opprør mot ham. Derfor sendte han sin hær for å drepe dem.\n\n34 Og det skjedde at Alma og Herrens folk ble varslet om at kongens hær var underveis. Derfor tok de sine telt og sine familier og dro ut i villmarken.\n\n35 Og de var tilsammen omkring fire hundre og femti sjeler.\n\n", "mosiah 19": "[center][font_size=26]Kapittel 19[/font_size][/center]\n\n[i]Gideon forsøker å slå kong Noah ihjel – Lamanittene invaderer landet – Kong Noah lider døden ved ild – Limhi regjerer som en underordnet monark. Ca. 145–121 f.Kr.[/i]\n\n1 Og det skjedde at kongens hær vendte tilbake etter å ha lett forgjeves etter Herrens folk.\n\n2 Og se, kongens styrker var små, for de var blitt redusert, og resten av folket begynte å bli splittet.\n\n3 Og den minste gruppen begynte å fremsette trusler mot kongen, og det begynte å bli stor splid blant dem.\n\n4 Nå var det en mann ved navn Gideon blant dem, og da han var en sterk mann og kongens fiende, derfor trakk han sitt sverd og sverget i sin vrede at han ville drepe kongen.\n\n5 Og det skjedde at han kjempet mot kongen, og da kongen forsto at han var nær ved å bli overmannet, flyktet han og løp opp i tårnet som lå like ved tempelet.\n\n6 Og Gideon fulgte etter ham og hadde nesten kommet opp i tårnet for å drepe kongen, og kongen så utover mot Shemlons land, og se, lamanittenes hær var innenfor landets grenser.\n\n7 Og kongen ropte ut i sjelekval og sa: Gideon, spar meg, for lamanittene overfaller oss, og de kommer til å drepe oss, ja, de kommer til å drepe mitt folk.\n\n8 Og nå var ikke kongen så bekymret for sitt folk som han var for sitt eget liv, men likevel sparte Gideon hans liv.\n\n9 Og kongen befalte folket at de skulle flykte for lamanittene, og selv dro han først, og de flyktet ut i villmarken med sine kvinner og sine barn.\n\n10 Og det skjedde at lamanittene forfulgte dem og innhentet dem og begynte å drepe dem.\n\n11 Nå skjedde det at kongen befalte dem at alle menn skulle forlate sine hustruer og sine barn og flykte for lamanittene.\n\n12 Nå var det mange som ikke ville forlate dem, men heller ville bli hos dem og omkomme sammen med dem. Og resten forlot sine hustruer og barn og flyktet.\n\n13 Og det skjedde at de som ble hos sine hustruer og sine barn, lot sine vakre døtre gå frem og bønnfalle lamanittene om ikke å slå dem ihjel.\n\n14 Og det skjedde at lamanittene hadde medlidenhet med dem, for de ble betatt av deres kvinners skjønnhet.\n\n15 Derfor sparte lamanittene deres liv og tok dem til fange og førte dem tilbake til Nephis land og lot dem få bo i landet på den betingelse at de utleverte kong Noah til lamanittene og overlot dem sin eiendom, ja, halvparten av alt de eide, halvparten av sitt gull og sitt sølv og alle sine kostelige ting, og på denne måten skulle de betale skatt til lamanittenes konge fra år til år.\n\n16 Og nå var en av kongens sønner blant dem som var tatt til fange, og hans navn var Limhi.\n\n17 Og nå, Limhi ønsket at hans far ikke skulle bli drept, likevel var ikke Limhi uvitende om sin fars synder, for han var selv en rettferdig mann.\n\n18 Og det skjedde at Gideon i all hemmelighet sendte menn ut i villmarken for å lete etter kongen og dem som var med ham. Og det skjedde at de støtte på folket ute i villmarken, alle unntatt kongen og hans prester.\n\n19 Nå hadde de sverget i sine hjerter at de ville vende tilbake til Nephis land, og hvis deres hustruer og deres barn var drept, og også de som var blitt hos dem, ville de ta hevn og også omkomme sammen med dem.\n\n20 Og kongen befalte dem at de ikke skulle vende tilbake, og de ble sinte på kongen og lot ham lide, ja, til han døde ved ild.\n\n21 Og de hadde tenkt å ta prestene og drepe dem også, men de flyktet.\n\n22 Og det skjedde at de var på vei tilbake til Nephis land, og de møtte Gideons menn. Og Gideons menn fortalte dem alt som hadde skjedd med deres hustruer og deres barn, og at lamanittene hadde latt dem få bo i landet mot å betale halvparten av alt de eide i skatt til lamanittene.\n\n23 Og folket fortalte Gideons menn at de hadde slått kongen ihjel, og prestene hans hadde flyktet lenger ut i villmarken.\n\n24 Og det skjedde at de etter dette møte vendte tilbake til Nephis land, og frydet seg over at deres hustruer og barn ikke var drept, og de fortalte Gideon hva de hadde gjort med kongen.\n\n25 Og det skjedde at lamanittenes konge avla ed for dem på at hans folk ikke skulle drepe dem.\n\n26 Og også Limhi, som var kongens sønn og som folket hadde overlatt riket til, avla ed til lamanittenes konge på at hans folk skulle betale skatt til ham, ja, halvparten av alt de eide.\n\n27 Og det skjedde at Limhi begynte å bygge opp riket og skape fred blant sitt folk.\n\n28 Og lamanittenes konge satte ut vakter rundt omkring i landet så han kunne holde Limhis folk i landet, så de ikke skulle dra ut i villmarken. Og han betalte sine vakter med skatten som han mottok fra nephittene.\n\n29 Og nå hadde kong Limhi sammenhengende fred i sitt rike i to år som lamanittene ikke forulempet dem og heller ikke forsøkte å drepe dem.\n\n", "mosiah 20": "[center][font_size=26]Kapittel 20[/font_size][/center]\n\n[i]Noen av lamanittenes døtre blir bortført av Noahs prester – Lamanittene fører krig mot Limhi og hans folk – Lamanittenes hærskarer blir drevet tilbake og blir fredelig stemt. Ca. 145–123 f.Kr.[/i]\n\n1 Nå var det et sted i Shemlon hvor lamanittenes døtre kom sammen for å synge og for å danse og for å more seg.\n\n2 Og det skjedde at en dag var noen ganske få av dem kommet sammen for å synge og danse.\n\n3 Og da kong Noahs prester skammet seg for å vende tilbake til byen Nephi og også var redde for at folket skulle slå dem ihjel, våget de ikke vende tilbake til sine hustruer og barn.\n\n4 Og mens de oppholdt seg i villmarken, hadde de oppdaget lamanittenes døtre, og de lå og voktet på dem.\n\n5 Og da bare noen få av dem var kommet sammen for å danse, kom de frem fra sine skjulesteder og grep dem og førte dem ut i villmarken. Ja, fire og tyve av lamanittenes døtre førte de ut i villmarken.\n\n6 Og det skjedde at da lamanittene oppdaget at deres døtre var forsvunnet, ble de sinte på Limhis folk, for de trodde det var Limhis folk.\n\n7 Derfor sendte de ut sine hærstyrker, ja, kongen selv gikk foran sitt folk, og de dro opp til Nephis land for å drepe Limhis folk.\n\n8 Og nå hadde Limhi oppdaget dem fra tårnet, ja, alle deres krigsforberedelser oppdaget han, derfor samlet han sitt folk og la seg i bakhold ute på markene og i skogene.\n\n9 Og det skjedde at da lamanittene var kommet opp, overfalt Limhis folk dem fra sine skjulesteder og begynte å slå dem ihjel.\n\n10 Og det skjedde at slaget ble overmåte hårdt, for de kjempet som løver for sitt bytte.\n\n11 Og det skjedde at Limhis folk begynte å jage lamanittene foran seg, selv om de ikke var halvparten så mange som lamanittene. Men de kjempet for sitt liv og for sine hustruer og barn, derfor anstrengte de seg til det ytterste, og de kjempet som drager.\n\n12 Og det skjedde at de fant lamanittenes konge blant deres døde. Imidlertid var han ikke død, men var blitt såret og var blitt etterlatt på slagmarken, så hurtig hadde hans folk flyktet.\n\n13 Og de tok ham og forbandt hans sår og førte ham frem for Limhi og sa: Se, her er lamanittenes konge. Han er såret og er blitt liggende blant deres døde, og de har forlatt ham. Og se, vi har ført ham frem for deg, og la oss nå slå ham ihjel.\n\n14 Men Limhi sa til dem: Dere skal ikke slå ham ihjel, men før ham hit så jeg kan få se ham. Og de hentet ham, og Limhi sa til ham: Av hvilken grunn kom dere opp for å krige mot mitt folk? Se, mitt folk har ikke brutt den ed jeg avla for dere. Hvorfor skulle så dere bryte den ed dere avla for mitt folk?\n\n15 Og da sa kongen: Jeg har brutt eden fordi ditt folk har bortført mitt folks døtre. I min vrede lot jeg derfor mitt folk dra opp for å krige mot ditt folk.\n\n16 Og nå hadde ikke Limhi hørt noe om denne saken, derfor sa han: Jeg vil lete blant mitt folk, og den som har gjort dette, skal dø. Derfor begynte han å lete blant sitt folk.\n\n17 Da nå Gideon, som var kongens befalingsmann, hørte disse ting, gikk han frem og sa til kongen: Jeg ber deg være overbærende og ikke lete blant dette folk og beskylde dem for dette.\n\n18 For husker du ikke din fars prester som dette folk forsøkte å drepe? Er ikke de i villmarken, og er det ikke de som har stjålet lamanittenes døtre?\n\n19 Og se, fortell kongen om disse ting så han kan be sitt folk bli fredelig stemt mot oss, for se, de forbereder seg allerede på å gå imot oss, og se, det er bare noen få av oss.\n\n20 Og se, de kommer med sine tallrike skarer, og hvis kongen ikke greier å stagge dem, må vi omkomme.\n\n21 For blir ikke Abinadis ord oppfylt som han profeterte mot oss, og alt dette fordi vi ikke ville lytte til Herrens ord og vende oss bort fra våre synder?\n\n22 Og la oss nå gjøre kongen fredelig stemt og oppfylle den ed vi avla for ham. For det er bedre for oss å være i trelldom enn å miste livet. La oss derfor sette en stopper for all denne blodsutgytelse.\n\n23 Og nå fortalte Limhi kongen alt om sin far og om prestene som hadde flyktet ut i villmarken, og beskyldte dem for å ha bortført deres døtre.\n\n24 Og det skjedde at kongen ble fredelig stemt overfor hans folk, og han sa til dem: La oss dra ut for å møte mitt folk ubevæpnet, og jeg sverger med en ed at mitt folk ikke skal drepe ditt folk.\n\n25 Og det skjedde at de fulgte kongen og dro ubevæpnet ut for å møte lamanittene. Og det skjedde at de møtte lamanittene, og lamanittenes konge bøyde seg for dem og ba inntrengende for Limhis folk.\n\n26 Og da lamanittene så at Limhis folk var ubevæpnet, fikk de medlidenhet med dem og ble fredelig stemt overfor dem. Og de vendte tilbake med sin konge i fred til sitt eget land.\n\n", "mosiah 21": "[center][font_size=26]Kapittel 21[/font_size][/center]\n\n[i]Limhis folk blir slått og nedkjempet av lamanittene – Limhis folk møter Ammon og blir omvendt – De forteller Ammon om de fire og tyve jareditt-platene. Ca. 122–121 f.Kr.[/i]\n\n1 Og det skjedde at Limhi og hans folk vendte tilbake til byen Nephi og begynte igjen å bo i landet i fred.\n\n2 Og det skjedde at etter mange dager begynte lamanittene igjen å bli vekket til vrede mot nephittene, og de begynte å gå over landets grenser på flere steder.\n\n3 Nå våget de ikke å drepe dem på grunn av den ed deres konge hadde avlagt for Limhi, men de slo dem på kinnet, brukte makt over dem og begynte å legge tunge bører på ryggene deres og drive dem frem som de ville gjort med et stumt esel.\n\n4 Ja, alt dette ble gjort for at Herrens ord kunne bli oppfylt.\n\n5 Og nå var nephittenes plager store, og de kunne på ingen måte selv fri seg ut av deres hender, for lamanittene hadde omringet dem på alle kanter.\n\n6 Og det skjedde at folket begynte å knurre mot kongen på grunn av sine plager, og de begynte å få et ønske om å gå til krig mot dem. Og de plaget kongen svært med sine klager, derfor lot han dem gjøre som de ønsket.\n\n7 Og de kom sammen igjen og iførte seg sine rustninger og gikk ut mot lamanittene for å drive dem ut av sitt land.\n\n8 Og det skjedde at lamanittene slo dem og drev dem tilbake og drepte mange av dem.\n\n9 Og nå ble det mye sorg og jammer blant Limhis folk. Enken sørget over sin mann, sønnen og datteren sørget over sin far, og brødrene over sine brødre.\n\n10 Nå var det en mengde enker i landet, og de ropte med stor kraft dag etter dag, for en stor frykt for lamanittene var kommet over dem.\n\n11 Og det skjedde at deres stadige jammer hisset resten av Limhis folk opp til vrede mot lamanittene. Og de gikk til kamp igjen, men de ble drevet tilbake igjen og led store tap.\n\n12 Ja, for tredje gang dro de ut og led på lignende måte, og de som ikke ble drept, vendte igjen tilbake til byen Nephi.\n\n13 Og de ydmyket seg i støvet, underkastet seg trelldommens åk, lot seg slå og drive hit og dit og bli tynget ned ifølge sine fienders ønsker.\n\n14 Og de bøyde seg i den dypeste ydmykhet, og de ropte med stor kraft til Gud, ja, hele dagen lang ropte de til sin Gud at han måtte befri dem fra deres lidelser.\n\n15 Og nå var Herren sen til å høre deres rop på grunn av deres synder. Likevel hørte Herren deres rop og begynte å bløtgjøre lamanittenes hjerter, så de begynte å lette deres byrder. Likevel fant ikke Herren det passende å fri dem ut av trelldom.\n\n16 Og det skjedde at det gradvis begynte å gå dem vel i landet, og de begynte å dyrke korn i større mengder og ale opp storfe og småfe, så de ikke led av sult.\n\n17 Nå var det et større antall kvinner enn menn, derfor befalte kong Limhi at hver mann skulle bidra til enkenes og deres barns underhold, så de ikke omkom av sult, og dette gjorde de på grunn av det store antall som var blitt drept.\n\n18 Nå holdt Limhis folk sammen i én gruppe så godt som mulig og voktet sitt korn og sine hjorder.\n\n19 Og kongen selv våget seg ikke utenfor byens murer uten å ta sin livvakt med seg, for han fryktet at han på en eller annen måte kunne falle i lamanittenes hender.\n\n20 Og han lot sine folk holde vakt rundt omkring i landet, så de på en eller annen måte kunne gripe de prester som hadde flyktet ut i villmarken, som hadde stjålet lamanittenes døtre og som hadde forårsaket at de ble rammet av en så stor ødeleggelse.\n\n21 De ville nemlig gjerne gripe dem så de kunne straffe dem, for de hadde kommet inn i Nephis land om natten og tatt med seg deres korn og mange av deres kostelige ting. Derfor lå de og ventet på dem.\n\n22 Og det skjedde at det ikke var mer uro mellom lamanittene og Limhis folk frem til den tid da Ammon og hans brødre kom inn i landet.\n\n23 Og kongen, som hadde vært utenfor byens porter med sin livvakt, oppdaget Ammon og hans brødre, og da han trodde at de var Noahs prester, lot han dem gripe og binde og kaste i fengsel. Og hvis de hadde vært Noahs prester, ville han ha latt dem bli drept.\n\n24 Men da han fant ut at de ikke var det, men at de var hans brødre og var kommet fra Zarahemlas land, ble han fylt med overmåte stor glede.\n\n25 Nå hadde kong Limhi, før Ammon kom, sendt et lite antall menn ut for å lete etter Zarahemlas land, men de kunne ikke finne det, og de gikk seg bort i villmarken.\n\n26 Ikke desto mindre fant de et land som hadde vært befolket, ja, et land som var dekket med tørre ben, ja, et land hvor det hadde bodd et folk som var blitt drept. Og da de trodde det var Zarahemlas land, vendte de tilbake til Nephis land og var kommet innenfor landets grenser ikke mange dager før Ammon ankom.\n\n27 Og de hadde med seg en opptegnelse, ja, en opptegnelse om det folk hvis ben de hadde funnet, og den var gravert på metallplater.\n\n28 Og nå ble Limhi igjen fylt med glede da han fikk vite av Ammon at kong Mosiah hadde en gave fra Gud så han kunne tyde slike graveringer, ja, og Ammon ble også glad.\n\n29 Likevel ble Ammon og hans brødre fylt med bedrøvelse fordi så mange av deres brødre var blitt drept,\n\n30 og også fordi kong Noah og hans prester hadde fått folket til å begå så mange synder og misgjerninger mot Gud. Og de sørget også over Abinadis død og også over at Alma og de som gikk med ham, hadde reist sin vei, de som hadde dannet en Guds kirke gjennom Guds styrke og kraft og ved troen på de ord som var blitt uttalt av Abinadi.\n\n31 Ja, de sørget over at de hadde reist sin vei, for de visste ikke hvor de hadde flyktet. Nå ville de mer enn gjerne ha sluttet seg til dem, for de hadde selv inngått en pakt med Gud om å tjene ham og holde hans bud.\n\n32 Og nå, siden Ammon ankom, hadde kong Limhi også inngått en pakt med Gud, og også mange av hans folk om å tjene ham og holde hans bud.\n\n33 Og det skjedde at kong Limhi og mange av hans folk ønsket å bli døpt, men det var ingen i landet som hadde myndighet fra Gud, og Ammon avslo å gjøre det, for han betraktet seg som en uverdig tjener.\n\n34 Derfor organiserte de seg ikke som en kirke da, men ventet på Herrens Ånd. Nå ønsket de å bli slik som Alma og hans brødre som hadde flyktet ut i villmarken.\n\n35 De ønsket å bli døpt som et bevis på og et vitnesbyrd om at de var villige til å tjene Gud av hele sitt hjerte. Likevel utsatte de tidspunktet, og en beretning om deres dåp skal bli gitt senere.\n\n36 Og det eneste Ammon og hans folk, samt kong Limhi og hans folk, nå tenkte på, var å fri seg ut av lamanittenes hender og ut av trelldom.\n\n", "mosiah 22": "[center][font_size=26]Kapittel 22[/font_size][/center]\n\n[i]Planer legges for at folket skal unnslippe lamanittenes trelldom – Lamanittene skjenkes fulle – Folket unnslipper, vender tilbake til Zarahemla og blir underlagt kong Mosiah. Ca. 121–120 f.Kr.[/i]\n\n1 Og nå skjedde det at Ammon og kong Limhi begynte å rådslå med folket om hvordan de skulle fri seg ut av trelldommen, ja, de lot alt folket komme sammen, og dette gjorde de for å få vite folkets mening om saken.\n\n2 Og det skjedde at de ikke kunne finne noen annen måte å komme ut av trelldommen på enn å ta sine kvinner og barn og sitt småfe og storfe og sine telt og dra ut i villmarken, for lamanittene var så tallrike at det var umulig for Limhis folk å kjempe mot dem og tenke på å fri seg ut av trelldommen ved sverdet.\n\n3 Nå skjedde det at Gideon gikk frem og sto foran kongen og sa: Konge, du har hittil mange ganger lyttet til mine ord når vi har kjempet mot våre brødre, lamanittene.\n\n4 Og nå, konge, hvis du ikke synes jeg har vært en ulønnsom tjener, og hvis du hittil overhodet har lyttet til mine ord og de har vært til nytte for deg, skulle jeg også ønske du ville lytte til mine ord denne gang, og jeg vil være din tjener og fri dette folk ut av trelldom.\n\n5 Og kongen lot ham tale, og Gideon sa til ham:\n\n6 Se porten i muren på baksiden av byen. Lamanittene, eller lamanittenes vakter, er drukne om natten. La oss derfor sende ut en kunngjøring blant hele dette folk hvor vi ber dem samle sammen sitt småfe og storfe, så de kan drive dem ut i villmarken i løpet av natten.\n\n7 Og jeg vil på din befaling gå og betale lamanittene den siste vinskatten. Og de vil bli drukne, og vi vil passere gjennom den hemmelige porten til venstre for deres leir når de er drukne og sover.\n\n8 Slik vil vi dra med våre kvinner og barn, vårt småfe og vårt storfe ut i villmarken, og vi vil reise utenom Shiloms land.\n\n9 Og det skjedde at kongen lyttet til Gideons ord.\n\n10 Og kong Limhi lot sitt folk samle sine hjorder, og han sendte vinskatten til lamanittene. Og han sendte også mer vin som gave til dem, og de drakk rikelig av vinen som kong Limhi sendte til dem.\n\n11 Og det skjedde at kong Limhis folk dro ut i villmarken om natten med sitt småfe og sitt storfe, og de la veien utenom Shiloms land i villmarken og bøyde av og satte kursen mot Zarahemlas land, ledet av Ammon og hans brødre.\n\n12 Og de hadde tatt med seg alt sitt gull og sølv og sine kostelige ting som de kunne bære og også sine fødemidler ut i villmarken, og de fortsatte sin reise.\n\n13 Og etter å ha reist mange dager i villmarken kom de frem til Zarahemlas land og sluttet seg til Mosiahs folk og ble underlagt Mosiah.\n\n14 Og det skjedde at Mosiah tok imot dem med glede, og han mottok også deres opptegnelser og også de opptegnelser som var blitt funnet av Limhis folk.\n\n15 Og nå skjedde det at da lamanittene oppdaget at Limhis folk hadde reist ut av landet i løpet av natten, sendte de en hær ut i villmarken for å forfølge dem.\n\n16 Og etter at de hadde forfulgt dem i to dager, kunne de ikke lenger følge sporene deres, derfor gikk de seg bort i villmarken.\n\n", "mosiah 23": "En beretning om Alma og Herrens folk som ble drevet ut i villmarken av kong Noahs folk.\n\nOmfatter kapittel 23 og 24.\n\n[center][font_size=26]Kapittel 23[/font_size][/center]\n\n[i]Alma nekter å være konge – Han tjener som høyprest – Herren refser sitt folk, og lamanittene erobrer Helams land – Amulon, leder for kong Noahs ugudelige prester, regjerer under lamanittenes monark. Ca. 145–121 f.Kr.[/i]\n\n1 Nå hadde Alma blitt varslet av Herren om at kong Noahs hærstyrker ville angripe dem, og hadde gjort dette kjent for sitt folk. Derfor samlet de sine hjorder og tok med seg noe av sitt korn og dro ut i villmarken foran kong Noahs hærstyrker.\n\n2 Og Herren styrket dem så kong Noahs folk ikke kunne innhente dem for å drepe dem.\n\n3 Og de flyktet åtte dagsreiser ut i villmarken.\n\n4 Og de kom til et land, ja, et meget vakkert og deilig land, et land med rent vann.\n\n5 Og de slo opp sine telt og begynte å dyrke jorden og begynte å bygge bygninger, ja, de var flittige og arbeidet overmåte hårdt.\n\n6 Og folket ønsket at Alma skulle være deres konge, for han var elsket av sitt folk.\n\n7 Men han sa til dem: Se, det er ikke godt for oss å ha en konge, for så sier Herren: Dere skal ikke akte ett menneske mer enn et annet, heller ikke skal ett menneske føle seg hevet over et annet. Derfor sier jeg dere at det ikke er godt for dere å ha en konge.\n\n8 Ikke desto mindre, hvis det var mulig for dere alltid å få rettferdige menn til å være deres konger, ville det være godt for dere å ha en konge.\n\n9 Men husk kong Noah og hans presters synder, og jeg ble selv fanget i en snare og gjorde mange ting som var avskyelige i Herrens øyne og som forårsaket smertefull omvendelse hos meg.\n\n10 Men etter stor trengsel hørte Herren mine rop og besvarte mine bønner og har gjort meg til et redskap i sin hånd ved å bringe så mange av dere til kunnskap om hans sannhet.\n\n11 Likevel roser jeg meg ikke av dette, for jeg er uverdig til å rose meg selv.\n\n12 Og nå sier jeg til dere: Dere har vært undertrykket av kong Noah, og har vært i trelldom under ham og hans prester, og er blitt ført ut i synd av dem. Derfor var dere bundet med syndens bånd.\n\n13 Og når dere nå ved Guds kraft er blitt befridd fra disse lenker – ja, fra kong Noah og hans folks hender og også fra misgjerningenes lenker – ønsker jeg at dere skal holde fast ved denne frihet hvorved dere er gjort fri, og ikke betro noen mann å være konge over dere.\n\n14 Og betro heller ingen å være deres lærer eller åndelige leder uten at han er en Guds mann som vandrer på hans veier og holder hans bud.\n\n15 Slik lærte Alma sitt folk at enhver skulle elske sin neste som seg selv så det ikke skulle være noen stridigheter blant dem.\n\n16 Og Alma var deres høyprest, for han hadde grunnlagt deres kirke.\n\n17 Og det skjedde at ingen mottok myndighet til å forkynne eller undervise uten at det var ved ham fra Gud. Derfor innviet han alle deres prester og alle deres lærere, og ingen ble innviet uten at de var rettferdige menn.\n\n18 Derfor våket de over sitt folk og livnærte dem med det som har med rettferdighet å gjøre.\n\n19 Og det skjedde at det begynte å gå dem overmåte vel i landet, og de kalte landet Helam.\n\n20 Og det skjedde at de formerte seg, det gikk dem overmåte vel i Helams land, og de bygget en by som de kalte Helams by.\n\n21 Likevel finner Herren det tjenlig å refse sitt folk, ja, han prøver deres tålmodighet og deres tro.\n\n22 Ikke desto mindre, enhver som setter sin lit til ham, skal bli løftet opp på den siste dag, ja, og slik var det med dette folk.\n\n23 For se, jeg vil vise dere at de ble ført i trelldom, og ingen andre kunne befri dem enn Herren deres Gud – Abrahams, Isaks og Jakobs Gud.\n\n24 Og det skjedde at han fridde dem ut, og han viste dem sin mektige kraft, og stor var deres glede.\n\n25 For se, det skjedde at mens de var i Helams land, ja, i byen Helam, mens de dyrket det omkringliggende landområde, se, da kom en hær lamanitter inn over landets grenser.\n\n26 Nå skjedde det at Almas brødre flyktet fra sine marker og samlet seg i byen Helam, og de ble meget redde ved synet av lamanittene.\n\n27 Men Alma gikk frem og sto blant dem og formante dem til ikke å være redde, men at de skulle huske Herren sin Gud, og han ville befri dem.\n\n28 Derfor kuet de sin frykt og begynte å rope til Herren at han ville bløtgjøre lamanittenes hjerter, så de ville spare dem og deres hustruer og deres barn.\n\n29 Og det skjedde at Herren bløtgjorde lamanittenes hjerter. Og Alma og hans brødre gikk frem og overga seg i deres hender, og lamanittene tok Helams land i besittelse.\n\n30 Nå hadde lamanittenes hærstyrker som hadde forfulgt kong Limhis folk, gått seg bort i villmarken i mange dager.\n\n31 Og se, de hadde funnet kong Noahs prester på et sted de kalte Amulon, og de hadde begynt å ta Amulons land i besittelse og hadde begynt å dyrke jorden.\n\n32 Nå var Amulon navnet på disse prestenes leder.\n\n33 Og det skjedde at Amulon bønnfalt lamanittene, og han sendte også deres hustruer, som var lamanittenes døtre, mot dem for å bønnfalle sine brødre om ikke å drepe deres ektemenn.\n\n34 Og lamanittene hadde medlidenhet med Amulon og hans brødre og drepte dem ikke på grunn av deres hustruer.\n\n35 Og Amulon og hans brødre sluttet seg til lamanittene, og de reiste omkring i villmarken på leting etter Nephis land da de oppdaget Helams land, som Alma og hans brødre hadde tatt i besittelse.\n\n36 Og det skjedde at lamanittene lovet Alma og hans brødre at hvis de ville vise dem veien som førte til Nephis land, ville de skjenke dem livet og friheten.\n\n37 Men etter at Alma hadde vist dem veien som førte til Nephis land, ville ikke lamanittene holde sitt løfte, men de satte ut vakter over Alma og hans brødre rundt omkring i Helams land.\n\n38 Og resten av dem dro til Nephis land, og en del av dem vendte tilbake til Helams land og hadde også med seg hustruene og barna til de vaktene som var blitt etterlatt i landet.\n\n39 Og lamanittenes konge hadde gitt Amulon tillatelse til å være konge og regent over hans folk som var i Helams land. Likevel skulle han ikke ha myndighet til å gjøre noe som var mot lamanittenes konges vilje.\n\n", "mosiah 24": "[center][font_size=26]Kapittel 24[/font_size][/center]\n\n[i]Amulon forfølger Alma og hans folk – De vil bli henrettet hvis de ber – Herren får deres byrder til å virke lette – Han frir dem ut av trelldom, og de vender tilbake til Zarahemla. Ca. 145–120 f.Kr.[/i]\n\n1 Og det skjedde at Amulon vant yndest i lamanittenes konges øyne, derfor tillot lamanittenes konge at han og hans brødre ble utnevnt til lærere over hans folk, ja, over det folk som var i Shemlons land og i Shiloms land og i Amulons land.\n\n2 For lamanittene hadde tatt alle disse land i besittelse, derfor hadde lamanittenes konge utnevnt konger over alle disse land.\n\n3 Og nå het lamanittenes konge Laman, for han var blitt oppkalt etter sin far. Derfor ble han kalt kong Laman, og han var konge over et tallrikt folk.\n\n4 Og han utnevnte lærere fra Amulons brødre i hvert land som var i hans folks besittelse, og slik begynte Nephis språk å bli undervist blant hele det lamanittiske folk.\n\n5 Og de var et innbyrdes fredelig folk, likevel kjente de ikke Gud. Amulons brødre underviste dem heller ikke noe om Herren deres Gud eller om Moseloven, og lærte dem heller ikke Abinadis ord.\n\n6 Men de underviste dem så de skulle føre sin opptegnelse, og så de kunne skrive til hverandre.\n\n7 Og slik begynte lamanittene å bli stadig rikere, og de begynte å handle med hverandre og bli mektige og begynte å bli et listig og klokt folk hva verdens visdom angår, ja, et meget listig folk som frydet seg over allslags ugudelighet og plyndring unntatt blant sine egne brødre.\n\n8 Og nå skjedde det at Amulon begynte å utøve myndighet over Alma og hans brødre og begynte å forfølge ham og fikk sine barn til å forfølge deres barn.\n\n9 For Amulon kjente Alma, visste at han hadde vært en av kongens prester, og at det var han som trodde Abinadis ord og ble drevet på flukt av kongen. Og derfor var han sint på ham, for han var underlagt kong Laman; likevel utøvet han myndighet over dem og påla dem arbeidsoppgaver og satte arbeidsfogder over dem.\n\n10 Og det skjedde at deres lidelser var så store at de begynte å rope med stor kraft til Gud.\n\n11 Og Amulon befalte dem at de skulle holde opp med å rope. Og han satte vakter over dem for å passe på dem, så alle som ble grepet i å påkalle Gud, skulle drepes.\n\n12 Og Alma og hans folk oppløftet ikke sin røst til Herren sin Gud, men åpnet sine hjerter for ham, og han kjente deres hjerters tanker.\n\n13 Og det skjedde at Herrens røst kom til dem i deres lidelser og sa: Løft deres hoder og vær ved godt mot, for jeg kjenner til pakten som dere har inngått med meg, og jeg vil slutte en pakt med mitt folk og fri dem ut av trelldom.\n\n14 Og jeg vil også lette de byrder som er lagt på deres skuldre, så dere ikke engang kan føle dem på ryggen, ja, når dere er i trelldom, og dette vil jeg gjøre så dere heretter kan stå som vitner for meg og så dere med sikkerhet kan vite at jeg, Gud Herren, ser til mitt folk i deres lidelser.\n\n15 Og nå skjedde det at de byrder som var lagt på Alma og hans brødre, ble gjort lette. Ja, Herren styrket dem så de kunne bære sine byrder med letthet, og de underkastet seg hele Herrens vilje med glede og tålmodighet.\n\n16 Og det skjedde at deres tro og tålmodighet var så stor at Herrens røst kom til dem igjen og sa: Vær ved godt mot, for i morgen vil jeg fri dere ut av trelldom.\n\n17 Og han sa til Alma: Du skal gå foran dette folk, og jeg vil gå med deg og fri dette folk ut av trelldom.\n\n18 Nå skjedde det at Alma og hans folk om natten samlet sine hjorder sammen og også noe av sitt korn, ja, hele natten samlet de sine hjorder sammen.\n\n19 Og om morgenen lot Herren en dyp søvn falle over lamanittene, ja, og alle deres arbeidsfogder lå i dyp søvn.\n\n20 Og Alma og hans folk dro ut i villmarken, og da de hadde reist hele dagen, slo de opp sine telt i en dal, og de kalte dalen Alma, fordi han viste vei i villmarken.\n\n21 Ja, og i dalen Alma utøste de sin takk til Gud fordi han hadde vært barmhjertig mot dem og lettet deres byrder og hadde fridd dem ut av trelldom. For de var i trelldom, og ingen andre enn Herren deres Gud kunne befri dem.\n\n22 Og de takket Gud, ja, alle deres menn og alle deres kvinner og alle deres barn som kunne tale, oppløftet sin røst og priste sin Gud.\n\n23 Og nå sa Herren til Alma: Skynd deg og kom dere ut av dette land, du og dette folk, for lamanittene har våknet og forfølger dere. Derfor, kom dere ut av dette land, og jeg vil stanse lamanittene i denne dalen så de ikke forfølger dette folk videre.\n\n24 Og det skjedde at de dro ut av dalen og fortsatte sin reise ut i villmarken.\n\n25 Og etter at de hadde vært i villmarken i tolv dager, kom de frem til Zarahemlas land, og kong Mosiah tok også imot dem med glede.\n\n", "mosiah 25": "[center][font_size=26]Kapittel 25[/font_size][/center]\n\n[i]Etterkommere av Mulek i Zarahemla blir nephitter – De får høre om Almas folk og om Zeniff – Alma døper Limhi og hele hans folk – Mosiah gir Alma tillatelse til å organisere Guds Kirke. Ca. 120 f.Kr.[/i]\n\n1 Og nå lot kong Mosiah hele folket bli samlet.\n\n2 Nå var det ikke så mange av Nephis barn – eller så mange av dem som var Nephis etterkommere – som det var av Zarahemlas folk og de som ble med ham ut i villmarken. Og Zarahemla var en etterkommer av Mulek.\n\n3 Og det var ikke så mange av Nephis og Zarahemlas folk som det var av lamanittene, ja, de var ikke halvparten så mange.\n\n4 Og nå var hele Nephis folk forsamlet, og også hele Zarahemlas folk, og de var forsamlet i to grupper.\n\n5 Og det skjedde at Mosiah leste, og lot lese, Zeniffs opptegnelser for sitt folk. Ja, han leste opptegnelsene om Zeniffs folk – fra den tid de forlot Zarahemlas land til de vendte tilbake igjen.\n\n6 Og han leste også beretningen om Alma og hans brødre og alle deres lidelser, fra den tid de forlot Zarahemlas land og til den tid de vendte tilbake igjen.\n\n7 Og da Mosiah hadde lest opptegnelsene, ble hans folk som oppholdt seg i landet, slått av undring og forbauselse.\n\n8 For de visste ikke hva de skulle tro, for da de så dem som var fridd ut av trelldom, ble de fylt med overmåte stor glede.\n\n9 Og videre, når de tenkte på sine brødre som var blitt drept av lamanittene, ble de fylt med sorg og felte mange sorgens tårer.\n\n10 Og videre, når de tenkte på Guds umiddelbare godhet og hans makt til å fri Alma og hans brødre ut av lamanittenes hender og ut av trelldom, hevet de sin røst og takket Gud.\n\n11 Og videre, når de tenkte på lamanittene som var deres brødre, på deres syndige og fordervede tilstand, ble de fylt av smerte og kval for deres sjelers velferd.\n\n12 Og det skjedde at de som var barn av Amulon og hans brødre, som hadde tatt lamanittenes døtre til hustruer, var misfornøyde med sine fedres oppførsel, og de ville ikke lenger kalles ved sine fedres navn. Derfor påtok de seg Nephis navn, så de kunne kalles Nephis barn og regnes blant dem som ble kalt nephitter.\n\n13 Og nå ble hele Zarahemlas folk regnet blant nephittene, og dette fordi riket ikke var blitt overlatt til andre enn dem som var Nephis etterkommere.\n\n14 Og nå skjedde det at da Mosiah hadde sluttet å tale til og lese for folket, ønsket han at Alma også skulle tale til folket.\n\n15 Og Alma talte til dem mens de var forsamlet i store grupper, og han gikk fra gruppe til gruppe og forkynte for folket, omvendelse og tro på Herren.\n\n16 Og han formante Limhis og hans brødres folk, alle dem som var blitt befridd fra trelldom, at de skulle huske at det var Herren som hadde befridd dem.\n\n17 Og det skjedde at etter at Alma hadde undervist folket om mange ting og hadde avsluttet sin tale til dem, at kong Limhi ønsket å bli døpt, og hele hans folk ønsket også å bli døpt.\n\n18 Derfor gikk Alma ut i vannet og døpte dem, ja, han døpte dem på samme måte som han døpte sine brødre i Mormons vann. Ja, og alle han døpte, tilhørte Guds kirke fordi de trodde på Almas ord.\n\n19 Og det skjedde at kong Mosiah tillot Alma å opprette menigheter overalt i Zarahemlas land og ga ham myndighet til å ordinere prester og lærere over hver menighet.\n\n20 Nå ble dette gjort fordi det var så mange mennesker at ikke alle kunne ledes av én lærer. Heller ikke kunne de alle høre Guds ord i én forsamling.\n\n21 Derfor samlet de seg i forskjellige grupper som ble kalt menigheter. Hver menighet hadde sine prester og sine lærere, og hver prest forkynte ordet slik Alma talte det til ham.\n\n22 Og selv om det altså var mange menigheter, var de alle én kirke – ja, Guds kirke – for det ble ikke forkynt noe annet i noen av menighetene enn omvendelse og tro på Gud.\n\n23 Og nå var det syv menigheter i Zarahemlas land, og det skjedde at alle som ønsket å påta seg Kristi navn, eller Guds navn, sluttet seg til Guds menigheter.\n\n24 Og de ble kalt Guds folk. Og Herren utøste sin Ånd over dem, og de ble velsignet og det gikk dem vel i landet.\n\n", "mosiah 26": "[center][font_size=26]Kapittel 26[/font_size][/center]\n\n[i]Mange medlemmer av Kirken ledes ut i synd av de vantro – Alma blir lovet evig liv – De som omvender seg og blir døpt, blir tilgitt – Kirkens medlemmer som lever i synd, men som omvender seg og bekjenner for Alma og for Herren, vil bli tilgitt, ellers vil de ikke bli regnet blant Kirkens folk. Ca. 120–100 f.Kr.[/i]\n\n1 Nå skjedde det at det var mange av den oppvoksende generasjon som ikke kunne forstå kong Benjamins ord, for de var små barn da han talte til sitt folk, og de trodde ikke på sine fedres overleveringer.\n\n2 De trodde ikke det som var blitt sagt om de dødes oppstandelse, heller ikke trodde de på Kristi komme.\n\n3 Og nå, på grunn av sin vantro kunne de ikke forstå Guds ord, og deres hjerter var forherdet.\n\n4 Og de ville ikke bli døpt. Heller ikke ville de slutte seg til kirken. Og de var et adskilt folk med hensyn til sin tro og forble alltid siden i sin kjødelige og syndige tilstand, for de ville ikke påkalle Herren sin Gud.\n\n5 Og nå, under kong Mosiahs regjeringstid var de ikke halvparten så tallrike som Guds folk, men på grunn av frafall blant brødrene ble de mer tallrike.\n\n6 For det skjedde at de bedro mange som var i kirken, med sine smigrende ord og fikk dem til å begå mange synder. Derfor ble det nødvendig at de som begikk synd, som var i kirken, ble irettesatt av kirken.\n\n7 Og det skjedde at de ble ført frem for prestene og overlatt til prestene av lærerne. Og prestene førte dem frem for Alma, som var høypresten.\n\n8 Nå hadde kong Mosiah gitt Alma myndighet over kirken.\n\n9 Og det skjedde at Alma ikke visste noe om dem, men det var mange vitner mot dem, ja, folket sto frem og vitnet om alle deres mange synder.\n\n10 Noe slikt hadde ikke hendt i kirken før, derfor var Alma bekymret og lot dem føre frem for kongen.\n\n11 Og han sa til kongen: Se, her er mange som vi har ført frem for deg, som er anklaget av sine brødre. Ja, og de er blitt grepet i forskjellige synder, og de omvender seg ikke fra sine synder. Derfor har vi ført dem frem for deg så du kan dømme dem for deres overtredelser.\n\n12 Men kong Mosiah sa til Alma: Se, jeg dømmer dem ikke, derfor overlater jeg dem i dine hender for å bli dømt.\n\n13 Og nå ble Alma bekymret igjen, og han gikk og spurte Herren hva han skulle gjøre med denne saken, for han var redd for å gjøre noe som var galt i Guds øyne.\n\n14 Og det skjedde at etter at han hadde åpnet hele sin sjel for Gud, kom Herrens røst til ham og sa:\n\n15 Velsignet er du, Alma, og velsignet er de som ble døpt i Mormons vann. Du er velsignet på grunn av din overmåte store tro etter bare å ha hørt min tjener Abinadis ord.\n\n16 Og velsignet er de på grunn av sin overmåte store tro etter bare å ha hørt de ord du har talt til dem.\n\n17 Og velsignet er du fordi du har opprettet en kirke blant dette folk. Og de skal grunnfestes, og de skal være mitt folk.\n\n18 Ja, velsignet er dette folk som er villig til å bære mitt navn, for ved mitt navn skal de kalles, og de er mine.\n\n19 Og fordi du har spurt meg om overtrederen, er du velsignet.\n\n20 Du er min tjener, og jeg inngår en pakt med deg om at du skal ha evig liv, og du skal tjene meg og gå frem i mitt navn og samle mine får.\n\n21 Og den som vil høre min røst, skal være mitt får. Og ham skal dere motta i kirken, og ham vil jeg også motta.\n\n22 For se, dette er min kirke, hver den som døpes, skal døpes til omvendelse, og enhver som dere tar imot, skal tro på mitt navn, og ham vil jeg tilgi med gavmild hånd.\n\n23 For det er jeg som påtar meg verdens synder. For det er jeg som har skapt dem, og det er jeg som gir den som tror inntil enden, en plass ved min høyre hånd.\n\n24 For se, ved mitt navn blir de kalt, og hvis de kjenner meg, skal de komme frem og få en plass ved min høyre hånd i all evighet.\n\n25 Og det skal skje at ved lyden av den annen basun skal de som aldri har kjent meg, komme frem og stå for meg.\n\n26 Og da skal de vite at jeg er Herren deres Gud, at jeg er deres Forløser, men de ville ikke bli forløst.\n\n27 Og da vil jeg bekjenne for dem at jeg aldri har kjent dem, og de skal gå bort til evigvarende ild som er beredt for djevelen og hans engler.\n\n28 Derfor sier jeg til deg at den som ikke vil høre min røst, skal dere ikke innlemme i min kirke, for ham vil jeg ikke motta på den siste dag.\n\n29 Derfor sier jeg til deg: Gå, og enhver som begår overtredelser mot meg, skal du dømme i forhold til de synder han har begått, og hvis han bekjenner sine synder for deg og meg og omvender seg i hjertets oppriktighet, skal du tilgi ham, og jeg vil tilgi ham også.\n\n30 Ja, og så ofte som mitt folk omvender seg, vil jeg tilgi dem deres overtredelser mot meg.\n\n31 Og dere skal også tilgi hverandres overtredelser, for sannelig sier jeg dere, den som ikke tilgir sin nestes overtredelser når han sier han omvender seg, har bragt seg selv under fordømmelse.\n\n32 Nå sier jeg til deg: Gå, og den som ikke vil omvende seg fra sine synder, skal ikke regnes blant mitt folk, og dette skal gjelde fra nå av.\n\n33 Og det skjedde at da Alma hadde hørt disse ord, skrev han dem ned så han kunne ha dem, og for å kunne dømme denne kirkens folk i henhold til Guds befalinger.\n\n34 Og det skjedde at Alma gikk og dømte dem som var blitt grepet i misgjerning, ifølge Herrens ord.\n\n35 Og enhver som omvendte seg fra sine synder og bekjente dem, regnet han blant kirkens folk.\n\n36 Og de som ikke ville bekjenne sine synder og omvende seg fra sin misgjerning, ble ikke regnet blant kirkens folk, og deres navn ble strøket ut.\n\n37 Og det skjedde at Alma ordnet alle kirkens anliggender. Og de begynte igjen å ha fred, og det gikk overmåte vel med alle kirkens anliggender, de tok seg i vare overfor Gud, mottok mange og døpte mange.\n\n38 Og alt dette gjorde Alma og hans medarbeidere som ledet kirken. De vandret med all flid, underviste Guds ord i alle ting, hadde alle slags lidelser idet de ble forfulgt av alle dem som ikke tilhørte Guds kirke.\n\n39 Og de irettesatte sine brødre, og enhver av dem ble også irettesatt ved Guds ord i forhold til sine synder – de synder de hadde begått – og ble befalt av Gud å be uavlatelig og takke for alle ting.\n\n", "mosiah 27": "[center][font_size=26]Kapittel 27[/font_size][/center]\n\n[i]Mosiah forbyr forfølgelse og påbyr likhet – Alma den yngre og Mosiahs fire sønner forsøker å ødelegge Kirken – En engel viser seg og befaler dem å slutte med sine onde handlinger – Alma blir slått stum – Hele menneskeheten må bli født på ny for å oppnå frelse – Alma og Mosiahs sønner forkynner det glade budskap. Ca. 100–92 f.Kr.[/i]\n\n1 Og nå skjedde det at den forfølgelse som de vantro utsatte kirken for, ble så stor at kirkens medlemmer begynte å knurre og beklage seg til sine ledere om saken, og de beklaget seg til Alma. Og Alma forela saken for kong Mosiah, og Mosiah rådførte seg med sine prester.\n\n2 Og det skjedde at kong Mosiah sendte ut en kunngjøring over hele landet om at ingen vantro skulle forfølge noen av dem som tilhørte Guds kirke.\n\n3 Og alle menigheter fikk streng befaling om at det ikke skulle være noen forfølgelse blant dem, at det skulle være likhet blant alle mennesker,\n\n4 at de ikke skulle la stolthet eller hovmod forstyrre freden, at enhver skulle akte sin neste som seg selv og arbeide med sine egne hender for å forsørge seg.\n\n5 Ja, og alle deres prester og lærere skulle arbeide med sine egne hender for å forsørge seg – i alle tilfeller unntatt under sykdom eller i stor nød – og ved å gjøre dette mottok de rikelig av Guds nåde.\n\n6 Og det begynte igjen å bli fred i landet og folket begynte å bli meget tallrikt og begynte å bre seg utover hele landet, ja mot nord og mot syd, mot øst og mot vest, og de bygget store byer og landsbyer i alle deler av landet.\n\n7 Og Herren så til dem og ga dem fremgang, og de ble et stort og velstående folk.\n\n8 Nå ble Mosiahs sønner regnet blant de vantro, og en av Almas sønner ble også regnet blant dem, og han ble kalt Alma etter sin far. Likevel ble han en meget ugudelig og en avgudsdyrkende mann. Og han var en mann av mange ord og talte meget smigrende til folket, derfor fikk han mange av folket til begå de samme misgjerninger som han.\n\n9 Og han ble en stor hindring for Guds kirkes fremgang, for han stjal folkets hjerter, var årsak til stor splid blant folket og ga Guds fiende anledning til å utøve sin makt over dem.\n\n10 Og nå skjedde det at mens han gikk omkring for å ødelegge Guds kirke – for han gikk omkring i all hemmelighet sammen med Mosiahs sønner og forsøkte å ødelegge kirken og føre Herrens folk på villspor, stikk i strid med Guds, ja, også med kongens befalinger –\n\n11 Og som jeg sa til dere, mens de gikk omkring og gjorde opprør mot Gud, se, da viste Herrens engel seg for dem, og han kom ned som i en sky, og han talte som med en tordenrøst som fikk jorden de sto på, til å skjelve.\n\n12 Og så stor var deres forbauselse at de falt til jorden og forsto ikke de ord han talte til dem.\n\n13 Likevel ropte han igjen og sa: Alma, reis deg og stå frem, for hvorfor forfølger du Guds kirke? For Herren har sagt: Dette er min kirke, og jeg vil grunnfeste den, og intet annet skal omstyrte den enn mitt folks overtredelse.\n\n14 Og engelen sa videre: Se, Herren har hørt sitt folks bønner og sin tjener Almas, din fars, bønner også, for han har bedt i stor tro for deg om at du måtte bringes til kunnskap om sannheten. Derfor, i denne hensikt har jeg kommet for å overbevise deg om Guds kraft og myndighet, så hans tjeneres bønner kunne bli besvart i forhold til deres tro.\n\n15 Og se, kan du bestride Guds kraft? For se, får ikke min røst jorden til å skjelve? Og kan du ikke også se meg fremfor deg? Og jeg er sendt fra Gud.\n\n16 Nå sier jeg deg: Gå, og husk dine fedres fangenskap i Helams land og i Nephis land, og husk hvor store ting han har gjort for dem. For de var i trelldom, og han befridde dem. Og nå sier jeg til deg, Alma: Gå din vei og forsøk ikke mer å ødelegge kirken, så deres bønner kan bli besvart selv om du skulle ønske å bli vist bort.\n\n17 Og nå skjedde det at dette var de siste ord som engelen talte til Alma, og han forlot dem.\n\n18 Og nå falt Alma og de som var med ham, igjen til jorden, for de var meget forbauset, for med sine egne øyne hadde de sett en Herrens engel, og hans røst var som torden som rystet jorden, og de visste at det ikke var noe annet enn Guds kraft som kunne ryste jorden og få den til å skjelve som om den skulle gå i stykker.\n\n19 Og Alma var så forbauset at han ble stum så han ikke kunne åpne sin munn. Ja, og han ble svak, ja, så han ikke kunne bevege sine hender. Derfor ble han tatt av dem som var med ham og båret hjelpeløs helt til han ble lagt fremfor sin far.\n\n20 Og de fortalte hans far alt som hadde hendt dem, og hans far frydet seg, for han visste at det var Guds kraft.\n\n21 Og han lot en folkemengde komme sammen så de kunne være vitne til hva Herren hadde gjort for hans sønn og også for dem som var med ham.\n\n22 Og han lot prestene komme sammen, og de begynte å faste og be til Herren sin Gud om at han ville åpne Almas munn så han kunne tale, og også at hans lemmer måtte få sin styrke tilbake så folkets øyne kunne bli åpnet og de kunne se og forstå Guds godhet og herlighet.\n\n23 Og det skjedde at etter at de hadde fastet og bedt i et tidsrom av to dager og to netter, fikk Almas lemmer sin styrke tilbake, og han sto opp og begynte å tale til dem og ba dem være ved godt mot.\n\n24 For, sa han, jeg har omvendt meg fra mine synder og er blitt forløst av Herren. Se, jeg er født av Ånden.\n\n25 Og Herren sa til meg: Bli ikke forundret over at hele menneskeheten, ja, menn og kvinner, alle nasjoner, slekter, tungemål og folk, må bli født på ny, ja, født av Gud, og bli forandret fra sin kjødelige og falne tilstand til en rettferdig tilstand og bli forløst av Gud og bli hans sønner og døtre.\n\n26 Og på denne måten blir de nye skapninger, og hvis de ikke gjør dette, kan de på ingen måte arve Guds rike.\n\n27 Jeg sier dere at hvis dette ikke skjer, må de vises bort, og dette vet jeg, for jeg var nær ved å bli vist bort.\n\n28 Ikke desto mindre, etter å ha kjempet meg gjennom mange trengsler og omvendt meg nesten til døde, har Herren i sin barmhjertighet funnet det gavnlig å rive meg ut av en evigvarende ild, og jeg er født av Gud.\n\n29 Min sjel er blitt forløst fra bitterhets galle og syndens lenker. Jeg var i den mørkeste avgrunn, men nå ser jeg Guds strålende lys. Min sjel var sønderrevet i evig pinsel, men jeg er revet ut, og min sjel pines ikke mer.\n\n30 Jeg forkastet min Forløser og fornektet det som var blitt uttalt ved våre fedre. Men nå som de kan forutse at han vil komme og at han husker enhver skapning som han har skapt, vil han åpenbare seg for alle.\n\n31 Ja, hvert kne skal bøyes og hver tunge bekjenne for ham. Ja, på den siste dag når alle mennesker skal stå frem og dømmes av ham, da skal de bekjenne at han er Gud. Da skal de som lever uten Gud i verden, bekjenne at det er rettferdig for dem å bli dømt til en evigvarende straff, og de skal skjelve og beve og krype sammen under hans altseende blikk.\n\n32 Og nå skjedde det at fra denne tid av begynte Alma å undervise folket, og de som var sammen med Alma da engelen viste seg for dem. De reiste rundt omkring i hele landet, bekjentgjorde for hele folket hva de hadde hørt og sett, og forkynte Guds ord under stor trengsel, ble heftig forfulgt av de vantro og ble slått av mange av dem.\n\n33 Men til tross for alt dette var de til stor trøst for kirken, styrket deres tro og formante dem med langmodighet og under store anstrengelser til å holde Guds bud.\n\n34 Og fire av dem var Mosiahs sønner, og deres navn var Ammon og Aaron og Omner og Himni. Dette var Mosiahs sønners navn.\n\n35 Og de reiste rundt omkring i hele Zarahemlas land og blant hele det folk som kong Mosiah regjerte over, og strevde iherdig for å utbedre all den skade de hadde påført kirken, bekjente alle sine synder og fortalte alt de hadde sett, og forklarte profetiene og Skriftene for alle som ønsket å høre dem.\n\n36 Og slik var de redskaper i Guds hender til å bringe mange til kunnskap om sannheten, ja, til kunnskap om sin Forløser.\n\n37 Og hvor velsignet er de ikke! For de forkynte fred, de forkynte godt budskap om det gode, og de fortalte folket at Herren regjerer.\n\n", "mosiah 28": "[center][font_size=26]Kapittel 28[/font_size][/center]\n\n[i]Mosiahs sønner drar ut for å forkynne for lamanittene – Mosiah bruker de to seer-stenene og oversetter jareditt-platene. Ca. 92 f.Kr.[/i]\n\n1 Nå skjedde det at etter at Mosiahs sønner hadde gjort alle disse ting, tok de et lite antall med seg og vendte tilbake til sin far, kongen, og spurte om han ville tillate at de sammen med dem de hadde valgt ut, kunne dra opp til Nephis land og forkynne det de hadde hørt, så de kunne gi Guds ord til sine brødre, lamanittene –\n\n2 så de kanskje kunne bringe dem til kunnskap om Herren deres Gud, overbevise dem om deres fedres synder og så de kanskje kunne helbrede dem for deres hat til nephittene, så de også kunne fryde seg i Herren sin Gud og så de kunne bli vennlige mot hverandre, og så det ikke mer skulle være stridigheter i hele det land som Herren deres Gud hadde gitt dem.\n\n3 Nå ønsket de at frelse skulle forkynnes for enhver skapning, for de kunne ikke holde ut at noen menneskesjel skulle forgå. Ja, bare tanken på at en sjel skulle lide uendelig pine, fikk dem til å skjelve og beve.\n\n4 Og slik virket Herrens Ånd på dem, for de var syndere av aller verste slag. Og Herren fant det for godt i sin grenseløse barmhjertighet å spare dem. Likevel led de store sjelekvaler på grunn av sine synder, led meget og fryktet at de skulle bli vist bort for evig.\n\n5 Og det skjedde at de bønnfalt sin far i mange dager om å få dra opp til Nephis land.\n\n6 Og kong Mosiah gikk og spurte Herren om han skulle la sine sønner dra opp blant lamanittene for å forkynne ordet.\n\n7 Og Herren sa til Mosiah: La dem dra opp, for mange skal tro på deres ord, og de skal få evig liv. Og jeg vil fri dine sønner ut av lamanittenes hender.\n\n8 Og det skjedde at Mosiah lot dem dra ut og gjøre som de hadde bedt om.\n\n9 Og de reiste ut i villmarken for å dra opp og forkynne ordet blant lamanittene, og jeg skal senere gi en beretning om hvordan det gikk med dem.\n\n10 Nå hadde ikke kong Mosiah noen han kunne overlate riket til, for ingen av hans sønner ville ta imot riket.\n\n11 Derfor tok han opptegnelsene som var gravert på messingplatene, og også Nephis plater og alle de ting som han hadde tatt vare på og oppbevart ifølge Guds befalinger, etter å ha oversatt og fått skrevet de opptegnelser som var på gullplatene som hadde blitt funnet av Limhis folk og som ble overlevert til ham av Limhi.\n\n12 Og dette gjorde han fordi hans folk var meget spent, for de ønsket meget sterkt å få vite noe om de mennesker som var blitt drept.\n\n13 Og nå oversatte han dem ved hjelp av de to stenene som var innfattet i en bue.\n\n14 Nå var disse beredt fra begynnelsen av og ble overlevert fra generasjon til generasjon til oversettelse av språk.\n\n15 Og de er blitt oppbevart og tatt vare på ved Herrens hånd, så han kunne avsløre for enhver skapning som skulle bo i landet, sitt folks misgjerninger og avskyeligheter.\n\n16 Og den som har disse ting, kalles en seer – som i fordums tid.\n\n17 Etter at Mosiah nå hadde oversatt disse opptegnelsene, se, de ga en beretning om de mennesker som ble drept – fra de ble drept og tilbake til den tid da det store tårn ble bygget, da Herren forvirret folkets språk og de ble adspredt over hele jordens overflate – ja, fra denne tid og tilbake til Adams skapelse.\n\n18 Denne beretningen fremkalte overmåte stor sorg hos Mosiahs folk, ja, de ble fylt av sorg. Likevel ga den dem stor kunnskap som de frydet seg over.\n\n19 Og denne beretningen skal bli skrevet senere, for se, det er nødvendig at alle mennesker får kjennskap til de ting som er skrevet i denne beretningen.\n\n20 Og nå, som jeg sa til dere, etter at kong Mosiah hadde gjort disse ting, tok han messingplatene og alle de ting som han hadde oppbevart, og overleverte dem til Alma, som var Almas sønn – ja, alle opptegnelsene og også uttyderne overleverte han – og befalte ham at han skulle oppbevare og ta vare på dem og også føre en opptegnelse over folket og overlevere dem fra generasjon til generasjon slik de var blitt overlevert fra den tid Lehi forlot Jerusalem.\n\n", "mosiah 29": "[center][font_size=26]Kapittel 29[/font_size][/center]\n\n[i]Mosiah foreslår at det velges dommere i stedet for en konge – Urettferdige konger fører sitt folk inn i synd – Alma den yngre velges til øverste dommer ved folkets røst – Han er også høypresten over Kirken – Alma den eldre og Mosiah dør. Ca. 92–91 f.Kr.[/i]\n\n1 Da nå Mosiah hadde gjort dette, sendte han bud ut over hele landet blant hele folket da han ønsket å vite hvem som skulle være deres konge.\n\n2 Og det skjedde at folkets røst lød slik: Vi ønsker at din sønn Aaron skal være vår konge og vår regent.\n\n3 Nå hadde Aaron dratt opp til Nephis land, derfor kunne ikke kongen overlate riket til ham. Aaron ville heller ikke overta riket, ja, ingen av Mosiahs sønner var villige til å overta riket.\n\n4 Derfor sendte kong Mosiah bud ut blant folket igjen. Ja, han sendte en skrivelse ut blant folket, og dette er de ord som ble skrevet:\n\n5 Se, dere som er mitt folk eller mine brødre, for jeg betrakter dere som brødre. Jeg ønsker at dere skal overveie den sak dere er bedt om å overveie, for dere ønsker å ha en konge.\n\n6 Nå forteller jeg dere at han som riket med rette tilhører, har avslått og vil ikke overta riket.\n\n7 Og hvis det nå skulle bli utnevnt en annen i hans sted, se, da er jeg redd for at det ville oppstå stridigheter blant dere. Og hvem vet om ikke min sønn, som riket med rette tilhører, kunne bli sint og trekke med seg en del av dette folk, noe som ville føre til kriger og stridigheter blant dere, noe som igjen ville forårsake stor blodsutgytelse, og at man fordreier Herrens vei og ødelegger mange menneskesjeler.\n\n8 Nå sier jeg dere: La oss være kloke og overveie disse ting, for vi har ingen rett til å ta livet av min sønn. Heller ikke har vi noen rett til å ta livet av en annen som måtte bli utnevnt i hans sted.\n\n9 Og hvis min sønn skulle vende tilbake til sin stolthet og sine verdiløse ting, ville han tilbakekalle det som han har sagt, og kreve sin rett til riket, noe som ville få ham, og også dette folk, til å begå stor synd.\n\n10 Og la oss nå være kloke og forutse dette og gjøre det som vil sikre freden for dette folk.\n\n11 Derfor vil jeg være konge for dere resten av mine dager, men la oss likevel utnevne dommere til å dømme dette folk ifølge vår lov, og vi vil på ny ordne dette folks anliggender, for vi vil utnevne kloke menn til å være dommere som vil dømme dette folk ifølge Guds bud.\n\n12 Nå er det bedre for et menneske å bli dømt av Gud enn av mennesker, for Guds dom er alltid rettferdig, men menneskenes dom er ikke alltid rettferdig.\n\n13 Hvis det derfor var mulig for dere å få rettferdige menn til å være deres konger som ville grunnfeste Guds lover og dømme dette folk ifølge hans bud, ja, hvis dere kunne få menn til å være deres konger som ville gjøre slik min far Benjamin gjorde for dette folk, jeg sier dere at hvis det alltid kunne være slik, da ville det være tjenlig for dere alltid å ha en konge til å regjere over dere.\n\n14 Og jeg har selv arbeidet av all kraft og med alle de evner jeg har vært i besittelse av, for å lære dere Guds bud og opprette fred rundt omkring i landet, så det ikke skulle være noen kriger eller stridigheter, hverken tyveri eller plyndring, hverken mord eller noen slags misgjerning.\n\n15 Og enhver som har begått en synd, har jeg straffet ifølge den overtredelse han har begått, og ifølge den lov som er gitt til oss av våre fedre.\n\n16 Nå sier jeg dere at ettersom ikke alle mennesker er rettferdige, er det ikke tjenlig for dere å ha en konge eller konger til å regjere over dere.\n\n17 For se, hvor mange synder kan ikke én ugudelig konge være årsak til, ja, og hvilke store ødeleggelser!\n\n18 Ja, husk kong Noah, hans ugudelighet og hans avskyeligheter og også hans folks ugudelighet og avskyeligheter. Se hvilke store ødeleggelser som kom over dem, og på grunn av sine synder ble de også ført i trelldom.\n\n19 Og om det ikke hadde vært for deres allvitende Skapers inngripen – på grunn av deres oppriktige omvendelse – måtte de uunngåelig ha vært i trelldom inntil nå.\n\n20 Men se, han befridde dem fordi de ydmyket seg for ham. Og fordi de ropte med stor kraft til ham, fridde han dem ut av trelldom. Og slik virker Herren med sin kraft i alle forhold blant menneskenes barn og rekker ut barmhjertighetens arm mot dem som setter sin lit til ham.\n\n21 Og se, nå sier jeg dere, dere kan ikke avsette en konge som er full av synd, uten at det blir stor strid og stor blodsutgytelse.\n\n22 For se, han har sine venner som deltar i hans synder, og han omgir seg med sin livvakt og opphever lover gitt av dem som har regjert i rettferdighet før ham. Og han tråkker Guds bud under sin fot.\n\n23 Og han vedtar lover og sender dem ut blant sitt folk, ja, lover tilpasset hans egen ugudelighet. Og enhver som ikke adlyder hans lover, lar han drepe, og han sender sine hærstyrker ut for å krige mot enhver som gjør opprør mot ham – og hvis han kan, vil han drepe dem. Og på denne måten forvrenger en urettferdig konge all rettferdighets veier.\n\n24 Og se, nå sier jeg dere at det ikke er ønskelig at slike avskyeligheter kommer over dere.\n\n25 Velg dere derfor, ved dette folkets røst, dommere, så dere kan bli dømt ifølge de lover som er blitt gitt dere av våre fedre, som er riktige og som ble gitt dem ved Herrens hånd.\n\n26 Nå er det ikke alminnelig at folkets røst ønsker noe som strider mot det som er riktig, men det er vanlig at mindretallet i et folk ønsker det som ikke er riktig. Derfor skal dere innrette dere etter dette og gjøre det til deres lov å ordne deres anliggender ved folkets røst.\n\n27 Og hvis den tid kommer at folkets røst velger synd, da er tiden kommet da Guds straffedommer vil komme over dere, ja, da er tiden kommet da han vil hjemsøke dere med store ødeleggelser, slik han hittil har hjemsøkt dette land.\n\n28 Og hvis dere nå har dommere og de ikke dømmer dere etter den lov som er gitt, kan dere la dem bli dømt av en overdommer.\n\n29 Hvis deres overdommere ikke avsier rettferdige dommer, skal dere la et lite antall av deres underdommere komme sammen, og de skal dømme deres overdommere ifølge folkets røst.\n\n30 Og jeg befaler dere å gjøre dette i Herrens frykt. Og jeg befaler dere å gjøre disse ting og at dere ikke har noen konge, og at hvis disse mennesker begår synder og misgjerninger, skal de legges på deres egne hoder.\n\n31 For se, jeg sier dere at mange menneskers synder er forårsaket av deres kongers misgjerninger. Derfor legges deres synder på deres kongers hoder.\n\n32 Og nå ønsker jeg at denne ulikhet ikke lenger skal finnes i dette land, og slett ikke blant dette mitt folk. Men jeg ønsker at dette land skal være et frihetens land og enhver kan nyte godt av sine rettigheter og privilegier på like fot så lenge Herren lar oss leve og arve landet, ja, så lenge det fortsatt finnes noen av våre etterkommere i landet.\n\n33 Og Mosiah skrev mange flere ting til dem og forklarte dem alle en rettferdig konges prøvelser og vanskeligheter, ja, alle sjelekvaler de hadde for sitt folk, og også hvordan folket knurret mot sin konge. Og alt dette forklarte han for dem.\n\n34 Og han fortalte dem også at det ikke burde være slik, men at byrden skulle legges på hele folket, så enhver kunne bære sin del.\n\n35 Og han forklarte dem også hvor uheldig det var at en urettferdig konge hersket over dem,\n\n36 ja, alle hans synder og avskyeligheter og alle kriger og stridigheter og blodsutgytelse og tyveri og plyndring og hor og alle slags misgjerninger som ikke kan regnes opp – og han fortalte dem at slike ting ikke burde finnes, og at de uttrykkelig stred mot Guds bud.\n\n37 Og nå skjedde det at etter at kong Mosiah hadde sendt disse ting ut blant folket, ble de overbevist om sannheten av hans ord.\n\n38 Derfor oppga de sitt ønske om å få en konge og ble svært opptatt av at enhver skulle ha de samme muligheter overalt i landet, ja, og enhver erklærte seg villig til å svare for sine egne synder.\n\n39 Derfor skjedde det at de samlet seg i grupper over hele landet for å stemme over hvem som skulle være deres dommere og dømme dem ifølge den lov som var gitt dem. Og de frydet seg storlig på grunn av den frihet som var blitt gitt dem.\n\n40 Og deres kjærlighet til Mosiah vokste seg sterk, ja, de aktet ham mer enn noe annet menneske, for de betraktet ham ikke som en tyrann som traktet etter fortrinn, ja, etter den vinning som forderver sjelen. For han hadde ikke presset dem for rikdommer, heller ikke hadde han funnet behag i blodsutgytelse, men han hadde opprettet fred i landet. Og han hadde latt sitt folk bli befridd fra allslags trelldom, derfor aktet de ham høyt, ja, overmåte høyt.\n\n41 Og det skjedde at de utnevnte dommere til å regjere over seg, eller til å dømme dem ifølge loven, og dette gjorde de over hele landet.\n\n42 Og det skjedde at Alma ble utnevnt til å være den første øverste dommer. Han var også høypresten, for hans far hadde overdratt embedet til ham og hadde gitt ham ansvaret for alle kirkens anliggender.\n\n43 Og nå skjedde det at Alma vandret på Herrens veier, og han holdt hans bud og dømte rettferdige dommer, og det var sammenhengende fred i landet.\n\n44 Og slik begynte dommernes regjeringstid i hele Zarahemlas land blant hele det folk som ble kalt nephitter, og Alma var den første og øverste dommer.\n\n45 Og nå skjedde det at hans far døde, og han var to og åtti år gammel og hadde levd for å oppfylle Guds befalinger.\n\n46 Og det skjedde at Mosiah også døde i det tre og tredevte år av sin regjeringstid, og han var tre og seksti år gammel. Det var nå ialt gått fem hundre og ni år siden Lehi forlot Jerusalem.\n\n47 Og slik endte kongenes regjeringstid over Nephis folk, og slik endte Almas dager, han som var deres kirkes grunnlegger.\n\n", "alma 1": "[center][font_size=26]Almas bok av Almas sønn[/font_size][/center]\n\nBeretningen av Alma, som var sønn av Alma, den første og øverste dommer over Nephis folk, og også Kirkens høyprest. En beretning om dommernes regjeringstid og kriger og stridigheter blant folket, og også en beretning om en krig mellom nephittene og lamanittene ifølge Almas opptegnelse, han som var den første og øverste dommer.\n\n[center][font_size=26]Kapittel 1[/font_size][/center]\n\n[i]Nehor underviser i falske læresetninger, oppretter en kirke, innfører prestelist og slår Gideon ihjel – Nehor blir henrettet for sine forbrytelser – Prestelist og forfølgelser spres blant folket – Prestene forsørger seg selv, folket tar seg av de fattige, og Kirken har fremgang. Ca. 91–88 f.Kr.[/i]\n\n1 Nå skjedde det at i det første år av dommernes regjeringstid over Nephis folk, fra denne tid av og fremover, hadde kong Mosiah – som var gått all kjødets gang etter å ha stridd den gode strid og vandret rettskaffent for Gud – ikke etterlatt seg noen som kunne regjere i hans sted. Likevel hadde han gitt lover, og de ble godtatt av folket. Derfor var de forpliktet til å etterleve de lover han hadde gitt.\n\n2 Og det skjedde i det første år Alma satt i dommersetet, at en mann ble ført frem for ham for å bli dømt, en mann som var stor av vekst og kjent for sin store styrke.\n\n3 Og han hadde gått omkring blant folket og forkynt for dem noe som han kalte Guds ord, men som stred mot kirken. Han forkynte for folket at enhver prest og lærer burde bli populær, og de burde ikke arbeide med sine hender, men de burde forsørges av folket.\n\n4 Og han vitnet også for folket at hele menneskeheten skulle bli frelst på den siste dag, og at de ikke behøvde å frykte eller beve, men at de kunne løfte sine hoder og fryde seg, for Herren hadde skapt alle mennesker og hadde også forløst alle mennesker. Og til slutt skulle alle mennesker få evig liv.\n\n5 Og det skjedde at han underviste om disse ting så mye at mange trodde på hans ord, ja, så mange at de begynte å støtte ham og gi ham penger.\n\n6 Og han begynte å bli oppblåst og stolt i sitt hjerte og begynte å bruke meget kostbare klær, ja, og han opprettet til og med en kirke i overensstemmelse med det han forkynte.\n\n7 Og det skjedde at da han gikk for å forkynne for dem som trodde på hans ord, møtte han en mann som tilhørte Guds kirke, ja, til og med en av deres lærere, og han begynte å diskutere heftig med ham så han kunne villede kirkens medlemmer, men mannen imøtegikk ham og advarte ham med Guds ord.\n\n8 Nå var mannens navn Gideon, og det var han som var et redskap i Guds hånd til å fri Limhis folk ut av trelldom.\n\n9 Men fordi Gideon imøtegikk ham med Guds ord, ble han rasende på Gideon og trakk sitt sverd og begynte å slå ham. Nå var Gideon en mann som hadde kommet langt opp i årene, derfor kunne han ikke stå seg mot hans hugg, derfor falt han for sverdet.\n\n10 Og mannen som drepte ham, ble tatt av kirkens folk og ble ført frem for Alma for å bli dømt etter de forbrytelser som han hadde begått.\n\n11 Og det skjedde at han sto for Alma og talte sin egen sak med stor freidighet.\n\n12 Men Alma sa til ham: Se, dette er første gang prestelist er blitt innført blant dette folk. Og se, du er ikke bare skyldig i prestelist, men du har forsøkt å påtvinge den ved sverdet, og hvis prestelist skulle påtvinges dette folk, ville det føre til at de ble fullstendig ødelagt.\n\n13 Og du har utgytt en rettferdig manns blod, ja, en mann som har gjort mye godt blant dette folk, og hvis vi skulle spare deg, ville hans blod bli hevnet på oss.\n\n14 Derfor dømmes du til døden ifølge den lov som er gitt oss av Mosiah, vår siste konge, og den er blitt godtatt av dette folk, derfor må dette folk etterleve loven.\n\n15 Og det skjedde at de tok ham, og hans navn var Nehor, og de førte ham opp på toppen av høyden Manti, og der måtte han erkjenne – eller rettere sagt erkjente han mellom himmel og jord – at det han hadde lært folket, var i strid med Guds ord. Og der led han en vanærende død.\n\n16 Likevel ble det ikke slutt på utbredelsen av prestelist i landet, for det var mange som elsket verdens verdiløse ting, og de gikk omkring og forkynte falske læresetninger, og dette gjorde de for å få rikdom og ære.\n\n17 Av frykt for loven våget de likevel ikke å lyve i tilfelle det skulle bli oppdaget, for løgnere ble straffet. Derfor hevdet de at de forkynte ifølge sin tro, for ingen kunne rammes av loven på grunn av sin tro.\n\n18 Og de våget ikke å stjele av frykt for loven, for slike ble straffet. Heller ikke våget de å røve eller myrde, for den som myrdet, ble straffet med døden.\n\n19 Men det skjedde at de som ikke tilhørte Guds kirke, begynte å forfølge dem som tilhørte Guds kirke og hadde påtatt seg Kristi navn.\n\n20 Ja, de forfulgte dem og plaget dem med alle slags ord fordi de var ydmyke, fordi de ikke var stolte i egne øyne, og fordi de delte Guds ord med hverandre uten penger og uten betaling.\n\n21 Nå var det en streng lov blant kirkens folk at ingen som tilhørte kirken, skulle begynne å forfølge dem som ikke tilhørte kirken, og at det ikke skulle være noen forfølgelse blant dem innbyrdes.\n\n22 Likevel var det mange blant dem som begynte å bli stolte og begynte å diskutere heftig med sine motstandere, så de til og med sloss, ja, de slo hverandre med knyttnevene.\n\n23 Dette fant sted i Almas annet regjeringsår, og det påførte kirken mange plager, ja, det var årsak til mange prøvelser for kirken.\n\n24 For mange forherdet sitt hjerte, og deres navn ble strøket så de ikke mer ble regnet blant Guds folk. Og mange trakk seg også tilbake fra dem.\n\n25 Nå var dette en stor prøvelse for dem som var faste i troen. Likevel var de standhaftige og urokkelige i å holde Guds bud, og de bar med tålmodighet alle de forfølgelser de ble utsatt for.\n\n26 Og når prestene forlot sitt arbeide for å forkynne Guds ord til folket, forlot folket også sitt arbeide for å høre Guds ord. Og når prestene hadde talt Guds ord til dem, vendte de alle flittig tilbake til sitt arbeide. Og presten aktet ikke seg selv høyere enn sine tilhørere, for forkynneren var ikke bedre enn tilhøreren, heller ikke var læreren noe bedre enn eleven. Og slik var de alle likestilt, og de arbeidet alle, enhver ifølge sin styrke.\n\n27 Og de delte sine midler – enhver i forhold til det han hadde – med de fattige og de trengende og de syke og de lidende, og de brukte ikke kostbare klær, likevel var de nette og anstendige.\n\n28 Og slik ordnet de kirkens anliggender, og slik begynte de å ha sammenhengende fred igjen til tross for alle sine forfølgelser.\n\n29 Og på grunn av kirkens stabilitet begynte de nå å bli overmåte rike og hadde overflod av alt de trengte – av storfe og småfe og allslags gjøkveg, og også overflod av korn og av gull og av sølv og av kostelige ting, og overflod av silke og finvevet lin og av allslags godt, enkelt stoff.\n\n30 Og slik, i sine heldige omstendigheter sendte de ikke bort noen som var nakne eller som var sultne eller som var tørste eller som var syke eller manglet pleie. Og de la ikke sin elsk på rikdommer, derfor var de gavmilde mot alle, både gammel og ung, både trell og fri, både mann og kvinne, enten de var utenfor kirken eller i kirken, og hadde ingen persons anseelse overfor dem som var i nød.\n\n31 Og derfor gikk det dem vel, og de ble langt mer velstående enn dem som ikke tilhørte deres kirke.\n\n32 For de som ikke tilhørte deres kirke, henga seg til trolldomskunster og til avgudsdyrkelse eller dovenskap og til sladder og til misunnelse og strid. De brukte kostbare klær og var stolte i egne øyne. De forfulgte, løy, stjal, røvet, bedrev hor og myrdet og begikk allslags ugudelighet. Likevel ble loven håndhevet og rammet om mulig alle som overtrådte den.\n\n33 Og det skjedde at ved å anvende loven slik på dem så enhver måtte lide for det han hadde gjort, ble de roligere og våget ikke å begå noen ugudelighet, i tilfelle den ble kjent. Derfor var det mye fred blant Nephis folk frem til det femte år av dommernes regjeringstid.\n\n", "alma 2": "[center][font_size=26]Kapittel 2[/font_size][/center]\n\n[i]Amlici søker å bli konge, men blir forkastet ved folkets stemme – Hans tilhengere gjør ham til konge – Amlicittene går til krig mot nephittene og blir slått – Lamanittene og amlicittene forener sine styrker og blir slått – Alma dreper Amlici. Ca. 87 f.Kr.[/i]\n\n1 Og det skjedde at i begynnelsen av det femte år av deres regjeringstid begynte det å bli strid blant folket, for en mann som het Amlici, var en meget listig mann, ja, en vis mann hva verdens visdom angår, og han tilhørte den samme orden som han som drepte Gideon med sverd, og som ble henrettet ifølge loven.\n\n2 Nå hadde denne Amlici ved sin list lokket mange mennesker med seg, ja, så mange at de begynte å bli svært mektige, og de forsøkte å gjøre Amlici til konge over folket.\n\n3 Nå var dette foruroligende for kirkens folk, og også for alle dem som ikke var blitt påvirket av Amlicis overtalelser, for de visste at ifølge deres lov måtte slike ting avgjøres ved folkets stemme.\n\n4 Hvis det derfor ble mulig for Amlici å vinne folkets stemme, ville han, som var en ugudelig mann, frata dem deres rettigheter og privilegier i kirken, for han hadde til hensikt å ødelegge Guds kirke.\n\n5 Og det skjedde at folk overalt i landet samlet seg i adskilte grupper, alt etter hvilken oppfatning de hadde, om de var for eller imot Amlici, og de hadde lange diskusjoner og forunderlige stridigheter seg imellom.\n\n6 Og slik samlet de seg for å avgi sin stemme om saken, og resultatet ble lagt frem for dommerne.\n\n7 Og det skjedde at folkets stemme gikk imot Amlici så han ikke ble gjort til konge over folket.\n\n8 Nå forårsaket dette stor glede i deres hjerter som var mot ham. Men Amlici oppegget dem som var for ham, til vrede mot dem som ikke var for ham.\n\n9 Og det skjedde at de kom sammen og innviet Amlici til konge.\n\n10 Og da Amlici var gjort til konge over dem, befalte han dem å gripe til våpen mot sine brødre, og dette gjorde han så han kunne underkue dem.\n\n11 Nå ble Amlicis folk kalt ved Amlicis navn og ble kalt amlicitter, og de andre ble kalt nephitter eller Guds folk.\n\n12 Derfor var nephittene klar over amlicittenes hensikt og forberedte seg derfor på å møte dem. Ja, de væpnet seg med sverd og med sabler og med buer og med piler og med stener og med slynger og med alle slags krigsvåpen.\n\n13 Og slik var de forberedt til å møte amlicittene når de kom. Og det ble utnevnt befalingsmenn og høyere befalingsmenn og hærførere, alt etter deres antall.\n\n14 Og det skjedde at Amlici væpnet sine menn med alle slags krigsvåpen, og han utnevnte også dem som skulle lede og føre hans folk i krig mot sine brødre.\n\n15 Og det skjedde at amlicittene kom opp på høyden Amnihu, som lå øst for elven Sidon, som fløt forbi Zarahemlas land, og der begynte de å krige mot nephittene.\n\n16 Nå var Alma øverste dommer og guvernør over Nephis folk, derfor dro han opp sammen med sitt folk, ja, med sine befalingsmenn og hærførere, og gikk i spissen for sine hærstyrker til kamp mot amlicittene.\n\n17 Og de begynte å slå amlicittene ihjel på høyden øst for Sidon. Og amlicittene kjempet mot nephittene med stor styrke, så mange av nephittene falt for amlicittene.\n\n18 Ikke desto mindre styrket Herren nephittenes hånd, så de slo amlicittene i et stort blodbad så de begynte å flykte for dem.\n\n19 Og det skjedde at nephittene forfulgte amlicittene hele denne dagen og slaktet dem ned for fote, slik at tolv tusen fem hundre og to og tredve sjeler av amlicittene ble drept, og av nephittene ble seks tusen fem hundre og to og seksti sjeler drept.\n\n20 Og det skjedde at da Alma ikke lenger kunne forfølge amlicittene, lot han sine folk slå opp teltene sine i dalen Gideon – dalen som var blitt oppkalt etter den Gideon som ble drept med sverdet ved Nehors hånd – og i denne dalen slo nephittene opp teltene sine for natten.\n\n21 Og Alma sendte ut spioner for å følge etter dem som var igjen av amlicittene, så han kunne kjenne deres planer og sammensvergelser så han kunne beskytte seg mot dem og forhindre at hans folk ble drept.\n\n22 Nå ble de som han hadde sendt ut for å holde øye med amlicittenes leir, kalt Zeram og Amnor og Manti og Limher, og det var de som sammen med sine menn dro ut for å holde øye med amlicittenes leir.\n\n23 Og det skjedde at de neste dag vendte tilbake til nephittenes leir i stor hast, meget forbauset og skrekkslagne, og sa:\n\n24 Se, vi holdt øye med amlicittenes leir, og til vår store forbauselse så vi i Minons land ovenfor Zarahemlas land, på veien til Nephis land, en tallrik hærskare lamanitter, og se, amlicittene har sluttet seg til dem.\n\n25 Og de overfaller våre brødre der i landet, og de flykter for dem med sine hjorder og sine hustruer og sine barn mot vår by. Og hvis vi ikke skynder oss, inntar de vår by, og våre fedre og våre hustruer og våre barn blir drept.\n\n26 Og det skjedde at Nephis folk tok sine telt og dro ut av Gideons dal mot sin by, som var byen Zarahemla.\n\n27 Og se, da de gikk over elven Sidon, overfalt lamanittene og amlicittene dem for å drepe dem, og de syntes å være nesten like tallrike som havets sand.\n\n28 Ikke desto mindre ble nephittene styrket ved Herrens hånd, for de hadde bedt inntrengende til ham om at han måtte fri dem ut av deres fienders hender. Derfor hørte Herren deres rop og styrket dem, og lamanittene og amlicittene falt for dem.\n\n29 Og det skjedde at Alma kjempet mot Amlici med sverd ansikt til ansikt, og de stred heftig mot hverandre.\n\n30 Og det skjedde at Alma, som var en Guds mann og utøvet stor tro, ropte og sa: O Herre, vær barmhjertig og spar mitt liv så jeg kan være et redskap i dine hender til å redde og bevare dette folk.\n\n31 Og da Alma hadde sagt disse ord, kjempet han igjen mot Amlici, og han ble så styrket at han drepte Amlici med sverdet.\n\n32 Og han kjempet også mot lamanittenes konge, men lamanittenes konge flyktet bort fra Alma og sendte sine livvakter for å kjempe mot Alma.\n\n33 Men Alma, med sine livvakter kjempet mot lamanitt-kongens livvakter inntil han drepte dem og drev dem tilbake.\n\n34 Og slik ryddet han marken, eller rettere sagt bredden som var vest for elven Sidon, og han kastet de falne lamanitters legemer i Sidons vann så hans folk kunne få plass til å gå over og kjempe mot lamanittene og amlicittene på vestsiden av elven Sidon.\n\n35 Og det skjedde at da de alle hadde kommet over elven Sidon, begynte lamanittene og amlicittene å flykte for dem, enda de var så tallrike at de ikke kunne telles.\n\n36 Og de flyktet for nephittene ut mot villmarken i vest og nord, langt utenfor landets grenser, og nephittene forfulgte dem av all sin kraft og drepte dem.\n\n37 Ja, de ble møtt på alle kanter, og ble slått ihjel og fordrevet inntil de ble adspredt mot vest og mot nord og kom frem til den villmarken som ble kalt Hermounts, og det var den del av villmarken som ble oversvømmet av ville og glupske dyr.\n\n38 Og det skjedde at mange døde i villmarken av sine sår og ble fortært av disse dyrene og også av luftens gribber. Og deres ben er blitt funnet og er blitt lagt i hauger på jorden.\n\n", "alma 3": "[center][font_size=26]Kapittel 3[/font_size][/center]\n\n[i]Amlicittene hadde merket seg selv ifølge det profetiske ord – Lamanittene var blitt slått med en forbannelse fordi de gjorde opprør – Menneskene bringer selv sin egen forbannelse over seg – Nephittene seirer over enda en lamanittisk hærstyrke. Ca. 87–86 f.Kr.[/i]\n\n1 Og det skjedde at de nephitter som ikke falt i krigen, etter å ha begravet alle som var blitt drept – som ikke ble talt på grunn av det store antall – etter at de hadde begravet sine døde, vendte de alle tilbake til sine landområder og sine hjem og sine hustruer og sine barn.\n\n2 Nå var mange kvinner og barn blitt drept med sverd, og også mange av deres småfe og storfe, og mange av deres kornåkrer var også ødelagt, for de var blitt tråkket ned av menneskemassene.\n\n3 Og alle lamanitter og amlicitter som var blitt drept på bredden av elven Sidon, ble kastet i Sidons vann, og se, deres ben ligger på havets bunn – og de er mange.\n\n4 Og amlicittene skilte seg ut fra nephittene, for de hadde merket seg med rødt i pannen på lamanittenes vis, likevel hadde de ikke raket sine hoder som lamanittene.\n\n5 Lamanittenes hoder var raket, og de var nakne bortsett fra et skinn som var bundet om deres lender, og også sin rustning som de var iført, og sine buer og sine piler og sine stener og sine slynger og så videre.\n\n6 Og lamanittenes hud var mørk ifølge det merke som ble satt på deres fedre og som var en forbannelse over dem på grunn av deres overtredelse og deres opprør mot sine brødre – som var Nephi, Jakob og Josef og Sam – som var rettferdige og hellige menn.\n\n7 Og deres brødre forsøkte å drepe dem, derfor ble de slått med en forbannelse, og Gud Herren satte et merke på dem – ja, på Laman og Lemuel og også på Ismaels sønner og ismaelittiske kvinner.\n\n8 Og dette ble gjort så deres ætt kunne skilles ut fra deres brødres ætt, så Gud Herren derved kunne bevare sitt folk så de ikke blandet seg og trodde på feilaktige tradisjoner som ville føre til at de ble ødelagt.\n\n9 Og det skjedde at hver den som blandet sin ætt med lamanittenes, bragte den samme forbannelse over sin ætt.\n\n10 Derfor ble alle som lot seg forlede av lamanittene, oppkalt etter dem, og det ble satt et merke på dem.\n\n11 Og det skjedde at alle som ikke ville tro på lamanittenes tradisjoner – men trodde på de opptegnelser som ble bragt ut av Jerusalems land, og også på sine fedres tradisjoner, som var riktige, som trodde på Guds bud og holdt dem – ble fra den tid av kalt nephitter, eller Nephis folk.\n\n12 Og det er de som har ført de sanne opptegnelser om sitt folk, og også om lamanittenes folk.\n\n13 Nå vil vi vende tilbake til amlicittene igjen, for de fikk også et merke på seg, ja, de satte et merke på seg selv, ja, et rødt merke i pannen.\n\n14 Slik ble Guds ord oppfylt, for dette er de ord han sa til Nephi: Se, jeg har forbannet lamanittene, og jeg vil sette et merke på dem så de og deres ætt kan være adskilt fra deg og din ætt fra nå av og for evig hvis de ikke omvender seg fra sin ugudelighet og vender seg til meg så jeg kan vise dem barmhjertighet.\n\n15 Og videre: Jeg vil sette et merke på den som blander sin ætt med dine brødre, så de også blir forbannet.\n\n16 Og videre: Jeg vil sette et merke på den som kjemper mot deg og din ætt.\n\n17 Og videre sier jeg at den som vender seg bort fra deg, skal ikke lenger kalles din ætt, og jeg vil velsigne deg og enhver som kalles din ætt, fra nå av og for evig. Og dette var Herrens løfter til Nephi og hans ætt.\n\n18 Nå visste ikke amlicittene at de oppfylte Guds ord da de begynte å merke seg i pannen. Likevel hadde de gjort åpent opprør mot Gud, derfor var det nødvendig at forbannelsen skulle falle på dem.\n\n19 Nå vil jeg dere skal forstå at de selv bragte forbannelsen over seg, og på samme måte bringer alle mennesker som blir slått med en forbannelse, selv sin egen fordømmelse over seg.\n\n20 Nå skjedde det at ikke mange dager etter slaget som ble utkjempet i Zarahemlas land av lamanittene og amlicittene, overfalt en annen av lamanittenes hærstyrker Nephis folk på samme sted som den første hærstyrken møtte amlicittene.\n\n21 Og det skjedde at en hærstyrke ble sendt for å drive dem ut av deres land.\n\n22 Nå var Alma selv såret, derfor dro han denne gang ikke ut for å kjempe mot lamanittene.\n\n23 Men han sendte en tallrik hærstyrke mot dem, og de dro opp og drepte mange lamanitter og drev resten av dem utenfor sitt lands grenser.\n\n24 Og deretter vendte de tilbake igjen og begynte å opprette fred i landet, og en tid ble de ikke lenger plaget av sine fiender.\n\n25 Alt dette skjedde, ja, alle disse kriger og stridigheter begynte og endte i det femte år av dommernes regjeringstid.\n\n26 Og på ett år ble tusener og titusener av sjeler sendt til den evige verden, så de kunne høste sin belønning etter sine gjerninger, enten de var gode eller dårlige, for å høste evig lykke eller evig elendighet ifølge den ånd de valgte å adlyde, enten det var en god eller en dårlig ånd.\n\n27 For alle mennesker får lønn av ham de velger å adlyde, og dette er ifølge de ord som er fremsagt i profetiens ånd. Derfor skjer det i overensstemmelse med sannheten. Og slik endte det femte år av dommernes regjeringstid.\n\n", "alma 4": "[center][font_size=26]Kapittel 4[/font_size][/center]\n\n[i]Alma døper tusener av konvertitter – Ugudelighet kommer inn i Kirken, og Kirkens fremgang hindres – Nephihah blir utnevnt til øverste dommer – I egenskap av høyprest ofrer Alma seg for sin kirkelige virksomhet. Ca. 86–83 f.Kr.[/i]\n\n1 Nå skjedde det i det sjette år av dommernes regjeringstid over Nephis folk at det ikke var noen stridigheter og heller ingen kriger i Zarahemlas land.\n\n2 Men folket måtte lide, ja, de led meget over tapet av sine brødre og også over tapet av sitt småfe og storfe og også over tapet av sine kornåkrer, som var blitt tråkket under fot og ødelagt av lamanittene.\n\n3 Og så store var deres lidelser at hver sjel hadde grunn til å sørge, og de trodde at det var Guds straffedommer som ble sendt over dem på grunn av deres ugudelighet og deres avskyeligheter, derfor ble de vekket til erindring om sine plikter.\n\n4 Og de begynte å organisere kirken mer fullstendig, ja, og mange ble døpt i Sidons vann og ble innlemmet i Guds kirke. Ja, de ble døpt av Alma som var blitt innviet til høyprest over kirkens folk av sin far Alma.\n\n5 Og det skjedde at i det syvende år av dommernes regjeringstid sluttet omtrent tre tusen fem hundre sjeler seg til Guds kirke og ble døpt. Og slik endte det syvende år av dommernes regjeringstid over Nephis folk, og det var sammenhengende fred hele denne tiden.\n\n6 Og det skjedde i det åttende år av dommernes regjeringstid at kirkens folk begynte å bli stolte på grunn av sine store rikdommer og sin fine silke og sin finvevede lin og på grunn av alt sitt småfe og storfe og sitt gull og sitt sølv og alle slags kostelige ting som de hadde skaffet seg ved sin flid. Og på grunn av alt dette ble de stolte og store i egne øyne, for de begynte å bruke meget kostbare klær.\n\n7 Nå førte dette til store lidelser for Alma, ja, også for mange av dem som Alma hadde innviet til å være lærere og prester og eldster over kirken. Ja, mange av dem ble svært bedrøvet over den ugudelighet de så hadde begynt å vise seg blant deres folk.\n\n8 For de så og konstaterte med stor sorg at kirkens folk begynte å bli stolte og store i egne øyne, og begynte å legge sin elsk på rikdommer og verdens verdiløse ting, så de begynte å bli hånlige mot hverandre, og de begynte å forfølge dem som ikke trodde slik de selv ønsket og behaget.\n\n9 I dette åttende år av dommernes regjeringstid begynte det derfor å bli store stridigheter blant kirkens folk. Ja, det var misunnelse og strid og ondsinnethet og forfølgelser og en stolthet som endog overgikk stoltheten hos dem som ikke tilhørte Guds kirke.\n\n10 Og slik endte det åttende år av dommernes regjeringstid, og ugudeligheten i kirken var en stor anstøtssten for dem som ikke tilhørte kirken, derfor opphørte dens fremgang.\n\n11 Og det skjedde i begynnelsen av det niende år at Alma så kirkens ugudelighet, og han så også at kirkens eksempel begynte å lede de vantro fra den ene misgjerning til den andre, noe som førte til at folket ble ødelagt.\n\n12 Ja, han så stor ulikhet blant folket, idet noen ble oppblåste i sin stolthet, foraktet andre, vendte ryggen til de trengende og de nakne og til dem som var sultne og til dem som var tørste og til dem som var syke og lidende.\n\n13 Nå var dette en stor årsak til klagerop blant folket, mens andre ydmyket seg og hjalp dem som trengte deres hjelp, ved at de ga av sine midler til de fattige og de trengende, ga mat til de sultne og tålte alle slags lidelser for Kristi skyld, han som skulle komme ifølge profetiens ånd,\n\n14 mens de så frem til den dagen, og beholdt således forlatelse for sine synder og ble fylt med stor glede på grunn av de dødes oppstandelse, som følge av Jesu Kristi vilje og kraft og hans befrielse fra dødens bånd.\n\n15 Og nå skjedde det at da Alma så hvordan Guds ydmyke etterfølgere ble plaget, hvor intenst de ble forfulgt av de øvrige av hans folk og så all ulikheten dem imellom, begynte han å bli meget sørgmodig, likevel forlot ikke Herrens Ånd ham.\n\n16 Og han valgte en vis mann blant kirkens eldster og ga ham myndighet ifølge folkets stemme, så han kunne ha myndighet til å vedta lover ifølge de lover som var gitt, og gjøre dem gjeldende i forhold til folkets ugudelighet og forbrytelser.\n\n17 Denne mannens navn var Nephihah. Og han ble utnevnt til øverste dommer, og han satt på dommersetet for å dømme og for å styre folket.\n\n18 Nå overlot ikke Alma ham stillingen som kirkens høyprest, men han beholdt selv stillingen som høyprest, men han overlot dommersetet til Nephihah.\n\n19 Og dette gjorde han så han selv kunne gå ut blant sitt folk, eller blant Nephis folk, så han kunne forkynne Guds ord for dem, for å vekke dem til erindring om deres plikter, og for at han ved Guds ord kunne bringe til opphør all den stolthet og list og alle de stridigheter som var blant hans folk, for han så ingen annen måte å vinne dem tilbake på enn ved å gå ut mot dem med sitt rene vitnesbyrd.\n\n20 Og derfor, i begynnelsen av det niende år av dommernes regjeringstid over Nephis folk overlot Alma dommersetet til Nephihah, og ofret seg helt for det høye prestedømme i Guds hellige orden for å vitne om ordet ifølge åpenbaringens og profetiens ånd.\n\n", "alma 5": "De ord som Alma, høyprest ifølge Guds hellige orden, talte til folket i deres byer og landsbyer over hele landet.\n\nStarter med kapittel 5.\n\n[center][font_size=26]Kapittel 5[/font_size][/center]\n\n[i]For å oppnå frelse må menneskene omvende seg og holde budene, bli født på ny, rense sine klær ved Kristi blod, være ydmyke og legge vekk stolthet og misunnelse og gjøre rettferdige gjerninger – Den gode hyrde kaller på sitt folk – De som gjør onde gjerninger, er djevelens barn – Alma bærer vitnesbyrd om at hans lære er sann, og befaler menneskene å omvende seg – De rettferdiges navn skal nedtegnes i livets bok. Ca. 83 f.Kr.[/i]\n\n1 Nå skjedde det at Alma begynte å forkynne Guds ord til folket, først i Zarahemlas land og siden over hele landet.\n\n2 Og dette er de ord som han talte til folket i kirken som var opprettet i byen Zarahemla, ifølge hans egen opptegnelse som lyder:\n\n3 Jeg, Alma, som ble innviet av min far, Alma, til å være høyprest over Guds kirke, for han hadde kraft og myndighet fra Gud til å gjøre disse ting, se, jeg sier til dere at han begynte å opprette en kirke i det landet som grenset opp til Nephi, ja, i det landet som ble kalt Mormons land, ja, og han døpte sine brødre i Mormons vann.\n\n4 Og se, jeg sier til dere: De ble befridd fra kong Noahs folks hender ved Guds barmhjertighet og kraft.\n\n5 Og se, deretter ble de ført i trelldom ved lamanittenes hender i villmarken, ja, jeg sier til dere, de var i fangenskap, og igjen fridde Herren dem ut av trelldom ved sitt ords kraft. Og vi ble ført inn i dette landet, og her begynte vi å opprette Guds kirke overalt i dette landet også.\n\n6 Og se, nå sier jeg til dere, mine brødre, dere som tilhører denne kirke: Har dere bevart deres fedres fangenskap tilstrekkelig klart i erindringen? Ja, og har dere bevart hans barmhjertighet og langmodighet mot dem tilstrekkelig klart i erindringen? Og videre, står det tilstrekkelig klart for dere at han har befridd deres sjeler fra helvete?\n\n7 Se, han forandret deres hjerter, ja, han vekket dem opp av en dyp søvn, og de våknet opp for Gud. Se, de var omgitt av mørke, men likevel ble deres sjeler opplyst av det evige ords lys. Ja, de var bundet med dødens bånd og helvetes lenker, og en evig fortapelse ventet dem.\n\n8 Og nå spør jeg dere, mine brødre: Ble de ødelagt? Se, jeg sier dere: Nei, det ble de ikke.\n\n9 Og videre spør jeg: Ble dødens bånd brutt og helvetes lenker som de var bundet med, ble de løst? Jeg sier dere: Ja, de ble løst, og deres sjel svulmet, og de sang om den forløsende kjærlighet. Og jeg sier dere at de er frelst.\n\n10 Og nå spør jeg dere: På hvilke betingelser er de frelst? Ja, hvilke grunner hadde de til å håpe på frelse? Hva er årsaken til at de ble løst fra dødens bånd, ja, og også fra helvetes lenker?\n\n11 Se, jeg kan fortelle dere – trodde ikke min far, Alma, de ord som ble forkynt ved Abinadis munn? Og var ikke han en hellig profet? Talte ikke han Guds ord, og trodde ikke min far, Alma, dem?\n\n12 Og som følge av hans tro fant en mektig forandring sted i hans hjerte. Se, jeg sier dere at alt dette er sant.\n\n13 Og se, han forkynte ordet til deres fedre, og en mektig forandring fant også sted i deres hjerter, og de ydmyket seg og satte sin lit til den sanne og levende Gud, og se, de var trofaste til enden, derfor ble de frelst.\n\n14 Og se, nå spør jeg dere, mine brødre i kirken: Er dere blitt åndelig født av Gud? Har dere fått hans bilde i deres ansikter? Har dere erfart denne mektige forandring i deres hjerter?\n\n15 Utøver dere tro på en forløsning av ham som skapte dere? Ser dere fremover med troens øyne og skuer dette dødelige legeme oppstått i udødelighet og denne forgjengelighet oppstått i uforgjengelighet, for å stå for Gud og bli dømt etter de gjerninger som er gjort i det dødelige legeme?\n\n16 Jeg sier dere, kan dere forestille dere å høre Herrens røst si til dere på den dag: Kom til meg, dere velsignede, for se, deres gjerninger på jorden har vært rettferdige gjerninger?\n\n17 Eller kan dere forestille dere at dere kan lyve for Herren denne dagen og si: Herre, våre gjerninger på jorden har vært rettferdige – og at han vil frelse dere?\n\n18 Eller kan dere forestille dere å bli ført frem for Guds domstol med sjelen full av skyld og anger, med erindring om all deres skyld, ja, en fullkommen erindring om all deres ugudelighet, ja, en erindring om at dere har trosset Guds bud?\n\n19 Jeg sier til dere: Kan dere se opp til Gud på den dag med et rent hjerte og rene hender? Jeg sier dere: Kan dere se opp og ha Guds bilde preget i deres ansikter?\n\n20 Jeg sier dere: Kan dere håpe på å bli frelst når dere har gitt etter og er blitt underkastet djevelen?\n\n21 Jeg sier dere: På den dag vil dere vite at dere ikke kan bli frelst, for ingen kan bli frelst uten at hans klær er vasket hvite. Ja, hans klær må renses inntil alle flekker er fjernet ved blodet fra ham som våre fedre har talt om, han som skulle komme for å forløse sitt folk fra deres synder.\n\n22 Og nå spør jeg dere, mine brødre: Hvordan vil dere føle dere hvis dere skulle stå for Guds domstol med klærne tilsmusset av blod og allslags urenhet? Se, hvordan vil ikke disse ting vitne mot dere?\n\n23 Se, vil de ikke bevitne at dere er mordere, ja, og at dere også er skyldige i allslags ugudelighet?\n\n24 Se, mine brødre, tror dere at slike kan få et sted hvor de kan ta plass i Guds rike sammen med Abraham, med Isak og med Jakob og også alle de hellige profeter hvis klær er renset og er plettfrie, rene og hvite?\n\n25 Jeg sier dere, nei. For hvis dere ikke gjør vår Skaper til en løgner fra begynnelsen av, eller antar at han er en løgner fra begynnelsen av, kan dere ikke tro at slike kan få en plass i himmelens rike, men de skal bli utstøtt, for de er barn av djevelens rike.\n\n26 Og se, nå sier jeg til dere, mine brødre, hvis dere har erfart en forandring i hjertet, og hvis dere har følt en trang til å synge den forløsende kjærlighets sang, vil jeg spørre dere: Har dere denne følelsen nå?\n\n27 Har dere vandret og holdt dere ulastelige for Gud? Kunne dere – hvis døden tok dere bort nå – si ved dere selv at dere har vært tilstrekkelig ydmyke, at deres klær er blitt renset og gjort hvite ved Kristi blod, ved ham som skal komme for å forløse sitt folk fra deres synder?\n\n28 Se, har dere avlagt stolthet? Jeg sier dere at hvis dere ikke har det, er dere ikke beredt til å møte Gud. Se, dere må forberede dere straks, for himmelens rike er nær for hånden, og slike har ikke evig liv.\n\n29 Se, jeg sier: Finnes det én iblant dere som ikke har avlagt misunnelse? Jeg sier dere at en sådan er ikke beredt, og jeg vil han skal forberede seg straks, for timen er nær for hånden, og han vet ikke når tiden kommer, og en sådan blir ikke funnet skyldfri.\n\n30 Og videre sier jeg til dere: Finnes det noen iblant dere som gjør narr av sin bror eller stadig forfølger ham?\n\n31 Ve ham, for han er ikke beredt, og tiden er for hånden da han må omvende seg, ellers kan han ikke bli frelst!\n\n32 Ja, ve alle dere som begår synd, omvend dere, omvend dere, for Gud Herren har talt det!\n\n33 Se, han innbyr alle mennesker, for barmhjertighetens armer er rakt ut mot dem, og han sier: Omvend dere, og jeg vil ta imot dere.\n\n34 Ja, han sier: Kom til meg, og dere skal spise av frukten fra livets tre, ja, dere skal fritt spise og drikke av livets brød og vann.\n\n35 Ja, kom til meg og gjør rettferdige gjerninger, og dere skal ikke bli hugget ned og kastet på ilden,\n\n36 for se, tiden er for hånden da hver den som ikke frembringer god frukt, eller hver den som ikke gjør rettferdige gjerninger, skal ha grunn til å jamre seg og sørge.\n\n37 Dere som begår misgjerninger, dere som er oppblåste av verdens verdiløse ting, dere som har sagt dere har kjent rettferdighetens veier, men likevel har gått dere vill som får uten hyrde, selv om en hyrde har kalt på dere og fremdeles kaller på dere, men dere vil ikke lytte til hans røst!\n\n38 Se, jeg sier til dere at den gode hyrde kaller virkelig på dere, ja, han kaller på dere med sitt eget navn som er Kristi navn, og hvis dere ikke vil lytte til den gode hyrdes røst, til det navn dere kalles ved, se, da er dere ikke den gode hyrdes får.\n\n39 Og nå, hvis dere ikke er den gode hyrdes får, hvilken hjord tilhører dere da? Se, jeg sier dere at djevelen er deres hyrde, og dere er av hans hjord. Og nå, hvem kan fornekte dette? Se, jeg sier dere at hver den som fornekter dette, er en løgner og et djevelens barn.\n\n40 For jeg sier dere at alt som er godt, kommer fra Gud, og alt som er ondt, kommer fra djevelen.\n\n41 Hvis derfor et menneske gjør gode gjerninger, lytter han til den gode hyrdes røst og følger ham. Men den som gjør onde gjerninger, blir et djevelens barn, for han lytter til hans røst og følger ham.\n\n42 Og den som gjør dette, må motta sin lønn av ham. Derfor mottar han død som belønning ifølge rettferdigheten, da han er død for alle gode gjerninger.\n\n43 Og nå, mine brødre, vil jeg dere skal høre på meg, for jeg taler i min sjels kraft. For se, jeg har talt klart og tydelig til dere så dere ikke kan ta feil – jeg har talt ifølge Guds befalinger.\n\n44 For jeg er kalt til å tale på denne måten ifølge Guds hellige orden, som er i Kristus Jesus. Ja, jeg er blitt befalt å stå og vitne for dette folk om det som er blitt sagt av våre fedre om de ting som skal skje.\n\n45 Og dette er ikke alt. Tror dere ikke at jeg selv kjenner til disse ting? Se, jeg vitner for dere at jeg vet at disse ting som jeg har talt om, er sanne. Og hvordan tror dere jeg vet dette så sikkert?\n\n46 Se, jeg sier dere at de er gjort kjent for meg av Guds Hellige ånd. Se, jeg har fastet og bedt i mange dager så jeg kunne vite disse ting selv, og nå vet jeg selv at de er sanne, for Gud Herren har tilkjennegitt det for meg ved sin Hellige ånd, og dette er åpenbaringens ånd som er i meg.\n\n47 Og videre sier jeg dere at slik er det også blitt åpenbart for meg at de ord som er blitt uttalt av våre fedre, er sanne, ja, ifølge profetiens ånd som er i meg som også er tilkjennegitt ved Guds Ånd.\n\n48 Jeg sier dere at jeg vet selv at alt jeg skal si til dere om det som skal komme, er sant. Og jeg sier dere at jeg vet at Jesus Kristus skal komme, ja, Sønnen, Faderens Enbårne, full av nåde og barmhjertighet og sannhet. Og se, det er han som kommer for å ta bort verdens synder, ja, syndene til enhver som standhaftig tror på hans navn.\n\n49 Og nå sier jeg dere at dette er den orden jeg er kalt etter, ja, til å forkynne for mine elskede brødre, ja, og for alle som bor i landet, ja, til å forkynne for alle, både gammel og ung, både trell og fri, ja, jeg sier, til dere tilårskomne og også til dere middelaldrende og til den oppvoksende generasjon, ja, til å rope ut til dem at de må omvende seg og bli født på ny.\n\n50 Ja, så sier Ånden: Omvend dere, alle jordens ender, for himmelens rike er snart for hånden. Ja, Guds Sønn kommer i sin herlighet, i sin velde, majestet, kraft og i sitt herredømme. Ja, mine elskede brødre, jeg sier dere at Ånden sier: Se, hele jordens konges herlighet, og også himmelens konge, skal meget snart skinne blant alle menneskenes barn.\n\n51 Og Ånden sier også til meg, ja, roper til meg med en høy røst og sier: Gå ut og si til dette folk: Omvend dere, for hvis dere ikke omvender dere, kan dere på ingen måte arve himmelens rike.\n\n52 Og videre sier jeg til dere at Ånden sier: Se, øksen ligger ved roten av treet, derfor skal hvert tre som ikke bærer god frukt, hugges ned og kastes på ilden – ja, en ild som ikke kan fortæres, endog en uslukkelig ild. Se, og husk at Den Hellige har sagt det.\n\n53 Og nå, mine elskede brødre, jeg sier til dere: Kan dere motsi disse ord? Ja, kan dere forkaste disse ting og tråkke Den Hellige under deres føtter? Ja, kan dere være oppblåste i deres hjerters stolthet, ja, vil dere fremdeles bruke kostbare klær og legge deres elsk på verdens verdiløse ting og på deres rikdommer?\n\n54 Ja, vil dere fortsette å tro at én av dere er bedre enn en annen, ja, vil dere fortsette å forfølge deres brødre som ydmyker seg og vandrer etter Guds hellige orden, hvorved de er blitt bragt inn i denne kirken, er blitt helliggjort ved Den hellige ånd og de utfører gjerninger som er omvendelsen verdig?\n\n55 Ja, vil dere fortsette å vende ryggen til de fattige og de trengende og holde deres midler tilbake fra dem?\n\n56 Og endelig, alle dere som fortsetter i deres ugudelighet, jeg sier til dere at disse er de som skal hugges ned og bli kastet på ilden hvis de ikke hastig omvender seg.\n\n57 Og nå sier jeg dere, alle dere som ønsker å følge den gode hyrdes røst: Kom ut fra de ugudelige og skill dere ut fra dem og rør ikke deres urene ting. Og se, deres navn skal bli strøket ut, så de ugudeliges navn ikke skal regnes blant de rettferdiges navn, så Guds ord kan bli oppfylt som sier: De ugudeliges navn skal ikke blandes med mitt folks navn,\n\n58 for de rettferdiges navn skal skrives i livets bok, og dem vil jeg gi en arv ved min høyre hånd. Og nå, mine brødre, hva har dere å si imot dette? Jeg sier dere at selv om dere taler imot det, har det ingen betydning, for Guds ord må oppfylles.\n\n59 For hvilken hyrde blant dere som har mange får våker ikke over dem så ulvene ikke kommer og fortærer hans hjord? Og se, hvis en ulv kommer inn i hans hjord, jager han den så ikke ut? Jo, og hvis han kan, vil han til slutt drepe den.\n\n60 Og nå sier jeg dere at den gode hyrde virkelig kaller på dere, og hvis dere vil lytte til hans røst, vil han bringe dere inn i sin hjord, og dere er hans får. Og han befaler dere at dere ikke skal la noen glupsk ulv komme inn blant dere, så dere ikke skal bli ødelagt.\n\n61 Og nå befaler jeg, Alma, dere med hans ord, han som har befalt meg, at dere er nøye med å følge de ord som jeg har talt til dere.\n\n62 Jeg taler på en befalende måte til dere som tilhører kirken, og til dem som ikke tilhører kirken, taler jeg på en innbydende måte og sier: Kom og bli døpt til omvendelse, så dere også kan spise av frukten fra livets tre.\n\n", "alma 6": "[center][font_size=26]Kapittel 6[/font_size][/center]\n\n[i]Kirken i Zarahemla blir renset og settes i orden – Alma drar til Gideon for å forkynne. Ca. 83 f.Kr.[/i]\n\n1 Og nå skjedde det at etter at Alma hadde sluttet med å tale til medlemmene av kirken som var opprettet i byen Zarahemla, ordinerte han prester og eldster ved å legge sine hender på dem ifølge Guds orden, så de kunne presidere og våke over kirken.\n\n2 Og det skjedde at de som ikke tilhørte kirken og som omvendte seg fra sine synder, ble døpt til omvendelse og ble innlemmet i kirken.\n\n3 Og det skjedde også at de som tilhørte kirken og som ikke omvendte seg fra sin ugudelighet og ydmyket seg for Gud, jeg mener dem som var oppblåste i sine hjerters stolthet, ble forkastet, og deres navn ble strøket ut så deres navn ikke ble regnet blant de rettferdiges.\n\n4 Og slik begynte de å opprette kirkens orden i byen Zarahemla.\n\n5 Nå vil jeg dere skal forstå at Guds ord var fritt tilgjengelig for alle, og at ingen ble hindret i å komme sammen for å høre Guds ord.\n\n6 Likevel ble Guds barn befalt at de skulle komme sammen ofte og forene seg i faste og mektig bønn for velferden til de sjeler som ikke kjente Gud.\n\n7 Og nå skjedde det at da Alma hadde ordnet alt dette, forlot han dem, ja, han forlot kirken som var i byen Zarahemla, og dro over til østsiden av elven Sidon og inn i dalen Gideon, hvor det var blitt bygget en by som hadde fått navnet Gideon, som lå i dalen som ble kalt Gideon, og som var oppkalt etter den mannen som ble drept med sverd ved Nehors hånd.\n\n8 Og Alma dro ut og begynte å forkynne Guds ord til kirken som var opprettet i dalen Gideon, ifølge åpenbaringen om ordets sannhet som var blitt uttalt av hans fedre, og ifølge profetiens ånd som var i ham, ifølge vitnesbyrdet om Jesus Kristus – Guds Sønn som skulle komme for å forløse sitt folk fra deres synder – og den hellige orden han var kalt ved. Og slik er det skrevet. Amen.\n\n", "alma 7": "Almas ord som han forkynte til folket i Gideon, ifølge hans egen opptegnelse.\n\nOmfatter kapittel 7.\n\n[center][font_size=26]Kapittel 7[/font_size][/center]\n\n[i]Kristus vil bli født av Maria – Han vil løse dødens bånd og bære sitt folks synder – De som omvender seg, blir døpt og holder budene, vil få evig liv – Den som er uren, kan ikke arve Guds rike – Det kreves ydmykhet, tro, håp og kjærlighet. Ca. 83 f.Kr.[/i]\n\n1 Se, mine elskede brødre, ettersom jeg har fått anledning til å komme til dere, vil jeg forsøke å tale til dere med mine egne ord, ja, med min egen munn. Og det er første gang jeg har talt til dere med min egen munn, for jeg har vært helt bundet til dommersetet og har hatt så mange oppgaver at jeg ikke har kunnet komme til dere.\n\n2 Og selv nå kunne jeg ikke ha kommet om ikke dommersetet var blitt overlatt til en annen, som regjerer i mitt sted. Og Herren har i sin store barmhjertighet latt meg komme til dere.\n\n3 Og se, jeg er kommet med store forhåpninger og et inderlig ønske om å finne at dere hadde ydmyket dere for Gud og hadde fortsatt å be ydmykt om hans nåde, så jeg kunne finne at dere var ulastelige for ham, så jeg kunne finne at dere ikke var i samme fryktelige stilling som våre brødre i Zarahemla.\n\n4 Men velsignet være Guds navn for at han lot meg få vite – ja, har gitt meg den overmåte store glede å vite – at de igjen er grunnfestet på hans rettferdighets vei.\n\n5 Og jeg stoler på, ifølge Guds Ånd som er i meg, at jeg også skal ha stor glede av dere. Likevel ønsker jeg ikke at min glede over dere skulle komme på grunn av så mange lidelser og så mye sorg som jeg har hatt for brødrene i Zarahemla. For se, min glede over dem kommer etter at jeg har gjennomgått mange plager og lidd stor sorg.\n\n6 Men se, jeg stoler på at dere ikke er i en så vantro tilstand som deres brødre var. Jeg stoler på at dere ikke er oppblåste i deres hjerters stolthet, ja, jeg stoler på at dere ikke har lagt deres elsk på rikdommer og verdens verdiløse ting. Ja, jeg stoler på at dere ikke tilber avguder, men at dere tilber den sanne og levende Gud, og at dere med en evig tro ser fremover til deres synders forlatelse som skal komme.\n\n7 For se, jeg sier til dere at det er mange ting som skal skje, men det er én ting som er viktigere enn alle disse, for se, den tid er ikke langt borte da Forløseren kommer og bor blant sitt folk.\n\n8 Se, jeg sier ikke at han vil komme blant oss mens han bor i sitt dødelige tabernakel, for se, Ånden har ikke sagt meg at så skal skje. Dette vet jeg ikke noe om, men så mye vet jeg at Gud Herren har makt til å gjøre alle ting som er i overensstemmelse med hans ord.\n\n9 Men se, så mye har Ånden sagt til meg: Rop til dette folk og si: Omvend dere og bered Herrens vei og vandre på hans stier, som er rette, for se, himmelens rike er kommet nær, og Guds Sønn kommer til jorden.\n\n10 Og se, han skal bli født av Maria ved Jerusalem, våre forfedres land. Og hun er en jomfru, et dyrebart og utvalgt redskap, som skal overskygges og bli med barn ved Den hellige ånds kraft. Og hun skal føde en sønn, ja, Guds Sønn.\n\n11 Og han skal gå ut, ha smerter og lidelser og fristelser av alle slag, og dette for at det ord kunne bli oppfylt som sier at han vil påta seg sitt folks smerter og sykdommer.\n\n12 Og han vil påta seg døden, så han kan løse dødens bånd som binder hans folk. Og han vil påta seg deres skrøpeligheter, så hans indre kan fylles med barmhjertighet i kjødet, så han i kjødet kan vite hvordan han skal hjelpe sitt folk i forhold til deres skrøpeligheter.\n\n13 Nå vet Ånden alle ting, likevel lider Guds Sønn i kjødet så han kan påta seg sitt folks synder og kan slette ut deres overtredelser ved sin befrielses kraft. Og se, dette er vitnesbyrdet som er i meg.\n\n14 Nå sier jeg til dere at dere må omvende dere og bli født på ny, for Ånden sier at hvis dere ikke blir født på ny, kan dere ikke arve himmelens rike. Kom derfor og bli døpt til omvendelse, så deres synder kan bli vasket bort og dere kan ha tro på Guds Lam, som tar bort verdens synder, han som er mektig til å frelse og rense fra all urettferdighet.\n\n15 Ja, jeg sier til dere: Kom, og frykt ikke, og legg til side enhver synd som lett får makt over dere, som binder dere så dere blir ødelagt. Ja, kom, og gå frem og vis deres Gud at dere er villige til å omvende dere fra deres synder og inngå en pakt med ham om å holde hans bud, og vitne for ham i dag ved å gå ned i dåpens vann.\n\n16 Og enhver som gjør dette og deretter holder Guds befalinger, vil huske at jeg sier til ham, ja, han vil huske at jeg har sagt til ham, at han skal få evig liv ifølge Den hellige ånds vitnesbyrd, som vitner i meg.\n\n17 Og nå, mine elskede brødre, tror dere disse ting? Se, jeg sier til dere at ja, jeg vet at dere tror det. Og grunnen til at jeg vet dere tror det, er tilkjennegivelsen fra den Ånd som er i meg. Og fordi deres tro er sterk med hensyn til dette, ja, med hensyn til de ting som jeg har talt, er min glede stor.\n\n18 For som jeg sa til dere til å begynne med, hadde jeg et inderlig ønske om at dere ikke befant dere i den samme vanskelige stilling som deres brødre, og i så henseende er mine ønsker blitt oppfylt.\n\n19 For jeg forstår at dere vandrer på rettferdighetens stier. Jeg forstår at dere er på den sti som fører til Guds rike. Ja, jeg forstår at dere gjør hans stier rette.\n\n20 Jeg forstår at det er blitt gjort kjent for dere ved hans vitnesbyrds ord at han ikke kan vandre på krokete stier, heller ikke går han fra det som han har sagt, og ikke finnes det skygge av omskiftelse fra høyre til venstre, eller fra det som er riktig til det som er galt. Derfor er hans vei et evig kretsløp.\n\n21 Og han bor ikke i vanhellige templer, heller ikke kan det som er tilsmusset eller noe som er urent, bli mottatt i Guds rike. Derfor sier jeg dere at den tid skal komme – og det skal være på den siste dag – at den som er uren, skal fortsette å være uren.\n\n22 Og nå, mine elskede brødre, jeg har sagt disse ting til dere for å vekke dere til en forståelse av deres plikt mot Gud, så dere kan vandre ulastelig for ham, så dere kan vandre etter Guds hellige orden, og etter denne orden er dere blitt mottatt.\n\n23 Og nå vil jeg dere skal være ydmyke og være føyelige og vennlige, villige til å motta lærdom, fulle av tålmodighet og langmodighet, være måteholdne i alle ting, alltid være flittige til å holde Guds bud, be om alt dere står i trang til, både åndelig og timelig, og alltid vise Gud takknemlighet for alle de ting dere mottar.\n\n24 Og se til at dere har tro, håp og kjærlighet, og da vil dere alltid være rike på gode gjerninger.\n\n25 Og måtte Herren velsigne dere og holde deres klær plettfrie, så dere til slutt kan ta plass – sammen med Abraham, Isak og Jakob og med de hellige profeter som har levd helt siden verdens begynnelse, med klær like plettfrie som deres – i himmelens rike for aldri mer å gå ut.\n\n26 Og nå, mine elskede brødre, jeg har talt disse ord til dere ifølge den Ånd som vitner i meg, og min sjel gleder seg svært meget over den overmåte store flid og oppmerksomhet som dere har vist mine ord.\n\n27 Og nå, måtte Guds fred hvile over dere og på deres hus og jordeiendommer og på deres småfe og storfe og alt som dere eier, og over deres kvinner og deres barn, i forhold til deres tro og gode gjerninger, fra nå av og for evig. Og slik har jeg talt. Amen.\n\n", "alma 8": "[center][font_size=26]Kapittel 8[/font_size][/center]\n\n[i]Alma forkynner og døper i Melek – Han blir forkastet i Ammonihah og drar sin vei – En engel befaler ham å vende tilbake og rope omvendelse til folket – Han blir ønsket velkommen av Amulek, og sammen forkynner de i Ammonihah. Ca. 82 f.Kr.[/i]\n\n1 Og nå skjedde det at Alma vendte tilbake fra Gideons land etter å ha undervist Gideons folk om mange ting som ikke kan skrives, hadde opprettet kirkens orden slik han før hadde gjort i Zarahemlas land, ja, og han vendte tilbake til sitt eget hus i Zarahemla for å hvile seg etter det arbeide som han hadde gjort.\n\n2 Og slik endte det niende år av dommernes regjeringstid over Nephis folk.\n\n3 Og det skjedde i begynnelsen av det tiende år av dommernes regjeringstid over Nephis folk at Alma reiste derfra og dro over til Meleks land, vest for elven Sidon, ute i grenseland mot villmarken i vest.\n\n4 Og han begynte å undervise folk i Meleks land ifølge Guds hellige orden, som han var blitt kalt ved, og han begynte å undervise folk overalt i Meleks land.\n\n5 Og det skjedde at folk kom til ham fra alle kanter av det land som grenset mot villmarken. Og de ble døpt overalt i landet,\n\n6 slik at da han hadde avsluttet sitt arbeide i Melek, reiste han derfra og dro videre tre dagsreiser nord for Meleks land, og han kom til en by som ble kalt Ammonihah.\n\n7 Nå var det skikk og bruk blant Nephis folk å oppkalle sine land og sine byer og sine landsbyer, ja, til og med alle sine små landsbyer, etter den som først slo seg ned der, og slik var det også med Ammonihahs land.\n\n8 Og det skjedde at da Alma hadde kommet til byen Ammonihah, begynte han å forkynne Guds ord for dem.\n\n9 Nå hadde Satan fått godt tak på folkets hjerter i byen Ammonihah, derfor ville de ikke lytte til Almas ord.\n\n10 Likevel anstrengte Alma seg meget i ånden og kjempet med Gud i mektig bønn om at han ville utøse sin Ånd over menneskene som var i byen, og at han også ville la ham få døpe dem til omvendelse.\n\n11 Likevel forherdet de sine hjerter og sa til ham: Se, vi vet at du er Alma, og vi vet at du er høyprest over kirken som du har opprettet i mange deler av landet ifølge din tradisjon. Og vi tilhører ikke din kirke, og vi tror ikke på slike tåpelige tradisjoner.\n\n12 Og nå vet vi at ettersom vi ikke tilhører din kirke, vet vi at du ikke har noen makt over oss, og du har overlatt dommersetet til Nephihah, derfor er du ikke øverste dommer over oss.\n\n13 Da nå folket hadde sagt dette og hadde imøtegått alle hans ord og hånet ham og spyttet på ham og kastet ham ut av sin by, dro han derfra og reiste til den by som ble kalt Aaron.\n\n14 Og det skjedde at mens han var på vei dit, var nedtynget av sorg og kjempet med store trengsler og sjelekvaler på grunn av ugudeligheten blant menneskene som var i byen Ammonihah, da skjedde det at mens Alma således var nedtynget av sorg, se, da viste en Herrens engel seg for ham og sa:\n\n15 Velsignet er du, Alma. Derfor, løft ditt hode og fryd deg, for du har stor grunn til å fryde deg, for du har vært trofast i å holde Guds befalinger fra den tid da du mottok ditt første budskap fra ham. Se, jeg er den som overbragte det til deg.\n\n16 Og se, jeg er sendt for å befale deg å vende tilbake til byen Ammonihah og tale til byens befolkning igjen, ja, forkynn for dem. Ja, si til dem at hvis de ikke omvender seg, vil Gud Herren ødelegge dem.\n\n17 For se, nettopp i denne stund studerer de på hvordan de kan ødelegge ditt folks frihet (for så sier Herren), og det strider mot de lover og bud og befalinger som han har gitt til sitt folk.\n\n18 Nå skjedde det at etter at Alma hadde mottatt sitt budskap fra Herrens engel, vendte han i all hast tilbake til Ammonihahs land. Og han gikk inn i byen en annen vei, ja, veien på sydsiden av byen Ammonihah.\n\n19 Og da han gikk inn i byen, var han sulten og sa til en mann: Vil du gi en ydmyk Guds tjener noe å spise?\n\n20 Og mannen sa til ham: Jeg er en nephitt, og jeg vet at du er en hellig Guds profet, for du er den mannen om hvem en engel sa i et syn: Du skal ta imot ham. Bli derfor med meg til mitt hus, og jeg vil dele min mat med deg, og jeg vet at du vil være en velsignelse for meg og mitt hus.\n\n21 Og det skjedde at mannen tok ham inn i sitt hus. Og mannens navn var Amulek, og han hentet brød og kjøtt og satte frem for Alma.\n\n22 Og det skjedde at Alma spiste brød og ble mett, og han velsignet Amulek og hans hus, og han takket Gud.\n\n23 Og etter at han hadde spist og var mett, sa han til Amulek: Jeg er Alma, og er høypresten over Guds kirke i hele landet.\n\n24 Og se, jeg er blitt kalt til å forkynne Guds ord blant hele dette folk ifølge åpenbaringens og profetiens ånd. Og jeg var i dette landet, og de ville ikke ta imot meg, men de kastet meg ut, og jeg var nær ved å snu ryggen til dette landet for bestandig.\n\n25 Men se, jeg er blitt befalt at jeg skulle vende tilbake og profetere for dette folk, ja, og vitne mot dem om deres synder.\n\n26 Og nå, Amulek, fordi du har gitt meg mat og tatt meg inn, er du velsignet, for jeg var sulten, for jeg hadde fastet i mange dager.\n\n27 Og Alma ble mange dager hos Amulek før han begynte å forkynne for folket.\n\n28 Og det skjedde at folket begikk enda større synder.\n\n29 Og ordet kom til Alma og lød: Gå, og si også til min tjener Amulek: Gå ut og profeter til dette folk og si: Omvend dere, for så sier Herren: Hvis dere ikke omvender dere, vil jeg hjemsøke dette folk i min vrede, ja, og jeg vil ikke vende min heftige vrede bort.\n\n30 Og Alma og Amulek gikk ut blant folket for å forkynne Guds ord for dem, og de var fylt med Den hellige ånd.\n\n31 Og de ble gitt så stor kraft at de ikke kunne holdes i fangehull, heller ikke var det mulig for noen å slå dem ihjel. Likevel brukte de ikke sin kraft før de ble bundet med rep og kastet i fengsel. Nå ble dette gjort for at Herren – ved dem – kunne vise sin kraft.\n\n32 Og det skjedde at de dro ut og begynte å forkynne og profetere for folket ifølge den ånd og myndighet som Herren hadde gitt dem.\n\n", "alma 9": "Almas og også Amuleks ord som ble forkynt for folket som var i Ammonihahs land. De blir også kastet i fengsel og befridd ved Guds mirakuløse kraft som var i dem – ifølge Almas opptegnelse.\n\nOmfatter kapittel 9 til og med 14.\n\n[center][font_size=26]Kapittel 9[/font_size][/center]\n\n[i]Alma befaler Ammonihahs folk å omvende seg – Herren vil være barmhjertig mot lamanittene i de siste dager – Hvis nephittene forkaster lyset, vil de bli ødelagt av lamanittene – Guds Sønn vil snart komme – Han vil forløse dem som omvender seg, blir døpt og har tro på hans navn. Ca. 82 f.Kr.[/i]\n\n1 Og videre, etter at jeg, Alma, var blitt befalt av Gud at jeg skulle ta med meg Amulek og dra ut igjen for å forkynne for dette folk – for folket i byen Ammonihah – skjedde det at da jeg begynte å forkynne for dem, begynte de å diskutere heftig med meg og sa:\n\n2 Hvem er du? Tror du at vi tror en manns vitnesbyrd selv om han skulle forkynne for oss at jorden skulle forgå?\n\n3 Nå forsto de ikke de ord som de talte, for de visste ikke at jorden skulle forgå.\n\n4 Og de sa også: Vi vil ikke tro dine ord selv om du skulle profetere at denne store byen skulle bli ødelagt på én dag.\n\n5 Nå visste de ikke at Gud kunne utføre slike mektige gjerninger, for de var et hårdhjertet og et hårdnakket folk.\n\n6 Og de sa: Hvem er Gud som ikke sender noen større autoritet enn én mann blant dette folk for å forkynne sannheten om så store og mektige ting for dem?\n\n7 Og de gikk frem for å legge hånd på meg, men se, de gjorde det ikke. Og jeg sto frimodig frem for å tale til dem, ja, jeg vitnet frimodig for dem og sa:\n\n8 Se, dere ugudelige og fordervede slekt! Hvordan kan dere ha glemt deres fedres tradisjoner? Ja, hvor snart har dere ikke glemt Guds bud.\n\n9 Husker dere ikke at vår far, Lehi, ble ført ut av Jerusalem ved Guds hånd? Husker dere ikke at de alle ble ledet av ham gjennom villmarken?\n\n10 Og har dere allerede glemt hvor mange ganger han fridde våre fedre ut av deres fienders hender og bevarte dem så de ikke ble drept – til og med av sine egne brødre?\n\n11 Ja, og hvis det ikke hadde vært for hans makeløse kraft og hans barmhjertighet og hans langmodighet mot oss, ville vi uvegerlig ha blitt utryddet fra jordens overflate lenge før denne tid og kanskje blitt henvist til en tilstand av uendelig elendighet og smerte.\n\n12 Se, nå sier jeg til dere at han befaler dere å omvende dere, og hvis dere ikke omvender dere, kan dere på ingen måte arve Guds rike. Men se, dette er ikke alt – han har befalt dere å omvende dere, ellers vil han utrydde dere fullstendig fra jordens overflate, ja, han vil hjemsøke dere i sin vrede, og i sin heftige vrede vil han ikke vende seg bort.\n\n13 Se, husker dere ikke de ord som han talte til Lehi, da han sa: Hvis dere holder mine bud, skal det gå dere vel i landet? Og videre blir det sagt: Hvis dere ikke vil holde mine bud, skal dere bli avskåret fra Herrens nærhet.\n\n14 Nå vil jeg dere skal huske at i den grad lamanittene ikke har holdt Guds befalinger, er de blitt avskåret fra Herrens nærhet. Nå ser vi at Herrens ord er blitt stadfestet i så henseende, og lamanittene er blitt avskåret fra hans nærhet helt siden de begynte med sine overtredelser i landet.\n\n15 Likevel sier jeg til dere at det skal bli mer utholdelig for dem på dommens dag enn for dere hvis dere forblir i deres synder, ja, og også mer utholdelig for dem i dette liv enn for dere, hvis dere ikke omvender dere.\n\n16 For det er mange løfter som er gitt til lamanittene, for det er på grunn av deres fedres tradisjoner at de er blitt i sin tilstand av uvitenhet. Derfor vil Herren være barmhjertig mot dem og forlenge deres tilværelse i landet.\n\n17 Og en gang vil de bli bragt til troen på hans ord og vite at deres fedres tradisjoner var uriktige. Og mange av dem vil bli frelst, for Herren vil være barmhjertig mot alle som påkaller hans navn.\n\n18 Men se, jeg sier til dere at hvis dere fortsetter i deres ugudelighet, skal deres dager i landet ikke forlenges, for lamanittene skal bli sendt mot dere. Og hvis dere ikke omvender dere, skal de komme på et tidspunkt dere ikke venter det, og dere skal bli hjemsøkt av en fullstendig ødeleggelse, og det skal finne sted på grunn av Herrens heftige vrede.\n\n19 For han vil ikke tillate at dere lever i deres synder så dere ødelegger hans folk. Jeg sier dere: Nei, for han ville heller la lamanittene drepe hele hans folk, som kalles Nephis folk, hvis det var mulig for dem å falle i synd og overtredelse etter å ha fått så mye lys og så stor kunnskap av Herren sin Gud,\n\n20 ja, etter å ha vært et folk så rikt begunstiget av Herren, ja, etter å ha blitt mer begunstiget enn alle andre nasjoner, slekter, tungemål og folk, etter at alle ting er gjort kjent for dem, ifølge deres ønsker og deres tro og bønner, om det som har vært og som er og som skal komme,\n\n21 etter å ha blitt besøkt av Guds Ånd, etter å ha talt med engler og blitt talt til ved Herrens røst, etter å ha hatt profetiens ånd og åpenbaringens ånd og også mange gaver – gaven til å tale med tunger og forkynnelsens gave og Den hellige ånds gave og oversettelsens gave,\n\n22 ja, og etter at Gud har fridd dem ut av Jerusalems land ved Herrens hånd, etter å ha blitt reddet fra sult og fra sykdom og alle slags sykdomstilstander, og etter at de har blitt sterke på slagmarken så de ikke skulle bli drept, etter at de er blitt ført ut av trelldom gang på gang og er blitt støttet og bevart inntil nå og det har gått dem vel så de er rike på alle ting –\n\n23 og nå, se jeg sier til dere at hvis dette folk som har mottatt så mange velsignelser fra Herrens hånd, skulle falle i overtredelse og synde mot det lys og den kunnskap de har, ja, jeg sier til dere at om så skulle skje at de skulle falle i overtredelse, ville det bli mye mer utholdelig for lamanittene enn for dem.\n\n24 For se, Herrens løfter er gitt til lamanittene, men de er ikke gitt til dere hvis dere faller i overtredelse, for har ikke Herren uttrykkelig lovet og fast bestemt at hvis dere setter dere opp mot ham, skal dere bli fullstendig utryddet fra jordens overflate?\n\n25 Og nå, for at dere ikke skulle bli drept, har Herren sendt sin engel for å besøke mange av sine folk og har forkynt for dem at de må gå ut og rope kraftig til dette folk og si: Omvend dere, for himmelens rike er nær.\n\n26 Om ikke mange dager skal Guds Sønn komme i sin herlighet, og hans herlighet skal være Faderens Enbårnes herlighet, full av nåde, rettvishet og sannhet, full av tålmodighet, barmhjertighet og langmodighet, snar til å høre sitt folks rop og til å besvare deres bønner.\n\n27 Og se, han kommer for å forløse dem som vil bli døpt til omvendelse ved troen på hans navn.\n\n28 Derfor, bered Herrens vei, for tiden er nær da alle mennesker skal høste lønn for sine gjerninger – etter hvordan de har vært. Hvis de har vært rettferdige, skal de høste frelse for sine sjeler ifølge Jesu Kristi kraft og befrielse. Og hvis de har vært onde, skal de høste sine sjelers fordømmelse ifølge djevelens makt og fangenskap.\n\n29 Se, slik roper engelens røst til folket.\n\n30 Og nå, mine elskede brødre, for dere er mine brødre, og dere burde være elsket, og dere burde gjøre gjerninger som er omvendelsen verdig, for jeg ser at deres hjerter er blitt meget forherdet mot Guds ord, og jeg ser at dere er et fortapt og et fallent folk.\n\n31 Nå skjedde det at da jeg, Alma, hadde talt disse ord, se, da ble folket rasende på meg fordi jeg sa til dem at de var et hårdhjertet og et hårdnakket folk.\n\n32 Og også fordi jeg sa til dem at de var et fortapt og et fallent folk, ble de sinte på meg og forsøkte å legge hånd på meg så de kunne kaste meg i fengsel.\n\n33 Men det skjedde at Herren ikke tillot at de akkurat da skulle ta meg og kaste meg i fengsel.\n\n34 Og det skjedde at Amulek kom, sto frem og begynte å tale til dem også. Og ikke alle Amuleks ord er skrevet, men en del av hans ord er skrevet i denne bok.\n\n", "alma 10": "[center][font_size=26]Kapittel 10[/font_size][/center]\n\n[i]Lehi nedstammet fra Manasse – Amulek forteller at engelen befalte ham å ta godt vare på Alma – De rettferdiges bønner bevirker at folket blir spart – Urettferdige lovkyndige og dommere legger grunnvollen til folkets ødeleggelse. Ca. 82 f.Kr.[/i]\n\n1 Nå, dette er de ord som Amulek talte til folket i Ammonihahs land:\n\n2 Jeg er Amulek. Jeg er sønn av Giddonah, som var sønn av Ismael, som var en etterkommer av Aminadi. Og det var den samme Aminadi som tydet det som sto skrevet på veggen i tempelet, og som var skrevet ved Guds finger.\n\n3 Og Aminadi var en etterkommer av Nephi, som var sønn av Lehi, som dro ut fra Jerusalems land og som var en etterkommer av Manasse, som var sønn av Josef som ble solgt til Egypt av sine brødre.\n\n4 Og se, jeg er også en mann med ikke helt lite aktelse blant alle dem som kjenner meg. Ja, og se, jeg har mange slektninger og venner, og jeg har også skaffet meg store rikdommer på grunn av min flid.\n\n5 Likevel, på tross av alt dette, har jeg aldri visst mye om Herrens veier og hans mysterier og forunderlige kraft. Jeg sa at jeg aldri hadde visst mye om disse ting, men se, jeg tar feil, for jeg har sett mange av hans mysterier og hans forunderlige kraft, ja, til og med ved at dette folks liv er blitt bevart.\n\n6 Likevel forherdet jeg mitt hjerte, for jeg ble kalt på mange ganger, og jeg ville ikke høre. Derfor hadde jeg kunnskap om disse ting, men jeg ville ikke vite. Jeg fortsatte derfor å sette meg opp mot Gud i mitt hjertes ugudelighet like til den fjerde dag i denne syvende måned som er i det tiende år av dommernes regjeringstid.\n\n7 Mens jeg var underveis for å besøke en meget nær slektning, se, da viste en Herrens engel seg for meg og sa: Amulek, vend tilbake til ditt eget hus, for du skal gi en Herrens profet mat, ja, en hellig mann som er en utvalgt Guds mann, for han har fastet i mange dager på grunn av dette folks synder, og han er sulten, og du skal ta ham inn i ditt hus og gi ham mat, og han skal velsigne deg og ditt hus, og Herrens velsignelse skal hvile over deg og ditt hus.\n\n8 Og det skjedde at jeg adlød engelens røst og vendte tilbake til mitt hus. Og mens jeg var på vei dit, fant jeg mannen som engelen hadde sagt følgende om til meg: Du skal ta ham inn i ditt hus. Og se, det var den samme mannen som har talt til dere om det som er av Gud.\n\n9 Og engelen sa til meg at han er en hellig mann. Derfor vet jeg at han er en hellig mann fordi det ble sagt av en Guds engel.\n\n10 Og videre, jeg vet at det han har vitnet om, er sant, for se, jeg sier dere at så sant Herren lever, har han sendt sin engel for å tilkjennegi disse ting for meg, og dette har han gjort mens denne Alma har bodd i mitt hus.\n\n11 For se, han har velsignet mitt hus, han har velsignet meg og mine kvinner og mine barn og min far og mine slektninger. Ja, hele min slekt har han velsignet, og Herrens velsignelse har hvilt over oss ifølge de ord som han talte.\n\n12 Og nå, da Amulek hadde talt disse ord, begynte folket å bli forundret, for de så at det var mer enn ett vitne som vitnet om de ting som de ble anklaget for, og også om de ting som skulle skje ifølge profetiens ånd som var i dem.\n\n13 Likevel var det noen blant dem som tenkte å spørre dem ut, så de ved sine snedige planer kunne fange dem i deres ord, så de kunne finne noen til å vitne mot dem, så de kunne overlevere dem til sine dommere, så de kunne bli dømt ifølge loven og så de kunne bli drept eller kastet i fengsel ifølge den forbrytelse som de kunne sikte eller beskylde dem for.\n\n14 Nå var det de menn som forsøkte å drepe dem, som var lovkyndige, og de var leid eller utpekt av folket til å administrere loven under rettsforhandlingene eller når folket ble fremstilt for dommerne for sine forbrytelser.\n\n15 Nå hadde disse lovkyndige god kjennskap til alle folkets kunster og knep, og dette hadde de for å kunne være dyktige i sitt yrke.\n\n16 Og det skjedde at de begynte å stille Amulek spørsmål så de derved kunne få ham til å motsi seg selv eller vikle seg inn i selvmotsigelser.\n\n17 Nå visste de ikke at Amulek kunne vite deres hensikter, men det skjedde at da de begynte å stille ham spørsmål, forsto han hva de tenkte, og sa til dem: Ugudelige og vrange slekt, dere lovkyndige og hyklere, for dere legger djevelens grunnvoll, for dere legger feller og snarer for å fange Guds hellige.\n\n18 Dere legger planer for å fordreie de rettferdiges veier og for å nedkalle Guds vrede over deres hoder, ja, så dette folk blir fullstendig ødelagt.\n\n19 Ja, med rette sa Mosiah, som var vår siste konge, da han var i ferd med å frasi seg riket og ikke hadde noen å overlate det til, hvilket medførte at dette folk skulle styres ved sin egen stemme – ja, med rette sa han at hvis den tid skulle komme at dette folk ved sin stemme skulle velge misgjerning – det vil si, hvis den tid skulle komme at dette folk skulle falle i overtredelse – ville de være modne til ødeleggelse.\n\n20 Og nå sier jeg til dere at med rette dømmer Herren dere for deres synder, og med rette roper han til dette folk ved sine englers røst: Omvend dere, omvend dere, for himmelens rike er nær.\n\n21 Ja, med rette roper han ved sine englers røst: Jeg vil komme ned blant mitt folk med rett og rettvishet i mine hender.\n\n22 Ja, og jeg sier dere at om det ikke hadde vært for bønner fra de rettferdige som nå er i landet, ville dere allerede nå ha vært hjemsøkt av fullstendig ødeleggelse. Likevel ville det ikke ha skjedd ved en vannflom slik det skjedde med folket i Noahs dager, men det ville ha skjedd ved hungersnød og ved pest og sverd.\n\n23 Men det er ved de rettferdiges bønner at dere er spart. Hvis dere derfor støter de rettferdige bort fra dere, vil Herren ikke holde sin hånd tilbake, men i sin heftige vrede vil han gå ut mot dere. Da skal dere bli slått med hungersnød og med pest og med sverd. Og tiden er snart for hånden hvis dere ikke omvender dere.\n\n24 Og nå skjedde det at folket ble enda sintere på Amulek, og de ropte ut og sa: Denne mannen viser forakt for våre lover som er rettferdige, og for våre kloke lovkyndige som vi har utvalgt.\n\n25 Men Amulek rakte ut sin hånd og ropte enda kraftigere til dem og sa: Ugudelige og vrange slekt, hvorfor har Satan fått så godt tak på deres hjerter? Hvorfor vil dere hengi dere til ham så han kan ha makt over dere til å forblinde deres øyne, så dere ikke forstår de ord som blir uttalt, at de er sanne?\n\n26 For se, har jeg vitnet mot deres lov? Dere forstår ikke, og dere sier at jeg har talt mot deres lov, men det har jeg ikke, men jeg har talt fordelaktig om deres lov til deres fordømmelse.\n\n27 Og se, nå sier jeg til dere at grunnvollen til dette folks ødeleggelse begynner å bli lagt ved deres lovkyndiges og deres dommeres urettferdighet.\n\n28 Og nå skjedde det at da Amulek hadde talt disse ord, ropte folket mot ham og sa: Nå vet vi at denne mannen er et djevelens barn, for han har løyet for oss, for han har talt imot vår lov. Og nå sier han at han ikke har talt imot den.\n\n29 Og videre, han har vist forakt for våre lovkyndige og våre dommere.\n\n30 Og det skjedde at de lovkyndige la dem dette på sinne, så de skulle huske disse ting og bruke dem mot ham.\n\n31 Og det var én iblant dem hvis navn var Zeezrom. Han var den ledende blant dem som anklaget Amulek og Alma, for han var en av de dyktigste blant dem og gjorde mange forretninger blant folket.\n\n32 Nå var det disse lovkyndiges hensikt å skaffe seg inntekter, og de hadde inntekter i forhold til sitt arbeide.\n\n", "alma 11": "[center][font_size=26]Kapittel 11[/font_size][/center]\n\n[i]Nephittenes myntsystem forklares – Amulek diskuterer heftig med Zeezrom – Kristus vil ikke frelse menneskene i deres synder – Bare de som arver himmelens rike, blir frelst – Alle mennesker vil oppstå til udødelighet – Det er ingen død etter oppstandelsen. Ca. 82 f.Kr.[/i]\n\n1 Nå sto det i Mosiahs lov at hver mann som var en lovens dommer, eller de som var utpekt til å være dommere, skulle motta lønn i forhold til den tid de brukte for å dømme dem som ble ført frem for dem for å bli dømt.\n\n2 Nå, hvis en mann sto i gjeld til en annen og han ikke ville betale det som han skyldte, ble han innstevnet for dommeren, og dommeren brukte sin myndighet og sendte ut tjenestemenn, så mannen skulle bli ført frem for ham. Og han dømte mannen etter loven og de bevis som ble ført mot ham. Og slik ble mannen tvunget til å betale det han skyldte, eller bli fratatt alt, eller bli utstøtt fra folket som en tyv og en røver.\n\n3 Og dommeren fikk lønn etter den tid han brukte, en senine av gull for et dagsverk, eller en senum av sølv, som er like mye som en senine av gull – og dette ifølge den lov som var gitt.\n\n4 Nå, dette er navnene på deres forskjellige gull- og sølvmynter etter den verdi de hadde. Og navnene ble gitt av nephittene, for de brukte ikke samme pengesystem som jødene som var i Jerusalem. Heller ikke brukte de samme måleenheter som jødene, men de forandret sitt pengesystem og sine måleenheter ifølge folkets ønske og omstendigheter, i hver generasjon ned til dommernes regjeringstid – de som var blitt opprettet av kong Mosiah.\n\n5 Nå var pengesystemet slik: En senine av gull, en seon av gull, en shum av gull og en limnah av gull.\n\n6 En senum av sølv, en amnor av sølv, en ezrom av sølv og en onti av sølv.\n\n7 En senum av sølv hadde samme verdi som en senine av gull, og med hver av dem kunne man betale et mål bygg og også et mål av enhver kornsort.\n\n8 En seon av gull var dobbelt så mye verdt som en senine.\n\n9 Og en shum av gull var dobbelt så mye verdt som en seon.\n\n10 Og en limnah av gull var like mye verdt som dem alle.\n\n11 Og en amnor av sølv var like stor som to senum.\n\n12 Og en ezrom av sølv var like stor som fire senum.\n\n13 Og en onti var like stor som dem alle.\n\n14 Nå, dette er verdien av de mindre myntene i deres pengesystem:\n\n15 En shiblon er halvparten av en senum, altså en shiblon for et halvt mål bygg.\n\n16 Og en shiblum er halvparten av en shiblon.\n\n17 Og en leah er halvparten av en shiblum.\n\n18 Nå, dette er deres mynter ifølge deres pengesystem:\n\n19 Nå har en antion av gull samme verdi som tre shibloner.\n\n20 Nå var det utelukkende for å skaffe seg inntekter, fordi de mottok lønn etter hvor mye de arbeidet, derfor oppegget de folket til opprør og til alle slags uroligheter og allslags ugudelighet, så de på denne måten kunne få mer å gjøre og tjene flere penger, alt etter hvor mange saker de fikk til behandling. Derfor hisset de folket opp mot Alma og Amulek.\n\n21 Og denne Zeezrom begynte å stille Amulek spørsmål og sa: Vil du besvare noen få spørsmål jeg skal stille deg? Nå var Zeezrom en mann som var ekspert på djevelens renkespill, så han kunne ødelegge det som var godt, derfor sa han til Amulek: Vil du besvare de spørsmål jeg skal stille deg?\n\n22 Og Amulek sa til ham: Ja, hvis det skjer ifølge Herrens Ånd, som er i meg, for jeg skal ikke si noe som er i strid med Herrens Ånd. Og Zeezrom sa til ham: Se, her er seks ontier av sølv, og alle disse vil jeg gi deg hvis du vil fornekte et Høyeste Vesens eksistens.\n\n23 Da sa Amulek: Du helvetes barn, hvorfor frister du meg? Vet du ikke at de rettferdige ikke gir etter for slike fristelser?\n\n24 Tror du at det ikke finnes noen Gud? Jeg sier til deg: Nei, du vet at det finnes en Gud, men du elsker ussel vinning mer enn ham.\n\n25 Og nå har du løyet til meg for Gud. Du sa til meg: Se, disse seks ontier, som er av stor verdi, vil jeg gi deg. Men i ditt hjerte tenkte du å beholde dem og hadde bare et ønske om at jeg skulle fornekte den sanne og levende Gud, så du kunne få en grunn til å drepe meg. Og nå, se, for dette store onde skal du få din lønn.\n\n26 Og Zeezrom sa til ham: Du sier at det finnes en sann og levende Gud?\n\n27 Og Amulek sa: Ja, det finnes en sann og levende Gud.\n\n28 Da sa Zeezrom: Finnes det mer enn én Gud?\n\n29 Og han svarte: Nei.\n\n30 Da sa Zeezrom til ham igjen: Hvordan vet du disse ting?\n\n31 Og han sa: En engel har fortalt meg det.\n\n32 Og Zeezrom sa igjen: Hvem er han som skal komme? Er det Guds Sønn?\n\n33 Og han sa til ham: Ja.\n\n34 Og Zeezrom sa igjen: Skal han frelse sitt folk i deres synder? Og Amulek svarte og sa til ham: Jeg sier til deg at det skal han ikke, for det er umulig for ham å fornekte sitt ord.\n\n35 Da sa Zeezrom til folket: Se til at dere husker disse ting, for han sa at det bare er én Gud. Likevel sier han at Guds Sønn skal komme, men at han ikke skal frelse sitt folk – som om han hadde myndighet til å befale Gud.\n\n36 Nå sa Amulek til ham igjen: Se, du har løyet, for du sier at jeg talte som om jeg hadde myndighet til å befale Gud fordi jeg sa han ikke skal frelse sitt folk i deres synder.\n\n37 Og jeg sier til deg igjen at han kan ikke frelse dem i deres synder, for jeg kan ikke fornekte hans ord, og han har sagt at intet urent kan arve himmelens rike, derfor, hvordan kan dere bli frelst uten at dere arver himmelens rike? Derfor kan dere ikke bli frelst i deres synder.\n\n38 Da sa Zeezrom til ham igjen: Er Guds Sønn den virkelige Evige Fader?\n\n39 Og Amulek sa til ham: Ja, han er den virkelige himmelens og jordens Evige Fader og også Den Evige Fader til alle ting som i dem er. Han er begynnelsen og enden, den første og den siste.\n\n40 Og han skal komme til verden for å forløse sitt folk, og han skal påta seg overtredelsene til dem som tror på hans navn, og disse er de som skal få evig liv, og frelse kommer ikke til noen andre.\n\n41 Derfor forblir de ugudelige i en tilstand som om ingen forløsning var utført, unntatt forløsningen fra dødens bånd, for se, dagen kommer da alle skal oppstå fra de døde og stå for Gud og bli dømt etter sine gjerninger.\n\n42 Nå er det en død som kalles en timelig død, og Kristi død skal løse denne timelige døds bånd, så alle skal oppstå fra denne timelige død.\n\n43 Ånden og legemet skal gjenforenes til sin fullkomne skikkelse, både lemmer og ledd skal bringes tilbake til sin rette plass slik som vi er nå, og vi skal føres frem og stå for Gud og vite likesom vi vet nå, og ha en klar erindring om all vår skyld.\n\n44 Nå vil alle få del i denne gjenforening, både gammel og ung, både trell og fri, både mann og kvinne, både ugudelige og rettferdige, og ikke så mye som et hår på deres hode skal gå tapt, men alle ting skal bringes tilbake til sin fullkomne skikkelse slik den er nå, eller i legemet, og skal føres frem og stilles for Kristi, Sønnens og Gud Faderens og Den hellige ånds domstol – de som er én Evig Gud – for å bli dømt etter sine gjerninger, enten de er gode eller onde.\n\n45 Se, nå har jeg talt til deg om det dødelige legemes død, og også om det dødelige legemes oppstandelse, og jeg sier til deg at dette dødelige legeme blir oppreist til et udødelig legeme – det vil si fra døden – ja, fra den første død til liv, så de ikke kan dø mer. Deres ånder forenes med deres legemer for aldri mer å skilles ad, og slik blir det hele åndelig og udødelig, så de aldri mer kan se forgjengelighet.\n\n46 Da nå Amulek hadde sagt disse ord, begynte folket igjen å bli forundret, og Zeezrom begynte også å skjelve, og slik endte Amuleks ord, eller dette er alt jeg har skrevet.\n\n", "alma 12": "[center][font_size=26]Kapittel 12[/font_size][/center]\n\n[i]Alma taler til Zeezrom – Guds mysterier kan bare gis til de trofaste – Menneskene blir dømt for sine tanker, sin tro, sine ord og gjerninger – De ugudelige vil lide en åndelig død – Dette dødelige liv er en prøvetilstand – Forløsningsplanen tilveiebringer oppstandelsen og, gjennom tro, en forlatelse for synder – Den som omvender seg, har krav på barmhjertighet gjennom Den Enbårne Sønn. Ca. 82 f.Kr.[/i]\n\n1 Da nå Alma så at Amuleks ord hadde bragt Zeezrom til taushet – for han så at Amulek hadde grepet ham i hans løgn og bedrag for å ødelegge ham – og da han så at han begynte å skjelve under bevisstheten om sin skyld, opplot han sin munn og begynte å tale til ham og bekrefte Amuleks ord og forklare tingene videre eller utdype Skriftene utover det som Amulek hadde gjort.\n\n2 Nå hørte folket som var rundt omkring, de ord Alma sa til Zeezrom, for folkemengden var stor, og han talte på denne måten:\n\n3 Nå ser du, Zeezrom, at du er blitt grepet i din løgn og list, for ikke bare har du løyet for mennesker, men du har løyet for Gud. For se, han kjenner alle dine tanker, og du ser at dine tanker gjøres kjent for oss ved hans Ånd.\n\n4 Og du ser at vi vet at din plan var en meget listig plan, lagt med djevelsk list, så du med løgn og bedrag kunne sette dette folk opp mot oss for å håne oss og kaste oss ut.\n\n5 Nå var dette din fiendes plan, og han har utøvet sin makt i deg. Nå vil jeg du skal huske at det jeg sier til deg, sier jeg til alle.\n\n6 Og se, jeg sier til dere alle at dette var en av motstanderens snarer som han har lagt for å fange dette folk, så dere kunne bli underkastet ham, så han kunne binde dere med sine lenker, så han kunne lenke dere ned til evig fortapelse ifølge den makt han har til å ta til fange.\n\n7 Da nå Alma hadde talt disse ord, begynte Zeezrom å skjelve enda mer, for han ble mer og mer overbevist om Guds kraft, og han var også overbevist om at Alma og Amulek hadde kunnskap om ham. For han var overbevist om at de kjente hans hjertes tanker og hensikter, for de hadde fått makt til å vite disse ting ifølge profetiens ånd.\n\n8 Og Zeezrom begynte ivrig å stille dem spørsmål så han kunne få vite mer om Guds rike, og han sa til Alma: Hva betyr det Amulek har talt om de dødes oppstandelse, at alle skal oppstå fra de døde – både de rettferdige og de urettferdige – og bli ført frem for Gud for å bli dømt etter sine gjerninger?\n\n9 Og nå begynte Alma å forklare dette for ham og sa: Mange er det gitt å kjenne Guds mysterier. Likevel får de streng befaling om bare å bringe videre den del av hans ord som han gir til menneskenes barn – i forhold til den oppmerksomhet og flid de viser ham.\n\n10 Og derfor mottar den som forherder sitt hjerte, en mindre del av ordet, og den som ikke forherder sitt hjerte, til ham gis en større del av ordet inntil det blir gitt ham å kjenne Guds mysterier, inntil han forstår dem helt.\n\n11 Og de som forherder sine hjerter, til dem gis en mindre del av ordet inntil de ikke vet noe om hans mysterier, og da blir de tatt til fange av djevelen og ledet ved hans vilje ned til fortapelse. Dette er hva helvetes lenker betyr.\n\n12 Og Amulek har talt tydelig om døden og om å bli oppreist fra denne dødelighet til en tilstand av udødelighet og om å bli ført frem for Guds domstol for å bli dømt etter våre gjerninger.\n\n13 Derfor, hvis våre hjerter har vært forherdet, ja, hvis vi har forherdet våre hjerter mot ordet så mye at det ikke blir funnet i oss, da vil vår tilstand bli forferdelig, for da skal vi bli fordømt.\n\n14 For våre ord vil fordømme oss, ja, alle våre gjerninger vil fordømme oss. Vi skal ikke finnes skyldfrie, og våre tanker vil også fordømme oss. Og i denne fryktelige tilstand skal vi ikke våge å se opp til vår Gud, og vi ville være umåtelig glade om vi kunne befale klippene og fjellene å falle over oss for å skjule oss for hans nærhet.\n\n15 Men dette kan ikke skje. Vi må komme frem og stå for ham i hans herlighet og i hans kraft og i hans velde, majestet og herredømme, og erkjenne til vår evige skam at alle hans straffedommer er rettferdige, at han er rettferdig i alle sine handlinger, og at han er barmhjertig mot menneskenes barn, og at han har all makt til å frelse enhver som tror på hans navn og bærer frukt som er omvendelsen verdig.\n\n16 Og se, nå sier jeg deg at så kommer en død, ja, den annen død, som er en åndelig død. Og så kommer en tid da enhver som dør en timelig død i sine synder, også skal dø en åndelig død, ja, han skal dø ifølge de ting som angår rettferdighet.\n\n17 Så kommer tiden da deres pine skal være som en sjø av ild og svovel, hvis flammer stiger opp evindelig og alltid, og så kommer tiden da de skal lenkes ned til en evig fortapelse ifølge Satans makt og fangenskap, for han har underlagt dem sin vilje.\n\n18 Da, sier jeg deg, skal de være som om ingen forløsning var utført, for de kan ikke bli forløst ifølge Guds rettferdighet, og de kan ikke dø, for det finnes ingen forgjengelighet mer.\n\n19 Nå skjedde det at da Alma hadde sluttet å tale disse ord, begynte folket å bli enda mer forundret.\n\n20 Men en av deres øverste ledere ved navn Antionah sto frem og sa til ham: Hva er det du har sagt om at mennesket skal oppstå fra de døde og bli forandret fra denne dødelige til en udødelig tilstand, og at sjelen aldri kan dø?\n\n21 Hva betyr Skriftene som sier at Gud plasserte kjeruber og et luende sverd øst i Edens have for at våre første foreldre ikke skulle gå dit og spise av frukten av livets tre og leve i all evighet? Og derav ser vi at det ikke var noen som helst mulighet for at de kunne leve for evig.\n\n22 Da sa Alma til ham: Det var dette jeg hadde tenkt å forklare. Nå ser vi at Adam falt ved at han spiste av den forbudte frukt ifølge Guds ord, og således ser vi at ved hans fall ble hele menneskeheten et fortapt og fallent folk.\n\n23 Og se, jeg sier deg at hvis det hadde vært mulig for Adam å spise av frukten fra livets tre på det daværende tidspunkt, ville det ikke ha vært noen død, og ordet ville ha vært uten virkning og gjort Gud til en løgner, for han sa: Hvis du spiser, skal du visselig dø.\n\n24 Og vi ser at døden kommer til menneskeheten, ja, den død som Amulek talte om som er den timelige død. Likevel fikk menneskene en tid til å omvende seg, og derfor ble dette liv en prøvetilstand, en tid til å forberede seg til å møte Gud, en tid til å forberede seg til den uendelige tilstand som er blitt omtalt av oss, og som kommer etter de dødes oppstandelse.\n\n25 Men hvis det ikke hadde vært for den forløsningsplan som ble utarbeidet fra verdens grunnvoll ble lagt, kunne det ikke ha vært noen oppstandelse fra de døde. Men det ble utarbeidet en forløsningsplan som skal tilveiebringe de dødes oppstandelse som er blitt omtalt.\n\n26 Og se, hvis det hadde vært mulig for våre første foreldre å gå frem og spise av livets tre, ville de ha blitt evig ulykkelige og hadde ikke fått noen forberedelsestilstand. Og på denne måten ville forløsningsplanen ha blitt forpurret, og Guds ord ville ha vært innholdsløse og uten virkning.\n\n27 Men se, slik var det ikke, men det ble bestemt at menneskene måtte dø, og etter døden måtte de komme til dommen, ja, den samme dom som vi har omtalt, som er enden.\n\n28 Og etter at Gud hadde bestemt at slik skulle det skje med mennesket, se, da så han at det var nødvendig at mennesket hadde kjennskap til de ting han hadde fastsatt for dem.\n\n29 Derfor sendte han engler for å tale med dem, så menneskene kunne skue noe av hans herlighet.\n\n30 Og fra den tid av begynte de å påkalle hans navn, derfor talte Gud med menneskene, og kunngjorde for dem forløsningsplanen som var beredt fra verdens grunnvoll. Og dette kunngjorde han for dem i samsvar med deres tro og omvendelse og deres hellige gjerninger.\n\n31 Derfor ga han menneskene befalinger fordi de først hadde overtrådt de første befalinger med hensyn til timelige ting og hadde blitt som guder, idet de kjente godt fra ondt, og satte seg i en tilstand der de kunne handle – eller ble plassert i en tilstand hvor de kunne handle – etter egen vilje og eget behag, og gjøre enten ondt eller godt.\n\n32 Derfor ga Gud dem befalinger etter å ha kunngjort forløsningsplanen for dem så de ikke skulle gjøre ondt, da straffen for det var den annen død, en evigvarende død ifølge det som angår rettferdighet. Over slike kunne ikke forløsningsplanen ha noen makt, for rettferdighetens gjerninger kunne ikke ødelegges ifølge Guds enestående godhet.\n\n33 Men Gud kalte på menneskene i sin Sønns navn (for dette var forløsningsplanen som var utarbeidet) og sa: Hvis dere omvender dere og ikke forherder deres hjerter, da vil jeg ha barmhjertighet med dere gjennom min Enbårne Sønn.\n\n34 Derfor skal enhver som omvender seg og ikke forherder sitt hjerte, ha krav på barmhjertighet gjennom min Enbårne Sønn til en forlatelse for sine synder, og disse skal gå inn til min hvile.\n\n35 Og enhver som forherder sitt hjerte og begår synd, se, jeg sverger i min vrede at de ikke skal gå inn til min hvile.\n\n36 Og nå, mine brødre, se, jeg sier dere at hvis dere forherder deres hjerter, skal dere ikke gå inn til Herrens hvile. Derfor blir han fortørnet over deres synd og sender ned sin vrede over dere som under den første fortørnelse. Ja, ifølge hans ord i den siste fortørnelse så vel som i den første, vil det føre til at deres sjeler går fortapt i all evighet. Ifølge hans ord vil derfor det han har sagt om den siste død, skje like fullt som det han har sagt om den første.\n\n37 Og nå, mine brødre, ettersom vi vet disse ting og de er sanne, la oss omvende oss og ikke forherde våre hjerter, så vi ikke gjør Herren vår Gud fortørnet og nedkaller hans vrede over oss i disse sine andre bud som han har gitt oss, men la oss gå inn til Guds hvile, som er beredt ifølge hans ord.\n\n", "alma 13": "[center][font_size=26]Kapittel 13[/font_size][/center]\n\n[i]Menn blir kalt som høyprester på grunn av sin overmåte store tro og sine gode gjerninger – De skal undervise i budene – Ved å handle rettferdig blir de helliggjort og går inn til Herrens hvile – Melkisedek var en av dem – Engler forkynner godt budskap over hele landet – De vil tilkjennegi når Kristus virkelig kommer. Ca. 82 f.Kr.[/i]\n\n1 Og videre, mine brødre, vil jeg be dere erindre den tid da Gud Herren ga disse bud til sine barn, og jeg vil dere skal huske at Gud Herren ordinerte prester etter sin hellige orden – som var etter hans Sønns orden – for å undervise folket om disse ting.\n\n2 Og disse prestene ble ordinert etter hans Sønns orden på en slik måte at folket derved kunne vite hvordan de skulle se frem til hans Sønn for å få forløsning.\n\n3 Og på denne måten ble de ordinert: De ble kalt og beredt fra verdens grunnvoll ble lagt – ifølge Guds forutkunnskap – på grunn av sin overmåte store tro og sine gode gjerninger. I begynnelsen fikk de velge mellom godt og ondt, derfor, da de har valgt det gode og har utøvet overmåte stor tro, er de kalt med et hellig kall, ja, med det hellige kall som ble beredt til en forberedende forløsning for slike.\n\n4 Og slik er de blitt kalt til dette hellige kall på grunn av sin tro, mens andre forkastet Guds Ånd på grunn av sine hårde hjerter og blinde sinn, mens de – om det ikke hadde vært for dette – kunne hatt et like stort privilegium som sine brødre.\n\n5 Med andre ord, i begynnelsen var de på samme trinn som sine brødre, og slik var dette hellige kall beredt fra verdens grunnvoll ble lagt – for dem som ikke forherdet sine hjerter – og det kommer i og gjennom forsoningen ved Den Enbårne Sønn, han som ble beredt.\n\n6 Og slik ble de kalt ved dette hellige kall og ordinert til det høye prestedømme i Guds hellige orden for å lære menneskenes barn hans bud, så de også kunne gå inn til hans hvile.\n\n7 Dette høye prestedømme var etter hans Sønns orden, en orden som har eksistert helt siden verdens grunnvoll ble lagt, eller som med andre ord er uten dagers begynnelse eller års ende, og er beredt fra evighet til all evighet som følge av hans forutkunnskap om alle ting.\n\n8 På denne måten ble de ordinert, idet de ble kalt med et hellig kall og ordinert med en hellig ordinans og påtok seg det høye prestedømme i den hellige orden. Og dette kall, denne ordinans og dette høye prestedømme er uten begynnelse eller ende.\n\n9 Slik blir de høyprester for evig etter Sønnens orden, han som er Faderens Enbårne, som er uten dagers begynnelse eller års ende, og som er full av nåde, rettferdighet og sannhet. Og slik er det. Amen.\n\n10 Nå, som jeg sa om den hellige orden – eller dette høye prestedømme – var det mange som ble ordinert og ble Guds høyprester, og det var på grunn av deres overmåte store tro og omvendelse og deres rettferdighet for Gud, for de valgte å omvende seg og gjøre rettferdige gjerninger i stedet for å forgå.\n\n11 Derfor ble de kalt ved denne hellige orden og ble helliggjort og fikk sine klær vasket hvite ved Lammets blod.\n\n12 Etter at de var blitt helliggjort ved Den hellige ånd og hadde fått sine klær vasket hvite så de var rene og plettfrie for Gud, kunne de ikke se på synd uten med avsky, og det var mange, ja, overmåte mange, som ble gjort rene og gikk inn til Herren sin Guds hvile.\n\n13 Og nå, mine brødre, vil jeg dere skal ydmyke dere for Gud og bære frukt som er omvendelsen verdig, så dere også kan gå inn til denne hvile.\n\n14 Ja, ydmyk dere likesom folket i Melkisedeks dager, han som også var en høyprest av den samme orden som jeg har omtalt, og han mottok også det høye prestedømme for evig.\n\n15 Og det var til den samme Melkisedek Abraham betalte tiende, ja, selv vår far Abraham betalte tiende – en tiendedel av alt han eide.\n\n16 Nå ble disse ordinanser gitt på denne måten for at folket derved kunne se fremover til Guds Sønn, for det var et forbilde på hans orden – eller det var hans orden – og dette for at de kunne se frem til ham for å få forlatelse for sine synder, så de kunne gå inn til Herrens hvile.\n\n17 Nå var denne Melkisedek konge over Salems land, og hans folk hadde sunket dypt i misgjerning og avskyelighet, ja, de hadde alle kommet på avveie og var fulle av allslags ugudelighet.\n\n18 Men Melkisedek, som hadde utøvet mektig tro og hadde mottatt det høye prestedømmes embede ifølge Guds hellige orden, forkynte omvendelse til sitt folk. Og se, de omvendte seg, og Melkisedek opprettet fred i landet i sine dager. Derfor ble han kalt fredsfyrsten, for han var konge i Salem og regjerte under sin far.\n\n19 Nå var det mange før ham, og det var også mange etter ham, men ingen var større, derfor har man særlig omtalt ham.\n\n20 Nå behøver jeg ikke fortelle mer om dette, for det jeg har sagt, er tilstrekkelig. Se, dere har Skriftene foran dere, og hvis dere forvrenger dem, skal dere selv bli ødelagt.\n\n21 Og nå skjedde det at da Alma hadde sagt disse ord til dem, rakte han ut sin hånd mot dem, og ropte med høy røst og sa: Nå er tiden inne til å omvende seg, for frelsens dag nærmer seg.\n\n22 Ja, og Herrens røst forkynner det ved englers munn til alle nasjoner, ja, forkynner det så de kan få et stort og gledelig budskap, ja, og han lar dette glade budskap lyde blant hele sitt folk, ja, også til dem som er adspredt omkring på jorden, derfor er det kommet til oss.\n\n23 Og det er gjort kjent for oss med klare og tydelige ord så vi kan forstå og ikke ta feil, og dette fordi vi er omstreifere i et fremmed land. Slik er vi derfor rikt velsignet, for dette glade budskap er blitt forkynt for oss i alle deler av vår vingård.\n\n24 For se, engler forkynner det nå for mange i vårt land, og dette skjer for å berede menneskenes barns hjerter til å motta hans ord når han kommer i sin herlighet.\n\n25 Og nå venter vi bare å høre det glade budskap om hans komme forkynt for oss ved englers munn – for tiden kommer – hvor snart vet vi ikke. Ved Gud skulle jeg ønske det måtte bli i min tid, men enten det skjer før eller senere, vil jeg fryde meg over det.\n\n26 Og det skal kunngjøres for hellige og rettferdige menn ved englers munn ved hans komme, så våre fedres ord kan gå i oppfyllelse ifølge det de har talt om ham, og dette var ifølge profetiens ånd som var i dem.\n\n27 Og nå, mine brødre, ønsker jeg fra dypet av mitt hjerte – ja, med så stor engstelse at det volder meg smerte – at dere vil lytte til mine ord og legge bort deres synder og ikke utsette deres omvendelsesdag,\n\n28 men at dere vil ydmyke dere for Herren og påkalle hans hellige navn og alltid våke og be, så dere ikke blir fristet mer enn dere kan tåle og således være ledet av Den hellige ånd, bli ydmyke, saktmodige, medgjørlige, tålmodige, fulle av kjærlighet og all langmodighet,\n\n29 ha tro på Herren, ha et håp om at dere skal motta evig liv, og alltid ha Guds kjærlighet i deres hjerter, så dere kan bli løftet opp på den siste dag og gå inn til hans hvile.\n\n30 Og måtte Herren innrømme dere omvendelse, så dere ikke nedkaller hans vrede over dere, så dere ikke blir bundet med helvetes lenker, så dere ikke må lide den annen død.\n\n31 Og Alma talte mange flere ord til folket som ikke er skrevet i denne bok.\n\n", "alma 14": "[center][font_size=26]Kapittel 14[/font_size][/center]\n\n[i]Alma og Amulek blir kastet i fengsel og blir slått – De troende og deres hellige skrifter brennes med ild – Disse martyrene blir mottatt av Herren i herlighet – Fengselets vegger revner og faller – Alma og Amulek blir befridd, og deres forfølgere blir drept. Ca. 82–81 f.Kr.[/i]\n\n1 Og det skjedde at etter at han hadde sluttet å tale til folket, trodde mange av dem på hans ord og begynte å omvende seg og granske Skriftene.\n\n2 Men de fleste av dem ønsket å drepe Alma og Amulek, for de var sinte på Alma fordi han hadde talt klart og tydelig til Zeezrom. Og de sa også at Amulek hadde løyet for dem og hadde vist forakt for deres lov og også for deres lovkyndige og dommere.\n\n3 Og de var også sinte på Alma og Amulek, og fordi de hadde vitnet så klart og tydelig mot deres ugudelighet, forsøkte de å ta dem av dage i all hemmelighet.\n\n4 Men det skjedde at de ikke gjorde det, men de tok dem og bandt dem med sterke rep og førte dem frem for landets øverste dommer.\n\n5 Og folket kom frem og vitnet mot dem og bekreftet at de hadde vist forakt for loven, og deres lovkyndige og landets dommere, og også for alle mennesker som var i landet. Og de hadde også vitnet om at det bare var én Gud, og at han skulle sende sin Sønn blant folket, men han skulle ikke frelse dem. Og mange slike ting vitnet folket om mot Alma og Amulek, og dette fant sted for landets øverste dommer.\n\n6 Og det skjedde at Zeezrom ble forbauset over de ord som var blitt talt, og han kjente også til de forblindede tanker som han hadde forårsaket blant folket ved sine løgnaktige ord. Og han begynte å bli opprørt i sin sjel ved bevisstheten om sin egen skyld, ja, han begynte å bli innhyllet i helvetes smerter.\n\n7 Og det skjedde at han begynte å rope til folket og sa: Se, jeg er skyldig, og disse menn er plettfrie for Gud. Og han begynte å gå i forbønn for dem fra den tid av. Men de hånte ham og sa: Er du også besatt av djevelen? Og de spyttet på ham og kastet ham ut og også alle dem som trodde på de ord som Alma og Amulek hadde talt. Og de kastet dem ut og sendte menn for å kaste stener på dem.\n\n8 Og de samlet deres hustruer og barn, og de som trodde eller var blitt opplært til å tro på Guds ord, lot de kaste på bålet. Og de fant også frem deres opptegnelser som inneholdt hellige skrifter, og kastet også dem på bålet, så de kunne brennes og bli ødelagt av ild.\n\n9 Og det skjedde at de tok Alma og Amulek og førte dem til martyrstedet, så de kunne være vitne til at de som ble fortært av ild, ble ødelagt.\n\n10 Og da Amulek så hvilke smerter de kvinner og barn ble utsatt for som ble fortært av flammene, kjente også han smerte, og han sa til Alma: Hvordan kan vi være vitne til denne redselsfulle scene? La oss derfor rekke ut våre hender og bruke den Guds kraft som er i oss, og redde dem fra flammene.\n\n11 Men Alma sa til ham: Ånden holder meg tilbake fra å rekke ut min hånd, for se, Herren tar dem opp til seg i herlighet, og han tillater at de gjør dette, eller at folket gjør dette med dem, ifølge sine hårde hjerter, så de straffedommer som han skal sende over dem i sin vrede, kan bli rettferdige. Og de uskyldiges blod skal stå som et vitne mot dem og rope kraftig mot dem på den siste dag.\n\n12 Da sa Amulek til Alma: Se, kanskje de vil brenne oss også.\n\n13 Og Alma sa: La det skje ifølge Herrens vilje. Men se, vår gjerning er ikke fullført, derfor brenner de ikke oss.\n\n14 Nå skjedde det at da deres legemer som var kastet i ilden, var fortært, og likeså opptegnelsene som var kastet inn med dem, kom landets øverste dommer og stilte seg foran Alma og Amulek, som var bundet. Og han slo dem med hånden på kinnet og sa til dem: Etter hva dere har sett, vil dere forkynne igjen for dette folk at de skal bli kastet i en sjø av ild og svovel?\n\n15 Som dere ser, hadde dere ingen makt til å redde dem som var blitt kastet i ilden, heller ikke har Gud reddet dem fordi de var av deres tro. Og dommeren slo dem på kinnet igjen og spurte: Hva har dere å si til dette?\n\n16 Nå tilhørte denne dommeren Nehors orden og tro, den samme Nehor som slo Gideon ihjel.\n\n17 Og det skjedde at Alma og Amulek ikke svarte ham, og han slo dem igjen og overleverte dem til tjenestemenn så de kunne kastes i fengsel.\n\n18 Og da de hadde sittet i fengsel i tre dager, kom det mange lovkyndige og dommere og prester og lærere som var av Nehors tro. Og de kom inn i fengselet for å besøke dem, og de stilte dem mange spørsmål, men de svarte dem ikke.\n\n19 Og det skjedde at dommeren sto foran dem og sa: Hvorfor svarer dere ikke på det disse menneskene sier? Vet dere ikke at jeg har myndighet til å overgi dere til flammene? Og han befalte dem å tale, men de svarte ikke.\n\n20 Og det skjedde at de forlot dem og gikk sin vei, men kom tilbake neste dag, og dommeren slo dem igjen på kinnet. Og mange kom også frem og slo dem og sa: Vil dere igjen stå frem og dømme dette folk og fordømme vår lov? Hvis dere har så stor kraft, hvorfor befrir dere ikke dere selv?\n\n21 Og mange slike ting sa de til dem, skar tenner mot dem og spyttet på dem og sa: Hvordan skal vi se ut når vi er fordømt?\n\n22 Og mange slike ting, ja, alle mulige slike ting sa de til dem, og slik gjorde de narr av dem i mange dager. Og de lot dem ikke få mat for at de skulle bli sultne, og ga dem ikke vann for at de skulle bli tørste, og de tok også klærne fra dem så de var nakne. Og slik ble de bundet med sterke rep og kastet i fengsel.\n\n23 Og det skjedde etter at de hadde lidd slik i mange dager (og det var den tolvte dag i den tiende måned i det tiende år av dommernes regjeringstid over Nephis folk) at den øverste dommer over Ammonihahs land og mange av deres lærere og deres lovkyndige gikk inn i fengselet hvor Alma og Amulek var bundet med rep.\n\n24 Og den øverste dommer stilte seg foran dem og slo dem igjen og sa til dem: Hvis dere har Guds kraft, så befri dere fra disse bånd, og da skal vi tro at Herren vil ødelegge dette folk ifølge deres ord.\n\n25 Og det skjedde at de alle gikk frem og slo dem og sa de samme ord, helt til siste mann. Og da den siste hadde talt til dem, kom Guds kraft over Alma og Amulek, og de reiste seg og sto på sine ben.\n\n26 Og Alma ropte og sa: Hvor lenge skal vi tåle disse store plager, O Herre? O Herre, gi oss styrke ifølge den tro vi har på Kristus, ja, så vi kan bli befridd. Og de sprengte repene som de var bundet med, og da folk så dette, begynte de å flykte, for frykten for å bli ødelagt var kommet over dem.\n\n27 Og det skjedde at deres frykt var så stor at de falt til jorden og ikke nådde frem til fengselets utgangsdør. Og jorden rystet kraftig, og fengselets vegger revnet i to så de falt til jorden, og den øverste dommer og de lovkyndige og prestene og lærerne som hadde slått Alma og Amulek, ble drept da fengselet raste sammen.\n\n28 Og Alma og Amulek kom ut av fengselet, og de var ikke skadet, for Herren hadde gitt dem kraft ifølge den tro de hadde på Kristus. Og de kom straks ut av fengselet og var løst fra sine bånd. Og fengselet hadde rast sammen, og enhver sjel innenfor fengselets vegger bortsett fra Alma og Amulek var drept, og straks kom de inn i byen.\n\n29 Nå kom folk som hadde hørt all larmen, løpende i store flokker for å få vite hva årsaken var, og da de så Alma og Amulek komme ut av fengselet og at veggene hadde rast sammen, ble de slått med stor frykt og flyktet fra Alma og Amulek som en geit med sin killing flykter for to løver, og slik flyktet de fra Alma og Amulek.\n\n", "alma 15": "[center][font_size=26]Kapittel 15[/font_size][/center]\n\n[i]Alma og Amulek drar til Sidom og oppretter en menighet – Alma helbreder Zeezrom, som slutter seg til Kirken – Mange blir døpt, og Kirken blomstrer – Alma og Amulek drar til Zarahemla. Ca. 81 f.Kr.[/i]\n\n1 Og det skjedde at Alma og Amulek ble befalt å forlate byen, og de forlot den og kom inn i Sidoms land. Og se, der fant de alle dem som hadde dratt ut av Ammonihahs land, de som var blitt kastet ut og stenet fordi de trodde på Almas ord.\n\n2 Og de fortalte dem alt som hadde skjedd med deres hustruer og barn og også med dem selv, og om den kraft de hadde fått til å bli befridd.\n\n3 Og Zeezrom lå syk i Sidom med høy feber som var forårsaket av store sjelekvaler på grunn av hans ugudelighet. For han antok at Alma og Amulek ikke lenger var i live, og han antok at de var blitt drept på grunn av hans misgjerning. Og denne store synd og hans mange andre synder opprørte hans sinn til han led fryktelig og ikke fant noen lindring, derfor begynte han å bli pint av en brennende hete.\n\n4 Da han nå hørte at Alma og Amulek var i Sidoms land, begynte han å fatte mot i sitt hjerte, og han sendte straks bud til dem og ønsket at de skulle komme til ham.\n\n5 Og det skjedde at de straks dro avgårde og var lydige mot det bud som han hadde sendt dem, og de gikk inn i Zeezroms hus, og de fant ham i sengen, syk, meget svak med høy feber, og han hadde også overmåte store sjelekvaler på grunn av sine misgjerninger, og da han så dem, rakte han ut sin hånd og bønnfalt dem og spurte om de ville helbrede ham.\n\n6 Og det skjedde at Alma tok ham ved hånden og sa til ham: Tror du på Kristi kraft til frelse?\n\n7 Og han svarte og sa: Ja, jeg tror alle de ord som du har undervist.\n\n8 Og Alma sa: Hvis du tror på Kristi forløsning, kan du bli helbredet.\n\n9 Og han sa: Ja, jeg tror ifølge dine ord.\n\n10 Og da ropte Alma til Herren og sa: O Herre vår Gud, ha barmhjertighet med denne mann og helbred ham ifølge den tro han har på Kristus.\n\n11 Og da Alma hadde sagt disse ord, sprang Zeezrom opp og begynte å gå omkring. Og dette skjedde til folkets store forbauselse, og kunnskapen om dette gikk ut i hele Sidoms land.\n\n12 Og Alma døpte Zeezrom til Herren, og han begynte fra den tid av å forkynne for folket.\n\n13 Og Alma opprettet en menighet i Sidoms land og innviet prester og lærere i landet for å døpe til Herren alle som ønsket å bli døpt.\n\n14 Og det skjedde at de var mange, for de strømmet til fra hele området omkring i Sidom og ble døpt.\n\n15 Men det folk som var i Ammonihahs land, forble et hårdhjertet og hårdnakket folk, og de omvendte seg ikke fra sine synder. All Almas og Amuleks kraft tilskrev de djevelen, for de var av Nehors tro og trodde ikke på omvendelse fra sine synder.\n\n16 Og slik var situasjonen for Alma og Amulek: Amulek hadde forlatt alt sitt gull og sølv og sine kostelige ting som var i Ammonihahs land på grunn av Guds ord, og han ble forkastet av dem som en gang var hans venner, og også av sin far og sine slektninger.\n\n17 Derfor, etter at Alma hadde opprettet menigheten i Sidom, så han en stor forandring, ja, han så at folket sluttet å være stolte i sine hjerter og begynte å ydmyke seg for Gud og begynte å komme sammen i sine helligdommer for å tilbe Gud ved alteret, mens de stadig våket og ba så de kunne bli befridd fra Satan og fra død og ødeleggelse,\n\n18 og som jeg sa, etter at Alma hadde sett alle disse ting, derfor tok han Amulek med seg til Zarahemlas land og tok ham med seg til sitt eget hus, og han betjente ham i hans trengsler og styrket ham i Herren.\n\n19 Og slik endte det tiende år av dommernes regjeringstid over Nephis folk.\n\n", "alma 16": "[center][font_size=26]Kapittel 16[/font_size][/center]\n\n[i]Lamanittene ødelegger Ammonihahs folk – Zoram leder nephittene til seier over lamanittene – Alma og Amulek og mange andre forkynner ordet – De underviser om at Kristus etter sin oppstandelse vil vise seg for nephittene. Ca. 81–77 f.Kr.[/i]\n\n1 Og det skjedde i det ellevte år av dommernes regjeringstid over Nephis folk, på den femte dag i den annen måned – etter at det lenge hadde vært fred i Zarahemlas land og det i en rekke år ikke hadde vært noen kriger eller stridigheter – da hørtes på den femte dag i den annen måned i det ellevte år et rop om krig overalt i landet.\n\n2 For se, lamanittenes hærstyrker hadde kommet inn over landets grenser fra villmarken, like til byen Ammonihah, og begynte å slå folket ihjel og ødelegge byen.\n\n3 Og nå skjedde det at før nephittene kunne samle en tilstrekkelig hærstyrke for å drive dem ut av landet, hadde de ødelagt folket som var i byen Ammonihah, og også noen ved Noahs grenser og ført andre som fanger ut i villmarken.\n\n4 Nå skjedde det at nephittene ønsket å redde dem som var blitt ført som fanger ut i villmarken.\n\n5 Derfor, han som var utnevnt til hærfører over nephittenes styrker (og hans navn var Zoram, og han hadde to sønner, Lehi og Aha), denne Zoram og hans to sønner, som visste at Alma var høyprest over kirken og hadde hørt at han hadde profetiens ånd, gikk til ham og ønsket å få vite av ham hvor Herren ville de skulle gå i villmarken for å lete etter sine brødre som hadde blitt tatt til fange av lamanittene.\n\n6 Og det skjedde at Alma spurte Herren om saken, og Alma vendte tilbake og sa til dem: Se, lamanittene vil gå over elven Sidon mot syd i villmarken, langt forbi grensene til Mantis land. Og se, der skal dere møte dem på østsiden av elven Sidon, og der vil Herren overgi til dere deres brødre som er blitt tatt til fange av lamanittene.\n\n7 Og det skjedde at Zoram og hans sønner gikk over elven Sidon med sine hærstyrker og marsjerte langt forbi Mantis grenser, inn i den sydlige del av villmarken, som lå på østsiden av elven Sidon.\n\n8 Og de angrep lamanittenes hærstyrker, og lamanittene ble adspredt og drevet ut i villmarken. Og de tok sine brødre som hadde blitt tatt til fange av lamanittene, og ikke en eneste sjel av dem som var tatt til fange, var gått tapt. Og de ble ført tilbake av sine brødre for å bo i sitt eget land.\n\n9 Og slik endte dommernes ellevte år. Lamanittene hadde blitt drevet ut av landet, og folket i Ammonihah var ødelagt, ja, hver eneste levende sjel av Ammonihahs innbyggere var ødelagt, og også deres mektige by som de sa Gud ikke kunne ødelegge fordi den var så mektig.\n\n10 Men se, på én dag ble den lagt i ruiner, og likene ble revet i stykker av hunder og villmarkens ville dyr.\n\n11 Ikke desto mindre, etter mange dager ble deres døde legemer dynget opp på jorden, og de ble dekket med et tynt lag jord. Og stanken fra dem var så stor at folk ikke kom for å slå seg ned i Ammonihahs land på mange år. Og det ble kalt nehorenes ødemark, for de som ble drept, tilhørte Nehors tro, og deres landområder ble liggende øde.\n\n12 Og lamanittene gikk ikke til krig mot nephittene igjen før i det fjortende år av dommernes regjeringstid over Nephis folk. Og slik hadde Nephis folk sammenhengende fred i hele landet i tre år.\n\n13 Og Alma og Amulek gikk ut og forkynte omvendelse til folket i deres templer og i deres helligdommer og også i deres synagoger, som var bygget på jødenes vis.\n\n14 Og til alle som ville høre på deres ord, forkynte de Guds ord uten å vise noen persons anseelse og uten opphør.\n\n15 Og slik dro Alma og Amulek ut – og også mange andre som var blitt utvalgt til arbeidet – for å forkynne ordet over hele landet. Og kirken ble opprettet overalt i landet, omkring i hele området, blant hele det nephittiske folk.\n\n16 Og det var ingen ulikhet blant dem. Herren utøste sin Ånd over hele landet for å berede menneskenes barns sinn, eller for å berede deres hjerter til å motta ordet som skulle forkynnes blant dem ved hans komme,\n\n17 så de ikke skulle forherde seg mot ordet, så de ikke skulle bli vantro og gå videre og bli ødelagt, men at de kunne motta ordet med glede og som en gren bli podet inn i det sanne vintre, så de kunne gå inn til Herren sin Guds hvile.\n\n18 Nå, disse prestene som gikk ut blant folket, talte mot all løgn og alt bedrag og misunnelse og strid og ondsinnethet og hån og spott og tyveri, røveri, plyndring, mord, horlevnet og allslags vellyst, og ropte ut at denslags ikke burde finne sted.\n\n19 De talte om de ting som snart skulle skje, ja, om Guds Sønns komme, hans lidelser og død og også de dødes oppstandelse.\n\n20 Og mange av folket spurte på hvilket sted Guds Sønn skulle komme, og de ble undervist om at han ville vise seg for dem etter sin oppstandelse, og dette lyttet folket til med stor fryd og glede.\n\n21 Og nå, etter at kirken hadde blitt opprettet overalt i hele landet – hadde seiret over djevelen, og Guds ord hadde blitt forkynt i sin renhet over hele landet og Herren hadde utøst sine velsignelser over folket – endte det fjortende år av dommernes regjeringstid over Nephis folk.\n\n", "alma 17": "En beretning om Mosiahs sønner, som frasa seg sine rettigheter til riket til fordel for Guds ord og dro opp til Nephis land for å forkynne for lamanittene. Deres lidelser og befrielse, ifølge Almas opptegnelse.\n\nOmfatter kapittel 17 til og med 27.\n\n[center][font_size=26]Kapittel 17[/font_size][/center]\n\n[i]Mosiahs sønner har profetiens og åpenbaringens ånd – De drar hver sin vei for å forkynne ordet til lamanittene – Ammon drar til Ismaels land og blir kong Lamonis tjener – Ammon redder kongens småfe og slår hans fiender ihjel ved Sebus-vannet. Vers 1–3, ca. 77 f.Kr., vers 4 ca. 91–77 f.Kr., og vers 5–39 ca. 91 f.Kr.[/i]\n\n1 Og nå skjedde det at mens Alma reiste fra Gideons land sydover til Mantis land, se, da møtte han til sin forbauselse Mosiahs sønner som var på vei til Zarahemlas land.\n\n2 Nå var disse Mosiahs sønner sammen med Alma da engelen første gang viste seg for ham. Derfor frydet Alma seg svært meget over å se sine brødre, og det som gjorde ham enda mer glad, var at de fremdeles var hans brødre i Herren. Ja, og de hadde vokst seg sterke i kunnskap om sannheten, for de var menn med en sunn forståelse, og de hadde gransket Skriftene flittig så de kunne kjenne Guds ord.\n\n3 Men dette er ikke alt. De hadde hengitt seg til mye bønn og faste, derfor hadde de profetiens ånd og åpenbaringens ånd, og når de underviste, underviste de med kraft og myndighet fra Gud.\n\n4 Og de hadde forkynt Guds ord i fjorten år blant lamanittene og hadde i stor grad lykkes med å bringe mange til kunnskap om sannheten. Ja, ved deres ords kraft ble mange ført frem for Guds alter for å påkalle hans navn og bekjenne sine synder for ham.\n\n5 Nå var det slike ting som hendte dem på deres reiser, for de hadde mange lidelser, de led mye både på legeme og sjel i form av sult, tørst og utmattelse, og også mye på grunn av åndelige anstrengelser.\n\n6 Nå var dette deres reiser: Etter å ha tatt farvel med sin far, Mosiah, i dommernes første år og etter å ha frasagt seg det rike som deres far ønsket å overlate til dem – og dette var også folkets ønske –\n\n7 dro de ut av Zarahemlas land og tok med seg sine sverd og sine spyd og sine buer og sine piler og sine slynger, og dette gjorde de så de kunne skaffe seg mat mens de var i villmarken.\n\n8 Og på denne måten dro de ut i villmarken med alle dem de hadde valgt ut, for å dra opp til Nephis land for å forkynne Guds ord til lamanittene.\n\n9 Og det skjedde at de reiste mange dager i villmarken, og de fastet mye og ba mye om at Herren ville gi dem en del av sin Ånd som kunne følge dem og være hos dem, så de kunne være et redskap i Guds hender til om mulig å bringe sine brødre, lamanittene, til kunnskap om sannheten, til kunnskap om deres fedres ugudelige tradisjoner som ikke var riktige.\n\n10 Og det skjedde at Herren så til dem med sin Ånd og sa til dem: Vær trøstet, og de ble trøstet.\n\n11 Og Herren sa også til dem: Gå ut blant deres brødre, lamanittene, og forkynn mitt ord. Likevel skal dere være tålmodige i langvarig lidelse og trengsel, så dere kan vise dem et godt eksempel i meg, og jeg vil gjøre dere til et redskap i mine hender til mange sjelers frelse.\n\n12 Og det skjedde at Mosiahs sønner og de som var med dem, i sine hjerter tok mot til seg og dro ut til lamanittene for å forkynne Guds ord til dem.\n\n13 Og det skjedde at da de hadde kommet frem til grensen av lamanittenes land, delte de seg og skilte lag, idet de stolte på Herren og at de skulle møtes igjen når deres innhøsting var avsluttet, for de antok at det var et stort arbeide de hadde påtatt seg.\n\n14 Og det var virkelig stort, for de hadde påtatt seg å forkynne Guds ord til et vilt og et forherdet og et grusomt folk, et folk som fant behag i å myrde nephittene og i å røve og plyndre dem. Og de hadde lagt sin elsk på rikdommer, eller på gull og sølv og kostelige stener, likevel forsøkte de å skaffe seg disse ting ved å myrde og plyndre, så de kunne slippe å arbeide for dem med sine egne hender.\n\n15 Derfor var de et meget dovent folk hvorav mange tilba avguder, og Guds forbannelse var kommet over dem på grunn av deres fedres tradisjoner. Likevel var Herrens løfter gitt til dem på omvendelsens betingelser.\n\n16 Dette var derfor grunnen til at Mosiahs sønner hadde påtatt seg arbeidet, så de kanskje kunne bringe dem til omvendelse, så de kanskje kunne bringe dem til kunnskap om forløsningsplanen.\n\n17 Derfor skilte de lag og dro ut blant dem hver for seg ifølge Guds ord og kraft som var gitt til dem.\n\n18 Nå var Ammon deres leder, eller det var han som betjente dem. Og han forlot dem, etter å ha velsignet dem ifølge deres forskjellige oppdrag og meddelt dem Guds ord, eller han betjente dem før han forlot dem. Og deretter dro de hver sin vei omkring i landet.\n\n19 Og Ammon dro til Ismaels land, det land som var oppkalt etter Ismaels sønner som også ble lamanitter.\n\n20 Og da Ammon kom inn i Ismaels land, tok lamanittene ham og bandt ham, for det var deres skikk å binde alle nephitter som falt i deres hender, og føre dem frem for kongen. Og derfor var det opp til kongen om han ville slå dem ihjel eller holde dem i fangenskap eller kaste dem i fengsel eller vise dem ut av sitt land etter egen vilje og eget forgodtbefinnende.\n\n21 Ammon ble derfor ført frem for ham som var konge over Ismaels land, og hans navn var Lamoni, og han var en etterkommer av Ismael.\n\n22 Og kongen spurte Ammon om han ønsket å bo i landet blant lamanittene, eller blant hans folk.\n\n23 Og Ammon sa til ham: Ja, jeg ønsker å oppholde meg blant dette folk en tid, ja, og kanskje til min dødsdag.\n\n24 Og det skjedde at kong Lamoni likte Ammon meget godt og lot hans bånd løse, og han ville at Ammon skulle ta en av hans døtre til hustru.\n\n25 Men Ammon sa til ham: Nei, men jeg vil være din tjener. Derfor ble Ammon kong Lamonis tjener. Og det skjedde at han sammen med andre tjenere fikk i oppdrag å passe på Lamonis småfe ifølge lamanittenes skikk.\n\n26 Og etter at han hadde vært i kongens tjeneste i tre dager, var han sammen med lamanitt-tjenerne, og de drev sitt småfe til det vanningssted som ble kalt Sebus-vannet, og alle lamanitter driver sitt småfe hit så de kan få vann.\n\n27 Derfor, da Ammon og kongens tjenere drev sitt småfe til dette vanningsstedet, se, da kom noen lamanitter som hadde vannet sitt småfe, og de jaget Ammons og kongens tjeneres småfe vekk så de løp i alle retninger.\n\n28 Nå begynte kongens tjenere å knurre og sa: Nå kommer kongen til å drepe oss, slik han har gjort med våre brødre fordi deres småfe ble adspredt på grunn av disse menns ugudelighet. Og de begynte å gråte overmåte sårt og sa: Se, vårt småfe er allerede adspredt.\n\n29 Nå gråt de av frykt for å bli drept. Men da Ammon så dette, svulmet hans hjerte av glede, for, sa han: Jeg vil vise disse mine medtjenere min kraft, eller den kraft som er i meg, ved å føre dette småfe tilbake til kongen, så jeg kan vinne disse mine medtjeneres hjerter så jeg kan få dem til å tro på mine ord.\n\n30 Og nå var dette Ammons tanker da han så lidelsene til dem som han kalte sine brødre.\n\n31 Og det skjedde at han oppmuntret dem med sine ord og sa: Mine brødre, vær ved godt mot, og la oss gå og lete etter småfeet, og vi vil samle dem og drive dem tilbake til vanningsstedet, og slik vil vi bevare småfeet for kongen, og han vil ikke slå oss ihjel.\n\n32 Og det skjedde at de gikk for å lete etter småfeet, og de fulgte Ammon, og de løp avsted så fort de kunne. Og de fikk kongens småfe til å snu og samlet dem igjen ved vanningsstedet.\n\n33 Og de samme menn sto der igjen for å jage vekk deres småfe, men Ammon sa til sine brødre: Omring småfeet så de ikke flykter, og jeg skal gå og kjempe mot disse menn som sprer vårt småfe.\n\n34 Derfor gjorde de som Ammon befalte dem, og han gikk frem for å kjempe mot dem som sto ved Sebus-vannet, og de var ikke helt få i antall.\n\n35 Derfor var de ikke redde for Ammon, for de trodde at én av deres menn kunne slå ham ihjel om de fant det for godt, for de visste ikke at Herren hadde lovet Mosiah at han ville fri hans sønner ut av deres hender. Heller ikke visste de noe om Herren. Derfor fant de behag i å ødelegge sine brødre, og av denne grunn sto de der for å adspre kongens småfe.\n\n36 Men Ammon gikk frem og begynte å kaste stener på dem med slyngen sin, ja, med stor kraft slynget han stener mot dem. Og på denne måten drepte han noen av dem, så de begynte å bli forbauset over hans kraft. Likevel var de sinte fordi deres brødre var drept, og de var fast bestemt på at han skulle falle. Derfor, da de så at de ikke kunne treffe ham med sine stener, gikk de frem med stokker for å slå ham ihjel.\n\n37 Men se, enhver som løftet stokken for å slå Ammon, hugget han armen av med sitt sverd, for han motsto deres slag ved å slå armene deres med eggen av sverdet sitt, så de begynte å bli forbauset og begynte å flykte for ham, ja, og de var ikke helt få i antall. Og han drev dem på flukt ved sin arms styrke.\n\n38 Nå hadde seks av dem falt for slyngen, men han drepte ingen andre enn deres leder med sitt sverd. Og han hugget av så mange av deres armer som ble løftet mot ham, og det var ikke få.\n\n39 Og da han hadde drevet dem langt bort, vendte han tilbake, og de vannet sitt småfe og drev dem tilbake til kongens gressganger. Og deretter gikk de inn til kongen og bar med seg armene som var hugget av med Ammons sverd på dem som hadde forsøkt å drepe ham, og de ble båret inn til kongen som et bevis på de ting som de hadde gjort.\n\n", "alma 18": "[center][font_size=26]Kapittel 18[/font_size][/center]\n\n[i]Kong Lamoni tar Ammon for å være Den Store Ånd – Ammon underviser kongen om skapelsen, om Guds handlemåte med menneskene og om forløsningen som kommer gjennom Kristus – Lamoni tror og faller til jorden som om han er død. Ca. 90 f.Kr.[/i]\n\n1 Og det skjedde at kong Lamoni ba sine tjenere stå frem og vitne om alle de ting som de hadde sett angående saken.\n\n2 Og da de alle hadde vitnet om de ting som de hadde sett, og han hadde fått vite hvor trofast Ammon hadde voktet hans småfe, og også med hvilken stor kraft han hadde kjempet mot dem som forsøkte å slå ham ihjel, ble han overmåte forbauset og sa: Dette er virkelig noe mer enn et menneske. Se, er ikke dette Den Store Ånd som sender så stor straff over dette folk på grunn av deres myrderier?\n\n3 Og de svarte kongen og sa: Vi vet ikke om han er Den Store Ånd eller et menneske, men så mye vet vi at han ikke kan drepes av kongens fiender, heller ikke kan de adspre kongens småfe når han er med oss, på grunn av hans dyktighet og store styrke. Derfor vet vi at han er en venn av kongen. Og nå, O konge, vi tror ikke at et menneske har så stor makt, for vi vet at han ikke kan drepes.\n\n4 Og nå, da kongen hørte disse ord, sa han til dem: Nå vet jeg at det er Den Store Ånd, og han har kommet ned i denne stund for å spare deres liv, så jeg ikke skal drepe dere slik jeg gjorde med deres brødre. Dette er Den Store Ånd som våre fedre har talt om.\n\n5 Nå var dette den tradisjon Lamoni hadde fått av sin far, at det fantes en Stor Ånd. Men selv om de trodde på en Stor Ånd, antok de at alt de gjorde, var riktig. Likevel begynte Lamoni å bli overmåte engstelig og fryktet for at han hadde gjort noe galt ved å drepe sine tjenere.\n\n6 For han hadde drept mange av dem fordi deres brødre hadde adspredt deres småfe ved vanningsstedet. Og fordi deres småfe var blitt adspredt, ble de drept.\n\n7 Nå hadde disse lamanittene for vane å stå ved Sebus-vannet for å adspre folkets småfe, så de derved kunne jage mange av dem som ble adspredt, inn i sitt eget land da dette var en plyndringsskikk blant dem.\n\n8 Og det skjedde at kong Lamoni spurte sine tjenere og sa: Hvor er den mannen som har så stor kraft?\n\n9 Og de sa til ham: Se, han fôrer hestene dine. Nå hadde kongen befalt sine tjenere – før han sendte dem for å vanne sitt småfe – at de skulle gjøre istand hans hester og vogner og bli med ham til Nephis land, for en stor fest var planlagt i Nephis land av Lamonis far, som var konge over hele landet.\n\n10 Da kong Lamoni hørte at Ammon gjorde istand hans hester og vogner, ble han enda mer forbauset over Ammons trofasthet og sa: Aldri har noen av mine tjenere noen gang vært så trofaste som denne mannen, for han husker til og med å gjøre alt jeg ber ham om.\n\n11 Nå vet jeg helt sikkert at dette er Den Store Ånd, og jeg ønsker at han skal komme inn til meg, men jeg våger ikke.\n\n12 Og det skjedde at da Ammon hadde gjort istand hestene og vognene til kongen og hans tjenere, gikk han inn til kongen, og han så at kongens ansiktsuttrykk var forandret, derfor skulle han nettopp til å trekke seg tilbake.\n\n13 Og en av kongens tjenere sa til ham: Rabbanah, som oversatt betyr mektige eller store konge, for de anså sine konger for å være mektige, derfor sa han til ham: Rabbanah, kongen ønsker at du skal bli.\n\n14 Derfor snudde Ammon seg mot kongen og sa til ham: Hva vil du jeg skal gjøre for deg, O konge? Og kongen svarte ham ikke på én time etter deres tid, for han visste ikke hva han skulle si til ham.\n\n15 Og det skjedde at Ammon sa til ham igjen: Hva ønsker du av meg? Men kongen svarte ham ikke.\n\n16 Og det skjedde at Ammon var fylt med Guds Ånd, derfor forsto han hva kongen tenkte, og han sa til ham: Er det fordi du har hørt at jeg forsvarte dine tjenere og ditt småfe og drepte syv av deres brødre med slyngen og sverdet og hugget armene av andre for å forsvare ditt småfe og dine tjenere, se, er det dette som er årsaken til din forundring?\n\n17 Jeg sier til deg: Hva kommer det av at du er så forundret? Se, jeg er et menneske og din tjener, derfor, alt du ønsker, som er riktig, det vil jeg gjøre.\n\n18 Da nå kongen hadde hørt disse ord, ble han igjen forundret, for han forsto at Ammon kunne lese hans tanker. Men likevel opplot kong Lamoni sin munn og sa til ham: Hvem er du? Er du Den Store Ånd som vet alle ting?\n\n19 Ammon svarte og sa til ham: Det er jeg ikke.\n\n20 Og kongen sa: Hvordan kjenner du mitt hjertes tanker? Du kan tale frimodig og fortelle meg om dette og også si meg ved hvilken makt du drepte og hugget armene av mine brødre som adspredte mitt småfe.\n\n21 Og nå, hvis du vil fortelle meg disse ting, vil jeg gi deg hva som helst du ønsker, og om nødvendig vil jeg beskytte deg med mine hærstyrker. Men jeg vet at du har større kraft enn dem alle. Likevel vil jeg gi deg hva som helst du ønsker av meg.\n\n22 Nå var Ammon klok, men likevel harmløs, og han sa til Lamoni: Vil du lytte til mine ord hvis jeg forteller deg ved hvilken kraft jeg gjør disse ting? Og dette er det som jeg ønsker av deg.\n\n23 Og kongen svarte ham og sa: Ja, jeg vil tro alle dine ord, og slik ble han fanget med list.\n\n24 Og Ammon begynte å tale til ham med frimodighet og sa til ham: Tror du at det finnes en Gud?\n\n25 Og han svarte og sa til ham: Jeg vet ikke hva det betyr.\n\n26 Og da sa Ammon: Tror du at det finnes en Stor Ånd?\n\n27 Og han sa: Ja.\n\n28 Og Ammon sa: Den er Gud. Og Ammon sa videre til ham: Tror du at denne Store Ånd, som er Gud, skapte alle ting som er i himmelen og på jorden?\n\n29 Og han sa: Ja, jeg tror at han skapte alle ting som er på jorden, men himmelen vet jeg ikke noe om.\n\n30 Og Ammon sa til ham: Himmelen er et sted hvor Gud og alle hans hellige engler bor.\n\n31 Og kong Lamoni sa: Er den over jorden?\n\n32 Og Ammon sa: Ja, og han ser ned på alle menneskenes barn og kjenner alle hjertets tanker og hensikter, for ved hans hånd ble de alle skapt fra begynnelsen av.\n\n33 Og kong Lamoni sa: Jeg tror alle disse ting som du har talt. Er du sendt fra Gud?\n\n34 Ammon sa til ham: Jeg er et menneske, og mennesket ble i begynnelsen skapt i Guds bilde. Og jeg er kalt ved hans Hellige ånd til å undervise dette folk om disse ting, så de kan komme til kunnskap om det som er rettferdig og sant.\n\n35 Og en del av denne Ånd bor i meg, og den gir meg kunnskap, og også kraft, i forhold til min tro og mine ønsker som er i Gud.\n\n36 Da nå Ammon hadde sagt disse ord, begynte han ved verdens skapelse og også Adams skapelse og fortalte ham alle ting om menneskets fall, forklarte og la frem for ham folkets opptegnelser og hellige skrifter, som inneholdt hva profetene hadde sagt like ned til den tid da deres far, Lehi, forlot Jerusalem.\n\n37 Og han fortalte dem også (nemlig kongen og hans tjenere) om alle de reiser deres fedre hadde foretatt i villmarken, og alle deres lidelser med sult og tørst, og deres slit og strev og så videre.\n\n38 Og han fortalte dem også om Lamans, Lemuels og Ismaels sønners opprør, ja, han fortalte dem om all deres oppstand, og han forklarte dem inngående om alle opptegnelser og hellige skrifter fra den tid da Lehi forlot Jerusalem og ned til den nåværende tid.\n\n39 Men dette er ikke alt, for han ga dem en fullstendig forklaring av forløsningsplanen som var beredt fra verdens grunnvoll ble lagt, og han gjorde dem også kjent med Kristi komme, og alle Herrens gjerninger gjorde han dem kjent med.\n\n40 Og det skjedde at etter at han hadde sagt alle disse ting og hadde forklart dem for kongen, at kongen trodde alle hans ord.\n\n41 Og han begynte å rope til Herren og sa: O Herre, vær barmhjertig, og vis meg og mitt folk den samme store barmhjertighet som du viste Nephis folk.\n\n42 Og nå, da han hadde sagt dette, falt han til jorden som om han var død.\n\n43 Og det skjedde at hans tjenere tok ham og bar ham inn til hans hustru og la ham på en seng. Og han lå der som om han var død i to dager og to netter, og hans hustru og hans sønner og hans døtre sørget over ham på lamanittenes vis og gråt sårt fordi han var død.\n\n", "alma 19": "[center][font_size=26]Kapittel 19[/font_size][/center]\n\n[i]Lamoni mottar det evige livs lys og ser Forløseren – Alle i hans hus blir henrykket i Ånden, og mange ser engler – Ammon blir bevart på en mirakuløs måte – Han døper mange og oppretter en menighet blant dem. Ca. 90 f.Kr.[/i]\n\n1 Og det skjedde at etter to dager og to netter var de i ferd med å ta hans legeme og legge det i et gravkammer som de hadde laget for å begrave sine døde.\n\n2 Nå hadde dronningen hørt om Ammons ry, derfor sendte hun bud til ham og ønsket at han skulle komme inn til henne.\n\n3 Og det skjedde at Ammon gjorde som han ble befalt, og gikk inn til dronningen og ønsket å få vite hva hun ville han skulle gjøre.\n\n4 Og hun sa til ham: Min manns tjenere har fortalt meg at du er en hellig Guds profet, og at du har kraft til å utføre mange mektige gjerninger i hans navn.\n\n5 Derfor, hvis dette er riktig, vil jeg du skal gå inn og se til min mann, for han har ligget på sin seng i to dager og to netter, og noen sier at han ikke er død, men andre sier at han er død og at han stinker og at han burde legges i gravkammeret. Men jeg for min del kan ikke merke at han stinker.\n\n6 Nå var det dette Ammon ønsket, for han visste at kong Lamoni var i Guds makt. Han visste at vantroens mørke slør var blitt fjernet fra hans sinn, og lyset som opplyste hans sinn – som var Guds herlighets lys, som var hans godhets vidunderlige lys – ja, dette lys hadde fylt hans sjel med så stor glede at mørkets sky var blitt drevet bort og det evige livs lys var tent i hans sjel. Ja, han visste at dette hadde overvunnet hans naturlige legeme, og at han var ført bort i Gud.\n\n7 Derfor, det dronningen ønsket av ham, var også hans eneste ønske. Derfor gikk han inn for å se til kongen slik dronningen hadde ønsket han skulle gjøre, og han så kongen, og han visste at han ikke var død.\n\n8 Og han sa til dronningen: Han er ikke død, men han sover i Gud, og i morgen skal han stå opp igjen, derfor, begrav ham ikke.\n\n9 Og Ammon sa til henne: Tror du dette? Og hun sa til ham: Jeg har ikke noe annet vitnesbyrd enn ditt ord og våre tjeneres ord. Likevel tror jeg det vil gå som du har sagt.\n\n10 Og Ammon sa til henne: Velsignet er du på grunn av din overmåte store tro. Jeg sier til deg, kvinne, at så stor tro har det ikke vært blant hele det nephittiske folk.\n\n11 Og det skjedde at hun våket ved sin manns seng fra denne stund av og inntil den tid neste dag da Ammon hadde sagt at han skulle stå opp.\n\n12 Og det skjedde at han sto opp ifølge Ammons ord, og da han reiste seg, rakte han sin hånd ut til kvinnen og sa: Velsignet være Guds navn, og velsignet er du.\n\n13 For se, like sikkert som du lever, har jeg sett min Forløser, og han skal komme og bli født av en kvinne, og han skal forløse alle mennesker som tror på hans navn. Da han nå hadde sagt disse ord, svulmet hans hjerte i ham, og han sank sammen igjen av glede, og dronningen sank også sammen, for hun var overveldet av Ånden.\n\n14 Da nå Ammon så at Herrens Ånd som svar på hans bønner ble utøst over hans brødre, lamanittene, som hadde forårsaket så mye sorg blant nephittene, eller blant hele Guds folk, på grunn av sine synder og sine tradisjoner, falt han ned på sine knær og begynte å utøse sin sjel i bønn og takksigelse til Gud for det han hadde gjort for hans brødre. Og han var også overveldet av glede, og derfor var de alle tre sunket sammen på jorden.\n\n15 Da nå kongens tjenere så at de var sunket sammen, begynte de også å rope til Gud, for Herrens frykt hadde kommet over dem også, for det var de som hadde stått for kongen og vitnet til ham om Ammons store kraft.\n\n16 Og det skjedde at de påkalte Herrens navn av all sin kraft, ja, til de alle hadde falt til jorden unntatt én av lamanittenes kvinner hvis navn var Abish. Og hun hadde vært omvendt til Herren i mange år på grunn av et enestående syn hennes far hadde hatt.\n\n17 Derfor, hun var omvendt til Herren, og hadde aldri gjort det kjent, derfor, da hun så at alle Lamonis tjenere hadde falt til jorden, og at også hennes herskerinne, dronningen, og kongen og Ammon lå utstrakt på jorden, visste hun at det var Guds kraft. Ved å få vite hva som hadde skjedd blant dem, og ved å få se dette opptrinn, antok hun at folket ville bli påvirket til å tro på Guds kraft, derfor løp hun fra hus til hus og gjorde det kjent for folket.\n\n18 Og de begynte å samle seg i kongens hus. Og det kom en stor menneskemengde, og til sin forundring så de kongen og dronningen og deres tjenere ligge utstrakt på jorden, og de lå alle der som om de var døde. De så også Ammon, og se, han var en nephitt.\n\n19 Og nå begynte folket å knurre seg imellom, og noen sa det var et stort onde som var kommet over dem, eller over kongen og hans hus, fordi han hadde tillatt at nephitten skulle få bli i landet.\n\n20 Men andre irettesatte dem og sa: Kongen har bragt dette onde over sitt hus fordi han drepte sine tjenere som fikk sitt småfe adspredt ved Sebus-vannet.\n\n21 Og de ble også irettesatt av de menn som hadde stått ved Sebus-vannet og adspredt småfeet som tilhørte kongen, for de var sinte på Ammon fordi han hadde drept mange av deres brødre ved Sebus-vannet da han forsvarte kongens småfe.\n\n22 Nå, en av dem, hvis bror var blitt drept av Ammons sverd, var overmåte sint på Ammon, trakk sverdet sitt og gikk frem for å la det falle på Ammon og drepe ham, og da han løftet sverdet for å slå ham, se, da falt han død om.\n\n23 Nå ser vi at Ammon ikke kunne drepes, for Herren hadde sagt til hans far, Mosiah: Jeg vil spare ham, og det skal gå ham ifølge din tro. Derfor overlot Mosiah ham til Herren.\n\n24 Og det skjedde at da menneskemengden så at den mannen som løftet sverdet for å drepe Ammon, hadde falt død om, ble de alle grepet av frykt og våget ikke rekke ut hånden for å røre ham eller noen av dem som hadde falt. Og de begynte igjen å undres seg imellom hva årsaken kunne være til denne store kraft, eller hva alle disse ting kunne bety.\n\n25 Og det skjedde at det var mange blant dem som sa at Ammon var Den Store Ånd, og andre sa han var sendt av Den Store Ånd.\n\n26 Men andre irettesatte dem alle og sa at han var et uhyre som hadde blitt sendt fra nephittene for å pine og plage dem.\n\n27 Og det var noen som sa at Ammon var sendt av Den Store Ånd for å plage dem på grunn av deres synder, og at det var Den Store Ånd som alltid hadde vært med nephittene og bestandig hadde fridd dem ut av deres hender. Og de sa at det var denne Store Ånd som hadde drept så mange av deres brødre, lamanittene.\n\n28 Og derfor begynte de å diskutere overmåte heftig seg imellom, og mens de diskuterte, kom tjenerinnen som hadde bedt folk om å samle seg. Og da hun så hvordan menneskemengden diskuterte seg imellom, ble hun overmåte bedrøvet og gråt.\n\n29 Og det skjedde at hun gikk og tok dronningen ved hånden for kanskje å få henne til å stå opp, og straks hun rørte ved hennes hånd, reiste hun seg, sto på sine ben og ropte med høy røst og sa: O velsignede Jesus som har frelst meg fra et redselsfullt helvete! O velsignede Gud, vær barmhjertig mot dette folk!\n\n30 Og da hun hadde sagt dette, slo hun hendene sammen, for hun var fylt av glede og talte mange ord som ikke ble forstått. Og da hun hadde gjort dette, tok hun kong Lamoni ved hånden, og se, han reiste seg og sto på sine ben.\n\n31 Og med det samme han så hvordan hans folk stred seg imellom, gikk han frem for å irettesette dem og lære dem de ord som han hadde hørt fra Ammons munn. Og alle som hørte hans ord, trodde og ble omvendt til Herren.\n\n32 Men det var mange blant dem som ikke ville lytte til hans ord, derfor gikk de sin vei.\n\n33 Og det skjedde at da Ammon sto opp, betjente han dem også, og det samme gjorde alle Lamonis tjenere. Og alle forkynte de det samme for folket, at deres hjerter var blitt forandret og at de ikke lenger hadde noe ønske om å gjøre ondt.\n\n34 Og se, mange fortalte folket at de hadde sett engler og hadde talt med dem, og slik hadde de fortalt dem om Gud og hans rettferdighet.\n\n35 Og det skjedde at det var mange som trodde på deres ord, og alle som trodde, ble døpt. Og de ble et rettferdig folk, og de opprettet en menighet der.\n\n36 Og slik begynte Herrens verk blant lamanittene, og derfor begynte Herren å utøse sin Ånd over dem, og vi ser at hans arm er rakt ut til alle mennesker som vil omvende seg og tro på hans navn.\n\n", "alma 20": "[center][font_size=26]Kapittel 20[/font_size][/center]\n\n[i]Herren sender Ammon til Middoni for å befri sine brødre som sitter i fengsel – Ammon og Lamoni møter Lamonis far, som er konge over hele landet – Ammon tvinger den gamle kongen til å gå med på å sette hans brødre fri. Ca. 90 f.Kr.[/i]\n\n1 Og det skjedde at da de hadde opprettet en menighet i landet, ville kong Lamoni at Ammon skulle bli med ham til Nephis land så han kunne vise ham frem for sin far.\n\n2 Og Herrens røst kom til Ammon og sa: Du skal ikke dra opp til Nephis land, for se, kongen vil stå deg etter livet. Men du skal dra til Middonis land, for se, din bror, Aaron, og likeledes Muloki og Ammah er i fengsel.\n\n3 Nå skjedde det at da Ammon hørte dette, sa han til Lamoni: Se, min bror og mine medbrødre er i fengsel i Middoni, og jeg drar for å befri dem.\n\n4 Nå sa Lamoni til Ammon: Jeg vet at i Herrens styrke kan du gjøre alle ting, men se, jeg vil bli med deg til Middonis land, for kongen over Middonis land, hvis navn er Antiomno, er en venn av meg. Derfor drar jeg til Middonis land så jeg kan legge inn et godt ord hos landets konge, og han vil slippe dine brødre ut av fengselet. Da sa Lamoni til ham: Hvem fortalte deg at dine brødre var i fengsel?\n\n5 Og Ammon sa til ham: Ingen unntatt Gud har fortalt meg det, og han sa til meg: Gå og befri dine brødre, for de er i fengsel i Middonis land.\n\n6 Da nå Lamoni hørte dette, lot han sine tjenere gjøre klar sine hester og sine vogner.\n\n7 Og han sa til Ammon: Kom, jeg vil bli med deg ned til Middonis land, og der vil jeg be kongen inntrengende om å slippe dine brødre ut av fengselet.\n\n8 Og det skjedde at mens Ammon og Lamoni var på vei dit, møtte de Lamonis far, som var konge over hele landet.\n\n9 Og se, Lamonis far sa til ham: Hvorfor kom du ikke til festen på den store dag da jeg holdt gjestebud for mine sønner og for mitt folk?\n\n10 Og han sa også: Hvor skal du hen med denne nephitt som er et av barna til en løgner?\n\n11 Og det skjedde at Lamoni fortalte ham hvor han skulle dra, for han var redd for å fornærme ham.\n\n12 Og han fortalte ham også alt om hvorfor han ble i sitt eget rike og ikke kom til sin far og til gjestebudet som han hadde gjort istand.\n\n13 Og nå, da Lamoni hadde fortalt ham alt dette, se, til hans store forbauselse ble hans far sint på ham og sa: Lamoni, du drar for å befri disse nephittene som er sønner av en løgner. Se, han røvet våre fedre, og nå er også hans barn kommet iblant oss så de ved sin snedighet og sine løgner kan bedra oss, så de igjen kan ta fra oss vår eiendom.\n\n14 Nå befalte Lamonis far ham at han skulle drepe Ammon med sverdet, og han befalte ham også at han ikke skulle dra til Middonis land, men at han skulle bli med ham tilbake til Ismaels land.\n\n15 Men Lamoni sa til ham: Jeg vil ikke drepe Ammon, heller ikke vil jeg vende tilbake til Ismaels land, men jeg drar til Middonis land så jeg kan befri Ammons brødre, for jeg vet at de er rettferdige menn og hellige profeter av den sanne Gud.\n\n16 Da nå hans far hørte disse ord, ble han sint på ham, og han trakk sverdet for å slå ham til jorden.\n\n17 Men Ammon gikk frem og sa til ham: Se, du skal ikke slå din sønn ihjel. Likevel ville det være bedre at han falt enn at du skulle falle, for se, han har omvendt seg fra sine synder. Men hvis du skulle falle i denne stund i din vrede, kunne din sjel ikke bli frelst.\n\n18 Og videre er det nødvendig for deg å vise tilbakeholdenhet, for hvis du skulle drepe din sønn, han som er en uskyldig mann, ville hans blod rope hevn over deg fra jorden til Herren hans Gud, og kanskje ville du miste din sjel.\n\n19 Da Ammon hadde sagt disse ord til ham, svarte han ham og sa: Jeg vet at om jeg skulle drepe min sønn, ville jeg utgyte uskyldig blod, for det er du som har forsøkt å ødelegge ham.\n\n20 Og han rakte ut sin hånd for å drepe Ammon, men Ammon parerte hans hugg og slo til armen hans så han ikke kunne bruke den.\n\n21 Da nå kongen forsto at Ammon kunne drepe ham, ba han Ammon inntrengende om å spare hans liv.\n\n22 Men Ammon løftet sverdet og sa til ham: Se, jeg vil slå deg ihjel hvis du ikke lover meg å slippe mine brødre ut av fengselet.\n\n23 Kongen, som nå ble redd for å miste livet, sa: Hvis du vil spare meg, vil jeg gi deg hva som helst du ber om, ja, til og med halvparten av riket.\n\n24 Da Ammon så at han hadde påvirket den gamle kongen etter sitt ønske, sa han til ham: Hvis du vil la mine brødre få slippe ut av fengselet og også la Lamoni få beholde sitt rike, og du ikke vil være misfornøyd med ham, men vil la ham få handle etter sitt eget ønske og som han selv synes i alt, da vil jeg spare deg, ellers vil jeg slå deg til jorden.\n\n25 Da nå Ammon hadde sagt disse ord, begynte kongen å fryde seg fordi hans liv var blitt spart.\n\n26 Og da han så at Ammon ikke hadde noe ønske om å drepe ham, og da han også så den store kjærlighet han hadde til hans sønn Lamoni, ble han overmåte forundret og sa: Fordi du ikke har ønsket annet enn at jeg løslater dine brødre og lar min sønn Lamoni få beholde sitt rike, se, da lover jeg deg at min sønn kan få beholde sitt rike fra nå av og for evig, og jeg vil ikke mer regjere over ham.\n\n27 Og jeg lover deg også at dine brødre skal slippes ut av fengselet, og du og dine brødre er velkommen til meg i mitt rike, for jeg vil meget gjerne snakke med deg. For kongen var storlig forbauset over de ord som han hadde uttalt, og også over de ord som var blitt uttalt av hans sønn Lamoni, derfor ønsket han å lære dem.\n\n28 Og det skjedde at Ammon og Lamoni fortsatte sin reise til Middonis land. Og Lamoni fant nåde for landets konges øyne, derfor ble Ammons brødre sluppet ut av fengselet.\n\n29 Og da Ammon fikk se dem, ble han meget bedrøvet, for se, de var nakne, og huden hadde dype merker etter å ha vært bundet med sterke rep. Og de hadde også lidd sult, tørst og alle slags plager, men likevel var de tålmodige i alle sine lidelser.\n\n30 Og slik gikk det til at det ble deres lodd å falle i hendene på et mer forherdet og mer hårdnakket folk, derfor ville de ikke lytte til deres ord, og de hadde kastet dem ut og hadde slått dem og hadde jaget dem fra hus til hus og fra sted til sted helt til de kom til Middonis land, og der ble de tatt og kastet i fengsel og bundet med sterke rep og holdt fengslet i mange dager, og de ble befridd av Lamoni og Ammon.\n\n", "alma 21": "En beretning om Aaron, Muloki og deres medbrødre som forkynner for lamanittene.\n\nOmfatter kapittel 21 til og med 25.\n\n[center][font_size=26]Kapittel 21[/font_size][/center]\n\n[i]Aaron underviser amalekittene om Kristus og hans forsoning – Aaron og hans medbrødre blir fengslet i Middoni – Etter at de er befridd, underviser de i synagogene, og mange omvender seg – Lamoni gir folket i Ismaels land religionsfrihet. Ca. 90–77 f.Kr.[/i]\n\n1 Da nå Ammon og hans medbrødre skilte lag ved grensen til lamanittenes land, dro Aaron til det land som av lamanittene ble kalt Jerusalem, for det var oppkalt etter deres fedres fødeland, og det lå langt borte og grenset til Mormons land.\n\n2 Nå hadde lamanittene, amalekittene og Amulons folk bygget en stor by som ble kalt Jerusalem.\n\n3 Nå var lamanittene i seg selv meget forherdet, men amalekittene og amulonittene var enda hårdere. Derfor fikk de lamanittene til å forherde sine hjerter og tilta i ugudelighet og i avskyelighet.\n\n4 Og det skjedde at Aaron kom til byen Jerusalem og begynte først å forkynne for amalekittene. Og han begynte å forkynne for dem i deres synagoger, for de hadde bygget synagoger etter nehorenes orden, for mange av amalekittene og amulonittene tilhørte nehorenes orden.\n\n5 Og Aaron kom inn i en av deres synagoger for å tale til folket, og mens han talte til dem, se, da reiste en amalekitt seg, begynte å diskutere heftig med ham og sa: Hva er det du har vitnet om? Har du sett en engel? Hvorfor viser ikke engler seg for oss? Se, er ikke dette folk like godt som ditt folk?\n\n6 Du sier også at hvis vi ikke omvender oss, skal vi gå til grunne. Hvordan kjenner du våre hjerters tanker og hensikter? Hvordan vet du at vi trenger å omvende oss? Hvordan vet du at vi ikke er et rettferdig folk? Se, vi har bygget helligdommer, og vi kommer sammen for å tilbe Gud. Vi tror at Gud vil frelse alle mennesker.\n\n7 Da sa Aaron til ham: Tror du at Guds Sønn skal komme og forløse menneskene fra deres synder?\n\n8 Og mannen sa til ham: Vi tror ikke at du vet noe slikt. Vi tror ikke på disse tåpelige tradisjoner. Vi tror ikke du vet hva som skal skje, heller ikke tror vi at dine fedre, og heller ikke våre fedre, visste noe om de ting de talte om, om det som skal skje.\n\n9 Da begynte Aaron å forklare for dem hva Skriftene sier om Kristi komme og også om de dødes oppstandelse, og at menneskene ikke kunne bli forløst uten ved Kristi død og lidelse og forsoningen ved hans blod.\n\n10 Og det skjedde at da han begynte å forklare dette for dem, ble de sinte på ham og begynte å gjøre narr av ham, og de ville ikke lytte til de ord han talte.\n\n11 Derfor, da han forsto at de ikke ville lytte til hans ord, forlot han deres synagoge og kom til en landsby som ble kalt Ani-Anti, og der fant han Muloki som forkynte ordet for dem og også Ammah og hans medbrødre. Og de diskuterte heftig med mange om ordet.\n\n12 Og det skjedde at de forsto at folket ville forherde sine hjerter, derfor dro de videre og kom til Middonis land. Og de forkynte ordet for mange, men det var få som trodde på det de lærte.\n\n13 Ikke desto mindre ble Aaron og noen av hans medbrødre tatt og kastet i fengsel, og resten flyktet ut av Middonis land til områdene omkring.\n\n14 Og de som ble kastet i fengsel, led meget, og de ble befridd av Lamoni og Ammon, og de fikk mat og klær.\n\n15 Og de dro ut igjen for å forkynne ordet. Og slik ble de første gang befridd fra fengselet, og slik var deres lidelser.\n\n16 Og de gikk hvor som helst de ble ledet av Herrens Ånd og forkynte Guds ord i alle amalekittenes synagoger eller i alle lamanittenes forsamlinger hvor de kunne få adgang.\n\n17 Og det skjedde at Herren begynte å velsigne dem så de bragte mange til kunnskap om sannheten, ja, de overbeviste mange om deres synder og om deres fedres tradisjoner som ikke var riktige.\n\n18 Og det skjedde at Ammon og Lamoni vendte tilbake fra Middonis land til Ismaels land, som var deres arveland.\n\n19 Og kong Lamoni ville ikke tillate at Ammon skulle tjene ham eller være hans tjener.\n\n20 Men han sørget for at det ble bygget synagoger i Ismaels land, og han sørget for at hans folk, eller det folk han regjerte over, skulle samles.\n\n21 Og han frydet seg over dem og lærte dem mange ting. Og han fortalte dem også at de var et folk som var underlagt ham, og at de var et fritt folk og var fri for hans fars, kongens, undertrykkelse da hans far hadde latt ham få regjere over folket som var i Ismaels land og i hele landet omkring.\n\n22 Og han fortalte dem også at de fritt kunne dyrke Herren sin Gud etter eget ønske og på et hvilket som helst sted de befant seg, bare det lå i det land som kong Lamoni regjerte over.\n\n23 Og Ammon forkynte for kong Lamonis folk, og det skjedde at han lærte dem alle ting om det som angår rettferdighet. Og han formante dem daglig med all flid, og de ga akt på hans ord, og de var ivrige etter å holde Guds bud.\n\n", "alma 22": "[center][font_size=26]Kapittel 22[/font_size][/center]\n\n[i]Aaron underviser Lamonis far om skapelsen, Adams fall og forløsningsplanen gjennom Kristus – Kongen og hele hans hus blir omvendt – Forklaring på hvordan landet var delt mellom nephittene og lamanittene. Ca. 90–77 f.Kr.[/i]\n\n1 Mens Ammon stadig underviste Lamonis folk, vil vi vende tilbake til beretningen om Aaron og hans medbrødre, for etter at han hadde forlatt Middonis land, ble han ledet av Ånden til Nephis land, ja, til kongens hus, til ham som var konge over hele landet unntatt over Ismaels land, og han var Lamonis far.\n\n2 Og det skjedde at han gikk inn til ham i kongens slott sammen med sine medbrødre og bøyde seg for kongen og sa til ham: Se, O konge, vi er Ammons medbrødre som du har fridd ut av fengselet.\n\n3 Og nå, O konge, hvis du vil spare våre liv, vil vi være dine tjenere. Og kongen sa til dem: Stå opp, for jeg vil skjenke dere livet, og jeg vil ikke la dere være mine tjenere, men jeg forlanger at dere skal undervise meg, for jeg har vært litt urolig til sinns på grunn av din bror Ammons edelmodighet og store ord, og jeg ønsker å vite hvorfor han ikke kom hit opp fra Middoni sammen med deg.\n\n4 Og Aaron sa til kongen: Se, Herrens Ånd har ledet ham en annen vei, han har dratt til Ismaels land for å undervise Lamonis folk.\n\n5 Da sa kongen til dem: Hva betyr det dere har sagt om Herrens Ånd? Se, dette er det som gjør meg urolig.\n\n6 Og videre, hva betyr det Ammon sa: Hvis dere vil omvende dere, skal dere bli frelst, og hvis dere ikke vil omvende dere, skal dere bli vist bort på den siste dag?\n\n7 Og Aaron svarte ham og sa til ham: Tror du at det finnes en Gud? Og kongen sa: Jeg vet at amalekittene sier at det finnes en Gud, og jeg har latt dem få bygge helligdommer slik at de kan komme sammen for å tilbe ham. Og hvis du nå sier at det finnes en Gud, se, da vil jeg tro.\n\n8 Og nå, da Aaron hørte dette, begynte han å fryde seg i sitt hjerte, og han sa: Se, like sikkert som du lever, O konge, så finnes det en Gud.\n\n9 Og kongen sa: Er Gud Den Store Ånd som førte våre fedre ut av Jerusalems land?\n\n10 Og Aaron sa til ham: Ja, han er denne Store Ånd, og han skapte alle ting, både i himmelen og på jorden. Tror du dette?\n\n11 Og han sa: Ja, jeg tror at Den Store Ånd skapte alle ting, og jeg ønsker at du skal fortelle meg om alle disse ting, og jeg vil tro dine ord.\n\n12 Og det skjedde at da Aaron forsto at kongen ville tro hans ord, begynte han fra Adams skapelse idet han leste Skriftene for kongen – hvordan Gud skapte mennesket i sitt eget bilde, og at Gud ga ham befalinger, og at mennesket hadde falt på grunn av overtredelse.\n\n13 Og Aaron utla Skriftene for ham fra Adams skapelse, forklarte menneskets fall tydelig for ham, og deres kjødelige tilstand og også forløsningsplanen som var beredt fra verdens grunnvoll ble lagt, gjennom Kristus, for alle som ville tro på hans navn.\n\n14 Og fordi mennesket hadde falt, kunne de ikke selv gjøre seg fortjent til noe, men Kristi lidelse og død soner for deres synder gjennom tro og omvendelse og så videre, og at han bryter dødens bånd så graven ikke skal ha noen seier og at dødens brodd skulle bli oppslukt i herlighetens håp. Og Aaron forklarte alle disse ting for kongen.\n\n15 Og det skjedde at etter at Aaron hadde forklart disse ting for ham, sa kongen: Hva skal jeg gjøre så jeg kan få dette evige liv som du har talt om? Ja, hva skal jeg gjøre så jeg kan bli født av Gud og få denne ugudelige ånd revet ut av mitt bryst og motta hans Ånd, så jeg kan bli fylt med glede så jeg ikke blir forkastet på den siste dag? Se, sa han, jeg vil gi alt jeg eier, ja, jeg vil gi fra meg mitt rike så jeg kan få del i denne store glede.\n\n16 Men Aaron sa til ham: Hvis du ønsker dette, hvis du vil bøye deg ned for Gud, ja, hvis du vil omvende deg fra alle dine synder og vil bøye deg ned for Gud og påkalle hans navn i tro, og ha tro på at du skal få, da skal du få det håp som du ønsker.\n\n17 Og det skjedde at da Aaron hadde sagt disse ord, falt kongen ned på sine knær for Herren, ja, han la seg ned på jorden, ropte høyt og sa:\n\n18 O Gud, Aaron har fortalt meg at det finnes en Gud, og hvis det finnes en Gud – og hvis du er Gud – vil du gi deg til kjenne for meg, og jeg vil forsake alle mine synder for å kjenne deg, så jeg kan bli oppreist fra de døde og bli frelst på den siste dag. Og da kongen hadde sagt disse ord, falt han om som om han var død.\n\n19 Og det skjedde at hans tjenere løp og fortalte dronningen alt som hadde hendt kongen. Og hun kom inn til kongen, og da hun så ham ligge som om han var død, og også at Aaron og hans medbrødre sto som om de hadde forårsaket hans fall, ble hun sint på dem og befalte at hennes tjenere, eller kongens tjenere, skulle gripe dem og slå dem ihjel.\n\n20 Nå hadde tjenerne sett hva årsaken var til at kongen falt om, derfor våget de ikke å legge hånd på Aaron og hans medbrødre, og de bønnfalt dronningen og sa: Hvorfor befaler du oss å slå disse menn ihjel når én av dem i virkeligheten er mektigere enn oss alle? Derfor kommer vi til å falle for dem.\n\n21 Men da dronningen så tjenernes redsel, begynte hun også å frykte svært meget for at noe ondt skulle ramme henne. Og hun befalte sine tjenere at de skulle gå og sammenkalle folket så de kunne slå Aaron og hans medbrødre ihjel.\n\n22 Men da nå Aaron forsto hva dronningen bestemte seg for, og han også visste hvor hårdhjertet folket var, ble han redd for at en folkemengde skulle komme sammen, og at det ville bli stor strid og uro blant dem. Derfor rakte han ut sin hånd og reiste kongen opp fra jorden og sa til ham: Stå! Og han sto på sine ben og fikk sin styrke tilbake.\n\n23 Nå ble dette gjort i nærvær av dronningen og mange av tjenerne. Og da de så det, ble de storlig forundret og begynte å bli redde. Og kongen sto frem og begynte å tale til dem. Og han talte slik til dem at hele hans hus ble omvendt til Herren.\n\n24 Nå hadde en stor folkemengde kommet sammen på dronningens befaling, og det begynte å bli mye knurring blant dem på grunn av Aaron og hans medbrødre.\n\n25 Men kongen gikk frem og betjente dem. Og de ble fredelig stemt overfor Aaron og dem som var med ham.\n\n26 Og det skjedde at da kongen så at folket var blitt fredelig stemt, ba han Aaron og hans medbrødre at de skulle stå frem midt i forsamlingen og at de skulle forkynne ordet til dem.\n\n27 Og det skjedde at kongen sendte ut en kunngjøring over hele landet blant hele folket som var i hele hans land, som var i hele området omkring som strakte seg fra havet i øst til havet i vest, og som var adskilt fra Zarahemlas land av en smal stripe villmark, som strakte seg fra havet i øst til havet i vest, og langs havets bredd og villmarkens grenser som lå i nord ved Zarahemlas land, gjennom Mantis grenser ved elven Sidons utspring. Og elven Sidon rant fra øst mot vest. Og slik var lamanittene adskilt fra nephittene.\n\n28 Nå oppholdt den mest dovne del av lamanittene seg i villmarken og bodde i telt. Og de var spredt gjennom villmarken mot vest i Nephis land, ja, og også vest for Zarahemlas land, som grenset ut mot havet, og mot vest i Nephis land på det sted som var deres fedres første arv, og slik dannet de et belte ut mot havet.\n\n29 Og det var også mange lamanitter ut mot havet i øst, for dit hadde nephittene drevet dem. Og derfor var nephittene nesten omringet av lamanittene. Likevel hadde nephittene slått seg ned i alle de nordlige deler av landet som grenset til villmarken ved elven Sidons utspring – fra øst til vest og rundt omkring mot villmarken og mot nord – helt til de kom til det land som de kalte Overflod.\n\n30 Og det grenset til det land som de kalte Ødemark, da det lå så langt mot nord at det gikk over i det land som hadde vært befolket og var blitt ødelagt. Deres ben har vi omtalt tidligere, og landet ble oppdaget av Zarahemlas folk, da det var på dette sted de først gikk i land.\n\n31 Og derfra kom de opp og inn i villmarken i syd. Landet i nord ble derfor kalt Ødemark, og landet i syd ble kalt Overflod, for det var denne villmark som var full av alle slags ville dyr, noen av dem hadde kommet fra landet i nord for å finne mat.\n\n32 Nå var det bare en strekning på en og en halv dagsreise for en nephitt, langs grensen mellom landene Overflod og Ødemark, fra havet i øst til havet i vest, og derfor var Nephis land og Zarahemlas land nesten omgitt av vann, for det var bare en smal landstripe mellom landet i nord og landet i syd.\n\n33 Og det skjedde at nephittene hadde bosatt seg i landet Overflod, fra havet i øst til havet i vest, og slik hadde nephittene i sin visdom, med sine vakter og sine hærstyrker, stengt lamanittene inne i syd så de ikke lenger skulle slå seg ned i nord, så de ikke kunne oversvømme landet i nord.\n\n34 Derfor kunne ikke lamanittene slå seg ned andre steder enn i Nephis land og i villmarken omkring. Nå var dette klokt av nephittene, for siden lamanittene var deres fiender, ville de ikke finne seg i å bli plaget av dem fra alle kanter, og dessuten ville de ha et land hvor de kunne søke tilflukt alt etter sine ønsker.\n\n35 Og etter at jeg nå har sagt dette, vender jeg igjen tilbake til beretningen om Ammon og Aaron, Omner og Himni og deres medbrødre.\n\n", "alma 23": "[center][font_size=26]Kapittel 23[/font_size][/center]\n\n[i]Religionsfrihet erklæres – Lamanittene i syv land og byer blir omvendt – De kaller seg Anti-Nephi-Lehis folk og blir befridd fra forbannelsen – Amalekittene og amulonittene forkaster sannheten. Ca. 90–77 f.Kr.[/i]\n\n1 Se, nå skjedde det at lamanittenes konge lot en kunngjøring gå ut til hele folket om at de ikke skulle legge hånd på Ammon eller Aaron eller Omner eller Himni, heller ikke på noen av deres medbrødre som skulle dra ut for å forkynne Guds ord – uansett hvor de måtte befinne seg i noen del av landet.\n\n2 Ja, han sendte en forordning ut blant dem om at de ikke skulle legge hånd på dem for å binde dem eller for å kaste dem i fengsel, heller ikke skulle de spytte på dem eller slå dem eller kaste dem ut av synagogene eller piske dem. Heller ikke skulle de kaste stener på dem, men de skulle ha fri adgang til deres hjem og også deres templer og deres helligdommer.\n\n3 Og derfor kunne de dra ut og forkynne ordet ifølge sitt ønske, for kongen og hele hans hus var blitt omvendt til Herren. Derfor sendte han denne kunngjøringen ut til hele sitt folk overalt i landet, så Guds ord ikke skulle møte noen hindring, men så det kunne gå ut over hele landet, så hans folk kunne bli overbevist om sine fedres ugudelige tradisjoner og så de kunne bli overbevist om at de alle var brødre, og at de ikke burde myrde eller plyndre eller stjele eller bedrive hor eller begå noen slags ugudelighet.\n\n4 Og nå skjedde det at da kongen hadde sendt denne kunngjøringen ut, at Aaron og hans medbrødre gikk fra by til by og fra det ene gudshuset til det andre og opprettet menigheter og innviet prester og lærere over hele landet blant lamanittene for å forkynne og for å undervise Guds ord blant dem. Og slik begynte de å ha stor fremgang.\n\n5 Og tusener ble bragt til kunnskap om Herren, ja, tusener ble bragt til troen på nephittenes tradisjoner, og de ble undervist fra de opptegnelser og profetier som var overlevert like ned til den nåværende tid.\n\n6 Og like sikkert som Herren lever, like sikkert er det at alle som trodde – eller alle som ble bragt til kunnskap om sannheten gjennom Ammon og hans medbrødres forkynnelse ifølge åpenbaringens og profetiens ånd og Guds kraft som utførte mirakler i dem – ja, jeg sier til dere at like sikkert som Herren lever, så mange av lamanittene som trodde på deres forkynnelse og ble omvendt til Herren, falt aldri fra.\n\n7 For de ble et rettferdig folk, de la ned sine opprørsvåpen og kjempet ikke mer mot Gud, heller ikke mot noen av sine medbrødre.\n\n8 Og dette er de som ble omvendt til Herren:\n\n9 De av lamanittenes folk som var i Ismaels land,\n\n10 og også de av lamanittenes folk som var i Middonis land,\n\n11 og også de av lamanittenes folk som var i byen Nephi,\n\n12 og også de av lamanittenes folk som var i Shiloms land og som var i Shemlons land og i byen Lemuel og i byen Shimnilom.\n\n13 Og dette er navnene på de av lamanittenes byer som ble omvendt til Herren, og disse er de som la ned sine opprørsvåpen, ja, alle sine krigsvåpen, og de var alle lamanitter.\n\n14 Og amalekittene ble ikke omvendt, unntatt én, heller ingen av amulonittene. Men de forherdet sine hjerter og også lamanittenes hjerter i den del av landet hvor de bodde, ja, og i alle deres landsbyer og alle deres byer.\n\n15 Derfor har vi nevnt navnene på alle lamanittenes byer hvor de angret, kom til kunnskap om sannheten og ble omvendt.\n\n16 Og nå skjedde det at kongen og de som var omvendt, ønsket å få et navn så de kunne skilles ut fra sine brødre. Derfor rådførte kongen seg med Aaron og mange av deres prester om hvilket navn de skulle påta seg så de kunne skilles ut.\n\n17 Og det skjedde at de kalte seg Anti-Nephi-Lehis folk. Og de ble kalt ved dette navn og ble ikke mer kalt lamanitter.\n\n18 Og de begynte å bli et meget driftig folk, ja, og de var vennlige mot nephittene, derfor begynte de å ha forbindelse med dem, og Guds forbannelse fulgte dem ikke mer.\n\n", "alma 24": "[center][font_size=26]Kapittel 24[/font_size][/center]\n\n[i]Lamanittene går mot Guds folk – Anti-Nephi-Lehis folk fryder seg i Kristus og blir besøkt av engler – De velger å lide døden fremfor å forsvare seg – Flere lamanitter blir omvendt. Ca. 90–77 f.Kr.[/i]\n\n1 Og det skjedde at amalekittene og amulonittene og lamanittene som var i Amulons land og også i Helams land og som var i Jerusalems land, ja, i hele landet omkring, som ikke var blitt omvendt og ikke hadde påtatt seg navnet Anti-Nephi-Lehi, ble oppegget til vrede mot sine brødre av amalekittene og amulonittene.\n\n2 Og deres hat til dem ble overmåte stort, ja, så stort at de begynte å gjøre opprør mot sin konge og ikke ville han skulle være deres konge. Derfor grep de til våpen mot Anti-Nephi-Lehis folk.\n\n3 Nå overlot kongen riket til sin sønn og kalte ham Anti-Nephi-Lehi.\n\n4 Og kongen døde samme år som lamanittene begynte å gjøre forberedelser til krig mot Guds folk.\n\n5 Da Ammon og hans brødre og alle som var kommet opp sammen med ham, så at lamanittene gjorde forberedelser til å ødelegge sine brødre, dro de til Midians land, og der traff Ammon alle sine brødre. Og derfra kom de til Ismaels land for å rådføre seg med Lamoni og også med hans bror Anti-Nephi-Lehi om hva de skulle gjøre for å forsvare seg mot lamanittene.\n\n6 Nå var det ikke en eneste sjel blant hele det folk som hadde blitt omvendt til Herren, som ville gripe til våpen mot sine brødre, nei, de ville ikke engang gjøre forberedelser til krig. Ja, også deres konge befalte dem at de ikke skulle gjøre det.\n\n7 Nå er dette de ord som han sa til folket om saken: Jeg takker min Gud, mitt elskede folk, for at vår store Gud i sin godhet har sendt disse våre brødre, nephittene, til oss for å forkynne for oss og for å overbevise oss om våre ugudelige fedres tradisjoner.\n\n8 Og se, jeg takker min store Gud for at han har gitt oss en del av sin Ånd for å bløtgjøre våre hjerter, så vi har kommet i forbindelse med disse brødre, nephittene.\n\n9 Og se, jeg takker også min Gud for at vi, ved å komme i forbindelse med dem, er blitt overbevist om våre synder og om de mange mord vi har begått.\n\n10 Og jeg takker også min Gud, ja, min store Gud, for at han har gitt oss en mulighet så vi kunne omvende oss fra disse ting, og også for at han har tilgitt oss alle de mange synder og mord som vi har begått, og har tatt skylden bort fra våre hjerter ved sin Sønns sonoffer.\n\n11 Og se nå, mine brødre, ettersom alt vi kunne gjøre (da vi var de mest fortapte av alle mennesker), var å omvende oss fra alle våre synder og de mange mord som vi har begått, og få Gud til å ta dem bort fra våre hjerter, for alt vi kunne gjøre var å omvende oss tilstrekkelig for Gud så han kunne ta bort vår skamplett –\n\n12 og nå, mine høyst elskede brødre, ettersom Gud har tatt bort vår skamplett og våre sverd er blitt blanke, så la oss aldri mer besudle våre sverd med våre brødres blod.\n\n13 Se, jeg sier til dere: Nei, la oss holde våre sverd tilbake så de ikke blir besudlet med våre brødres blod. For om vi skulle besudle våre sverd igjen, kan de kanskje aldri mer vaskes rene ved vår store Guds Sønns blod, som skal utgytes til soning for våre synder.\n\n14 Og den store Gud har vist oss barmhjertighet og har gjort disse ting kjent for oss så vi ikke skulle forgå. Ja, og han har gjort disse ting kjent for oss på forhånd, fordi han elsker våre sjeler like høyt som han elsker våre barn. I sin barmhjertighet ser han derfor til oss ved sine engler, så frelsesplanen kunne bli gjort kjent for oss så vel som for kommende generasjoner.\n\n15 Hvor barmhjertig er ikke vår Gud! Og se, ettersom dette har vært alt vi kunne gjøre for å få vår skamplett fjernet fra oss, og våre sverd er gjort blanke, så la oss gjemme dem bort så de kan holde seg blanke og være et vitnesbyrd for vår Gud på den siste dag, eller på den dag da vi skal føres frem og stå for ham for å bli dømt, om at vi ikke har besudlet våre sverd med våre brødres blod etter at han ga sitt ord til oss og derved har gjort oss rene.\n\n16 Og nå, mine brødre, hvis våre brødre søker å ødelegge oss, se, da vil vi gjemme bort våre sverd, ja, vi vil grave dem dypt ned i jorden så de kan holde seg blanke og på den siste dag være et vitnesbyrd om at vi aldri har brukt dem. Og hvis våre brødre tar vårt liv, se, da skal vi gå til vår Gud og skal bli frelst.\n\n17 Og nå skjedde det at da kongen hadde endt disse uttalelser og hele folket var forsamlet, tok de sine sverd og alle våpen som ble brukt til å utgyte menneskers blod, og de gravde dem dypt ned i jorden.\n\n18 Og dette gjorde de da det etter deres mening var et vitnesbyrd for Gud og også for mennesker om at de aldri mer ville bruke våpen for å utgyte menneskers blod. Og dette gjorde de samtidig som de lovet og sluttet en pakt med Gud om at de heller ville ofre sitt eget liv enn å utgyte sine brødres blod, at de heller ville gi enn å ta fra en bror og heller arbeide hårdt med sine hender enn å tilbringe sine dager i dovenskap.\n\n19 Og således ser vi at da disse lamanittene hadde fått tro og kunnskap om sannheten, var de standhaftige og ville heller lide døden enn å begå synd. Og således ser vi at de begravde sine våpen til fred, eller de begravde sine krigsvåpen for å ha fred.\n\n20 Og det skjedde at deres brødre, lamanittene, gjorde forberedelser til krig og kom opp til Nephis land for å drepe kongen og innsette en annen i hans sted, og også for å rydde Anti-Nephi-Lehis folk ut av landet.\n\n21 Da folket så at de kom imot dem, gikk de ut for å møte dem og la seg ned på jorden foran dem og begynte å påkalle Herrens navn. Og derfor lå de i denne stillingen da lamanittene angrep dem og begynte å drepe dem med sverdet.\n\n22 Og uten å møte noen motstand drepte de ett tusen og fem av dem, og vi vet at de er velsignet, for de er gått bort for å bo hos sin Gud.\n\n23 Da nå lamanittene så at deres brødre ikke flyktet for sverdet og heller ikke vek hverken til høyre eller venstre, men at de la seg ned og ble drept og til og med priste Gud mens de omkom ved sverdet,\n\n24 da lamanittene så dette, sluttet de å drepe dem, og det var mange hvis hjerter ble beveget for de av deres brødre som hadde falt for sverdet, for de angret det de hadde gjort.\n\n25 Og det skjedde at de kastet fra seg sine krigsvåpen, og de ville ikke ta dem opp igjen, for de led store kvaler for de mord de hadde begått. De la seg ned som sine brødre og stolte på barmhjertighet fra dem som løftet sine armer for å ta deres liv.\n\n26 Og det skjedde at flere enn de som var blitt drept sluttet seg til Guds folk den dagen, og de som var blitt drept, var rettferdige mennesker, derfor har vi ingen grunn til å tvile på at de ble frelst.\n\n27 Og ikke et eneste ugudelig menneske blant dem ble drept, men over ett tusen ble bragt til kunnskap om sannheten. Således ser vi at Herren virker på mange måter for å frelse sitt folk.\n\n28 Størsteparten av de lamanitter som drepte så mange av sine brødre, var amalekitter og amulonitter, og de fleste av dem tilhørte nehorenes orden.\n\n29 Men blant dem som sluttet seg til Herrens folk, var det ingen som var amalekitter eller amulonitter eller som tilhørte Nehors orden, men de var direkte etterkommere av Laman og Lemuel.\n\n30 Og av dette ser vi helt tydelig at når et folk en gang er blitt opplyst av Guds Ånd og har hatt stor kunnskap om de ting som angår rettferdighet, og så faller fra i synd og overtredelse, blir de mer forherdet, og derfor er de i en verre tilstand enn om de aldri hadde kjent til disse ting.\n\n", "alma 25": "[center][font_size=26]Kapittel 25[/font_size][/center]\n\n[i]Lamanitt-aggresjon sprer seg – Etterkommere av Noahs prester omkommer på den måten Abinadi profeterte – Mange lamanitter blir omvendt og slutter seg til Anti-Nephi-Lehis folk – De tror på Kristus og holder Moseloven. Ca. 90–77 f.Kr.[/i]\n\n1 Og se, nå skjedde det at disse lamanittene var enda sintere fordi de hadde drept deres brødre, derfor sverget de hevn over nephittene, og de forsøkte ikke mer å drepe Anti-Nephi-Lehis folk denne gang.\n\n2 Men de tok sine hærstyrker og gikk over grensen til Zarahemlas land og overfalt det folk som var i Ammonihahs land og drepte dem.\n\n3 Og etter dette hadde de mange trefninger med nephittene hvor de ble jaget på flukt og drept.\n\n4 Og de lamanitter som ble drept, var nesten alle etterkommere av Amulon og hans brødre som var Noahs prester, og de ble drept ved nephittenes hånd.\n\n5 Og de øvrige, som flyktet ut i villmarken i øst og hadde tilrevet seg makt og myndighet over lamanittene, forårsaket at mange lamanitter omkom ved ild for sin tros skyld.\n\n6 For etter å ha lidd store tap og blitt utsatt for så mange plager, begynte mange av dem å bli vekket til erindring om de ord som Aaron og hans brødre hadde forkynt for dem i deres land. Derfor begynte de å miste troen på sine fedres tradisjoner og begynte å tro på Herren og at han ga nephittene stor makt, og derfor ble mange av dem omvendt i villmarken.\n\n7 Og det skjedde at de ledere som var levningen av Amulons barn, sørget for at de skulle bli tatt av dage, ja, alle de som trodde på disse ting.\n\n8 Nå førte denne martyrdød til at mange av deres brødre ble oppegget til vrede, og det kom til strid i villmarken. Og lamanittene begynte å jakte på Amulons etterkommere og hans brødre og begynte å slå dem ihjel, og de flyktet ut i villmarken i øst.\n\n9 Og se, lamanittene jakter på dem den dag i dag. Slik gikk Abinadis ord i oppfyllelse, de ord som han uttalte om etterkommerne av de prestene som lot ham lide døden ved ild.\n\n10 For han sa til dem: Det dere gjør med meg, skal være et bilde på det som skal komme.\n\n11 Og nå var Abinadi den første som led døden ved ild fordi han trodde på Gud. Og det han mente, var at mange skulle lide døden ved ild på samme måte som ham.\n\n12 Og han sa til Noahs prester at deres etterkommere skulle forårsake at mange ble tatt av dage på samme måte som han selv, og at de skulle bli adspredt og slått ihjel som et får uten hyrde jages og drepes av ville dyr. Og se, disse ord ble bekreftet, for de ble drevet omkring av lamanittene, og de ble jaget og de ble slått.\n\n13 Og det skjedde at da lamanittene forsto at de ikke kunne få makt over nephittene, vendte de tilbake til sitt eget land, og mange av dem kom og bosatte seg i Ismaels land og i Nephis land og slo seg sammen med Guds folk, som var Anti-Nephi-Lehis folk.\n\n14 Og de begravde også sine krigsvåpen slik deres brødre hadde gjort, og de begynte å bli et rettferdig folk, og de vandret på Herrens veier og var nøye med å holde hans bud og befalinger.\n\n15 Ja, de holdt Moseloven, for det var nødvendig at de fremdeles skulle holde Moseloven for den var ikke helt oppfylt. Men selv om de hadde Moseloven, så de frem til Kristi komme, betraktet Moseloven som et bilde på hans komme og trodde at de måtte utføre disse ytre handlinger inntil den tid kom da han skulle åpenbares for dem.\n\n16 Nå trodde de ikke at frelse kom ved Moseloven, men Moseloven tjente til å styrke deres tro på Kristus. Og derfor bevarte de ved troen et håp om evig frelse, idet de stolte på profetiens ånd som talte om de ting som skulle komme.\n\n17 Og se, Ammon og Aaron og Omner og Himni og deres medbrødre frydet seg storlig over den fremgang som de hadde hatt blant lamanittene, for de forsto at Herren hadde hørt deres bønner og at han også hadde bekreftet sitt ord for dem til minste detalj.\n\n", "alma 26": "[center][font_size=26]Kapittel 26[/font_size][/center]\n\n[i]Ammon priser Herren – De trofaste blir styrket av Herren og blir gitt kunnskap – Ved tro kan menneskene bringe tusenvis av sjeler til omvendelse – Gud har all makt og fatter alle ting. Ca. 90–77 f.Kr.[/i]\n\n1 Og dette er de ord Ammon sa til sine medbrødre og som lyder slik: Mine brødre og mine medbrødre, se, jeg sier til dere: Hvor stor grunn har vi ikke til å glede oss, for kunne vi ha ventet da vi dro fra Zarahemlas land, at Gud ville ha gitt oss så store velsignelser?\n\n2 Og nå spør jeg: Hvilke store velsignelser har han gitt oss? Kan dere si det?\n\n3 Se, jeg svarer for dere, for våre brødre, lamanittene, var i mørke, ja, i den mørkeste avgrunn. Men se, hvor mange av dem er ikke blitt bragt til å skue Guds strålende lys! Og dette er den velsignelse som er gitt oss, at vi har fått være redskaper i Guds hånd til å utføre dette store verk.\n\n4 Se, tusener av dem gleder seg og er blitt bragt inn i Guds hjord.\n\n5 Se, åkeren var moden, og velsignet er dere, for dere støtte frem med sigden og høstet av all kraft, ja, hele dagen lang arbeidet dere, og se så mange kornbånd! Og de skal samles i låvene så de ikke blir ødslet bort.\n\n6 Ja, de skal ikke slås ned av stormen på den siste dag, ja, heller ikke skal de rykkes opp av hvirvelvinden. Men når stormen kommer, skal de samles sammen til sitt sted så stormen ikke kan trenge inn til dem. Heller ikke skal de drives av sterke vinder hvor som helst fienden velger å føre dem.\n\n7 Men se, de er i innhøstningens Herres hånd, og de er hans, og han vil oppvekke dem på den siste dag.\n\n8 Velsignet være vår Guds navn. La oss synge til hans pris, ja, la oss gi takk til hans hellige navn, for han utøver rettferdighet for evig.\n\n9 For hvis vi ikke hadde kommet opp fra Zarahemlas land, ville disse, våre høyt elskede brødre, som har elsket oss så høyt, fremdeles ha vært plaget av hat til oss. Ja, og de ville også ha vært fremmede for Gud.\n\n10 Og det skjedde at da Ammon hadde sagt disse ord, irettesatte hans bror Aaron ham og sa: Ammon, jeg er redd for at din glede forleder deg til selvros.\n\n11 Men Ammon sa til ham: Jeg roser meg ikke av min egen styrke, heller ikke av min egen visdom. Men se, min glede er fullkommen, ja, mitt hjerte er fylt av glede, og jeg vil fryde meg i min Gud.\n\n12 Ja, jeg vet at jeg ikke er noe. Hva min egen styrke angår, er jeg svak. Derfor vil jeg ikke rose meg selv, men jeg vil rose meg i min Gud, for i hans styrke kan jeg gjøre alle ting. Ja, se, mange mektige mirakler har vi utført i dette land, og for dem vil vi prise hans navn for evig.\n\n13 Se, hvor mange tusen av våre brødre har han ikke løst fra helvetes pinsler, og de kan synge om den forløsende kjærlighet, og dette er på grunn av hans ords kraft som er i oss. Har vi så ikke stor grunn til å fryde oss?\n\n14 Ja, vi har grunn til å prise ham for evig, for han er Den Aller Høyeste Gud og har løst våre brødre fra helvetes lenker.\n\n15 Ja, de var innhyllet i evig mørke og fortapelse, men se, han har ført dem inn i sitt evige lys, ja, inn til evig frelse, og de er innhyllet i hans kjærlighets makeløse gavmildhet, ja, og vi har vært redskaper i hans hånd til å utføre dette store og vidunderlige verk.\n\n16 La oss derfor juble, ja, la oss juble i Herren, ja, la oss fryde oss, for vår glede er fullkommen. Ja, vi vil prise vår Gud for evig. Se, hvem kan juble for mye i Herren? Ja, hvem kan si for mye om hans store kraft og om hans barmhjertighet og om hans langmodighet mot menneskenes barn? Se, jeg sier til dere, jeg kan på ingen måte gi uttrykk for hva jeg føler.\n\n17 Hvem ville ha trodd at vår Gud kunne være så barmhjertig at han ville rive oss ut av vår redselsfulle, syndige og fordervede tilstand?\n\n18 Se, vi gikk til og med ut i vrede og med heftige trusler om å ødelegge hans kirke.\n\n19 Hvorfor overlot han oss ikke til en redselsfull ødeleggelse, ja, hvorfor lot han ikke sitt rettferdighets sverd falle på oss og fordømte oss til evig fortvilelse?\n\n20 Det er nesten som om min sjel svinner hen ved tanken. Se, han utøvet ikke sin rettferdighet over oss, men i sin store barmhjertighet har han ført oss over dødens og elendighetens evige svelg, ja, til våre sjelers frelse.\n\n21 Og se, mine brødre, hvilket naturlig menneske er det som vet disse ting? Jeg sier til dere at det er ingen som vet disse ting uten de angrende.\n\n22 Ja, de som omvender seg og utøver tro og gjør gode gjerninger og ber bestandig og uten opphør, til slike er det gitt å kjenne Guds mysterier. Ja, til slike skal det gis å åpenbare ting som aldri er blitt åpenbart, ja, til slike skal det gis å bringe tusener av sjeler til omvendelse, slik det har blitt gitt oss å bringe disse våre brødre til omvendelse.\n\n23 Husker dere, mine brødre, at vi sa til våre brødre i Zarahemlas land at vi ville dra opp til Nephis land for å forkynne for våre brødre, lamanittene, og de lo hånlig av oss?\n\n24 For de sa til oss: Tror dere at dere kan bringe lamanittene til kunnskap om sannheten? Tror dere at dere kan overbevise lamanittene om at deres fedres tradisjoner var uriktige, et så hårdnakket folk som de er, som finner behag i blodsutgytelse, som har tilbragt sine dager i den største synd, og hvis veier har vært overtrederens veier fra begynnelsen av? Mine brødre, dere husker at det var slike ord de brukte.\n\n25 Og videre sa de: La oss gripe til våpen mot dem så vi kan rydde dem og deres synd ut av landet, ellers overfaller de oss og dreper oss.\n\n26 Men se, mine elskede brødre, vi kom ut i villmarken, ikke for å drepe våre brødre, men i den hensikt at vi kanskje kunne redde noen få av deres sjeler.\n\n27 Og da våre hjerter var nedstemte og vi var nær ved å vende tilbake, se, da trøstet Herren oss og sa: Gå til deres brødre lamanittene, og bær deres plager med tålmodighet, og jeg vil gi dere fremgang.\n\n28 Og se, vi kom og har vært iblant dem, og vi har vært tålmodige i våre lidelser og har tålt alle savn. Ja, vi har vandret fra hus til hus og har stolt på verdens barmhjertighet – ikke bare på verdens barmhjertighet, men på Guds barmhjertighet.\n\n29 Og vi har gått inn i deres hjem og undervist dem, og vi har undervist dem på gatene, ja, vi har undervist dem på deres høyder, og vi har også gått inn i deres templer og deres synagoger og undervist dem. Og vi er blitt kastet ut og gjort narr av og spyttet på og slått i ansiktet. Og vi er blitt stenet og grepet og bundet med sterke rep og kastet i fengsel, og ved Guds kraft og visdom er vi blitt befridd igjen.\n\n30 Og vi har tålt alle slags lidelser, og alt dette for at vi kanskje kunne være et middel til å frelse en eller annen sjel. Og vi antok at vår glede ville bli fullkommen hvis vi kanskje kunne være et middel til å frelse noen.\n\n31 Se, nå kan vi se fruktene av vårt arbeide, og er de få? Jeg sier dere: Nei, de er mange. Ja, og vi kan vitne om deres oppriktighet på grunn av den kjærlighet de har til sine brødre og også til oss.\n\n32 For se, de ville heller ofre sitt liv enn å ta sin fiendes liv, og de har gravd sine krigsvåpen dypt ned i jorden på grunn av den kjærlighet de har til sine brødre.\n\n33 Og se, nå spør jeg dere, har det vært så stor kjærlighet i hele landet? Se, jeg sier dere: Nei, det har det ikke, ikke engang blant nephittene.\n\n34 For se, de grep til våpen mot sine brødre. De ville ikke la seg drepe. Men se, hvor mange av disse har ikke satt livet til, og vi vet at de er gått til sin Gud på grunn av sin kjærlighet og sitt hat til synd.\n\n35 Har vi så ikke grunn til å fryde oss? Jo, jeg sier dere at siden verden begynte, har aldri noe menneske hatt større grunn til å fryde seg enn vi har. Ja, og jeg er så henført i min glede at jeg til og med roser meg i min Gud, for han har all makt, all visdom og all forståelse. Han fatter alle ting, og han er et barmhjertig Vesen som gir frelse til dem som vil omvende seg og tro på hans navn.\n\n36 Hvis dette er å rose seg, da vil jeg rose meg, for dette er mitt liv og mitt lys, min glede og min frelse og min forløsning fra evig sorg. Ja, velsignet er min Guds navn, han som har husket dette folk, som er en gren av Israels tre og har vært adskilt fra hovedstammen i et fremmed land. Ja, jeg sier: Velsignet være min Guds navn, han som har husket oss, omstreifere som vi er i et fremmed land.\n\n37 Nå, mine brødre, ser vi at Gud husker alle folk, uansett i hvilket land de befinner seg. Ja, han teller sitt folk, og hans inderlige barmhjertighet er over hele jorden. Nå er dette min glede og min store takksigelse, ja, og jeg vil gi takk til min Gud for evig. Amen.\n\n", "alma 27": "[center][font_size=26]Kapittel 27[/font_size][/center]\n\n[i]Herren befaler Ammon å føre Anti-Nephi-Lehis folk i trygghet – Idet han møter Alma, blir Ammon helt utmattet av glede – Nephittene gir Jershons land til Anti-Nephi-Lehis folk – De kalles Ammons folk. Ca. 90–77 f.Kr.[/i]\n\n1 Nå skjedde det at da de lamanitter som hadde gått til krig mot nephittene, etter sine mange forsøk på å drepe dem, fant ut at det var nytteløst, vendte de tilbake til Nephis land.\n\n2 Og det skjedde at amalekittene var overmåte rasende på grunn av sine tap. Og da de forsto at de ikke kunne få hevn over nephittene, begynte de å oppegge folket til vrede mot sine brødre, Anti-Nephi-Lehis folk. Derfor begynte de igjen å drepe dem.\n\n3 Men dette folk nektet igjen å gripe til våpen, og de lot seg drepe etter sine fienders ønske.\n\n4 Da nå Ammon og hans brødre så dette ødeleggelsesverk blant dem de elsket så høyt, og blant dem som hadde elsket dem så høyt – for de ble behandlet som om de var engler sendt fra Gud for å redde dem fra evig fortapelse – derfor, da Ammon og hans brødre så dette store ødeleggelsesverk, ble de fylt av medlidenhet, og de sa til kongen:\n\n5 La oss samle dette Herrens folk, og la oss gå ned til Zarahemlas land til våre brødre, nephittene, og flykte ut av våre fienders hender så vi ikke blir drept.\n\n6 Men kongen sa til dem: Se, nephittene kommer til å drepe oss fordi vi har begått så mange mord og synder mot dem.\n\n7 Og Ammon sa: Jeg vil gå og spørre Herren, og hvis han sier til oss at vi skal dra ned til våre brødre, vil dere da dra?\n\n8 Og kongen sa til ham: Ja, hvis Herren sier til oss at vi skal gå, vil vi gå ned til våre brødre, og vi vil være deres slaver inntil vi har gjort opp for alle de mord og synder som vi har begått mot dem.\n\n9 Men Ammon sa til ham: Det er i strid med våre brødres lov, som ble gitt av min far, at det skulle være noen slaver blant dem. La oss derfor dra ned og stole på våre brødres barmhjertighet.\n\n10 Men kongen sa til ham: Spør Herren, og hvis han sier til oss at vi skal dra, vil vi dra, ellers vil vi omkomme i landet.\n\n11 Og det skjedde at Ammon gikk og spurte Herren, og Herren sa til ham:\n\n12 Før dette folket ut av dette landet så de ikke omkommer, for Satan har godt tak på amalekittenes hjerter, så de oppegger lamanittene til vrede mot sine brødre og slår dem ihjel. Dra derfor ut av dette landet, og velsignet er dette folk i denne generasjon, for jeg vil bevare dem.\n\n13 Og nå skjedde det at Ammon gikk og fortalte kongen alle de ord som Herren hadde sagt til ham.\n\n14 Og de samlet hele sitt folk, ja, hele Herrens folk, og samlet alt sitt småfe og storfe og forlot landet og kom ut i villmarken som skilte Nephis land fra Zarahemlas land, og dro gjennom den og like til landets grense.\n\n15 Og det skjedde at Ammon sa til dem: Se, jeg og mine brødre drar inn i Zarahemlas land, og dere skal bli her til vi kommer tilbake, og vi vil prøve våre brødres hjerter om de vil at dere skal komme inn i deres land.\n\n16 Og det skjedde at da Ammon var på vei inn i landet, møtte han og hans brødre Alma på det før omtalte sted, og se, det ble et gledelig møte.\n\n17 Nå var Ammon fylt av så stor glede, ja, han var så overveldet av gleden i Gud at han ble helt utmattet, og han falt til jorden igjen.\n\n18 Og var ikke dette en overmåte stor glede? Se, dette er en glede som ingen annen får del i enn den som med sann anger og ydmykhet søker etter lykke.\n\n19 Nå var Almas glede over å møte sine brødre i sannhet stor, og det var Aarons, Omners og Himnis glede også. Men se, deres glede var ikke slik at kreftene helt forlot dem.\n\n20 Og nå skjedde det at Alma fulgte sine brødre tilbake til Zarahemlas land, like til sitt eget hus. Og de gikk og fortalte den øverste dommer alt som hadde hendt dem i Nephis land blant deres brødre, lamanittene.\n\n21 Og det skjedde at den øverste dommer sendte ut en kunngjøring over hele landet, da han ønsket å vite hva folket mente om å ta imot sine brødre som var Anti-Nephi-Lehis folk.\n\n22 Og det skjedde at folkemeningen var denne: Se, vi vil avstå Jershons land, som ligger i øst ved havet, som grenser til landet Overflod og som ligger syd for landet Overflod. Og dette landet, Jershon, er det land vi vil gi våre brødre i arv.\n\n23 Og se, vi vil plassere våre hærstyrker mellom Jershons land og Nephis land, så vi kan beskytte våre brødre i Jershons land. Og dette gjør vi for våre brødre da de er redde for å gripe til våpen mot sine brødre av frykt for å synde. Og denne store frykt kom av deres smertefulle omvendelse på grunn av deres mange mord og deres fryktelige ugudelighet.\n\n24 Og se, dette vil vi gjøre for våre brødre så de kan arve Jershons land, og vi vil beskytte dem mot deres fiender med våre hærstyrker på betingelse av at de gir oss en del av sine midler for å hjelpe oss så vi kan opprettholde våre hærstyrker.\n\n25 Nå skjedde det at da Ammon hadde hørt dette, vendte han sammen med Alma tilbake til Anti-Nephi-Lehis folk ute i villmarken, hvor de hadde slått opp teltene sine, og kunngjorde alle disse ting for dem. Og Alma fortalte dem også om hvordan han ble omvendt sammen med Ammon og Aaron og hans brødre.\n\n26 Og det skjedde at dette forårsaket stor glede blant dem. Og de gikk ned til Jershons land og slo seg ned i Jershons land. Og nephittene kalte dem Ammons folk, derfor ble de alltid senere kjent under dette navn.\n\n27 Og de var blant Nephis folk og ble også regnet blant det folk som tilhørte Guds kirke. Og de skilte seg også ut ved sin nidkjærhet mot Gud og også mot mennesker, for de var fullkomment ærlige og uklanderlige i alle ting, og de sto fast i troen på Kristus inntil enden.\n\n28 Og de betraktet utgytelsen av sine brødres blod med den største avsky, og de kunne aldri beveges til å gripe til våpen mot sine brødre, og de betraktet aldri døden med den minste redsel på grunn av det håp og den forståelse de hadde av Kristus og oppstandelsen. For dem var derfor døden oppslukt, da Kristus hadde seiret over den.\n\n29 Derfor ville de heller lide døden på den hårdeste og mest smertefulle måte som deres brødre kunne utsette dem for, enn å ta opp sverd eller sabel for å slå dem ned.\n\n30 Og derfor var de et nidkjært og elsket folk, et folk som var rikt begunstiget av Herren.\n\n", "alma 28": "[center][font_size=26]Kapittel 28[/font_size][/center]\n\n[i]Lamanittene blir slått i et fryktelig slag – Titusener blir drept – De ugudelige henvises til en tilstand av endeløs sorg – De rettferdige oppnår en lykke som aldri tar slutt. Ca. 77–76 f.Kr.[/i]\n\n1 Og nå skjedde det at etter at Ammons folk hadde slått seg ned i Jershons land og kirken også var opprettet i Jershons land og nephittenes hærstyrker var blitt stasjonert omkring Jershons land, ja, ved alle grenser omkring Zarahemlas land, se, da hadde lamanittenes hærstyrker forfulgt sine brødre ut i villmarken.\n\n2 Og derfor kom det til et fryktelig slag, ja, et slag som ingen i hele landet hadde opplevd maken til siden Lehi forlot Jerusalem. Ja, titusener av lamanittene ble drept og adspredt.\n\n3 Ja, og det var også et fryktelig blodbad blant Nephis folk. Likevel ble lamanittene jaget og adspredt, og Nephis folk vendte tilbake til sitt land.\n\n4 Nå var dette en tid hvor stor sorg og jammer kunne høres over hele landet blant hele Nephis folk,\n\n5 ja, ropet fra enker som sørget over sine menn, og også fra fedre som sørget over sine sønner, og datteren over broren, ja, broren over sin far. Og derfor hørtes sorgens rop blant dem alle, for de sørget over sine slektninger som hadde blitt drept.\n\n6 Og dette var virkelig en sorgens dag, ja, en tid for andektighet og en tid for mye faste og bønn.\n\n7 Og slik endte det femtende år av dommernes regjeringstid over Nephis folk.\n\n8 Og dette er beretningen om Ammon og hans brødre, deres reiser i Nephis land, deres lidelser i landet, deres sorger og deres plager og deres ufattelige glede, samt hvordan brødrene ble mottatt og levde trygt i Jershons land. Og måtte Herren, alle menneskers Forløser, velsigne deres sjeler til evig tid.\n\n9 Og dette er beretningen om krigene og stridighetene blant nephittene og også om krigene mellom nephittene og lamanittene, og det femtende år av dommernes regjeringstid er forbi.\n\n10 Og fra det første til det femtende år har mange tusen liv blitt tatt, ja, i denne tiden har det vært et fryktelig blodbad.\n\n11 Og mange tusen legemer er lagt ned i jorden, mens mange tusen legemer smuldrer hen i hauger på jorden. Ja, og mange tusen sørger over tapet av sine slektninger fordi de, ifølge Herrens løfter, har grunn til å frykte at de er henvist til en tilstand av endeløs sorg.\n\n12 Selv om mange tusen andre virkelig sørger over tapet av sine slektninger, fryder de seg likevel og er henrykt i håpet om, ja, de til og med vet – ifølge Herrens løfter – at de vil bli oppreist for å leve ved Guds høyre hånd i en lykkens tilstand som aldri tar slutt.\n\n13 Og således ser vi hvor stor ulikheten er mellom menneskene på grunn av synd og overtredelse og djevelens makt, som kommer ved de snedige planer han har lagt for å fange menneskenes hjerter.\n\n14 Og således ser vi at menneskene kalles til å arbeide flittig i Herrens vingårder, og således ser vi den store årsak til sorg såvel som til glede – sorg på grunn av død og ødeleggelse blant menneskene, og glede på grunn av Kristi lys til liv.\n\n", "alma 29": "[center][font_size=26]Kapittel 29[/font_size][/center]\n\n[i]Alma ønsker å rope omvendelse med en engels nidkjærhet – Herren sender lærere til alle nasjoner – Alma frydes over Herrens verk og over den fremgang Ammon og hans brødre har hatt. Ca. 76 f.Kr.[/i]\n\n1 Om jeg var en engel og kunne få mitt hjertes ønske oppfylt, så jeg kunne gå ut og tale med Guds basun, med en røst som kunne ryste jorden, og rope omvendelse til alle mennesker!\n\n2 Ja, som med en tordenrøst ville jeg forkynne omvendelse og forløsningens plan for enhver sjel, så de skulle omvende seg og komme til vår Gud, så det ikke mer kunne være noen sorg på hele jordens overflate.\n\n3 Men se, jeg er et menneske og synder ved å ønske dette, for jeg burde være tilfreds med det Herren har tilmålt meg.\n\n4 Jeg burde ikke med mine ønsker rokke ved en rettferdig Guds faste beslutning, for jeg vet at han gir menneskene ifølge deres ønske, enten det er til død eller til liv. Ja, jeg vet at han tilmåler menneskene, ja, påbyr dem uforanderlige påbud ifølge deres vilje, enten de er til frelse eller til fortapelse.\n\n5 Ja, og jeg vet at godt og ondt er kommet til alle mennesker. Den som ikke kjenner godt fra ondt, er uklanderlig. Men den som kjenner godt og ondt, til ham gis ifølge hans ønsker, enten han ønsker godt eller ondt, liv eller død, glede eller samvittighetsnag.\n\n6 Når jeg vet dette, hvorfor skulle jeg så ønske mer enn å utføre det arbeide som jeg er blitt kalt til?\n\n7 Hvorfor skulle jeg ønske at jeg var en engel så jeg kunne tale til alle jordens ender?\n\n8 For se, Herren lar alle nasjoner bli undervist om sitt ord av dem som tilhører deres nasjon og taler deres språk, ja, om alt han i sin visdom anser det tjenlig for dem å ha. Derfor forstår vi at Herren gir råd i visdom ifølge det som er rettferdig og sant.\n\n9 Jeg vet hva Herren har befalt meg, og jeg frydes over det. Jeg frydes ikke over meg selv, men jeg frydes over det Herren har befalt meg, ja, og dette er min fryd at jeg kanskje kan være et redskap i Guds hånd til å bringe en eller annen sjel til omvendelse, og dette er min glede.\n\n10 Og se, når jeg ser at mange av mine brødre angrer oppriktig og kommer til Herren sin Gud, da fylles min sjel med glede. Da husker jeg hva Herren har gjort for meg, ja, at han har hørt min bønn. Ja, da husker jeg hans barmhjertige arm som han rakte ut mot meg.\n\n11 Ja, og jeg husker også mine fedres fangenskap, for jeg vet helt sikkert at Herren fridde dem ut av trelldom og derved opprettet sin kirke. Ja, Gud Herren, Abrahams Gud, Isaks Gud og Jakobs Gud, fridde dem ut av trelldom.\n\n12 Ja, jeg har alltid husket mine fedres fangenskap, og den samme Gud som fridde dem ut av egypternes hender, fridde dem ut av trelldom.\n\n13 Ja, og den samme Gud opprettet sin kirke blant dem, ja, og den samme Gud har kalt meg ved et hellig kall for å forkynne ordet til dette folk og har gitt meg stor fremgang, derfor er min glede fullkommen.\n\n14 Men jeg gleder meg ikke bare over min egen fremgang, men min glede er mer fullkommen på grunn av mine brødres fremgang, de som har vært oppe i Nephis land.\n\n15 Se, de har arbeidet overmåte hårdt og har frembragt mye frukt, og hvor stor skal ikke deres belønning være!\n\n16 Når jeg tenker på disse mine brødres fremgang, blir jeg henrykket i Ånden som om den var ute av legemet, så stor er min glede.\n\n17 Og måtte Gud la disse, mine brødre, få en plass i Guds rike sammen med alle dem som er frukten av deres arbeide, så de aldri mer går ut, men kan prise ham i all evighet. Og måtte Gud la det skje ifølge mine ord, slik som jeg har talt. Amen.\n\n", "alma 30": "[center][font_size=26]Kapittel 30[/font_size][/center]\n\n[i]Korihor, en antikrist, latterliggjør Kristus, forsoningen og profetiens ånd – Han underviser om at det ikke finnes noen Gud, at mennesket ikke falt, at det ikke er noen straff for synd, og at det ikke er noen Kristus – Alma bærer vitnesbyrd om at Kristus vil komme, og at alle ting viser at det finnes en Gud – Korihor krever et tegn og blir stum – Djevelen hadde vist seg for Korihor som en engel og lært ham hva han skulle si – Korihor blir trampet ned og dør. Ca. 76–74 f.Kr.[/i]\n\n1 Se, nå skjedde det at etter at Ammons folk hadde slått seg ned i Jershons land, ja, og også etter at lamanittene var drevet ut av landet og deres døde var blitt begravet av landets folk –\n\n2 nå ble ikke deres døde talt, for de var veldig mange, heller ikke ble nephittenes døde talt – men det skjedde at etter at de hadde begravet sine døde, og også etter at dagene med faste og sorg og bønn var over (og dette var i det sekstende år av dommernes regjeringstid over Nephis folk), begynte det å bli varig fred i hele landet.\n\n3 Ja, og folket passet på å holde Herrens befalinger, og de var nøye med å utføre Guds ordinanser ifølge Moseloven, for de lærte at de skulle holde Moseloven inntil den skulle bli oppfylt.\n\n4 Og derfor hadde folket ingen uroligheter i hele det sekstende år av dommernes regjeringstid over Nephis folk.\n\n5 Og det skjedde at i begynnelsen av det syttende år av dommernes regjeringstid var det stadig fred.\n\n6 Men det skjedde i slutten av det syttende år at det kom en mann til Zarahemlas land, og han var en antikrist, for han begynte å tale til folket mot profetiene som profetene hadde uttalt om Kristi komme.\n\n7 Nå var det ingen lov mot et menneskes tro, for det var stikk i strid med Guds befalinger at det skulle være en lov som ikke behandlet alle mennesker likt.\n\n8 For så sier Skriftene: Velg i dag hvem dere vil tjene.\n\n9 Hvis et menneske ønsket å tjene Gud, hadde han rett til det, eller med andre ord, hvis han trodde på Gud, hadde han rett til å tjene ham, men hvis han ikke trodde på ham, var det ingen lov som kunne straffe ham.\n\n10 Men hvis han myrdet, ble han straffet med døden, og hvis han røvet, ble han også straffet. Og hvis han stjal, ble han også straffet, og hvis han bedrev hor, ble han også straffet. Ja, for all denne ugudelighet ble de straffet.\n\n11 For loven var slik at menneskene skulle dømmes ifølge sine forbrytelser, men det var ingen lov mot et menneskes tro. Derfor ble et menneske bare straffet for de forbrytelser som det hadde begått, derfor ble alle mennesker behandlet likt.\n\n12 Og denne antikrist, hvis navn var Korihor (og som ikke kunne rammes av loven), begynte å forkynne til folket og sa at det ikke skulle komme noen Kristus, og han forkynte på denne måten og sa:\n\n13 Dere som holdes nede av et tåpelig og nytteløst håp, hvorfor tillater dere at dere blir tynget ned av slike tåpeligheter? Hvorfor venter dere en Kristus? For intet menneske kan vite noe om det som skal skje.\n\n14 Se, disse ting som dere kaller profetier, som dere sier er overlevert av hellige profeter, se, de er deres fedres tåpelige tradisjoner.\n\n15 Hvordan kan dere vite at de er sanne? Se, dere kan ikke vite noe som dere ikke ser, derfor kan dere ikke vite at det skal komme en Kristus.\n\n16 Dere ser fremover og sier at dere ser en forlatelse for deres synder. Men se, dette er følgen av et forvirret sinn, og denne sinnsforvirring kommer på grunn av deres fedres tradisjoner som forleder dere til å tro på noe som ikke er sant.\n\n17 Og mange flere lignende ting sa han til dem og fortalte dem at ingen forsoning kunne utføres for menneskenes synder, men at det gikk hvert menneske i dette liv i forhold til dets vandel. Derfor utviklet hvert menneske seg i forhold til sine evner, og hvert menneske seiret i forhold til sin styrke, og uansett hva et menneske gjorde, så var det ingen forbrytelse.\n\n18 Og slik talte han til dem og villedet manges hjerter, fikk dem til å løfte sine hoder i ugudelighet, ja, villedet mange kvinner og også menn til å bedrive hor, og fortalte dem at når et menneske døde, så var det ikke noe mer.\n\n19 Denne mannen dro også over til Jershons land for å forkynne disse ting blant Ammons folk, som en gang var lamanittenes folk.\n\n20 Men se, de var klokere enn mange nephitter, for de tok ham og bandt ham og førte ham frem for Ammon, som var høyprest over dette folk.\n\n21 Og det skjedde at han ga beskjed om at han skulle vises ut av landet. Og han kom over til Gideons land og begynte å tale til dem også. Og her hadde han ikke mye hell med seg, for han ble tatt og bundet og ført frem for høypresten og også landets øverste dommer.\n\n22 Og det skjedde at høypresten sa til ham: Hvorfor går du omkring og forvrenger Herrens veier? Hvorfor lærer du dette folk at det ikke skal komme noen Kristus, og tar bort deres glede? Hvorfor taler du imot alle de hellige profeters profetier?\n\n23 Høyprestens navn var Giddonah, og Korihor sa til ham: Fordi jeg ikke lærer dem deres fedres tåpelige tradisjoner og fordi jeg ikke lærer dette folk å underkaste seg tåpelige ordinanser og handlinger, som er fastsatt av prester i fordums tid for å tilrive seg makt og myndighet over dem og holde dem i uvitenhet, så de ikke kan løfte hodet, men bringes ned ifølge dine ord.\n\n24 Dere sier at dette folk er et fritt folk, se, jeg sier at de er i trelldom. Dere sier at profetiene fra fordums tid er sanne, se, jeg sier at dere ikke vet at de er sanne.\n\n25 Dere sier at dette folk er et syndig og fallent folk på grunn av en stamfars overtredelse, se, jeg sier at et barn har ingen skyld på grunn av sine foreldre.\n\n26 Og dere sier også at Kristus skal komme, men se, jeg sier at dere ikke vet at det skal komme en Kristus. Og dere sier også at han skal bli drept for verdens synder.\n\n27 Og på denne måten villeder dere dette folk så de følger sine fedres tåpelige tradisjoner og gjør som dere ønsker. Og dere holder dem nede som om de var i trelldom, så dere kan fråtse i fruktene av deres henders arbeide, så de ikke våger å se opp med frimodighet og ikke våger å benytte seg av sine rettigheter og privilegier.\n\n28 Ja, de våger ikke å gjøre bruk av det som er deres eget, av frykt for å fornærme sine prester, som legger byrder på dem ifølge sine ønsker, og som ved sine tradisjoner og sine drømmer og sine påfunn og sine syner og angivelige mysterier har fått dem til å tro at de, hvis de ikke gjør som de sier, vil fornærme et eller annet ukjent vesen som de sier er Gud, et vesen som aldri har vært sett eller kjent, som aldri har eksistert og ikke kommer til å gjøre det.\n\n29 Da nå høypresten og den øverste dommer forsto hvor forherdet hans hjerte var, ja, da de forsto at han til og med ville spotte Gud, ville de ikke besvare hans ord, men lot ham binde, og de overlot ham til tjenestemenn og sendte ham til Zarahemlas land, så han kunne bli ført frem for Alma og den øverste dommer som var guvernør over hele landet.\n\n30 Og det skjedde at da han ble ført frem for Alma og den øverste dommer, fortsatte han på samme måte som han gjorde i Gideons land, ja, han fortsatte å spotte Gud.\n\n31 Og han sto frem for Alma med store, svulmende ord og hånte prestene og lærerne og beskyldte dem for å villede folket etter deres fedres enfoldige tradisjoner for å kunne fråtse i folkets arbeide.\n\n32 Da sa Alma til ham: Du vet at vi ikke fråtser i dette folks arbeide, for se, helt fra dommernes regjeringstid begynte og til i dag, har jeg arbeidet med mine egne hender for å forsørge meg selv, og dette til tross for mine mange reiser omkring i landet for å forkynne Guds ord til mitt folk.\n\n33 Og til tross for alle de mange arbeidsoppgaver jeg har utført i kirken, har jeg aldri mottatt så mye som en senine for mitt arbeide, og det har heller ikke noen av mine brødre, unntatt på dommersetet, og da har vi bare fått for den tid vi har brukt, ifølge loven.\n\n34 Og hvis vi ikke mottar noe for vårt arbeide i kirken, hvilken nytte har vi da av å arbeide i kirken om det ikke er for å forkynne sannheten, så vi kan fryde oss over våre brødres glede?\n\n35 Hvorfor sier du så at vi forkynner for dette folk for vinnings skyld når du selv vet at vi ikke mottar noen betaling? Og nå, tror du at vi bedrar dette folk, og at det er dette som forårsaker slik glede i deres hjerter?\n\n36 Og Korihor svarte ham: Ja.\n\n37 Og da sa Alma til ham: Tror du at det finnes en Gud?\n\n38 Og han svarte: Nei.\n\n39 Da sa Alma til ham: Vil du igjen fornekte at det finnes en Gud og fornekte Kristus også? For se, jeg sier deg, jeg vet at det finnes en Gud og også at Kristus skal komme.\n\n40 Og hvilke bevis har du for at det ikke finnes noen Gud eller at Kristus ikke kommer? Jeg sier deg at du har ingen – ingen unntatt ditt eget ord.\n\n41 Men se, jeg har alle ting til vitnesbyrd om at disse ting er sanne, og du har også alle ting til vitnesbyrd for deg om at de er sanne, og vil du fornekte dem? Tror du at disse ting er sanne?\n\n42 Se, jeg vet at du tror, men du er besatt av en løgnens ånd, og du har forkastet Guds Ånd så den ikke har noen plass i deg. Men djevelen har makt over deg, og han leder deg omkring og utarbeider planer så han kan ødelegge Guds barn.\n\n43 Og da sa Korihor til Alma: Hvis du vil vise meg et tegn så jeg kan bli overbevist om at det finnes en Gud, ja, vis meg at han har makt, og da vil jeg bli overbevist om sannheten av dine ord.\n\n44 Men Alma sa til ham: Du har fått tegn nok. Vil du friste din Gud? Vil du si: Vis meg et tegn når du har vitnesbyrd fra alle disse dine brødre og også fra alle de hellige profeter? Skriftene er lagt foran deg, ja, og alle ting bærer bud om at det finnes en Gud. Ja, til og med jorden og alle ting som er på dens overflate, ja, og dens bevegelse, ja, og også alle planetene som beveger seg i sine faste baner, vitner om at det finnes en høyeste Skaper.\n\n45 Og likevel går du omkring og villeder dette folks hjerter og vitner for dem at det ikke finnes noen Gud? Og vil du fremdeles fornekte alle disse vitner? Og han sa: Ja, jeg vil fornekte hvis du ikke viser meg et tegn.\n\n46 Og nå skjedde det at Alma sa til ham: Se, jeg er bedrøvet på grunn av ditt hårde hjerte, ja, for at du fremdeles vil motsette deg sannhetens ånd, så din sjel kan gå fortapt.\n\n47 Men se, det er bedre at din sjel går fortapt enn at du skulle være årsak til at mange sjeler føres ned i fortapelse ved dine løgner og ved dine smigrende ord. Hvis du derfor fornekter disse ting igjen, se, da skal Gud slå deg så du skal bli stum, så du aldri mer skal åpne din munn, så du aldri mer skal bedra dette folk.\n\n48 Da sa Korihor til ham: Jeg fornekter ikke en Guds eksistens, men jeg tror ikke at det finnes en Gud. Og jeg sier også at du ikke vet at det finnes en Gud, og hvis du ikke viser meg et tegn, vil jeg ikke tro.\n\n49 Da sa Alma til ham: Dette vil jeg gi deg som et tegn, at du skal bli stum ifølge mine ord. Og jeg sier i Guds navn at du skal bli stum så du ikke mer kan tale.\n\n50 Da nå Alma hadde sagt disse ord, ble Korihor stum så han ikke kunne tale slik Alma hadde sagt.\n\n51 Og da den øverste dommer så dette, rakte han frem sin hånd og skrev til Korihor: Er du overbevist om Guds makt? På hvem ønsket du at Alma skulle vise sitt tegn? Ville du at han skulle plage andre for å vise deg et tegn? Se, han har vist deg et tegn, og nå, vil du fortsatt protestere?\n\n52 Og Korihor rakte frem sin hånd og skrev: Jeg vet at jeg er stum, for jeg kan ikke tale, og jeg vet at intet annet enn Guds kraft kunne bringe dette over meg. Ja, og jeg visste hele tiden at det fantes en Gud.\n\n53 Men se, djevelen har bedratt meg, for han viste seg for meg i en engels skikkelse og sa til meg: Gå og vinn tilbake dette folk, for de har alle fart vill etter en ukjent Gud. Og han sa til meg: Det finnes ingen Gud, ja, og han lærte meg hva jeg skulle si. Og jeg har undervist hans ord, og jeg underviste dem fordi de var behagelige for det kjødelige sinn. Og jeg underviste dem til jeg hadde stor fremgang, så jeg selv trodde de var sanne. Og av denne grunn motarbeidet jeg sannheten helt til jeg har ført denne store forbannelse over meg.\n\n54 Da han hadde sagt dette, bønnfalt han Alma om å be til Gud at forbannelsen måtte bli tatt bort fra ham.\n\n55 Men Alma sa til ham: Hvis denne forbannelsen skulle bli tatt bort fra deg, ville du igjen villede dette folks hjerter, derfor skal det gå deg som Herren vil.\n\n56 Og det skjedde at forbannelsen ikke ble tatt bort fra Korihor, men han ble utstøtt og gikk omkring fra hus til hus og tigget mat.\n\n57 Nå ble kunnskapen om det som hadde skjedd med Korihor, øyeblikkelig kunngjort over hele landet. Ja, en kunngjøring ble sendt ut av den øverste dommer til hele landets befolkning med beskjed om at de som hadde trodd på Korihors ord, straks måtte omvende seg, ellers ville de samme straffedommer komme over dem.\n\n58 Og det skjedde at de alle ble overbevist om Korihors ugudelighet. Derfor ble de alle omvendt til Herren igjen, og dette gjorde ende på de synder Korihor var årsak til. Og Korihor gikk omkring fra hus til hus og tigget mat for å oppholde livet.\n\n59 Og det skjedde at mens han gikk omkring blant folket – blant et folk som hadde skilt seg ut fra nephittene og kalte seg zoramitter, for de ble ledet av en mann ved navn Zoram – og mens han gikk omkring blant dem, se, da ble han løpt over ende og trampet ihjel.\n\n60 Og således ser vi hvordan det går med den som forvrenger Herrens veier, og således ser vi at djevelen ikke vil støtte sine barn på den siste dag, men trekker dem raskt ned til helvete.\n\n", "alma 31": "[center][font_size=26]Kapittel 31[/font_size][/center]\n\n[i]Alma leder en misjon for å vinne tilbake de frafalne zoramitter – Zoramittene fornekter Kristus, har en feilaktig oppfatning om at de er utvalgt, og de tilber med faste bønner – Misjonærene fylles med Den hellige ånd – Deres lidelser blir oppslukt i gleden de føler for Kristus. Ca. 74 f.Kr.[/i]\n\n1 Nå skjedde det at da Alma etter Korihors død fikk beskjed om at zoramittene forvrengte Herrens veier, og at Zoram, som var deres leder, påvirket folkets hjerter så de tilba stumme avguder, begynte han igjen å føle seg syk i hjertet på grunn av folkets synder.\n\n2 For det voldte Alma stor sorg å høre om den synd som ble begått av hans folk. Derfor voldte det ham stor sorg i hjertet at zoramittene hadde skilt lag med nephittene.\n\n3 Nå hadde zoramittene samlet seg i et land som de kalte Antionum, som lå øst for Zarahemlas land som strakte seg nesten helt ut mot havet og som lå syd for Jershons land, som også grenset til villmarken i syd, en villmark som var full av lamanitter.\n\n4 Nå var nephittene svært engstelige for at zoramittene skulle slutte forbund med lamanittene og at det derved ville påføre nephittene et stort tap.\n\n5 Og da forkynnelsen av ordet hadde stor tilbøyelighet til å få folket til å gjøre det som var rettferdig – ja, det hadde hatt større innvirkning på folkets sinn enn sverdet eller noe annet som hadde hendt dem – derfor mente Alma det var nødvendig at de skulle prøve Guds ords kraft.\n\n6 Derfor tok han med seg Ammon og Aaron og Omner, og lot Himni være igjen i kirken i Zarahemla. Men de tre førstnevnte tok han med seg, og også Amulek og Zeezrom som var i Melek. Og han tok også med seg to av sine sønner.\n\n7 Nå tok han ikke med seg sin eldste sønn, og hans navn var Helaman, men de han tok med seg, het Shiblon og Corianton. Og dette er navnene på dem som ble med ham til zoramittene for å forkynne ordet for dem.\n\n8 Nå var zoramittene frafalne nephitter, derfor hadde Guds ord blitt forkynt for dem.\n\n9 Men de hadde kommet i stor villfarelse, for de ville ikke holde Guds bud og hans lover ifølge Moseloven.\n\n10 Heller ikke ville de rette seg etter kirkens påbud og daglig henvende seg til Gud i bønn og påkallelse for ikke å falle i fristelse.\n\n11 Ja, kort sagt fordreide de i svært mange tilfeller Herrens veier, dette var derfor grunnen til at Alma og hans brødre dro inn i landet for å forkynne ordet for dem.\n\n12 Og da de hadde kommet inn i landet, oppdaget de til sin forbauselse at zoramittene hadde bygget synagoger og at de kom sammen på en bestemt ukedag som de kalte Herrens dag. Og de dyrket Gud på en måte som Alma og hans brødre aldri før hadde sett.\n\n13 For midt i synagogen hadde de bygget en plass til å stå på som var høyt over hodene deres, og øverst på den var det bare plass til én person.\n\n14 Den som ønsket å tilbe, måtte derfor gå opp og stå på denne plattformen og løfte sine hender mot himmelen og rope med høy røst og si:\n\n15 Hellige, hellige Gud! Vi tror at du er Gud, og vi tror at du er hellig og at du var en ånd og at du er en ånd, og at du alltid vil være en ånd.\n\n16 Hellige Gud, vi tror at du har skilt oss fra våre brødre, og vi tror ikke på våre brødres tradisjoner, som ble overlevert til dem på grunn av deres fedres troskyldighet. Men vi tror at du har utvalgt oss til å være dine hellige barn, og du har også gjort kjent for oss at det ikke skal komme noen Kristus.\n\n17 Men du er den samme i går, i dag og til evig tid, og du har utvalgt oss for at vi skal bli frelst, mens alle omkring oss er utvalgt til å bli kastet ned til helvete på grunn av din vrede. Vi takker deg, Gud, for denne hellighet, og vi takker deg også for at du har utvalgt oss, så vi ikke kan bli villedet av våre brødres tåpelige tradisjoner, som tvinger dem til å tro på Kristus og leder deres hjerter langt bort fra deg, vår Gud.\n\n18 Og igjen takker vi deg, O Gud, for at vi er et utvalgt og et hellig folk. Amen.\n\n19 Nå skjedde det at etter at Alma og hans brødre og hans sønner hadde hørt disse bønner, ble de umåtelig forbauset.\n\n20 For se, hver mann gikk frem og oppsendte den samme bønn.\n\n21 De kalte plassen Rameumptom, som betyr den hellige forhøyning.\n\n22 Fra denne forhøyningen oppsendte hver mann nøyaktig den samme bønn til Gud, takket sin Gud for at de var utvalgt av ham og for at han ikke ledet dem på avveie med deres brødres tradisjoner, og at deres hjerter ikke ble forledet til å tro på de tilkommende ting som de ikke visste noe om.\n\n23 Etter at alt folket hadde oppsendt sin takk på denne måten, vendte de tilbake til sine hjem og nevnte ikke Gud mer før de igjen kom sammen ved den hellige forhøyning for å oppsende takk på sin måte.\n\n24 Da Alma så dette, ble han svært bedrøvet i hjertet, for han forsto at de var et ugudelig og fordervet folk, ja, han forsto at de hadde lagt sin elsk på gull og på sølv og på alle slags utsøkte ting.\n\n25 Ja, og han forsto også at de i sin stolthet var oppblåste i sine hjerter til stor selvros.\n\n26 Og han hevet sin røst mot himmelen og ropte og sa: Hvor lenge vil du tillate, O Herre, at dine tjenere skal bo her nede i kjødet og se så stor ugudelighet blant menneskenes barn?\n\n27 Se, O Gud, de roper til deg, men likevel er deres hjerter oppslukt i deres stolthet. Se, O Gud, de roper til deg med munnen, men de er oppblåste, ja, meget oppblåste, av verdens verdiløse ting.\n\n28 Se, O min Gud, deres kostbare klær og deres ringer og deres armbånd og deres smykker av gull og alle deres kostelige ting som de pryder seg med, og se, de har lagt sin elsk på dem. Og likevel roper de til deg og sier: Vi takker deg, O Gud, for vi er ditt utvalgte folk, mens andre skal omkomme.\n\n29 Ja, og de sier at du har kunngjort for dem at det ikke skal komme noen Kristus.\n\n30 O Gud, Herre, hvor lenge vil du tillate at det skal finnes slik ugudelighet og vantro blant dette folk? O Herre, vil du gi meg styrke så jeg kan utholde mine skrøpeligheter. For jeg er skrøpelig, og slik ugudelighet blant dette folk piner min sjel.\n\n31 O Herre, jeg er overmåte bedrøvet i mitt hjerte. Vil du trøste min sjel i Kristus. O Herre, vil du gi meg styrke så jeg med tålmodighet kan utholde disse lidelser som skal komme over meg på grunn av dette folks synder.\n\n32 O Herre, vil du trøste min sjel og gi meg fremgang og også mine medarbeidere som er med meg – ja, Ammon og Aaron og Omner og også Amulek og Zeezrom og også mine to sønner – ja, vil du trøste alle disse, O Herre. Ja, vil du trøste deres sjeler i Kristus.\n\n33 Vil du gi dem styrke så de kan utholde de lidelser som skal komme over dem på grunn av dette folks synder.\n\n34 O Herre, vil du hjelpe oss så vi kan lykkes med å bringe dem tilbake til deg i Kristus.\n\n35 Se, O Herre, deres sjeler er dyrebare, og mange av dem er våre brødre. Gi oss derfor kraft og visdom, O Herre, så vi kan bringe disse våre brødre tilbake til deg.\n\n36 Nå skjedde det at da Alma hadde sagt disse ord, la han sine hender på alle dem som var med ham. Og se, da han la sine hender på dem, ble de fylt med Den hellige ånd.\n\n37 Og deretter skilte de lag uten tanke på seg selv og hva de skulle spise eller hva de skulle drikke eller hva de skulle kle seg med.\n\n38 Og Herren sørget for dem så de ikke skulle sulte, heller ikke skulle de tørste, ja, og han ga dem også styrke så de ikke skulle ha noen lidelser som ikke ble oppslukt i gleden over Kristus. Dette var i overensstemmelse med Almas bønn, og dette fordi han ba i tro.\n\n", "alma 32": "[center][font_size=26]Kapittel 32[/font_size][/center]\n\n[i]Alma underviser de fattige som var blitt ydmyket på grunn av sine lidelser – Tro er et håp om det som ikke sees, som er sant – Alma bærer vitnesbyrd om at engler betjener menn, kvinner og barn – Alma sammenligner ordet med et frø – Det må bli sådd og få næring – Da vokser det og blir til et tre hvorfra frukt til evig liv høstes. Ca. 74 f.Kr.[/i]\n\n1 Og det skjedde at de gikk ut og begynte å forkynne Guds ord til folket. Og de gikk inn i deres synagoger og i deres hus, ja, og de forkynte også ordet på deres gater.\n\n2 Og det skjedde at de etter å ha arbeidet hårdt blant dem, begynte å ha fremgang blant den fattige del av folket, for se, de var utstøtt av synagogene på grunn av sine grove klær –\n\n3 derfor fikk de ikke tillatelse til å komme inn i deres synagoger for å dyrke Gud da de ble betraktet som urene. Derfor var de fattige, ja, de ble av sine brødre betraktet som berme fordi de var fattige på denne verdens gods, og de var også fattige av hjertet.\n\n4 Mens Alma underviste og talte til folket på høyden Onidah, kom det en stor folkemengde til ham, og det var de som vi har omtalt som var fattige av hjertet, fordi de var fattige på verdens gods.\n\n5 Og de kom til Alma, og den som var den øverste blant dem, sa til ham: Se, hva skal disse mine brødre gjøre, for de blir foraktet av alle mennesker på grunn av sin fattigdom, ja, og særlig av våre prester, for de har utstøtt oss fra våre synagoger som vi har arbeidet hårdt for å bygge med våre egne hender, og de har utstøtt oss på grunn av vår overmåte store fattigdom. Og vi har ikke noe sted vi kan dyrke vår Gud, og se, hva skal vi gjøre?\n\n6 Og da Alma hørte dette, snudde han seg straks med ansiktet vendt mot ham og betraktet ham med stor glede, for han forsto at deres plager virkelig hadde ydmyket dem, og at de var beredt til å høre ordet.\n\n7 Derfor sa han ikke mer til den andre folkemengden, men han rakte ut sin hånd og ropte til dem han så, som i sannhet var angrende, og sa til dem:\n\n8 Jeg ser at dere er ydmyke av hjertet, og om så er, velsignet er dere.\n\n9 Se, deres bror har sagt: Hva skal vi gjøre? For vi er utstøtt av våre synagoger så vi ikke kan dyrke vår Gud.\n\n10 Se, jeg sier til dere: Tror dere at dere bare kan dyrke Gud i synagogene?\n\n11 Og videre vil jeg spørre: Tror dere at dere ikke må dyrke Gud mer enn én gang om uken?\n\n12 Jeg sier til dere: Det er godt at dere er blitt utstøtt av synagogene, så dere kan bli ydmyke og så dere kan lære visdom, for det er nødvendig for dere å lære visdom. For det er fordi dere er utstøtt, fordi dere blir foraktet av deres brødre på grunn av deres overmåte fattigdom, at dere er blitt ydmyke av hjertet, for dere har vært nødt til å være ydmyke.\n\n13 Og velsignet er dere fordi dere er blitt tvunget til å være ydmyke, for når et menneske tvinges til å være ydmyk, vil han av og til forsøke å omvende seg, og den som omvender seg, skal visselig finne barmhjertighet. Og den som finner barmhjertighet og holder ut til enden, skal bli frelst.\n\n14 Og selv om jeg sa til dere at dere var velsignet fordi dere var tvunget til å være ydmyke, tror dere ikke at de er mer velsignet som virkelig ydmyker seg på grunn av ordet?\n\n15 Ja, den som virkelig ydmyker seg og omvender seg fra sine synder og holder ut til enden, skal bli velsignet, ja, mye mer velsignet enn de som er tvunget til å være ydmyke på grunn av sin store fattigdom.\n\n16 Derfor, velsignet er de som ydmyker seg uten å være tvunget til å være ydmyke, eller med andre ord, velsignet er den som tror på Guds ord og blir døpt uten hjertets gjenstridighet, ja, uten å være nødt eller tvunget til å kjenne ordet før de vil tro.\n\n17 Ja, det er mange som sier: Hvis du vil vise oss et tegn fra himmelen, da skal vi med sikkerhet vite, da skal vi tro.\n\n18 Nå spør jeg: Er dette tro? Se, jeg sier dere: Nei, for hvis et menneske vet en ting, har han ingen grunn til å tro, for han vet det.\n\n19 Og nå, hvor mye mer forbannet er ikke den som kjenner Guds vilje og ikke gjør den, enn den som bare tror eller bare har grunn til å tro og faller i overtredelse?\n\n20 Nå, dette må dere selv bedømme. Se, jeg sier dere at det er med den ene som det er med den andre, og enhver vil få etter sine gjerninger.\n\n21 Og nå, som jeg sa angående tro – tro er ikke å ha en fullkommen kunnskap om noe. Hvis dere derfor har tro, håper dere på noe som ikke er sett, som er sant.\n\n22 Og se, nå sier jeg til dere – og jeg vil dere skal huske – at Gud er barmhjertig mot alle som tror på hans navn. Derfor ønsker han først og fremst at dere skal tro, ja, tro på hans ord.\n\n23 Og nå meddeler han sitt ord til menn ved engler, ja, ikke bare til menn, men også til kvinner. Nå er ikke dette alt, små barn blir mange ganger gitt ord som gjør de vise og lærde til skamme.\n\n24 Og nå, mine elskede brødre, ettersom dere ønsker å vite av meg hva dere skal gjøre fordi dere lider og er utstøtt – vil jeg ikke dere skal tro at jeg mener å dømme dere for annet enn det som er i overensstemmelse med sannheten –\n\n25 for jeg mener ikke at dere alle er blitt tvunget til å ydmyke dere, for jeg tror virkelig det finnes noen blant dere som ville ydmyke seg uansett i hvilken situasjon de befant seg.\n\n26 Og som jeg sa angående tro, at den ikke var en fullkommen kunnskap, slik er det også med mine ord. Dere kan ikke til å begynne med vite til fullkommenhet at de er sanne, like lite som at tro er en fullkommen kunnskap.\n\n27 Men se, hvis dere vil våkne opp og anstrenge deres evner, ja, prøve mine ord og utøve tro i den minste grad, ja, selv om dere ikke kan gjøre mer enn ønske å tro, la dette ønske virke i dere inntil dere tror så mye at dere kan gi plass for en del av mine ord.\n\n28 Nå vil vi sammenligne ordet med et frø. Hvis dere gir plass så et frø kan bli sådd i deres hjerte, se, hvis det er et ekte frø, eller et godt frø, og hvis dere ikke kaster det ut ved deres vantro så dere derved motsetter dere Herrens Ånd, se, da vil det begynne å svulme i deres bryst, og når dere føler denne svulmende bevegelse, vil dere begynne å si til dere selv: Dette må nødvendigvis være et godt frø – eller ordet må være godt – for det begynner å utvide min sjel, ja, det begynner å opplyse min forstand, ja, jeg begynner å fryde meg over det.\n\n29 Og se, ville ikke dette styrke deres tro? Jeg sier dere: Jo, men den har likevel ikke vokst til en fullkommen kunnskap.\n\n30 Men se, etterhvert som frøet svulmer og spirer og begynner å vokse, da må dere nødvendigvis si at frøet er godt, for se, det svulmer og spirer og begynner å vokse. Og se, vil ikke dette styrke deres tro? Jo, det vil styrke deres tro, for dere vil si: Jeg vet at dette er et godt frø, for se, det spirer og begynner å vokse.\n\n31 Og se, er dere sikre på at dette er et godt frø? Jeg sier til dere: Ja, for ethvert frø frembringer sitt eget slag.\n\n32 Hvis derfor et frø vokser, er det godt, men hvis det ikke vokser, se, da er det ikke godt, derfor blir det kastet bort.\n\n33 Og se, fordi dere har foretatt prøven og sådd frøet og det svulmer og spirer og begynner å vokse, må dere nødvendigvis vite at frøet er godt.\n\n34 Og se, er deres kunnskap fullkommen? Ja, deres kunnskap om dette er fullkommen, og deres tro er uvirksom. Og dette fordi dere vet, for dere vet at ordet har opphøyet deres sjel, og dere vet også at det har spiret frem, at deres forstand begynner å bli opplyst, og at deres sinn begynner å utvide seg.\n\n35 Er ikke dette en virkelighet? Jeg sier til dere: Jo, fordi det er lys, og alt som er lys, er godt fordi det kan skjelnes, derfor må dere vite at det er godt. Og se, etter at dere har smakt dette lys, er deres kunnskap fullkommen?\n\n36 Se, jeg sier til dere: Nei. Heller ikke må dere legge deres tro til side, for dere har bare brukt deres tro til å så frøet så dere kunne foreta prøven og finne ut om frøet var godt.\n\n37 Og se, når treet begynner å vokse, vil dere si: La oss gi det næring og pleie det med stor omsorg, så det kan slå rot, så det kan vokse opp og gi oss frukt. Og se, hvis dere pleier det og gir det næring og steller det med stor omsorg, vil det slå rot og vokse opp og bære frukt.\n\n38 Men hvis dere forsømmer treet og ikke har tanke for å pleie det og gi det næring, se, da vil det ikke slå rot, og når solen svir det med sin hete, visner det fordi det ikke har noen rot, og dere rykker det opp og kaster det bort.\n\n39 Nå skjer ikke dette fordi frøet ikke var godt, heller ikke fordi frukten ikke ville være ettertraktelsesverdig, men det skjer fordi deres jord er ufruktbar og dere ikke vil pleie treet og gi det næring, derfor kan dere ikke høste frukt.\n\n40 Og derfor, hvis dere ikke vil pleie ordet og gi det næring og ved troens blikk se fremover til frukten, kan dere aldri høste av frukten fra livets tre.\n\n41 Men hvis dere vil pleie ordet og gi det næring, ja, med deres tro og med stor flid og med tålmodighet vil pleie treet og gi det næring når det begynner å vokse, idet dere ser fremover til frukten, da skal det slå rot, og se, det skal bli et tre som vokser frem til evig liv.\n\n42 Og fordi dere har pleiet ordet og gitt det næring med deres flid og med tro og med tålmodighet så det kan slå rot i dere, se, da skal dere snart høste frukten av det, en frukt som er meget dyrebar, som er søtere enn alt som er søtt, og som er hvitere enn alt som er hvitt, ja, og renere enn alt som er rent. Og dere skal nyte av denne frukten helt til dere er mettet – så dere ikke hungrer, heller ikke skal dere tørste.\n\n43 Da, mine brødre, skal dere høste belønningen for at dere med tro, flid, tålmodighet og langmodighet har ventet på at treet skulle gi dere frukt.\n\n", "alma 33": "[center][font_size=26]Kapittel 33[/font_size][/center]\n\n[i]Zenos underviste om at menneskene skulle be og dyrke Gud alle steder, og at straffedommer vendes bort på grunn av Sønnen – Zenock underviste om at barmhjertighet skjenkes på grunn av Sønnen – I villmarken løftet Moses opp et symbol på Guds Sønn. Ca. 74 f.Kr.[/i]\n\n1 Etter at Alma hadde talt disse ord, sendte de bud til ham, for de ønsket å få vite om de skulle tro på én Gud, så de kunne få del i den frukt som han hadde omtalt, eller hvordan de skulle så frøet, eller ordet, han hadde talt om, og som han sa måtte bli sådd i deres hjerter, eller på hvilken måte de skulle begynne å utøve sin tro.\n\n2 Og Alma sa til dem: Se, dere har sagt at dere ikke kunne tilbe deres Gud fordi dere er utstøtt av deres synagoger. Men se, jeg sier til dere: Hvis dere tror at dere ikke kan tilbe Gud, tar dere skammelig feil, og dere burde granske Skriftene, for hvis dere tror at de har lært dere dette, forstår dere dem ikke.\n\n3 Kan dere huske å ha lest hva profeten Zenos i fordums tid har sagt om bønn og tilbedelse?\n\n4 For han sa: Du er barmhjertig, O Gud, for du har hørt min bønn, også da jeg var i villmarken. Ja, du var barmhjertig da jeg ba for dem som var mine fiender, og du vendte dem til meg.\n\n5 Ja, O Gud, og du var barmhjertig mot meg da jeg ropte til deg på min åker, da jeg ropte til deg i min bønn, og du hørte meg.\n\n6 Og igjen, O Gud, da jeg vendte tilbake til mitt hus, hørte du meg i min bønn.\n\n7 Og da jeg gikk inn i mitt lønnkammer og ba til deg, O Herre, da hørte du meg.\n\n8 Ja, du er barmhjertig mot dine barn når de roper til deg for å bli hørt av deg og ikke av mennesker, og du vil høre dem.\n\n9 Ja, O Gud, du har vært barmhjertig mot meg og har hørt mine rop midt i dine forsamlinger.\n\n10 Ja, og du har også hørt meg når jeg er blitt utstøtt og er blitt foraktet av mine fiender, ja, du hørte mine rop og var vred på mine fiender, og du hjemsøkte dem i din vrede med hastig ødeleggelse.\n\n11 Og du hørte meg på grunn av mine plager og min oppriktighet, og det er på grunn av din Sønn at du har vært så barmhjertig mot meg, derfor vil jeg påkalle deg i alle mine plager, for i deg er min glede. For du har vendt dine straffedommer bort fra meg på grunn av din Sønn.\n\n12 Og nå sa Alma til dem: Tror dere Skriftene som ble skrevet av dem som levde i fordums tid?\n\n13 Se, hvis dere gjør det, må dere tro på det Zenos sa, for se, han sa: Du har vendt dine straffedommer bort på grunn av din Sønn.\n\n14 Og se, mine brødre, jeg vil spørre om dere har lest Skriftene? Hvis dere har gjort det, hvorfor tror dere da ikke på Guds Sønn?\n\n15 For det står ikke skrevet at det bare var Zenos som talte om disse ting, men Zenock talte også om disse ting.\n\n16 For se, han sa: Du er vred på dette folk, O Herre, fordi de ikke vil forstå din barmhjertighet som du har skjenket dem på grunn av din Sønn.\n\n17 Og nå, mine brødre, som dere ser, har også en annen av de fordums profeter vitnet om Guds Sønn, og fordi folket ikke ville forstå hans ord, stenet de ham til døde.\n\n18 Men se, dette er ikke alt, for disse to er ikke de eneste som har talt om Guds Sønn.\n\n19 Se, Moses talte om ham, ja, og et symbol ble løftet opp i villmarken, så enhver som ville se på det, kunne leve. Og mange så på det og levde.\n\n20 Men få forsto hva disse ting betydde, og dette på grunn av deres hårde hjerter. Men det var mange som var så forherdet at de ikke ville se, derfor omkom de. Nå var grunnen til at de ikke ville se, at de ikke trodde det ville helbrede dem.\n\n21 Mine brødre, hvis dere kunne bli helbredet bare ved å løfte blikket og så bli helbredet, ville dere ikke da straks gjøre det, eller ville dere heller forherde deres hjerter i vantro og omkomme fordi dere var så dovne at dere ikke løftet blikket?\n\n22 Hvis det er slik, skal ve komme over dere, men hvis ikke, løft blikket og begynn å tro på Guds Sønn, at han vil komme for å forløse sitt folk og at han skal lide og dø for å sone for deres synder, og at han skal oppstå fra de døde. Det vil tilveiebringe oppstandelsen, så alle mennesker på den siste dag – på dommens dag – skal stå for ham for å bli dømt etter sine gjerninger.\n\n23 Og nå, mine brødre, jeg ønsker at dere skal så dette ord i deres hjerter, og når det begynner å svulme, skal dere gi det næring ved deres tro. Og se, det vil bli et tre som veller frem i dere til evig liv. Og måtte Gud la deres byrder bli lette gjennom gleden over hans Sønn. Og alt dette kan dere gjøre hvis dere vil. Amen.\n\n", "alma 34": "[center][font_size=26]Kapittel 34[/font_size][/center]\n\n[i]Amulek vitner om at ordet er i Kristus til frelse – Hvis ikke en forsoning blir utført, må hele menneskeheten gå til grunne – Hele Moseloven peker på Guds Sønns offer – Den evige forløsningsplan bygger på tro og omvendelse – Be om timelige og åndelige velsignelser – Dette liv er den tid mennesket har til å forberede seg til å møte Gud – Arbeid på deres frelse med ærefrykt for Gud. Ca. 74 f.Kr.[/i]\n\n1 Og nå skjedde det at etter at Alma hadde sagt disse ord til dem, satte han seg ned på marken, og Amulek reiste seg og begynte å undervise dem og sa:\n\n2 Mine brødre, jeg tror det er umulig at dere skulle være uvitende om de ting som er blitt uttalt om Kristi komme, han som vi lærer dere er Guds Sønn. Ja, jeg vet at dere ble undervist om disse ting i rikt monn før dere skilte lag med oss.\n\n3 Og ettersom dere har ønsket av min elskede bror at han skulle fortelle dere hva dere skulle gjøre fordi dere har lidd, og han har fortalt dere noe for å berede deres sinn, ja, og han har formant dere til tro og tålmodighet,\n\n4 ja, en tilstrekkelig tro til å så ordet i deres hjerter for å sette dets godhet på prøve.\n\n5 Og vi har sett at det store spørsmål som ligger dere på sinne, er om ordet er i Guds Sønn, eller om det ikke skal komme noen Kristus.\n\n6 Og dere har også sett at min bror mange ganger har bevist for dere at ordet er i Kristus til frelse.\n\n7 Min bror har henvist til Zenos’ ord om at forløsningen kommer gjennom Guds Sønn og har også vist til Zenocks ord. Og han har også henvist til Moses for å bevise at disse ting er sanne.\n\n8 Og se, jeg vil selv vitne for dere at disse ting er sanne. Se, jeg sier dere at jeg vet at Kristus skal komme blant menneskenes barn for å påta seg sitt folks overtredelser, og at han skal sone for verdens synder, for Gud Herren har talt det.\n\n9 For en forsoning må nødvendigvis bli utført, for ifølge Den Evige Guds store plan må en forsoning finne sted, ellers må hele menneskeheten uunngåelig gå til grunne. Ja, alle er forherdet, ja, alle er falt og er fortapt og må gå til grunne hvis det ikke var for forsoningen som nødvendigvis skulle bli utført.\n\n10 For det er nødvendig at det skulle være et stort og siste offer, ja, ikke ved et menneskeoffer, heller ikke noe dyr eller noen slags fugl, for det skal ikke være et offer av mennesker, men det må være et altomfattende og evig offer.\n\n11 Nå finnes det ikke noe menneske som ved å ofre sitt eget blod kan sone for en annens synder. Hvis en mann myrder, se, vil da vår lov, som er rettferdig, kreve hans brors liv? Jeg sier dere, nei.\n\n12 Men loven krever hans liv som har myrdet, derfor er det intet mindre enn en altomfattende forsoning som vil være tilstrekkelig for verdens synder.\n\n13 Derfor er det nødvendig at det skulle være et stort og siste offer, og da skal det være, ja, det er nødvendig at det skulle være slutt på all blodsutgytelse. Da skal Moseloven være oppfylt, ja, den skal være helt oppfylt, hver eneste minste bokstav og hver eneste tøddel – ikke noe skal ha forgått.\n\n14 Og se, dette er hele lovens betydning at hver minste del peker hen på det store og siste offer, og dette store og siste offer vil være Guds Sønn, ja, altomfattende og evig.\n\n15 Og slik skal han bringe frelse til alle som tror på hans navn, for hensikten med dette siste offer er å tilveiebringe den inderlige barmhjertighet som overvinner rettferdigheten og tilveiebringer et middel for menneskene så de kan ha tro til omvendelse.\n\n16 Og slik kan barmhjertigheten tilfredsstille rettferdighetens krav, og den innhyller dem i trygghetens armer, mens den som ikke utøver noen tro til omvendelse, blir utsatt for hele den lov som rettferdigheten forlanger. Derfor er den store og evige forløsningsplan bare tilveiebragt for den som har tro til omvendelse.\n\n17 Derfor, må Gud la det bli dere forunt, mine brødre, å begynne å utøve deres tro til omvendelse, så dere begynner å påkalle hans hellige navn, så han kan vise dere barmhjertighet.\n\n18 Ja, rop til ham om barmhjertighet, for han er mektig til å frelse.\n\n19 Ja, ydmyk dere og vedbli i bønn til ham.\n\n20 Rop til ham når dere er på deres marker, ja, for alle deres hjorder.\n\n21 Rop til ham i deres hus, ja, for alle i deres hus, både morgen, middag og aften.\n\n22 Ja, rop til ham om beskyttelse mot deres fienders makt.\n\n23 Ja, rop til ham om beskyttelse mot djevelen som er en fiende av all rettferdighet.\n\n24 Rop til ham for markens grøde at den må bli rik.\n\n25 Rop for hjordene på deres marker at de må forøkes.\n\n26 Men dette er ikke alt. Dere må utøse deres sjel i deres lønnkammer og på hemmelige steder og ute i villmarken.\n\n27 Ja, og når dere ikke ber til Herren, så la hjertet være fylt og stadig oppløftet i bønn til ham om deres velferd, og også for velferden til dem som er omkring dere.\n\n28 Og nå, se, mine elskede brødre, jeg sier dere: Tro ikke at dette er alt, for hvis dere, etter å ha gjort alle disse ting, viser bort de trengende og de nakne og ikke besøker de syke og plagede og gir av deres midler, hvis dere har noen, til dem som står i trang til det, jeg sier til dere at hvis dere ikke gjør noen av disse ting, se, da er deres bønner forgjeves og gavner dere ikke, og dere er som hyklere som fornekter troen.\n\n29 Derfor, hvis dere ikke husker å være kjærlige mot deres neste, da er dere som slagg som smelterne kaster ut (da det er verdiløst), og som menneskene tråkker ned.\n\n30 Og nå, mine brødre, vil jeg at dere, etter å ha mottatt så mange vitnesbyrd og sett at De Hellige Skrifter vitner om disse ting, skal komme frem og bære omvendelsens frukter.\n\n31 Ja, jeg vil dere skal komme frem og ikke mer forherde deres hjerter, for se, nå er tiden og dagen for deres frelse. Og derfor, hvis dere vil omvende dere og ikke forherder deres hjerter, skal den store forløsningsplan straks bli virksom for dere.\n\n32 For se, dette liv er den tid menneskene har til å forberede seg til å møte Gud. Ja, se, denne livsdag er dagen menneskene har til å utføre sitt arbeide.\n\n33 Og nå, som jeg sa til dere før, siden dere har hatt så mange vitnesbyrd, ber jeg dere innstendig om ikke å utsette deres omvendelsesdag inntil enden, for etter denne livsdag, som er gitt oss til forberedelse for evigheten, se, hvis vi ikke benytter vår tid mens vi er i dette liv, da kommer nattens mørke, da intet arbeide kan utføres.\n\n34 Dere kan ikke si når dere har nådd dette fryktelige tidspunkt: Jeg vil omvende meg, jeg vil vende tilbake til min Gud. Nei, dere kan ikke si dette, for den samme ånd som er i besittelse av deres legeme når dere forlater dette liv, den samme ånd vil ha makt til å besitte deres legeme i den evige verden.\n\n35 For se, hvis dere har utsatt deres omvendelsesdag like til døden, se, da er dere blitt underlagt djevelens ånd, og han besegler dere til seg. Derfor har Herrens Ånd trukket seg tilbake fra dere og har ingen plass i dere, og djevelen har all makt over dere, og dette er de ugudeliges endelige tilstand.\n\n36 Og dette vet jeg fordi Herren har sagt han ikke bor i vanhellige templer, men i de rettferdiges hjerter bor han. Ja, og han har også sagt at de rettferdige skal ta plass i hans rike for aldri mer å gå ut, men deres klær skal gjøres hvite ved Lammets blod.\n\n37 Og nå, mine elskede brødre, vil jeg dere skal huske disse ting, og at dere skal utarbeide deres frelse med ærefrykt for Gud og at dere ikke mer skal fornekte Kristi komme,\n\n38 at dere ikke mer strider mot Den hellige ånd, men at dere mottar den og påtar dere Kristi navn, at dere ydmyker dere i støvet og tilber Gud i ånd og i sannhet uansett hvor dere måtte være, og at dere hver dag lever i takksigelse for all barmhjertighet og alle velsignelser han skjenker dere.\n\n39 Ja, mine brødre, jeg ber dere også innstendig om stadig å være på vakt og hengi dere til bønn, så dere ikke blir villedet av djevelens fristelser, så han ikke overmanner dere så dere ikke blir underlagt ham på den siste dag, for se, han belønner dere ikke med noe godt.\n\n40 Og nå, mine elskede brødre, vil jeg be dere innstendig om å være tålmodige og utholde alle slags lidelser, at dere ikke forbanner dem som støter dere ut på grunn av stor fattigdom, ellers blir dere syndere likesom dem,\n\n41 men at dere er tålmodige og utholder disse lidelser med et fast håp om at dere en dag skal hvile fra alle lidelser.\n\n", "alma 35": "[center][font_size=26]Kapittel 35[/font_size][/center]\n\n[i]Forkynnelsen av ordet setter en stopper for zoramittenes aktiviteter – De utviser konvertittene, som deretter slutter seg til Ammons folk i Jershon – Alma sørger over folkets ugudelighet. Ca. 74 f.Kr.[/i]\n\n1 Nå skjedde det at etter at Amulek hadde uttalt disse ord, trakk de seg tilbake fra folkemengden og kom over til Jershons land.\n\n2 Og etter at de andre brødrene hadde forkynt ordet for zoramittene, kom de også over til Jershons land.\n\n3 Og det skjedde at etter at den mest ansette del av zoramittene hadde rådført seg med hverandre om de ord som var blitt forkynt for dem, ble de sinte på grunn av ordet, for det satte en stopper for deres aktiviteter, derfor ville de ikke lytte til ordet.\n\n4 Og de sendte bud ut over hele landet, samlet alt folket sammen og rådførte seg med dem om de ord som var blitt uttalt.\n\n5 Nå lot ikke deres ledere og deres prester og deres lærere folket få vite hva de ønsket å gjøre. Derfor fant de i all stillhet ut hva hele folket mente.\n\n6 Og det skjedde at etter at de hadde funnet ut hva hele folket mente, ble alle som likte de ord som var blitt uttalt av Alma og hans brødre, utvist fra landet. Og de var mange, og de kom også over til Jershons land.\n\n7 Og det skjedde at Alma og hans brødre betjente dem.\n\n8 Nå var zoramittene sinte på Ammons folk som var i Jershon, og zoramittenes øverste leder, som var en meget ugudelig mann, sendte bud til Ammons folk og sa han ønsket at de skulle utvise alle som kom over fra dem og inn i deres land.\n\n9 Og han fremsatte mange trusler mot dem, men Ammons folk fryktet ikke deres ord, derfor utviste de dem ikke, men de tok imot alle de fattige zoramittene som kom over til dem. Og de ga dem mat, kledde dem og ga dem jordeiendommer til arv, og de betjente dem ifølge deres behov.\n\n10 Nå egget dette zoramittene opp til vrede mot Ammons folk, og de begynte å blande seg med lamanittene og egget også dem opp til vrede mot dem.\n\n11 Og derfor begynte zoramittene og lamanittene å gjøre forberedelser til krig mot Ammons folk og også mot nephittene.\n\n12 Og slik endte det syttende år av dommernes regjeringstid over Nephis folk.\n\n13 Og Ammons folk dro ut av Jershons land og kom inn i Meleks land og ga plass til nephittenes hærstyrker i Jershons land, så de kunne kjempe mot lamanittenes hærstyrker og zoramittenes hærstyrker. Og derfor begynte en krig mellom lamanittene og nephittene i det attende år av dommernes regjeringstid, og en beretning om deres kriger vil bli gitt senere.\n\n14 Og Alma og Ammon og deres brødre og også to av Almas sønner vendte tilbake til Zarahemlas land etter å ha vært redskaper i Guds hender til å bringe mange zoramitter til omvendelse. Og alle som ble bragt til omvendelse, ble drevet ut av sitt land, men de har fått landområder til arv i Jershons land, og de har grepet til våpen for å forsvare seg selv og sine hustruer og barn og sine landområder.\n\n15 Nå var Alma meget bedrøvet over sitt folks synder, ja, over krigene og blodsutgytelsene og stridighetene som var blant dem. Og fordi han hadde vært ute for å forkynne ordet eller hadde sendt andre for å forkynne ordet til alle folk i hver by – og da han så at folkets hjerter begynte å bli hårde, og at de begynte å bli forarget over ordets strenghet – var han overmåte sørgmodig i sitt hjerte.\n\n16 Derfor sammenkalte han sine sønner så han kunne gi hver især formaninger om det som angår rettferdighet. Og vi har en beretning om de befalinger han ga dem ifølge hans egen opptegnelse.\n\n", "alma 36": "Almas befalinger til sin sønn Helaman.\n\nOmfatter kapittel 36 og 37.\n\n[center][font_size=26]Kapittel 36[/font_size][/center]\n\n[i]Alma forteller Helaman hvordan han ble omvendt etter å ha sett en engel – Han led en fordømt sjels smerter, han påkalte Jesu navn og ble deretter født av Gud – Sødme og glede fylte hans sjel – Han så engleskarer som priste Gud – Mange konvertitter har opplevd og sett det samme som han har opplevd og sett. Ca. 74 f.Kr.[/i]\n\n1 Min sønn, lytt til mine ord, for jeg sverger for deg at i den grad du holder Guds befalinger, skal det gå deg vel i landet.\n\n2 Jeg vil du skal gjøre som jeg har gjort, og huske våre fedres fangenskap, for de var i trelldom, og ingen andre kunne befri dem enn Abrahams Gud og Isaks Gud og Jakobs Gud, og han befridde dem virkelig i deres lidelser.\n\n3 Og nå, min sønn Helaman, se, du er i din ungdom, og derfor formaner jeg deg til å lytte til mine ord og lære av meg, for jeg vet at den som setter sin lit til Gud, skal bli styrket i sine prøvelser og sine vanskeligheter og sine lidelser og skal bli løftet opp på den siste dag.\n\n4 Og jeg vil ikke du skal tro at jeg vet dette av meg selv – ikke av det timelige, men av det åndelige, ikke av det kjødelige sinn, men av Gud.\n\n5 Se, jeg sier deg at hvis jeg ikke var blitt født av Gud, ville jeg ikke ha visst disse ting. Men Gud har ved sin hellige engels munn gjort disse ting kjent for meg enda jeg ikke var verdig til det.\n\n6 For jeg gikk omkring sammen med Mosiahs sønner og forsøkte å ødelegge Guds kirke. Men se, Gud sendte sin hellige engel for å stanse oss på vår ferd.\n\n7 Og se, han talte til oss som med en tordenrøst, og hele jorden skalv under våre føtter, og vi falt alle til jorden, da Herrens frykt kom over oss.\n\n8 Men se, røsten sa til meg: Stå opp, og jeg reiste meg opp og så engelen.\n\n9 Og han sa til meg: Om du selv velger å bli ødelagt, så søk ikke mer å ødelegge Guds kirke.\n\n10 Og det skjedde at jeg falt til jorden, og i tre dager og tre netter kunne jeg ikke åpne munnen, heller ikke kunne jeg bruke mine lemmer.\n\n11 Og engelen sa flere ting til meg som mine brødre hørte, men jeg hørte dem ikke, for da jeg hørte ordene: Om du selv vil bli ødelagt, så forsøk ikke mer å ødelegge Guds kirke – ble jeg slått med så stor frykt og redsel for at jeg kanskje ville bli drept, at jeg falt til jorden og ikke hørte mer.\n\n12 Men jeg var sønderrevet i evig pinsel, for min sjel var i høyeste grad opprørt og sønderrevet av alle mine synder.\n\n13 Ja, jeg husket alle mine synder og misgjerninger, og for dette ble jeg pint med helvetes smerter. Ja, jeg forsto at jeg hadde gjort opprør mot min Gud, og at jeg ikke hadde holdt hans hellige bud.\n\n14 Ja, og jeg hadde myrdet mange av hans barn – eller rettere sagt ledet dem bort til fortapelse – ja, så store synder hadde jeg begått at bare tanken på å komme i min Guds nærhet plaget min sjel med ubeskrivelig angst.\n\n15 Og jeg tenkte: Om jeg bare kunne bli vist bort og tilintetgjort, både på legeme og sjel, og slippe å bli ført frem og stå i min Guds nærhet for å bli dømt for mine gjerninger.\n\n16 Og i tre dager og tre netter ble jeg plaget med en fordømt sjels smerter.\n\n17 Og det skjedde at mens jeg således var sønderrevet i pinsler og var opprørt ved tanken på mine mange synder, se, da husket jeg også å ha hørt min far profetere til folket om en Jesus Kristus som skulle komme, en Guds Sønn som skulle sone for verdens synder.\n\n18 Da mitt sinn ble grepet av denne tanken, ropte jeg i mitt hjerte: O Jesus, du Guds Sønn, ha barmhjertighet med meg som er i bitterhets galle og er innhyllet i dødens evigvarende lenker.\n\n19 Og se, da jeg tenkte dette, kunne jeg ikke lenger huske mine smerter, ja, jeg ble ikke lenger opprevet ved tanken på mine synder.\n\n20 Hvilken glede og hvilket strålende lys jeg så! Ja, min sjel ble fylt med glede, like stor som min smerte hadde vært.\n\n21 Ja, jeg sier til deg, min sønn, at intet kunne være så intenst og så bittert som mine smerter. Ja, og videre sier jeg deg, min sønn, at på den annen side kan ikke noe være så intenst og sødmefylt som min glede var.\n\n22 Ja, jeg syntes jeg så, slik vår far Lehi så, Gud sittende på sin trone omgitt av utallige engleskarer, som sang og priste sin Gud, ja, og min sjel lengtet etter å komme dit.\n\n23 Men se, mine lemmer fikk sin styrke tilbake, og jeg sto på mine ben og kunngjorde for folket at jeg var blitt født av Gud.\n\n24 Ja, og fra denne tid og frem til i dag har jeg arbeidet uten opphør så jeg kunne bringe sjeler til omvendelse, så jeg kunne la dem få smake denne overmåte store glede som jeg smakte, så de også kunne bli født av Gud og bli fylt med Den hellige ånd.\n\n25 Ja, og se nå, min sønn, Herren gir meg overmåte stor glede over frukten av mitt arbeide.\n\n26 For på grunn av ordet som han har gitt til meg, er mange blitt født av Gud og har smakt det samme som jeg har smakt, og har sett med egne øyne slik jeg har gjort. Derfor har de kunnskap om disse ting som jeg har omtalt, slik jeg selv har, og den kunnskap jeg har, er av Gud.\n\n27 Og jeg er blitt styrket gjennom alle slags prøvelser og vanskeligheter, ja, og ved alle slags lidelser. Ja, Gud har befridd meg fra fengsel og fra lenker og fra død. Ja, og jeg setter min lit til ham, og han vil fortsatt befri meg.\n\n28 Og jeg vet at han vil oppvekke meg på den siste dag så jeg kan bo hos ham i herlighet. Ja, og jeg vil prise ham i all evighet, for han har ført våre fedre ut av Egypt, og han lot egypterne bli oppslukt i Rødehavet. Og han førte dem ved sin makt inn i det lovede land, ja, og han har befridd dem fra trelldom og fangenskap fra tid til annen.\n\n29 Ja, og han har også ført våre fedre ut av Jerusalems land, og ved sin evigvarende kraft har han også fridd dem ut av trelldom og fangenskap fra tid til annen, ja, ned til denne dag. Og jeg har alltid bevart deres fangenskap i erindringen, ja, og du burde også bevare deres fangenskap i erindringen slik jeg har gjort.\n\n30 Men se, min sønn, dette er ikke alt, for du burde vite, slik jeg vet, at i den grad du holder Guds befalinger, skal det gå deg vel i landet, og du burde også vite at i den grad du ikke holder Guds befalinger, skal du bli utestengt fra hans nærhet. Dette er i overensstemmelse med hans ord.\n\n", "alma 37": "[center][font_size=26]Kapittel 37[/font_size][/center]\n\n[i]Messingplatene og andre av Skriftene bevares for å bringe sjeler til frelse – Jaredittene ble utryddet på grunn av sin ugudelighet – Deres hemmelige eder og pakter må holdes borte fra folket – Søk råd hos Herren i alt du foretar deg – På samme måte som Liahona veiledet nephittene, leder Kristi ord menneskene til evig liv. Ca. 74 f.Kr.[/i]\n\n1 Og nå, min sønn Helaman, befaler jeg deg å ta opptegnelsene som har vært betrodd meg.\n\n2 Og jeg befaler deg også å føre en opptegnelse over dette folk på Nephis plater slik jeg har gjort, og at du holder hellig alle disse ting som jeg har oppbevart, slik jeg har gjort, for det er i en vis hensikt de blir bevart.\n\n3 Og disse messingplatene med disse graveringer, som inneholder opptegnelsene over de hellige skrifter som har en slektshistorie over våre forfedre helt fra begynnelsen av,\n\n4 se, det er blitt profetert av våre forfedre at de skulle føres og overleveres fra generasjon til generasjon og bli ført og bevart ved Herrens hånd inntil de skulle gå ut til alle nasjoner, slekter, tungemål og folk, så de skal få kunnskap om de mysterier de inneholder.\n\n5 Og se, hvis de blir ført, må de beholde sin klarhet, ja, og de vil beholde sin klarhet, ja, og det skal også alle plater gjøre som inneholder det som er hellig skrift.\n\n6 Nå synes du kanskje at dette er tåpelig av meg, men se, jeg sier deg at ved små og enkle ting vil store ting skje, og ved små midler blir de vise i mange tilfeller gjort til skamme.\n\n7 Og Gud Herren benytter seg av midler for å gjennomføre sine store og evige hensikter, og ved meget små midler gjør Herren de vise til skamme og tilveiebringer mange sjelers frelse.\n\n8 Og nå har Gud hittil hatt en vis hensikt med at disse ting skulle bli bevart, for se, de har utvidet dette folks erindring, ja, og overbevist mange om deres feilaktige veier og bragt dem til kunnskap om deres Gud til deres sjelers frelse.\n\n9 Ja, jeg sier deg at om det ikke hadde vært for det disse opptegnelser som finnes på disse plater inneholder, kunne ikke Ammon og hans brødre ha overbevist så mange tusen lamanitter om deres fedres feilaktige tradisjoner. Ja, disse opptegnelser og deres ord bragte dem til omvendelse, det vil si, de bragte dem til kunnskap om Herren deres Gud og til å fryde seg ved sin Forløser, Jesus Kristus.\n\n10 Og hvem vet om de ikke vil være det middel som vil bringe mange tusen av dem, ja, og også mange tusen av våre hårdnakkede brødre, nephittene, som nå forherder sine hjerter i synd og misgjerninger, til kunnskap om sin Forløser!\n\n11 Nå er disse mysterier ennå ikke fullstendig tilkjennegitt for meg, derfor sier jeg ikke mer om det.\n\n12 Og det kan være tilstrekkelig om jeg bare sier at de blir bevart i en vis hensikt, en hensikt som Gud kjenner, for han råder i visdom over alle sine gjerninger, og hans stier er rette, og hans vei er et evig kretsløp.\n\n13 Husk, husk, min sønn Helaman, hvor strenge Guds bud er. Og han sa: Hvis dere holder mine bud, skal det gå dere vel i landet – men hvis dere ikke holder hans bud, skal dere bli utestengt fra hans nærhet.\n\n14 Og husk nå, min sønn, at Gud har betrodd deg disse ting som er hellige, som han har holdt hellig, og som han også vil beskytte og bevare i en for ham vis hensikt, så han kan vise sin kraft for kommende generasjoner.\n\n15 Og se, jeg forteller deg ved profetiens ånd at hvis du bryter Guds bud, se, da skal disse ting som er hellige, bli fratatt deg ved Guds kraft, og du skal overleveres til Satan, så han kan sikte deg som agner for vinden.\n\n16 Men hvis du holder Guds bud og behandler disse hellige ting slik Herren befaler deg (for du må rådspørre Herren om alt du akter å gjøre med dem), se, da kan ingen makt på jord eller i helvete ta dem fra deg, for Gud er mektig til å oppfylle alle sine ord.\n\n17 For han vil holde alle sine løfter som han skal gi til deg, for han har holdt alle sine løfter som han har gitt til våre fedre.\n\n18 For han lovet dem at han ville bevare disse ting i en for ham vis hensikt, så han kunne vise sin makt for kommende generasjoner.\n\n19 Og se, én hensikt har han oppfylt, nemlig å bringe kunnskapen om sannheten tilbake til mange tusen lamanitter, og gjennom dem har han vist sin makt, og han vil også fortsette å vise sin makt gjennom dem for kommende generasjoner, derfor skal de bli bevart.\n\n20 Derfor befaler jeg deg, min sønn Helaman, at du med flid oppfyller alle mine ord og at du flittig holder Guds befalinger som de står skrevet.\n\n21 Og nå vil jeg tale til deg om de fire og tyve platene – at du tar vare på dem så mysteriene og mørkets gjerninger og deres hemmelige gjerninger, eller hemmelige gjerninger begått av det folk som er blitt utryddet, kan gjøres kjent for dette folk, ja, så alle deres mord og røverier og deres plyndringer og all deres ugudelighet og avskyelighet kan gjøres kjent for dette folk, ja – og at du tar vare på disse uttyderne.\n\n22 For se, Herren så at hans folk begynte å arbeide i mørke, ja, å begå hemmelige mord og avskyeligheter. Derfor sa Herren at hvis de ikke omvendte seg, skulle de bli utryddet fra jordens overflate.\n\n23 Og Herren sa: Jeg vil berede en sten for min tjener Gazelem, en sten som skal skinne og lyse i mørket, så jeg kan gjøre kjent for mitt folk som tjener meg, så jeg kan gjøre kjent deres brødres gjerninger for dem, ja, deres hemmelige gjerninger, deres mørkets gjerninger og deres ugudelighet og avskyeligheter.\n\n24 Og nå, min sønn, disse uttyderne ble beredt så Guds ord kunne oppfylles som han talte idet han sa:\n\n25 Jeg vil bringe ut av mørket og frem i lyset alle deres hemmelige gjerninger og deres avskyeligheter, og hvis de ikke omvender seg, vil jeg utrydde dem fra jordens overflate. Og jeg vil bringe frem i lyset alle deres hemmeligheter og avskyeligheter til enhver nasjon som heretter skal ta landet i besittelse.\n\n26 Og nå, min sønn, vi ser at de ikke omvendte seg, derfor er de blitt ødelagt, og så langt har Guds ord blitt oppfylt, ja, deres hemmelige avskyeligheter er blitt bragt ut av mørket og er gjort kjent for oss.\n\n27 Og nå befaler jeg deg, min sønn, at du holder tilbake alle deres eder og deres pakter og deres overenskomster i deres hemmelige avskyeligheter, ja, og alle deres tegn og deres undere skal du holde skjult for dette folk, så de ikke får kjennskap til dem for at kanskje også de skulle hengi seg til mørkets gjerninger og bli ødelagt.\n\n28 For se, det hviler en forbannelse over hele dette landet – at alle som arbeider i mørke, vil bli ødelagt ifølge Guds kraft når de er fullstendig modne. Derfor ønsker jeg at dette folk ikke skal bli ødelagt.\n\n29 Derfor skal du holde disse hemmelige planer med deres eder og deres pakter borte fra dette folk og bare la dem få kjennskap til deres ugudelighet og deres mord og deres avskyeligheter. Og du skal lære dem å avsky slik ugudelighet og avskyelighet og mord, og du skal også lære dem at dette folk ble ødelagt på grunn av sin ugudelighet og sine avskyeligheter og sine mord.\n\n30 For se, de myrdet alle Herrens profeter som kom blant dem for å fortelle dem om deres synder, og blodet fra dem som de myrdet, ropte til Herren deres Gud om hevn over dem som var deres mordere. Og derfor kom Guds straffedommer over dem som arbeidet i mørke og i hemmelige forbund.\n\n31 Ja, for evig og alltid vil landet være forbannet for dem som arbeider i mørke og i hemmelige forbund, ja, de vil bli ødelagt hvis de ikke omvender seg før de er fullstendig modne.\n\n32 Og nå, min sønn, husk de ord som jeg har talt til deg. Betro ikke dette folk disse hemmelige planer, men lær dem å nære et evig hat til synd og misgjerninger.\n\n33 Forkynn for dem omvendelse og tro på Herren, Jesus Kristus. Lær dem å ydmyke seg og være saktmodige og ydmyke av hjertet. Lær dem å motstå alle djevelens fristelser ved sin tro på Herren, Jesus Kristus.\n\n34 Lær dem at de aldri må bli trette av å gjøre gode gjerninger, men å være saktmodige og ydmyke av hjertet, for slike skal finne hvile for sine sjeler.\n\n35 Min sønn, husk å lære visdom i din ungdom, ja, lær i din ungdom å holde Guds bud.\n\n36 Ja, rop til Gud om alt ditt underhold. Ja, la alle dine gjerninger være for Herren, og hvor du enn går, så la det være i Herren. Ja, la alle dine tanker være rettet mot Herren, ja, la alltid ditt hjertes ønsker være hos Herren.\n\n37 Søk råd hos Herren i alt du foretar deg, og han vil lede deg til det gode. Ja, når du legger deg ned om kvelden, så legg deg ned for Herren, så han kan våke over deg når du sover, og når du står opp om morgenen, så la ditt hjerte være fylt av takk til Gud. Og hvis du gjør disse ting, skal du bli løftet opp på den siste dag.\n\n38 Og nå, min sønn, har jeg noe å si om det som våre fedre kaller en kule eller veiviser – våre fedre kalte den Liahona, som oversatt betyr et kompass – og Herren beredte den.\n\n39 Og se, intet menneske kan utføre et så fint stykke håndverk. Og se, den ble beredt for å vise våre fedre hvilken vei de skulle reise i villmarken.\n\n40 Og den tjente dem i forhold til deres tro på Gud. Derfor, hvis de trodde at Gud kunne få disse viserne til å peke i den retningen de skulle reise, se, da skjedde det. Derfor ble dette mirakel, og også mange andre mirakler, utført ved Guds kraft dag etter dag.\n\n41 Ikke desto mindre, fordi disse mirakler ble utført ved enkle virkemidler, var det vidunderlige gjerninger som ble vist dem. De var dovne og glemte å utøve sin tro og flid, og da opphørte disse vidunderlige gjerninger, og de hadde ingen fremgang på reisen.\n\n42 Derfor ble de værende i villmarken, eller de reiste ikke korteste vei, og ble plaget av hunger og tørst på grunn av sine overtredelser.\n\n43 Og nå, min sønn, vil jeg du skal forstå at disse ting ikke er uten symbolsk betydning, for ettersom våre fedre var sene til å gi akt på dette kompasset (nå var disse ting timelige) så det ikke gikk dem vel, slik er det også med åndelige ting.\n\n44 For se, det er like lett å gi akt på Kristi ord, som vil vise deg den rette vei til evig lykke, som det var for våre fedre å gi akt på dette kompasset, som ville vise dem riktig kurs til det lovede land.\n\n45 Og nå sier jeg: Er ikke dette et forbilde? For like sikkert som denne veiviseren førte våre fedre til det lovede land når de fulgte dens anvisning, skal Kristi ord, hvis vi følger deres anvisning, føre oss gjennom denne sorgens dal og inn i et lovet land som er langt bedre.\n\n46 Min sønn, la oss ikke være dovne fordi veien er lett, slik det var med våre fedre, for slik var det tilrettelagt for dem – at hvis de ville se, kunne de leve – slik er det også med oss. Veien er beredt, og hvis vi vil se, kan vi leve for evig.\n\n47 Og nå, min sønn, se til at du tar vare på disse hellige ting, ja, se hen til Gud og lev. Gå til dette folk og forkynn ordet og vær sindig. Farvel, min sønn.\n\n", "alma 38": "Almas befalinger til sin sønn Shiblon.\n\nOmfatter kapittel 38.\n\n[center][font_size=26]Kapittel 38[/font_size][/center]\n\n[i]Shiblon ble forfulgt for rettferdighets skyld – Frelse er i Kristus, som er verdens liv og lys – Hold alle dine lidenskaper i tømme. Ca. 74 f.Kr.[/i]\n\n1 Min sønn, lån øre til mine ord, for jeg sier deg som jeg sa til Helaman, at i den grad du holder Guds bud, skal det gå deg vel i landet, og i den grad du ikke holder Guds bud, skal du bli utestengt fra hans nærhet.\n\n2 Og nå, min sønn, jeg tror jeg vil få stor glede av deg på grunn av din standhaftighet og trofasthet mot Gud, for ettersom du i din ungdom har begynt å søke Herren din Gud, håper jeg du vil fortsette å holde hans bud, for velsignet er den som holder ut til enden.\n\n3 Jeg sier til deg, min sønn, at jeg allerede har hatt stor glede av deg på grunn av din trofasthet og din flid og din tålmodighet og din langmodighet blant zoramittene.\n\n4 For jeg vet at du var i lenker, og jeg vet også at du ble stenet for ordets skyld. Og du bar alle disse ting med tålmodighet fordi Herren var med deg, og nå vet du at Herren befridde deg.\n\n5 Og nå, min sønn Shiblon, vil jeg du skal huske at i samme grad som du setter din lit til Gud, skal du bli befridd fra dine prøvelser og dine vanskeligheter og dine plager, og du skal bli løftet opp på den siste dag.\n\n6 Min sønn, jeg vil ikke du skal tro at jeg vet dette av meg selv, men det er Guds Ånd som er i meg, som gjør disse ting kjent for meg. For hvis jeg ikke var blitt født av Gud, ville jeg ikke ha visst disse ting.\n\n7 Men se, på grunn av sin store barmhjertighet sendte Herren sin engel for å fortelle meg at jeg måtte stanse ødeleggelsens verk blant hans folk. Ja, og jeg har sett en engel ansikt til ansikt, og han talte med meg, og hans røst var som torden, og den rystet hele jorden.\n\n8 Og det skjedde at i tre dager og tre netter befant jeg meg i den bitreste smerte og sjelekval, og ikke før jeg ropte ut til Herren, Jesus Kristus, og ba om barmhjertighet, fikk jeg forlatelse for mine synder. Men se, jeg ropte til ham, og jeg fant fred for min sjel.\n\n9 Og nå, min sønn, jeg har fortalt deg dette så du kan lære visdom og lære av meg at det ikke finnes noen annen vei eller noe annet middel hvorved mennesket kan bli frelst, enn i og gjennom Kristus. Se, han er verdens liv og lys. Se, han er ordet som bringer sannhet og rettferdighet.\n\n10 Og slik som du har begynt å forkynne ordet, slik vil jeg også du skal fortsette å undervise. Og jeg vil du skal være flittig og måteholden i alle ting.\n\n11 Se til at du ikke blir oppblåst i stolthet, ja, se til at du ikke roser deg av din egen visdom, heller ikke av din store styrke.\n\n12 Vær frimodig, men ikke overmodig, og se også til at du holder alle dine lidenskaper i tømme så du kan bli fylt med kjærlighet. Se til at du holder deg borte fra dovenskap.\n\n13 Be ikke slik zoramittene gjør, for du har sett at de ber for å bli hørt av mennesker og for å bli rost for sin visdom.\n\n14 Si ikke: O Gud, jeg takker deg for at vi er bedre enn våre brødre, men si heller: O Herre, tilgi min uverdighet og vær barmhjertig mot mine brødre. Ja, erkjenn alltid din uverdighet for Gud.\n\n15 Og måtte Herren velsigne din sjel og motta deg i sitt rike på den siste dag så du kan ta plass i fred. Gå nå, min sønn, og forkynn ordet for dette folk. Vær sindig. Farvel, min sønn.\n\n", "alma 39": "Almas befalinger til sin sønn Corianton.\n\nOmfatter kapittel 39 til og med 42.\n\n[center][font_size=26]Kapittel 39[/font_size][/center]\n\n[i]Seksuell synd er en avskyelighet – Coriantons synder hindret zoramittene i å motta ordet – Kristi forløsning har tilbakevirkende kraft til frelse for de trofaste som levde før den fant sted. Ca. 74 f.Kr.[/i]\n\n1 Og nå min sønn, jeg har litt mer å si til deg enn jeg sa til din bror, for se, har du ikke lagt merke til din brors standhaftighet, hans trofasthet og hans flid når det gjelder å holde Guds bud? Se, har han ikke vært et godt eksempel for deg?\n\n2 For du ga ikke like mye akt på mine ord som din bror gjorde blant zoramittene. Dette har jeg imot deg, at du gikk så langt at du roste deg av din styrke og din visdom.\n\n3 Og dette er ikke alt, min sønn. Du gjorde også noe som bedrøvet meg meget, for du forlot din tjenestegjerning og dro over til landet Siron innenfor lamanittenes grenser etter skjøgen Isabel.\n\n4 Ja, hun stjal manges hjerter, men dette var ingen unnskyldning for deg, min sønn. Du skulle ha utført den tjenestegjerning du var betrodd.\n\n5 Vet du ikke, min sønn, at disse ting er en avskyelighet i Herrens øyne, ja, mer avskyelig enn alle andre synder unntatt utgytelsen av uskyldig blod eller å fornekte Den hellige ånd?\n\n6 For se, hvis du fornekter Den hellige ånd når den en gang har hatt plass i deg og du vet at du fornekter den, da er dette en uopprettelig synd, og for enhver som myrder når han har lys og kunnskap fra Gud, er det ikke lett å få tilgivelse. Ja, jeg sier til deg, min sønn, for ham er det ikke lett å få tilgivelse.\n\n7 Og nå, min sønn, jeg ønsker ved Gud at du ikke hadde vært skyldig i en så stor forbrytelse. Jeg ville ikke dvele ved dine forbrytelser og opprøre din sjel om det ikke var til ditt beste.\n\n8 Men se, du kan ikke skjule dine forbrytelser for Gud, og hvis du ikke omvender deg, vil de stå som et vitnesbyrd mot deg på den siste dag.\n\n9 Og nå, min sønn, jeg vil du skal omvende deg og forsake dine synder og ikke mer gå etter dine øynes lyster, men nekt deg alle disse ting, for hvis du ikke gjør det, kan du på ingen måte arve Guds rike. Husk dette, og forplikt deg til å nekte deg disse ting.\n\n10 Og jeg befaler deg at du forplikter deg til å rådføre deg med dine eldre brødre i alt du foretar deg, for se, du er i din ungdom og trenger å bli undervist av dine brødre. Og gi akt på deres råd.\n\n11 Bli ikke villedet av tomme eller tåpelige ting. La ikke djevelen forlede ditt hjerte igjen til å søke disse ugudelige skjøger. Se, min sønn, tenk hvor store synder du påførte zoramittene, for da de så din oppførsel, ville de ikke tro mine ord.\n\n12 Og nå sier Herrens Ånd til meg: Befal dine barn å gjøre godt, så de ikke forleder mange menneskers hjerter til fortapelse. Derfor befaler jeg deg, min sønn, med frykt for Gud at du avstår fra dine misgjerninger –\n\n13 at du vender deg til Herren av all din hu, makt og styrke, at du ikke forleder fleres hjerter til å handle ugudelig, men heller vender tilbake til dem og erkjenner dine feil og det gale som du har gjort.\n\n14 Søk ikke etter rikdommer eller denne verdens verdiløse ting, for se, du kan ikke ta dem med deg.\n\n15 Og nå, min sønn, vil jeg si litt til deg om Kristi komme. Se, jeg sier til deg at det er han som visselig skal komme for å ta bort verdens synder. Ja, han kommer for å forkynne det glade budskap om frelse til sitt folk.\n\n16 Og nå, min sønn, dette var den tjenestegjerning du var kalt til, å forkynne dette glade budskap til dette folk for å berede deres sinn – eller rettere sagt for at frelse kunne bli dem til del, så de kan berede sine barns sinn til å høre ordet ved hans komme.\n\n17 Og nå vil jeg berolige ditt sinn noe med hensyn til dette emne. Se, du undrer deg over hvorfor disse ting skulle være kjent så lang tid på forhånd. Se, jeg sier til deg, er ikke en sjel i dag like dyrebar for Gud som en sjel vil være ved hans komme?\n\n18 Er det ikke like nødvendig at forløsningsplanen skulle gjøres kjent for dette folk som for deres barn?\n\n19 Er det ikke like lett for Herren i dag å sende sin engel for å forkynne dette glade budskap til oss som til våre barn eller som det vil være etter hans komme?\n\n", "alma 40": "[center][font_size=26]Kapittel 40[/font_size][/center]\n\n[i]Kristus tilveiebringer oppstandelsen for alle mennesker – De rettferdige døde går til paradis og de ugudelige til det ytterste mørke for å vente på sin oppstandelse – Alle ting vil føres tilbake til sin rette og fullkomne skikkelse i oppstandelsen. Ca. 74 f.Kr.[/i]\n\n1 Min sønn, det er noe mer jeg gjerne vil si til deg, for jeg forstår at ditt sinn er urolig med hensyn til de dødes oppstandelse.\n\n2 Se, jeg sier til deg at det er ingen oppstandelse – eller jeg vil si det med andre ord – at dette dødelige ikke blir ikledd udødelighet og denne forgjengelighet ikke blir ikledd uforgjengelighet før etter Kristi komme.\n\n3 Se, han tilveiebringer de dødes oppstandelse. Men se, min sønn, oppstandelsen er ikke ennå. Nå avslører jeg et mysterium for deg, likevel er det mange mysterier som holdes skjult så ingen kjenner dem unntatt Gud selv. Men jeg forteller deg én ting som jeg har bedt Gud flittig om å la meg få vite – nemlig angående oppstandelsen.\n\n4 Se, det er fastsatt en tid da alle skal stå opp fra de døde. Ingen vet når denne tid kommer, men Gud kjenner den fastsatte tid.\n\n5 Nå spiller det ingen rolle om menneskene skal oppstå fra de døde i en første eller en annen eller en tredje periode, for Gud vet alle disse ting, og det er tilstrekkelig for meg å vite at det er slik, at det er en tid fastsatt da alle skal oppstå fra de døde.\n\n6 Nå må det nødvendigvis være et tidsrom mellom døden og oppstandelsen.\n\n7 Og nå vil jeg spørre: Hva skjer med menneskenes sjeler fra døden inntrer og til den tid som er fastsatt for oppstandelsen?\n\n8 Nå spiller det ingen rolle om det er mer enn én tid fastsatt for menneskenes oppstandelse, for alle dør ikke på én gang, og dette er uten betydning. Alt er som én dag for Gud, og tiden er bare tilmålt for menneskene.\n\n9 Derfor er det fastsatt en tid da menneskene skal oppstå fra de døde, og det er et tidsrom mellom døden og oppstandelsen. Og nå, med hensyn til dette tidsrom – hva som skjer med menneskenes sjeler – det er dette jeg har bedt Herren flittig om å få vite, og det er dette jeg vet noe om.\n\n10 Og når tiden kommer da alle skal oppstå, da skal de vite at Gud kjenner alle tider som er fastsatt for mennesket.\n\n11 Med hensyn til sjelens tilstand mellom døden og oppstandelsen, se, det er blitt kunngjort meg av en engel at alle menneskers ånder, så snart de har forlatt dette dødelige legeme, ja, alle menneskers ånder, enten de er gode eller onde, blir tatt hjem til den Gud som ga dem liv.\n\n12 Og da skal det skje at deres ånder som er rettferdige, blir ønsket velkommen i en lykkens tilstand som kalles paradis, en hvilens tilstand, en fredens tilstand hvor de skal hvile fra alle sine vanskeligheter og fra all bekymring og sorg.\n\n13 Og da skal det skje at de ugudeliges ånder, ja, som er onde – for se, de har ingen del i Herrens Ånd, for se, de valgte onde gjerninger istedenfor gode, derfor kom djevelens ånd inn i dem og tok deres hus i besittelse – og disse skal kastes ut i det ytterste mørke, hvor det skal være gråt og jammer og tenners gnissel, og dette på grunn av deres synder, for de tas til fange ifølge djevelens vilje.\n\n14 Og dette er de ugudelige sjelers tilstand, i mørke og med en forferdelig redsel og gru for Guds brennende vrede. Derfor forblir de i denne tilstand, så vel som de rettferdige i paradis, inntil tiden for deres oppstandelse.\n\n15 Nå er det noen som har forstått det slik at denne sjelens tilstand i lykke eller elendighet før oppstandelsen var en første oppstandelse. Ja, jeg innrømmer at det kan kalles en oppstandelse når ånden, eller sjelen, oppløftes og overlates til lykke eller elendighet ifølge de ord som er blitt uttalt.\n\n16 Og se, igjen er det sagt at det er en første oppstandelse, en oppstandelse for alle dem som har levet eller som lever eller som skal leve frem til Kristi oppstandelse fra de døde.\n\n17 Nå antar ikke vi at denne første oppstandelse, som er blitt omtalt på denne måten, kan være sjelenes oppstandelse og deres overgivelse til lykke eller elendighet. Du kan ikke tro at det er dette det betyr.\n\n18 Se, jeg sier deg: Nei. Men det betyr at sjelen gjenforenes med legemet for dem som har levet – fra Adams dager og ned til Kristi oppstandelse.\n\n19 Nå sier jeg ikke at deres sjeler og legemer som er omtalt, skal gjenforenes på én gang enten de er ugudelige eller rettferdige. La det være nok at jeg sier at de alle skal komme frem, eller med andre ord, deres oppstandelse finner sted før oppstandelsen for dem som dør etter Kristi oppstandelse.\n\n20 Nå, min sønn, jeg sier ikke at deres oppstandelse finner sted ved Kristi oppstandelse, men se, jeg sier det som min mening at de rettferdiges sjeler og legemer blir gjenforenet ved Kristi oppstandelse og hans himmelfart.\n\n21 Men om det skjer ved hans oppstandelse eller senere, sier jeg ikke, men så mye sier jeg, at det er et tidsrom mellom døden og legemets oppstandelse og en tilstand hvor sjelen befinner seg i lykke eller i elendighet inntil den tid som er fastsatt av Gud, da de døde skal komme frem, og både sjel og legeme skal gjenforenes og føres frem og stå for Gud og bli dømt ifølge sine gjerninger.\n\n22 Ja, dette tilveiebringer gjenopprettelsen av de ting som er blitt omtalt ved profetenes munn.\n\n23 Sjelen skal føres tilbake til legemet og legemet til sjelen, ja, og hvert lem og ledd skal føres tilbake til sitt legeme. Ja, ikke et eneste hår på hodet skal gå tapt, men alle ting skal føres tilbake til sin rette og fullkomne skikkelse.\n\n24 Og nå, min sønn, dette er den gjenopprettelse som er blitt omtalt ved profetenes munn.\n\n25 Og da skal de rettferdige skinne i Guds rike.\n\n26 Men se, en fryktelig død kommer over de ugudelige, for de dør i følge rettferdigheten, for de er urene, og intet urent kan arve Guds rike, men de blir kastet ut og overlatt til å høste fruktene av sitt arbeide, eller av sine gjerninger som har vært onde, og de drikker en bitter kalk til siste dråpe.\n\n", "alma 41": "[center][font_size=26]Kapittel 41[/font_size][/center]\n\n[i]I oppstandelsen kommer menneskene frem i en tilstand av uendelig lykke eller uendelig elendighet – Ugudelighet har aldri vært lykke – Kjødelige mennesker er uten Gud i verden – Enhver person får i gjenopprettelsen tilbake sine karakteristiske trekk og de egenskaper de har tilegnet seg i jordelivet. Ca. 74 f.Kr.[/i]\n\n1 Og nå, min sønn, jeg har noe å si deg om den gjenopprettelse som er blitt omtalt, for se, noen har forvrengt Skriftene og har kommet langt på avveie på grunn av dette. Og jeg forstår at ditt sinn også har vært urolig på grunn av dette, men se, jeg vil forklare det for deg.\n\n2 Jeg sier til deg, min sønn, at Guds rettferdighet nødvendiggjør gjenopprettelsens plan, for det er nødvendig at alle ting skulle føres tilbake til sin rette orden. Se, det er nødvendig og rettferdig ifølge Kristi kraft og oppstandelse at menneskets sjel blir forenet med dets legeme, og at hver del av legemet føres tilbake til sin plass.\n\n3 Og det er nødvendig ifølge Guds rettferdighet at menneskene skulle bli dømt etter sine gjerninger, og hvis deres gjerninger var gode i dette liv og deres hjerters ønsker var gode, da skulle de også på den siste dag bli gjenopprettet til det som er godt.\n\n4 Og hvis deres gjerninger er onde, skal de føres tilbake til dem som onde. Derfor skal alle ting føres tilbake til sin rette orden, hver ting til sin rette form – dødelighet oppvekkes til udødelighet og forgjengelighet til uforgjengelighet. De oppvekkes til uendelig lykke for å arve Guds rike, eller til uendelig elendighet for å arve djevelens rike – den ene får det ene, og den andre det andre.\n\n5 Den ene oppvekkes til lykke ifølge sine ønsker om lykke, eller til det gode ifølge sine ønsker om det gode, og den andre til det onde ifølge sine ønsker om det onde. For likesom han har ønsket å gjøre ondt hele dagen lang, skal han også få sin belønning i form av ondt når natten kommer.\n\n6 Og i motsatt fall er det likedan. Hvis han har omvendt seg fra sine synder og har ønsket rettferdighet helt til sine dagers ende, da skal han bli belønnet med rettferdighet.\n\n7 Dette er de som blir forløst av Herren, ja, disse er de som blir tatt ut, som blir befridd fra mørkets endeløse natt. Og derfor står de eller faller de, for se, de er sine egne dommere enten til å gjøre godt eller ondt.\n\n8 Nå er Guds lover uforanderlige, derfor er veien beredt så hver den som vil, kan vandre på den og bli frelst.\n\n9 Og se, min sønn, drist deg ikke til å synde en eneste gang mer mot din Gud når det gjelder disse punkter i læren som du hittil har dristet deg til å synde mot.\n\n10 Tro ikke, fordi en gjenopprettelse er omtalt, at du skal bli oppreist fra synd til lykke. Se, jeg sier deg at ugudelighet har aldri vært lykke.\n\n11 Og nå, min sønn, alle mennesker som er i en naturlig tilstand – eller la meg si i en kjødelig tilstand – er i bitterhets galle og syndens lenker. De er uten Gud i verden, og de har motsatt seg Guds natur. Derfor er de i en tilstand som er i strid med lykkens natur.\n\n12 Og se, er betydningen av ordet gjenopprettelse å ta en ting fra en naturlig tilstand og plassere den i en unaturlig tilstand eller å plassere den i en tilstand som er i strid med dens natur?\n\n13 Min sønn, dette er ikke tilfelle, men betydningen av ordet gjenopprettelse er å bringe tilbake ondt for ondt eller kjødelig for kjødelig eller djevelsk for djevelsk – godt for det som er godt, rettskaffenhet for det som er rettskaffent, rettferdighet for det som er rettferdig, og barmhjertighet for det som er barmhjertig.\n\n14 Derfor, min sønn, se til at du er barmhjertig mot dine brødre. Vær redelig, døm rettferdig og gjør godt bestandig, og hvis du gjør alt dette, da skal du motta din belønning, ja, du skal selv finne barmhjertigheten gjenopprettet, du skal få en rettferdig dom gjenopprettet, og det gode skal bli din belønning.\n\n15 For det som du sender ut, skal vende tilbake til deg og bli gjenopprettet. Derfor fordømmer ordet gjenopprettelse synderen mer fullstendig og rettferdiggjør ham slett ikke.\n\n", "alma 42": "[center][font_size=26]Kapittel 42[/font_size][/center]\n\n[i]Jordelivet er en prøvetid som gjør det mulig for mennesket å omvende seg og tjene Gud – Fallet tilveiebragte timelig og åndelig død for hele menneskeheten – Forløsningen kommer gjennom omvendelse – Gud selv soner for verdens synder – Barmhjertighet er for dem som omvender seg – Alle andre er underlagt Guds rettferdighet – Barmhjertighet kommer på grunn av forsoningen – Bare de som virkelig angrer, blir frelst. Ca. 74 f.Kr.[/i]\n\n1 Og nå, min sønn, jeg forstår at det er enda noe mer som gjør ditt sinn urolig og som du ikke kan forstå, nemlig det som angår Guds rettferdighet i å straffe synderen. For du forsøker å anta at det er urettferdig at synderen skulle overgis i en tilstand av elendighet.\n\n2 Se, min sønn, jeg vil forklare dette for deg. For se, Gud Herren sendte våre første foreldre ut av Edens hage for å dyrke jorden som de var tatt fra, ja, han drev mennesket ut, og i den østlige del av Edens hage satte han kjeruber og et luende sverd som vendte til alle kanter for å vokte livets tre.\n\n3 Nå forstår vi at mennesket hadde blitt som Gud idet han kjente godt og ondt, og for at han ikke skulle rekke ut sin hånd og også ta av livets tre og spise og leve for evig, satte Gud Herren kjeruber og det luende sverd der, så han ikke skulle spise av frukten.\n\n4 Og således ser vi at mennesket fikk en tid til å omvende seg, ja, en prøvetid, en tid til å omvende seg og tjene Gud.\n\n5 For se, hvis Adam straks hadde rakt ut sin hånd og spist av livets tre, ville han ha levd for evig ifølge Guds ord og ikke hatt noe tidsrom til å omvende seg. Ja, og Guds ord ville også ha vært verdiløst, og den store frelsesplan ville ha blitt forpurret.\n\n6 Men se, det var bestemt at mennesket skulle dø – derfor, ettersom de var utestengt fra livets tre, skulle de bli fjernet fra jordens overflate – og mennesket ble evig fortapt, ja, de ble falne mennesker.\n\n7 Og av dette forstår du at våre første foreldre ble utestengt fra Herrens nærhet både timelig og åndelig, og således ser vi at de ble overlatt til å følge sin egen vilje.\n\n8 Se, det var ikke nødvendig at mennesket skulle befris fra denne timelige død, for det ville ødelegge lykkens store plan.\n\n9 Derfor, ettersom sjelen aldri kunne dø og fallet hadde påført hele menneskeheten en åndelig såvel som en timelig død, som betyr at de var utestengt fra Herrens nærhet, var det nødvendig at menneskeheten skulle bli befridd fra denne åndelige død.\n\n10 Derfor, ettersom de hadde blitt kjødelige, sanselige og djevelske av natur, ble denne prøvetilstand en tilstand hvor de kunne forberede seg, det ble en forberedelsestilstand.\n\n11 Og husk nå, min sønn, om det ikke hadde vært for forløsningsplanen (om den hadde blitt satt til side), ville deres sjeler så snart de var døde ha blitt ulykkelige, fordi de var avskåret fra Herrens nærhet.\n\n12 Og nå fantes det intet middel som kunne befri menneskene fra denne falne tilstand som mennesket selv hadde påført seg på grunn av sin egen ulydighet.\n\n13 Derfor, ifølge rettferdigheten kunne forløsningsplanen ikke tilveiebringes uten at mennesket oppfylte omvendelsens betingelser i denne prøvetilstand, ja, denne forberedelsestilstand. For hvis disse betingelser ikke var oppfylt, kunne barmhjertigheten ikke ha noen virkning uten å ødelegge rettferdighetens verk. Nå kunne ikke rettferdighetens verk ødelegges, i så fall ville Gud opphøre å være Gud.\n\n14 Og således ser vi at hele menneskeheten var falt og var underlagt rettferdighetens krav, ja, Guds rettferdighet som for evig stengte dem ute fra hans nærhet.\n\n15 Og nå kunne ikke barmhjertighetens plan tilveiebringes uten at en forsoning skulle bli utført. Derfor soner Gud selv for verdens synder for å tilveiebringe barmhjertighetens plan og tilfredsstille rettferdighetens krav, så Gud kunne være en fullkommen og rettferdig Gud og også en barmhjertig Gud.\n\n16 Nå kunne ikke menneskene få del i omvendelsen hvis det ikke var en straff fastsatt som var like evig som sjelens liv skulle være, en motsetning til lykkens plan som også var like evig som sjelens liv.\n\n17 Men hvordan kunne et menneske omvende seg hvis det ikke kunne synde? Hvordan kunne det synde hvis det ikke fantes noen lov? Hvordan kunne det være en lov hvis det ikke var noen straff?\n\n18 Men en straff ble fastsatt og en rettferdig lov gitt som ga menneskene samvittighetsnag.\n\n19 Og hvis ingen lov var gitt om at hvis et menneske myrdet, skulle han dø, ville han da være redd for at han skulle dø om han myrdet?\n\n20 Og videre, hvis det ikke var gitt noen lov mot synd, ville ikke menneskene være redde for å synde.\n\n21 Og hvis ingen lov var gitt om menneskene syndet, hva kunne da rettferdigheten eller barmhjertigheten gjøre, for de ville ikke ha noe krav på skapningen.\n\n22 Men en lov er gitt, og en straff er fastsatt, og en omvendelse innrømmet, og barmhjertigheten krever denne omvendelse, ellers gjør rettferdigheten krav på mennesket og fullbyrder loven, og loven anvender straffen. Om det ikke var slik, ville rettferdighetens verk bli ødelagt, og Gud ville opphøre å være Gud.\n\n23 Men Gud opphører ikke å være Gud, og barmhjertigheten gjør krav på den som angrer, og barmhjertigheten kommer på grunn av forsoningen, og forsoningen tilveiebringer de dødes oppstandelse, og de dødes oppstandelse bringer menneskene tilbake til Guds nærhet. Og slik bringes de tilbake til hans nærhet for å bli dømt ifølge sine gjerninger, ifølge loven og rettferdigheten.\n\n24 For se, rettferdigheten fullbyrder alle sine krav, og barmhjertigheten gjør også krav på alt som tilkommer den, og derfor blir ingen andre frelst enn de som virkelig angrer.\n\n25 Tror du virkelig barmhjertigheten kan frata rettferdigheten noe? Jeg sier deg: Nei, ikke det aller ringeste. I så fall ville Gud opphøre å være Gud.\n\n26 Og slik gjennomfører Gud sine store og evige hensikter som var beredt fra verdens grunnvoll ble lagt, og slik tilveiebringes menneskenes frelse og forløsning, og også deres ødeleggelse og elendighet.\n\n27 Derfor, min sønn, alle som vil komme, kan komme og fritt nyte av livets vann. Og den som ikke vil komme, blir ikke tvunget til å komme, men på den siste dag vil alt gjenopprettes og han vil få ifølge sine gjerninger.\n\n28 Hvis han har ønsket å gjøre ondt og ikke har omvendt seg i sine levedager, se, da vil det gjenopprettes, og han vil få ifølge sine gjerninger.\n\n29 Og nå, min sønn, jeg vil ikke at du skal være urolig mer på grunn av disse ting, men bare føle uro over dine synder, en uro som skal bringe deg ned til omvendelse.\n\n30 Min sønn, jeg ønsker at du aldri mer vil fornekte Guds rettferdighet. Forsøk ikke å unnskylde dine synder det aller minste ved å fornekte Guds rettferdighet. Men la Guds rettferdighet og hans barmhjertighet og hans langmodighet få råde fullt og helt i ditt hjerte, og la det bringe deg ned i støvet i ydmykhet.\n\n31 Og nå, min sønn, du er kalt av Gud til å forkynne ordet til dette folk. Og nå, min sønn, dra ut og forkynn ordet med sannhet og sindighet, så du kan bringe sjeler til omvendelse så barmhjertighetens store plan kan ha krav på dem. Og måtte Gud gi deg ifølge mine ord. Amen.\n\n", "alma 43": "[center][font_size=26]Kapittel 43[/font_size][/center]\n\n[i]Alma og hans sønner forkynner ordet – Zoramittene og andre frafalne nephitter blir lamanitter – Lamanittene går til krig mot nephittene – Moroni utruster nephittene med en beskyttelsesrustning – Herren avslører lamanittenes strategi for Alma – Nephittene forsvarer sine hjem, sin frihet, sine familier og sin religion – Moronis og Lehis hærstyrker omringer lamanittene. Ca. 74 f.Kr.[/i]\n\n1 Og nå skjedde det at Almas sønner gikk ut blant folket for å forkynne ordet for dem. Og Alma selv kunne heller ikke hvile, så han gikk også ut.\n\n2 Nå skal vi ikke si noe mer om deres forkynnelse enn at de forkynte ordet og sannheten ifølge profetiens og åpenbaringens ånd, og de forkynte i henhold til Guds hellige orden som de tilhørte.\n\n3 Og nå vender jeg tilbake til en beretning om krigene mellom nephittene og lamanittene i det attende år av dommernes regjeringstid.\n\n4 For se, det skjedde at zoramittene ble lamanitter. Derfor, i begynnelsen av det attende år forsto det nephittiske folk at lamanittene ville angripe dem. Derfor forberedte de seg på å gå til krig, ja, de samlet sine hærstyrker i landet Jershon.\n\n5 Og det skjedde at lamanittene kom med sine tusener, og de kom inn i landet Antionum, som er zoramittenes land, og en mann ved navn Zerahemnah var deres leder.\n\n6 Og ettersom amalekittene var mer ugudelige og morderiske av natur enn lamanittene selv, utnevnte Zerahemnah hærførere over lamanittene, og de var alle amalekitter og zoramitter.\n\n7 Og dette gjorde han for å opprettholde deres hat mot nephittene, så han kunne underlegge seg dem og gjennomføre sine planer.\n\n8 For se, hans plan var å oppegge lamanittene til vrede mot nephittene, og dette gjorde han så han kunne tilrive seg stor makt over dem, og også så han kunne få makt over nephittene ved å bringe dem i trelldom.\n\n9 Og nå var det nephittenes plan å verne om sine jordeiendommer og sine hus og sine hustruer og sine barn så de kunne bevare dem fra sine fienders hender, og også så de kunne bevare sine rettigheter og sine privilegier, ja, og også sin frihet, så de kunne tilbe Gud ifølge sine ønsker.\n\n10 For de visste at hvis de skulle falle i lamanittenes hender, ville lamanittene drepe alle som tilba Gud i ånd og sannhet – den sanne og levende Gud.\n\n11 Ja, og de kjente også til hvor intenst lamanittene hatet sine brødre – Anti-Nephi-Lehis folk, som ble kalt Ammons folk. Og de ville ikke gripe til våpen, ja, de hadde sluttet en pakt, og de ville ikke bryte den. Derfor, hvis de skulle falle i lamanittenes hender, ville de bli drept.\n\n12 Og nephittene ville ikke tillate at de skulle bli drept, derfor ga de dem landområder som arv.\n\n13 Og Ammons folk ga nephittene en stor del av sine midler til underhold for deres hærstyrker, og derfor ble nephittene tvunget til å holde stand mot lamanittene alene. Lamanittene var en blanding av Lamans og Lemuels og Ismaels sønners etterkommere, og alle dem som hadde gått bort fra nephittene, som var amalekitter og zoramitter og etterkommere av Noahs prester.\n\n14 Nå var det nesten like mange av disse etterkommerne som det var av nephittene, og derfor ble nephittene nødt til å kjempe mot sine brødre, ja, like til blodsutgytelse.\n\n15 Og det skjedde at da lamanittenes hærstyrker hadde samlet seg i landet Antionum, se, da var nephittenes hærstyrker rede til å møte dem i landet Jershon.\n\n16 Nephittenes leder, eller den mann som var blitt utnevnt til å være nephittenes hærfører, denne hærføreren tok kommandoen over alle nephittenes hærstyrker, og hans navn var Moroni.\n\n17 Og Moroni overtok kommandoen og ledelsen av deres kriger, og han var bare fem og tyve år gammel da han ble utnevnt til hærfører over nephittenes hærstyrker.\n\n18 Og det skjedde at han møtte lamanittene på grensen av Jershon, og hans folk var væpnet med sverd og med sabler og med alle slags krigsvåpen.\n\n19 Og da lamanittenes hærstyrker så at Nephis folk, eller at Moroni hadde utstyrt sitt folk med brystskjold og med armskjold, ja, og også med skjold til å beskytte hodet, og dessuten var de iført tykke klær –\n\n20 nå var ikke Zerahemnahs hærstyrker utrustet med noe slikt – de hadde bare sine sverd og sine sabler, sine buer og sine piler, sine stener og sine slynger, og de var nakne bortsett fra et skinn som var bundet om hoftene, ja, alle var nakne unntatt zoramittene og amalekittene,\n\n21 men de var ikke væpnet med brystskjold, heller ikke med andre skjold – derfor var de overmåte redde for nephittenes hærstyrker på grunn av deres rustning, og dette til tross for at det var langt flere av dem enn av nephittene.\n\n22 Se, nå skjedde det at de ikke våget å angripe nephittene ved grensen av Jershon, derfor dro de ut av landet Antionum og ut i villmarken og vandret i en stor bue i villmarken helt til elven Sidons utspring, så de kunne komme inn i landet Manti og ta landet i besittelse. For de trodde ikke at Moronis hærstyrker kunne vite hvor de hadde tatt veien.\n\n23 Men det skjedde at Moroni, så snart de hadde dratt ut i villmarken, sendte spioner ut i villmarken for å holde øye med deres leir, og Moroni, som også visste at Alma kunne profetere, sendte noen menn til ham og ba ham spørre Herren hvor nephittenes hærstyrker skulle dra for å forsvare seg mot lamanittene.\n\n24 Og det skjedde at Herrens ord kom til Alma, og Alma underrettet Moronis sendebud om at lamanittenes hærstyrker vandret i en stor bue i villmarken, så de kunne komme inn i landet Manti og gå til angrep på den svakeste del av folket. Og disse sendebudene overbragte denne beskjeden til Moroni.\n\n25 Nå lot Moroni en del av sin hærstyrke bli stående i landet Jershon for å forhindre at en del av lamanittene skulle komme inn i landet og ta byen i besittelse. Resten av hærstyrken tok han med seg og marsjerte over til landet Manti.\n\n26 Og han lot alt folket i den delen av landet samle seg for å krige mot lamanittene, for å forsvare sine jordeiendommer og sitt land, sine rettigheter og sin frihet. Derfor var de beredt til å ta imot lamanittene når de kom.\n\n27 Og det skjedde at Moroni skjulte sin hærstyrke i dalen som lå like ved bredden av elven Sidon, på vestsiden av elven ute i villmarken.\n\n28 Og Moroni plasserte spioner rundt omkring, så han kunne få vite når lamanittenes leir ville komme.\n\n29 Nå visste Moroni at lamanittene hadde til hensikt å drepe sine brødre eller å ta dem til fange og bringe dem i trelldom, så de kunne opprette et rike for seg selv over hele landet.\n\n30 Og fordi han også visste at det eneste nephittene ønsket, var å beskytte sine jordeiendommer og sin frihet og sin kirke, anså han det ikke som noen synd om han forsvarte dem ved krigslist. Derfor fant han ut ved hjelp av sine spioner hvilken vei lamanittene kom til å ta.\n\n31 Derfor delte han sin hærstyrke og førte en del av den over til dalen og skjulte den øst og syd for høyden Riplah.\n\n32 Og resten skjulte han vest i dalen, på vestsiden av elven Sidon og videre nedover mot landet Mantis grense.\n\n33 Og etter å ha plassert sine styrker slik han ønsket, var han beredt til å møte dem.\n\n34 Og det skjedde at lamanittene kom inn nord for høyden hvor en del av Moronis hærstyrke var skjult.\n\n35 Og da lamanittene hadde kommet forbi høyden Riplah og kom inn i dalen og begynte å gå over elven Sidon, da kom den hærstyrke frem som hadde ligget skjult syd for høyden, og den ble ledet av en mann ved navn Lehi, og han førte sin hærstyrke frem, og omringet lamanittenes baktropp østfra.\n\n36 Og det skjedde at da lamanittene oppdaget at nephittene angrep deres baktropp, snudde de om og begynte å kjempe mot Lehis hærstyrke.\n\n37 Og dødens verk begynte på begge sider, men det var mest grusomt på lamanittenes side, for deres nakne kropper ble utsatt for nephittenes kraftige hugg med sverd og sabler som førte død med seg i nesten hvert eneste hugg.\n\n38 På den annen side falt også nå og da en mann blant nephittene for deres sverd og på grunn av blodtap, men fordi de mer vitale kroppsdeler og de mer vitale deler av legemet var beskyttet mot lamanittenes hugg av deres brystskjold og deres armskjold og deres hjelmer, var det nephittene som fortsatte dødens verk blant lamanittene.\n\n39 Og det skjedde at lamanittene ble redde på grunn av den store ødeleggelse som fant sted blant dem, og begynte til slutt å flykte mot elven Sidon.\n\n40 Og de ble forfulgt av Lehi og hans menn, og de ble av Lehi drevet ut i Sidons vann, og de gikk over Sidons vann. Og Lehi stanset sine hærstyrker ved bredden av elven Sidon, for at de ikke skulle gå over.\n\n41 Og det skjedde at Moroni og hans hærstyrke møtte lamanittene i dalen på den andre siden av elven Sidon og begynte å overfalle dem og slå dem ihjel.\n\n42 Og lamanittene flyktet for dem igjen mot landet Manti, og de ble igjen møtt av Moronis hærstyrker.\n\n43 Og denne gang kjempet lamanittene overmåte hårdt, ja, aldri før hadde man sett lamanittene kjempe med så overmåte stor styrke og slikt mot, nei, ikke engang fra begynnelsen.\n\n44 Og de ble inspirert av zoramittene og amalekittene, som var deres hærførere og ledere, og av Zerahemnah, som var deres hærfører, eller deres øverste leder og anfører. Ja, de kjempet som drager, og mange av nephittene falt for deres hånd, ja, for de kløvde mange hjelmer i to, og de gjennomboret mange brystskjold, og de hugget av mange armer, og slik hugget lamanittene i vilt raseri.\n\n45 Likevel var nephittene inspirert av en bedre sak, for de kjempet ikke for kongedømme eller makt, men de kjempet for sine hjem og sin frihet, sine hustruer og sine barn og for alt de hadde, ja, for sin måte å tilbe på og for sin kirke.\n\n46 Og de gjorde det de følte de var forpliktet til og som de skyldte sin Gud, for Herren hadde sagt til dem og også til deres fedre: Hvis dere ikke er skyldige i den første krenkelse og heller ikke i den andre, skal dere ikke la dere drepe av deres fiender.\n\n47 Og videre har Herren sagt: Dere skal forsvare deres familier like til blodsutgytelse. Derfor, av denne grunn kjempet nephittene mot lamanittene for å forsvare seg selv og sine familier og sine jordeiendommer, sitt land og sine rettigheter og sin religion.\n\n48 Og det skjedde at da Moronis menn så hvor ville og rasende lamanittene var, var de nær ved å trekke seg tilbake og flykte for dem. Og da Moroni forsto hva de hadde i sinne, sendte han beskjed og inspirerte deres hjerter med disse tanker, ja, tanken på deres jordeiendommer og deres frihet, ja, deres frihet fra trelldom.\n\n49 Og det skjedde at de angrep lamanittene igjen, og de ropte som med én stemme til Herren sin Gud om frihet og om å bli spart for trelldom.\n\n50 Og de begynte å holde stand mot lamanittene med styrke, og nettopp i samme øyeblikk som de ropte til Herren om frihet, begynte lamanittene å flykte for dem, og de flyktet like til Sidons vann.\n\n51 Nå var lamanittene mer tallrike, ja, de var mer enn dobbelt så mange som nephittene. Likevel ble de drevet så langt at de ble samlet i én gruppe i dalen ved bredden av elven Sidon.\n\n52 Derfor var de omringet av Moronis hærstyrker, ja, på begge sider av elven, for se, på østsiden var Lehis menn.\n\n53 Derfor, da Zerahemnah så Lehis menn på østsiden av elven Sidon, og Moronis hærstyrker på vestsiden av elven Sidon og at de var omringet av nephittene, ble de lamslått av redsel.\n\n54 Og da Moroni så deres redsel, befalte han sine menn at de skulle stanse blodsutgytelsen.\n\n", "alma 44": "[center][font_size=26]Kapittel 44[/font_size][/center]\n\n[i]Moroni befaler lamanittene å inngå en fredspakt eller bli drept – Zerahemnah forkaster tilbudet, og kampene gjenopptas – Moronis hærstyrker slår lamanittene. Ca. 74–73 f.Kr.[/i]\n\n1 Og det skjedde at de stanset og trakk seg litt tilbake fra dem, og Moroni sa til Zerahemnah: Se, Zerahemnah, vi ønsker ikke å være blodtørstige menn. Dere vet at dere er i våre hender, men vi ønsker likevel ikke å drepe dere.\n\n2 Se, vi har ikke gått til krig mot dere for å utgyte deres blod og få makt over dere, heller ikke ønsker vi å bringe noen under trelldommens åk. Men dette er den egentlige årsak til at dere har gått mot oss, ja, og dere er sinte på oss på grunn av vår religion.\n\n3 Men nå ser dere at Herren er med oss, og dere ser at han har overgitt dere i våre hender. Og nå vil jeg dere skal forstå at dette er gjort for oss på grunn av vår religion og vår tro på Kristus. Og dere forstår nå at dere ikke kan ødelegge denne vår tro.\n\n4 Nå forstår dere at dette er den sanne tro på Gud, ja, dere forstår at Gud vil støtte, forvare og bevare oss så lenge vi er trofaste mot ham og vår tro og vår religion, og Herren vil aldri tillate at vi skal bli ødelagt, bare hvis vi faller i overtredelse og fornekter vår tro.\n\n5 Og nå befaler jeg deg, Zerahemnah, i denne allmektige Guds navn – han som har styrket våre armer så vi har fått makt over dere på grunn av vår tro, på grunn av vår religion og på grunn av vår måte å tilbe på og på grunn av vår kirke, og på grunn av den hellige plikt vi har til å forsørge våre hustruer og barn, på grunn av den frihet som binder oss til våre jordeiendommer og vårt land, ja, og også på grunn av vår lydighet mot Guds hellige ord som vi skylder all vår lykke, og på grunn av alt som er oss så kjært –\n\n6 ja, og dette er ikke alt, jeg befaler dere ved all den kjærlighet dere har til livet at dere overleverer deres krigsvåpen til oss, og vi vil ikke trakte etter deres blod, men vi vil spare deres liv hvis dere vil dra bort og ikke mer gå til krig mot oss.\n\n7 Og nå, hvis dere ikke gjør dette, se, da er dere i våre hender, og jeg vil befale mine menn at de skal angripe dere og gi deres legemer dødelige sår, så dere alle blir drept. Og da skal vi se hvem som skal ha makt over dette folk, ja, vi skal se hvem som skal bli ført i trelldom.\n\n8 Og nå skjedde det at da Zerahemnah hadde hørt disse uttalelser, kom han frem og overleverte sitt sverd og sin sabel og sin bue i Moronis hender og sa til ham: Se, her er våre krigsvåpen. Vi vil overlevere dem til dere, men vi vil ikke avlegge noen ed for dere som vi vet at vi, og også våre barn, kommer til å bryte. Men ta våre krigsvåpen og la oss dra inn i villmarken, ellers vil vi beholde våre sverd, og vi vil enten omkomme eller seire.\n\n9 Se, vi er ikke av deres tro. Vi tror ikke at det er Gud som har overgitt oss i deres hender, men vi tror det er deres sluhet som har beskyttet dere mot våre sverd. Se, det er deres brystskjold og deres andre skjold som har beskyttet dere.\n\n10 Og da Zerahemnah hadde avsluttet med disse ord, leverte Moroni de sverd og krigsvåpen han hadde mottatt, tilbake til Zerahemnah og sa: Se, vi vil avslutte slaget.\n\n11 Nå kan jeg ikke tilbakekalle de ord jeg har uttalt. Derfor, så sant Herren lever, skal dere ikke dra bort hvis dere ikke avlegger ed på at dere ikke vil vende tilbake og gå til krig mot oss igjen. Ettersom dere nå er i våre hender, vil vi enten utgyte deres blod på marken, eller dere skal gå med på de betingelser som jeg har fremsatt.\n\n12 Og da Moroni hadde uttalt disse ord, tok Zerahemnah sitt sverd tilbake, og han var sint på Moroni, og han styrtet frem for å drepe Moroni. Men da han løftet sverdet, se, da slo en av Moronis soldater det til jorden, og det brakk ved håndtaket. Og han slo også Zerahemnah og fjernet hans skalp, og den falt til jorden. Og Zerahemnah trakk seg tilbake fra dem inn blant sine soldater.\n\n13 Og det skjedde at soldaten som hadde styrtet frem og som hadde skalpert Zerahemnah, tok skalpen opp fra jorden etter håret og la den på spissen av sitt sverd og holdt den frem for dem mens han sa til dem med høy røst:\n\n14 Likesom denne skalpen har falt til jorden – og det er deres øverstkommanderendes skalp – slik skal dere også falle til jorden hvis dere ikke vil overlevere deres krigsvåpen og slutte en fredspakt før dere drar bort.\n\n15 Nå var det mange som ble lamslått av redsel da de hørte disse ord og så skalpen som hang på sverdet, og mange kom frem og kastet fra seg sine krigsvåpen ved Moronis føtter og sluttet en fredspakt. Og alle som sluttet en pakt, fikk lov til å dra ut i villmarken.\n\n16 Nå skjedde det at Zerahemnah var overmåte rasende, og han oppegget resten av sine soldater til vrede og til å kjempe med større kraft mot nephittene.\n\n17 Og nå ble Moroni vred på grunn av lamanittenes gjenstridighet, derfor befalte han sine menn at de skulle angripe dem og slå dem ihjel. Og det skjedde at de begynte å slå dem ihjel, ja, og lamanittene kjempet med sine sverd av all sin kraft.\n\n18 Men se, deres nakne hud og deres bare hoder var blottlagt for nephittenes skarpe sverd. Ja, se, de ble gjennomboret og slått og falt overmåte hurtig for nephittenes sverd. Og de begynte å bli meiet ned, slik Moronis soldat hadde profetert.\n\n19 Da Zerahemnah forsto at de alle var i ferd med å bli drept, ropte han høyt til Moroni og lovet at både han og hans folk ville slutte en pakt med dem om aldri å gå til krig mot dem mer hvis de ville spare livet til dem som var igjen.\n\n20 Og det skjedde at Moroni igjen lot dødens verk opphøre blant folket. Og han tok krigsvåpnene fra lamanittene, og etter at de hadde sluttet en fredspakt med ham, fikk de lov til å dra ut i villmarken.\n\n21 Nå ble ikke deres døde talt på grunn av deres store antall, ja, antallet av deres døde var overmåte stort både på nephittenes og lamanittenes side.\n\n22 Og det skjedde at de kastet sine døde i Sidons vann, og de har drevet avgårde og er begravet i havets dyp.\n\n23 Og nephittenes, eller Moronis, hærstyrker vendte tilbake og kom til sine hus og sine jordeiendommer.\n\n24 Og slik endte det attende år av dommernes regjeringstid over Nephis folk, og slik endte Almas opptegnelse, som var skrevet på Nephis plater.\n\n", "alma 45": "Beretningen om Nephis folk og deres kriger og uoverensstemmelser i Helamans dager ifølge Helamans opptegnelse, som han førte i sine dager.\n\nOmfatter kapittel 45 til og med 62.\n\n[center][font_size=26]Kapittel 45[/font_size][/center]\n\n[i]Helaman tror Almas ord – Alma profeterer at nephittene vil bli utryddet – Han velsigner og forbanner landet – Alma kan ha blitt tatt opp ved Ånden likesom Moses – Uenigheten vokser i Kirken. Ca. 73 f.Kr.[/i]\n\n1 Se, nå skjedde det at Nephis folk var overmåte glade fordi Herren igjen hadde befridd dem fra deres fienders hender. Derfor takket de Herren sin Gud, ja, og de fastet ofte og ba ofte, og de dyrket Gud med overmåte stor glede.\n\n2 Og det skjedde i det nittende år av dommernes regjeringstid over Nephis folk at Alma kom til sin sønn Helaman og sa til ham: Tror du de ord som jeg talte til deg om de opptegnelser som har vært ført?\n\n3 Og Helaman sa til ham: Ja, jeg tror.\n\n4 Og Alma sa igjen: Tror du på Jesus Kristus, som skal komme?\n\n5 Og han sa: Ja, jeg tror alle de ord som du har talt.\n\n6 Og Alma sa til ham igjen: Vil du holde mine befalinger?\n\n7 Og han sa: Ja, jeg vil holde dine befalinger av hele mitt hjerte.\n\n8 Da sa Alma til ham: Velsignet er du, og Herren skal gi deg fremgang i dette landet.\n\n9 Men se, jeg har noe å profetere for deg, men det jeg profeterer for deg, skal du ikke gjøre kjent. Ja, det jeg profeterer for deg, skal ikke gjøres kjent før profetien er oppfylt. Derfor, skriv de ord som jeg skal si.\n\n10 Og dette er ordene: Se, jeg forstår at dette folk, nephittene, ifølge åpenbaringens ånd som er i meg, fire hundre år fra den tid Jesus Kristus skal åpenbare seg for dem, skal synke ned i vantro.\n\n11 Ja, og da skal de se kriger og pest, ja, hunger og blodsutgytelse helt til Nephis folk er utslettet.\n\n12 Ja, og dette fordi de skal synke ned i vantro og hengi seg til mørkets gjerninger og vellyst og alle slags synder. Ja, jeg sier til deg at fordi de skal synde mot så mye lys og kunnskap, ja, jeg sier til deg at den fjerde generasjon fra den tid av ikke helt skal gå bort før disse store misgjerninger skal komme.\n\n13 Og når denne store dag kommer, se, da kommer tiden meget snart da de som lever nå, eller avkommet til dem som nå regnes blant Nephis folk, ikke mer skal regnes blant Nephis folk.\n\n14 Men de som blir tilbake og ikke blir drept på denne store og forferdelige dag, skal regnes blant lamanittene og skal bli som dem, alle unntatt noen få som skal kalles Herrens disipler, og dem skal lamanittene forfølge helt til de er utslettet. Og nå, på grunn av synd skal denne profeti bli oppfylt.\n\n15 Og nå skjedde det at Alma, etter at han hadde sagt disse ting til Helaman, velsignet ham og også sine andre sønner, og han velsignet også landet for de rettferdiges skyld.\n\n16 Og han sa: Så sier Gud Herren: Forbannet skal landet være, ja, dette landet, for alle nasjoner, slekter, tungemål og folk som handler ugudelig, for de skal bli utryddet når de er helt modne. Og som jeg har sagt, så skal det skje, for dette er Guds forbannelse og velsignelse over landet, for Herren kan ikke se på synd og på noen måte samtykke i den.\n\n17 Og da Alma hadde sagt disse ord, velsignet han kirken, ja, alle dem som skulle stå fast i troen fra den tid av.\n\n18 Og da Alma hadde gjort dette, dro han ut av Zarahemlas land som om han ville dra inn i Meleks land. Og det skjedde at man aldri mer hørte noe til ham, og om hans død eller begravelse vet vi ikke noe.\n\n19 Se, dette vet vi, at han var en rettferdig mann, og det ord kom ut i kirken at han ble tatt opp av Ånden eller begravet ved Herrens hånd likesom Moses ble. Men se, Skriftene sier at Herren tok Moses til seg, og vi antar at han også har tatt Alma opp til seg i Ånden. Derfor, av denne grunn vet vi ingenting om hans død og begravelse.\n\n20 Og nå skjedde det i begynnelsen av det nittende år av dommernes regjeringstid over Nephis folk at Helaman gikk ut blant folket for å forkynne ordet for dem.\n\n21 For se, på grunn av deres kriger med lamanittene og de mange små uoverensstemmelser og forstyrrelser som hadde vært blant folket, var det nødvendig at Guds ord skulle bli forkynt blant dem, ja, og at kirken overalt skulle settes i rette orden.\n\n22 Derfor dro Helaman og hans brødre ut for å opprette kirken igjen over hele landet, ja, i hver eneste by omkring i hele det land som var i Nephis folks besittelse. Og det skjedde at de utnevnte prester og lærere i hele landet over alle menighetene.\n\n23 Og nå skjedde det at etter at Helaman og hans brødre hadde utnevnt prester og lærere over menighetene, at det oppsto uenighet blant dem, og de ville ikke lytte til Helaman og hans brødres ord.\n\n24 Men de ble stolte og var oppblåste i sine hjerter på grunn av sine meget store rikdommer. Derfor ble de rike i egne øyne og ville ikke lytte til deres ord om å vandre rettskaffent for Gud.\n\n", "alma 46": "[center][font_size=26]Kapittel 46[/font_size][/center]\n\n[i]Amalickiah benytter seg av sammensvergelse for å bli konge – Moroni heiser frihetens fane – Han samler folket så de kan forsvare sin religion – Sanne troende kalles kristne – En levning av Josef vil bli bevart – Amalickiah og frafalne flykter til Nephis land – De som ikke vil støtte frihetens sak, blir tatt av dage. Ca. 73–72 f.Kr.[/i]\n\n1 Og det skjedde at alle som ikke ville lytte til Helamans og hans brødres ord, gikk sammen mot sine brødre.\n\n2 Og se, de var overmåte vrede, og de var fast bestemt på å slå dem ihjel.\n\n3 Nå var lederen for dem som var vrede på sine brødre, en stor og sterk mann, og hans navn var Amalickiah.\n\n4 Og Amalickiah ønsket å bli konge, og de som var vrede, ønsket også at han skulle være deres konge, og de fleste av dem var underdommere i landet, og de traktet etter makt.\n\n5 Og de hadde blitt forledet av Amalickiahs smiger til å tro at hvis de ville støtte ham og innsette ham som sin konge, da ville han sette dem til å herske over folket.\n\n6 Derfor ble de overtalt av Amalickiah og vendte seg bort til tross for Helamans og hans brødres forkynnelse, ja, til tross for den overmåte store omsorg de hadde for kirken, for de var høyprester over kirken.\n\n7 Og det var mange i kirken som trodde på Amalickiahs smigrende ord, derfor vendte de seg bort fra kirken. Og på denne måten ble Nephis folks stilling overmåte usikker og farlig til tross for den store seier de hadde vunnet over lamanittene og den store glede de hadde følt fordi de ble befridd ved Herrens hånd.\n\n8 Således ser vi hvor snart menneskenes barn glemmer Herren sin Gud, ja, hvor snare de er til å begå misgjerninger og til å bli villedet av den onde.\n\n9 Ja, og vi ser også hvor stor ugudelighet én meget ugudelig mann kan forårsake blant menneskenes barn.\n\n10 Ja, vi ser at Amalickiah, fordi han var en mann som la listige planer og en mann som brukte mange smigrende ord, villedet manges hjerter til å handle ugudelig, ja, og til å forsøke å ødelegge Guds kirke og den frihetsgrunnvoll Gud hadde gitt dem, eller den velsignelse Gud hadde sendt ut over landet for de rettferdiges skyld.\n\n11 Og nå skjedde det at da Moroni, som var øverstkommanderende over nephittenes hærstyrker, fikk høre om denne uenighet, ble han sint på Amalickiah.\n\n12 Og det skjedde at han rev sin kappe i stykker, og han tok en flik av den og skrev på den: Til erindring om vår Gud, vår religion og frihet og vår fred, våre hustruer og våre barn – og han festet den til enden av en stang.\n\n13 Og han iførte seg sin hjelm og sitt brystskjold og sine skjold og spente sin rustning om sine lender, og han tok stangen som en flik av hans istykkerrevne kappe var festet til (og han kalte den frihetens fane). Og han bøyde seg til jorden, og han ba inntrengende til sin Gud om at frihetens velsignelser måtte hvile over hans brødre så lenge det fantes en flokk kristne igjen som kunne bo i landet.\n\n14 For det ble alle som virkelig trodde på Kristus, og som tilhørte Guds kirke, kalt av dem som ikke tilhørte kirken.\n\n15 Og de som tilhørte kirken, var trofaste, ja, alle som virkelig trodde på Kristus, påtok seg med glede Jesu Kristi navn, eller navnet kristne, som de ble kalt på grunn av sin tro på Kristus som skulle komme.\n\n16 Og derfor ba Moroni i denne stund om at de kristnes sak og landets frihet måtte bli begunstiget.\n\n17 Og det skjedde at da han hadde utøst sin sjel for Gud, kalte han hele landet som lå syd for landet Ødemark, ja, og hele landet fra nord til syd, et utvalgt land og et frihetens land.\n\n18 Og han sa: Gud skal visselig ikke tillate at vi som blir foraktet fordi vi påtar oss Kristi navn, skal bli tråkket ned og drept – ikke før vi bringer det over oss ved våre egne overtredelser.\n\n19 Og da Moroni hadde sagt disse ord, gikk han frem blant folket og svingte det avrevne stykket av kappen sin i luften så alle kunne se hva han hadde skrevet på det avrevne stykket, og ropte med høy røst og sa:\n\n20 Se, la alle som vil verne om denne fane i landet, komme frem i Herrens styrke og slutte en pakt om at de vil forsvare sine rettigheter og sin religion, så Gud Herren kan velsigne dem.\n\n21 Og det skjedde at da Moroni hadde uttalt disse ord, se, da kom folket løpende med sin rustning spent om sine lender, rev sine klær i stykker som et tegn eller som en pakt på at de ikke ville forsake Herren sin Gud, eller med andre ord, hvis de skulle overtre Guds befalinger eller falle i overtredelse og skamme seg over å påta seg Kristi navn, skulle Herren sønderrive dem slik de hadde revet sine klær i stykker.\n\n22 Dette var pakten de inngikk, og de kastet sine klær for Moronis føtter og sa: Vi slutter den pakt med vår Gud at vi vil la oss ødelegge likesom våre brødre i landet mot nord hvis vi faller i overtredelse. Ja, han kan kaste oss for våre fienders føtter, slik vi har kastet våre klær for dine føtter for å bli tråkket under fot hvis vi faller i overtredelse.\n\n23 Moroni sa til dem: Se, vi er en levning av Jakobs ætt, ja, vi er en levning av Josefs ætt. Josefs kjortel ble revet i mange stykker av hans brødre, ja, og se, la oss huske å holde Guds befalinger, ellers skal våre klær bli revet i stykker av våre brødre, og vi blir kastet i fengsel eller solgt eller slått ihjel.\n\n24 Ja, la oss som er en levning av Josef, bevare vår frihet. Ja, la oss huske de ord Jakob sa før han døde. For se, han så at en del av levningen av Josefs kjortel var blitt bevart og ikke var blitt ødelagt, og han sa: På samme måte som denne levning av min sønns kjortel er blitt bevart, skal også en levning av min sønns ætt bli bevart ved Guds hånd, og han skal ta den til seg, mens resten av Josefs ætt skal gå til grunne på samme måte som resten av hans kjortel.\n\n25 Se, dette bedrøver min sjel. Likevel har min sjel glede i min sønn på grunn av den del av hans ætt som Gud skal ta til seg.\n\n26 Se, dette var Jakobs ord.\n\n27 Og hvem vet om ikke resten av Josefs ætt som skal gå til grunne likesom hans kjortel, er de som har vendt seg bort fra oss? Ja, og slik skal det også gå med oss hvis vi ikke står fast i troen på Kristus.\n\n28 Og nå skjedde det at da Moroni hadde sagt disse ord, gikk han ut og sendte også bud til alle deler av landet hvor det var opprør, og samlet alle som ønsket å forsvare sin frihet, så de kunne holde stand mot Amalickiah og dem som hadde vendt seg bort og som ble kalt amalickiahitter.\n\n29 Og det skjedde at da Amalickiah så at Moronis folk var mer tallrike enn amalickiahittene, og han også forsto at hans folk tvilte på rettferdigheten av den sak som de hadde gått inn for, derfor, fordi han fryktet at han ikke ville lykkes i sitt forsøk, tok han dem av sitt folk som ville bli med ham, og dro inn i Nephis land.\n\n30 Nå syntes ikke Moroni det var nødvendig at lamanittene skulle få mer styrke, derfor tenkte han å avskjære Amalickiahs folk eller ta dem og føre dem tilbake og ta Amalickiah av dage. Ja, for han visste at han ville oppegge lamanittene til vrede mot dem og få dem til å gå i krig mot dem, og dette visste han at Amalickiah ville gjøre, så han kunne oppnå sine hensikter.\n\n31 Derfor tenkte Moroni det var nødvendig at han tok sine hærstyrker som var samlet og hadde væpnet seg og inngått en pakt om å bevare freden – og det skjedde at han tok sin hærstyrke og marsjerte med sine telt ut i villmarken for å stanse Amalickiahs fremrykning i villmarken.\n\n32 Og det skjedde at han handlet etter sitt ønske og marsjerte ut i villmarken og stanset Amalickiahs hærstyrker.\n\n33 Og det skjedde at Amalickiah flyktet med et lite antall av sine menn, og resten ble overgitt i Moronis hender og ført tilbake til Zarahemlas land.\n\n34 Nå var Moroni en mann som var utnevnt av de øverste dommere og ved folkets stemme. Derfor kunne han gjøre som han ønsket med nephittenes hærstyrker, mobilisere dem og utøve myndighet over dem.\n\n35 Og det skjedde at alle amalickiahitter som ikke ville inngå en pakt om å støtte frihetens sak så de kunne opprettholde en fri styreform, lot han bli drept, og det var bare noen få som avviste frihetspakten.\n\n36 Og det skjedde også at han lot frihetens fane bli heist på hvert eneste tårn som fantes i hele det land som var i nephittenes besittelse, og slik plantet Moroni frihetsbanneret blant nephittene.\n\n37 Og de begynte å få fred i landet igjen, og derfor bevarte de freden i landet nesten til slutten av det nittende år av dommernes regjeringstid.\n\n38 Og Helaman og høyprestene opprettholdt også orden i kirken, ja, i fire år hadde de meget fred og glede i kirken.\n\n39 Og det skjedde at det var mange som døde, faste i troen på at deres sjeler ville bli forløst av Herren, Jesus Kristus. Derfor forlot de verden i glede.\n\n40 Og det var noen som døde av feber, som til visse årstider forekom meget hyppig i landet – men ikke så mange av feber på grunn av de utmerkede egenskaper de mange planter og røtter hadde som Gud hadde beredt for å fjerne årsaken til sykdommer menneskene var utsatt for på grunn av klimatiske forhold –\n\n41 men det var mange som døde i høy alder, og de som døde i troen på Kristus, må vi nødvendigvis anta er lykkelige i ham.\n\n", "alma 47": "[center][font_size=26]Kapittel 47[/font_size][/center]\n\n[i]Amalickiah benytter seg av svik, mord og intriger for å bli lamanittenes konge – Frafalne nephitter er mer ugudelige og grusomme enn lamanittene. Ca. 72 f.Kr.[/i]\n\n1 Nå vil vi i vår opptegnelse vende tilbake til Amalickiah og dem som hadde flyktet med ham ut i villmarken. For se, han hadde tatt med seg dem som ville følge ham, og dro opp til Nephis land blant lamanittene og oppegget lamanittene til vrede mot Nephis folk, så lamanittenes konge sendte en kunngjøring ut over hele sitt land blant hele sitt folk og ba dem samle seg igjen for å gå til krig mot nephittene.\n\n2 Og det skjedde at da kunngjøringen hadde gått ut blant dem, ble de overmåte redde, ja, de var redde for å være kongen til mishag, og de var også redde for å gå til krig mot nephittene av frykt for å miste livet. Og det skjedde at de ikke ville – de fleste av dem ville ikke adlyde kongens befaling.\n\n3 Og nå skjedde det at kongen ble vred på grunn av deres ulydighet, derfor ga han Amalickiah kommandoen over den del av hærstyrken som var lydig mot hans befaling, og befalte ham å dra ut og tvinge dem til å gripe til våpen.\n\n4 Men se, det var dette Amalickiah ønsket, for han var en meget listig mann til å gjøre ondt, derfor la han en plan i sitt hjerte om å avsette lamanittenes konge.\n\n5 Og nå hadde han fått kommandoen over den del av lamanittene som sto på kongens side, og han forsøkte å vinne tillit hos dem som ikke var lydige. Derfor dro han ut til det sted som kaltes Onidah, for dit hadde alle lamanittene flyktet, for de oppdaget at hærstyrken kom, og da de trodde at den kom for å drepe dem, flyktet de til Onidah, til våpenplassen.\n\n6 Og de hadde utnevnt en mann til å være deres konge og leder, for de hadde gjort seg opp sin mening og var fast bestemt på ikke å la seg tvinge til å gå mot nephittene.\n\n7 Og det skjedde at de hadde samlet seg på toppen av fjellet som ble kalt Antipas, og der forberedte de seg til kamp.\n\n8 Nå hadde ikke Amalickiah tenkt å kjempe mot dem slik kongen hadde befalt, men se, han hadde til hensikt å vinne tillit hos lamanittenes hærstyrker, så han kunne stille seg i spissen for dem og avsette kongen og ta riket i besittelse.\n\n9 Og se, det skjedde at han lot sin hærstyrke slå opp teltene sine i dalen som lå like i nærheten av fjellet Antipas.\n\n10 Og det skjedde at han om natten i all hemmelighet sendte et bud til fjellet Antipas med ønske om at han som ledet dem som var oppe i fjellet, og hvis navn var Lehonti, skulle komme ned til foten av fjellet, for han ønsket å tale med ham.\n\n11 Og det skjedde at da Lehonti mottok budskapet, våget han ikke å gå ned til foten av fjellet. Og det skjedde at Amalickiah sendte bud for annen gang med ønske om at han skulle komme ned, og det skjedde at Lehonti ikke ville, og han sendte bud for tredje gang.\n\n12 Og det skjedde at da Amalickiah forsto at han ikke kunne få Lehonti til å komme ned fra fjellet, gikk han opp i fjellet nesten til Lehontis leir, og for fjerde gang sendte han bud til Lehonti med ønske om at han skulle komme ned, og at han skulle ta sine livvakter med seg.\n\n13 Og det skjedde at da Lehonti hadde kommet ned til Amalickiah med sine livvakter, ville Amalickiah at han skulle komme ned med sin hærstyrke om natten og omringe de menn i deres leir som kongen hadde gitt ham kommandoen over, og at han ville overgi dem i Lehontis hender hvis han ville gjøre ham (Amalickiah) til nestkommanderende over hele hærstyrken.\n\n14 Og det skjedde at Lehonti kom ned med sine menn og omringet Amalickiahs menn så de, før de våknet ved daggry, var omringet av Lehontis hærstyrker.\n\n15 Og det skjedde at da de så at de var omringet, ba de Amalickiah inntrengende om å la dem slå seg sammen med sine brødre så de ikke ble drept. Nå var det nettopp dette Amalickiah ønsket.\n\n16 Og det skjedde at han overga sine menn, stikk i strid med kongens befaling. Nå var det nettopp dette Amalickiah ønsket så han kunne gjennomføre sine planer om å avsette kongen.\n\n17 Nå hadde lamanittene den skikk at hvis deres øverste leder ble drept, ble den nest øverste leder valgt til å være deres øverste leder.\n\n18 Og det skjedde at Amalickiah lot en av sine tjenere gi Lehonti gift, litt om gangen, så han døde.\n\n19 Da nå Lehonti var død, valgte lamanittene Amalickiah til sin leder og øverstkommanderende.\n\n20 Og det skjedde at Amalickiah marsjerte med sine hærstyrker (for han hadde oppnådd det han ønsket) til Nephis land, til byen Nephi, som var hovedstad.\n\n21 Og kongen og hans livvakter gikk ut for å møte ham, for han trodde at Amalickiah hadde utført hans befaling og at Amalickiah hadde samlet en så stor hærstyrke for å gå til krig mot nephittene.\n\n22 Men se, da kongen kom ut for å møte Amalickiah, lot han sine tjenere gå frem for å møte kongen. Og de gikk frem og bøyde seg for kongen og lot som de viste ham respekt på grunn av hans storhet.\n\n23 Og det skjedde at kongen rakte ut sin hånd for at de skulle reise seg opp, slik skikken var hos lamanittene som tegn på fred, en skikk de hadde tatt fra nephittene.\n\n24 Og det skjedde at da den første hadde reist seg opp fra marken, se, da dolket han kongen i hjertet, og han falt til jorden.\n\n25 Da flyktet kongens tjenere, og Amalickiahs tjenere ropte og sa:\n\n26 Se, kongens tjenere dolket ham i hjertet, og han har falt og de har flyktet. Kom og se.\n\n27 Og det skjedde at Amalickiah ga sine hærstyrker ordre om å rykke frem for å se hva som hadde skjedd med kongen. Og da de kom frem til stedet og fant kongen liggende i sitt blod, lot Amalickiah som han var rasende og sa: Dra ut alle som elsket kongen, og forfølg hans tjenere så de kan bli drept.\n\n28 Og det skjedde at alle som elsket kongen, da de hørte disse ord, dro ut og forfulgte kongens tjenere.\n\n29 Da kongens tjenere så at de ble forfulgt av en hærstyrke, ble de redde igjen og flyktet ut i villmarken og kom over til Zarahemlas land og slo seg sammen med Ammons folk.\n\n30 Og hærstyrken som forfulgte dem, vendte tilbake etter å ha oppgitt forfølgelsen. Og derfor, ved sitt bedrageri vant Amalickiah folkets hjerter.\n\n31 Og det skjedde at han neste dag dro inn i byen Nephi med sine hærstyrker og tok byen i besittelse.\n\n32 Og nå skjedde det at da dronningen fikk høre at kongen var drept – for Amalickiah hadde sendt et bud til dronningen for å fortelle henne at kongen hadde blitt drept av sine tjenere, at han hadde forfulgt dem med sin hærstyrke, men til ingen nytte, og at de hadde greid å flykte –\n\n33 derfor, da dronningen hadde mottatt denne beskjeden, sendte hun bud til Amalickiah og ba ham spare byens befolkning, og hun ønsket også at han skulle komme inn til henne, og hun ønsket også at han skulle ta med seg vitner som kunne vitne om kongens død.\n\n34 Og det skjedde at Amalickiah tok med seg den samme tjeneren som hadde drept kongen, og alle de andre som var med ham, og gikk inn til dronningen der hvor hun satt. Og de vitnet alle for henne om at kongen ble drept av sine egne tjenere, og de sa også: De har jo flyktet, vitner ikke det mot dem? Og slik fjernet de dronningens tvil med hensyn til kongens død.\n\n35 Og det skjedde at Amalickiah innyndet seg hos dronningen, og tok henne til hustru, og derfor, ved sitt bedrageri og ved sine listige tjeneres hjelp, tilegnet han seg riket, ja, han ble anerkjent som konge over hele landet, blant hele det lamanittiske folk, som besto av lamanitter og lemuelitter og ismaelitter og alle som hadde vendt seg bort fra nephittene, fra Nephis regjeringstid og ned til denne tid.\n\n36 Nå hadde disse frafalne fått den samme undervisning og den samme opplæring som nephittene, ja, de var blitt undervist og gitt den samme kunnskap om Herren. Likevel er det forunderlig å se at ikke lenge etter at de brøt ut, ble de mer forherdet og ubøyelige og villere, mer ugudelige og grusomme enn lamanittene. De lot seg beruse av lamanittenes tradisjoner og henga seg til dovenskap og allslags vellyst, ja, de glemte fullstendig Herren sin Gud.\n\n", "alma 48": "[center][font_size=26]Kapittel 48[/font_size][/center]\n\n[i]Amalickiah oppegger lamanittene mot nephittene – Moroni forbereder sitt folk til å forsvare de kristnes sak – Han fryder seg over frihet og uavhengighet og er en mektig Guds mann. Ca. 72 f.Kr.[/i]\n\n1 Og nå skjedde det at så snart Amalickiah hadde tatt makten i riket, begynte han å påvirke lamanittenes hjerter mot Nephis folk, ja, han utpekte menn til å tale til lamanittene fra deres tårn – mot nephittene.\n\n2 Og slik påvirket han deres hjerter mot nephittene, ja, i den grad at da han i slutten av det nittende år av dommernes regjeringstid hadde gjennomført sine planer så langt og hadde blitt gjort til konge over lamanittene, søkte han også å regjere over hele landet, ja, og over alt folket som var i landet, både nephittene og lamanittene.\n\n3 Derfor hadde han gjennomført sin plan, for han hadde forherdet lamanittenes hjerter og forblindet deres sinn og oppegget dem til vrede i den grad at han hadde samlet en tallrik hærskare for å gå til kamp mot nephittene.\n\n4 For på grunn av sitt folks store antall var han fast bestemt på å vinne over nephittene og bringe dem i trelldom.\n\n5 Og derfor utnevnte han zoramitter til hærførere, for de var best kjent med nephittenes styrke og deres tilfluktssteder og deres byers svakeste punkter. Derfor utnevnte han dem til hærførere over sine styrker.\n\n6 Og det skjedde at de tok med seg sitt utstyr og rykket frem mot Zarahemlas land gjennom villmarken.\n\n7 Og det skjedde at mens Amalickiah på denne måten hadde grepet til seg makten ved svik og bedrageri, hadde Moroni på sin side beredt folkets sinn til å være trofaste mot Herren sin Gud.\n\n8 Ja, han hadde forsterket nephittenes hærstyrker og bygget små festninger eller tilfluktssteder, kastet opp jordvoller rundt omkring sine styrker, og han hadde også bygget stenmurer omkring dem, omkring deres byer og ved landets grenser, ja, omkring hele landet.\n\n9 Og i deres svakeste festningsverker plasserte han det største antall menn. Og slik styrket og befestet han det land som var i nephittenes besittelse.\n\n10 Og slik forberedte han seg på å forsvare deres frihet, deres jordeiendommer, deres hustruer og deres barn og deres fred, så de kunne leve for Herren sin Gud, og så de kunne bevare det som deres fiender kalte de kristnes sak.\n\n11 Og Moroni var en sterk og en mektig mann, han var en mann med en fullkommen forståelse, ja, en mann som ikke fant behag i blodsutgytelse, en mann hvis sjel gledet seg over at landet var fritt og uavhengig, og at brødrene var fri for trelldom og slaveri,\n\n12 ja, en mann hvis hjerte svulmet av takknemlighet til sin Gud for de mange privilegier og velsignelser han skjenket folket, en mann som arbeidet overmåte iherdig for sitt folks velferd og trygghet.\n\n13 Ja, og han var en mann som var fast i troen på Kristus, og han hadde sverget en ed at han ville forsvare sitt folk, sine rettigheter og sitt land og sin religion, selv om det skulle kreve hans blod.\n\n14 Nå var nephittene opplært til å forsvare seg mot sine fiender, ja, til blodsutgytelse om nødvendig. Ja, og de var også opplært til aldri å skade noen, ja, til aldri å løfte sverdet unntatt mot en fiende, unntatt for å forsvare sitt liv.\n\n15 Og det var deres tro at hvis de gjorde dette, ville Gud la det gå dem vel i landet, eller med andre ord, hvis de trofast holdt Guds bud, ville han la det gå dem vel i landet, ja, ville advare dem så de kunne flykte eller forberede seg til krig i forhold til den fare de befant seg i,\n\n16 og også at Gud ville la dem få vite hvor de skulle dra for å forsvare seg mot sine fiender, og ved å gjøre det, ville Herren befri dem. Og dette var Moronis tro, og hans hjerte frydet seg, ikke ved å utgyte blod, men ved å gjøre godt, ved å bevare sitt folk, ja, ved å holde Guds bud, ja, og motstå misgjerning.\n\n17 Ja, sannelig, sannelig sier jeg til dere at hvis alle mennesker hadde vært og var og alltid ville være som Moroni, se, da ville helvetes krefter ha blitt rystet for evig, ja, djevelen ville aldri ha makt over menneskenes barns hjerter.\n\n18 Se, han var en mann likesom Ammon, Mosiahs sønn, ja, også som Mosiahs øvrige sønner, ja, og Alma og hans sønner også, for de var alle Guds menn.\n\n19 Se, Helaman og hans brødre tjente folket like mye som Moroni, for de forkynte Guds ord, og de døpte til omvendelse alle mennesker som ville lytte til deres ord.\n\n20 Og derfor gikk de frem, og folket ydmyket seg på grunn av deres ord, ja, så de ble rikt begunstiget av Herren. Og derfor var de fri for innbyrdes kriger og stridigheter, ja, i et tidsrom av fire år.\n\n21 Men som jeg har sagt, i slutten av det nittende år, ja, til tross for at de selv hadde fred iblant seg, ble de, meget mot sin vilje, tvunget til å kjempe mot sine brødre, lamanittene.\n\n22 Ja, når alt kom til alt, gikk det faktisk mange år før deres kriger mot lamanittene opphørte, til tross for deres store uvilje.\n\n23 Nå var de bedrøvet fordi de måtte gripe til våpen mot lamanittene, for de fant ikke behag i blodsutgytelse. Ja, og dette var ikke alt. De var bedrøvet over å være det redskap som sendte så mange av deres brødre ut av denne verden og inn i en evig verden – uforberedt på å møte sin Gud.\n\n24 Likevel kunne de ikke finne seg i å ofre sine liv så deres hustruer og deres barn ble slaktet ned med barbarisk råskap av dem som en gang hadde vært deres brødre, ja, og hadde falt fra deres kirke og hadde forlatt dem og hadde dratt ut for å drepe dem ved å slutte seg til lamanittene.\n\n25 Ja, de kunne ikke tåle at deres brødre skulle glede seg over nephittenes blod så lenge det fantes noen som holdt Guds bud, for Herren hadde gitt det løfte at hvis de ville holde hans bud, skulle det gå dem vel i landet.\n\n", "alma 49": "[center][font_size=26]Kapittel 49[/font_size][/center]\n\n[i]De fremstormende lamanitter greier ikke å innta de befestede byene Ammonihah og Noah – Amalickiah forbanner Gud og sverger at han skal drikke Moronis blod – Helaman og hans brødre fortsetter å styrke Kirken. Ca. 72 f.Kr.[/i]\n\n1 Og nå skjedde det i den ellevte måned av det nittende år, på den tiende dag i måneden, at man så lamanittenes hærstyrker nærme seg Ammonihahs land.\n\n2 Og se, byen hadde blitt bygget opp igjen, og Moroni hadde stasjonert en hæravdeling ved bygrensen, og de hadde kastet opp jordvoller rundt omkring for å beskytte seg mot lamanittenes piler og stener, for se, de kjempet med stener og med piler.\n\n3 Se, jeg sa at byen Ammonihah hadde blitt bygget opp igjen, ja, jeg sier til dere at den var delvis bygget opp igjen. Og fordi lamanittene en gang hadde ødelagt den på grunn av folkets misgjerninger, trodde de at den nok en gang ville være et lett bytte for dem.\n\n4 Men se, hvor stor var ikke deres fortvilelse, for se, nephittene hadde gravet opp en jordvoll omkring seg som var så høy at lamanittene ikke kunne kaste sine stener og skyte sine piler på dem med noen virkning. Heller ikke kunne de angripe dem unntatt gjennom inngangen.\n\n5 Nå var lamanittenes hærførere denne gang overmåte forbauset over hvor kloke nephittene hadde vært til å forberede steder hvor de kunne forskanse seg.\n\n6 Nå hadde lamanittenes ledere trodd, ja, de trodde at de på grunn av sitt store antall skulle få anledning til å angripe dem slik de hittil hadde gjort. Ja, og de hadde også utstyrt seg med skjold og med brystskjold, og de hadde også utstyrt seg med klær av skinn, ja, meget tykke klær for å dekke sin nakenhet.\n\n7 Og fordi de hadde forberedt seg på denne måten, trodde de at de med letthet kunne overmanne sine brødre og bringe dem i trelldom eller slå dem ihjel og slakte dem ned etter eget forgodtbefinnende.\n\n8 Men se, til deres umåtelig store forbauselse var de forberedt til å ta imot dem på en måte som aldri før hadde vært kjent blant Lehis barn. De var nå beredt til å kjempe mot lamanittene etter de instruksjoner Moroni ga dem.\n\n9 Og det skjedde at lamanittene, eller amalickiahittene, var overmåte forbauset over hvordan de hadde gjort sine krigsforberedelser.\n\n10 Dersom nå kong Amalickiah hadde kommet ned fra Nephis land i spissen for sin hærstyrke, ville han kanskje ha latt lamanittene angripe nephittene i byen Ammonihah, for se, han hadde ingen respekt for sitt folks blod.\n\n11 Men se, Amalickiah kom ikke ned for å kjempe selv, og hans hærførere våget ikke å angripe nephittene i byen Ammonihah, for Moroni hadde forandret nephittenes måte å gå frem på så mye at lamanittene ble oppgitt over deres tilbaketrukne stillinger, og de kunne ikke angripe dem.\n\n12 Derfor vendte de tilbake til villmarken og tok med seg alt sitt utstyr og marsjerte mot landet Noah, da de antok at det var det nest beste sted de kunne angripe nephittene.\n\n13 For de visste ikke at Moroni hadde befestet, eller hadde bygget festninger hvor de kunne forskanse seg, i hver eneste by omkring i hele landet. Derfor rykket de frem mot landet Noah med en fast beslutning, ja, deres hærførere gikk frem og avla ed på at de ville utrydde folket i denne byen.\n\n14 Men se, til deres store forbauselse var byen Noah, som hittil hadde vært et svakt sted, nå blitt sterk ved Moronis hjelp, ja, den overgikk til og med byen Ammonihah i styrke.\n\n15 Og se, dette var klokt av Moroni, for han hadde antatt at de ville bli skremt ved byen Ammonihah, og da byen Noah hittil hadde vært den svakeste del av landet, ville de derfor marsjere dit for å kjempe. Og på denne måten gikk det som han ønsket.\n\n16 Og se, Moroni hadde utnevnt Lehi til hærfører for mennene i denne byen, og det var den samme Lehi som kjempet mot lamanittene i dalen øst for elven Sidon.\n\n17 Og se, nå skjedde det at da lamanittene oppdaget at det var Lehi som hadde kommandoen i byen, ble de oppgitt igjen, for de var overmåte redde for Lehi. Likevel hadde deres hærførere sverget med en ed at de ville angripe byen, derfor rykket de frem med sine styrker.\n\n18 Men se, lamanittene kunne ikke komme inn i festningene hvor de hadde forskanset seg, noen annen vei enn gjennom inngangen. På grunn av den høye jordvollen som var blitt kastet opp og den dype grøften som var blitt gravet omkring, kunne de bare komme inn gjennom inngangen.\n\n19 Og derfor var nephittene beredt til å drepe alle som forsøkte å klatre opp for å komme inn i festningen en annen vei, ved å kaste stener og skyte piler mot dem.\n\n20 Derfor var de beredt, ja, en gruppe av deres sterkeste menn var beredt med sine sverd og sine slynger til å slå ned alle som forsøkte å komme inn gjennom inngangen til det sted hvor de hadde forskanset seg, og slik var de beredt til å forsvare seg mot lamanittene.\n\n21 Og det skjedde at lamanittenes befalingsmenn førte sine avdelinger i stilling foran inngangen og begynte å kjempe mot nephittene for å komme inn dit hvor de hadde forskanset seg. Men se, gang på gang ble de drevet tilbake og ble slaktet ned i et enormt antall.\n\n22 Da de nå forsto at de ikke kunne overmanne nephittene ved inngangen, begynte de å rive ned deres jordvoller for å lage en passasje inn til deres hærstyrker så de kunne kjempe på like vilkår. Men se, da de forsøkte dette, ble de meiet ned av stener og piler som ble slynget mot dem, og istedenfor å fylle grøftene deres ved å rive ned jordvollene, ble de delvis fylt av deres døde og sårede legemer.\n\n23 Derfor hadde nephittene all makt over sine fiender, og slik forsøkte lamanittene å drepe nephittene inntil alle deres hærførere var blitt slått ihjel. Ja, over tusen lamanitter var drept, mens derimot ikke en eneste én av nephittene var drept.\n\n24 Det var omtrent femti som var såret, som hadde vært utsatt for lamanittenes piler ved inngangen, men de var beskyttet av sine skjold og sine brystskjold og sine hjelmer, derfor var de såret i benene, mange svært alvorlig.\n\n25 Og det skjedde at da lamanittene så at alle deres hærførere var drept, flyktet de ut i villmarken. Og det skjedde at de vendte tilbake til Nephis land for å fortelle sin konge, Amalickiah, som var nephitt av fødsel, om sitt store tap.\n\n26 Og det skjedde at han ble overmåte vred på sine folk fordi han ikke hadde fått sitt ønske oppfylt med hensyn til nephittene, han hadde ikke greid å bringe dem under trelldommens åk.\n\n27 Ja, han var overmåte rasende, og han forbannet Gud og Moroni også, og sverget med en ed at han ville drikke hans blod, og dette fordi Moroni hadde holdt Guds bud ved å gjøre forberedelser for å beskytte sitt folk.\n\n28 Og det skjedde at Nephis folk på sin side takket Herren sin Gud for hans makeløse kraft til å fri dem ut av deres fienders hender.\n\n29 Og slik endte det nittende år av dommernes regjeringstid over Nephis folk.\n\n30 Ja, og det var sammenhengende fred blant dem og overmåte stor fremgang i kirken på grunn av den aktpågivenhet og iver de viste Guds ord, som ble forkynt for dem av Helaman og Shiblon og Corianton og Ammon og hans brødre, ja, og av alle som hadde blitt ordinert ved Guds hellige orden, var døpt til omvendelse og sendt ut for å forkynne blant folket.\n\n", "alma 50": "[center][font_size=26]Kapittel 50[/font_size][/center]\n\n[i]Moroni befester nephittenes landområder – De bygger mange nye byer – Nephittene ble rammet av kriger og ødeleggelser når de var ugudelige og avskyelige – Morianton og hans opprørere blir beseiret av Teancum – Nephihah dør, og hans sønn, Pahoran, overtar dommersetet. Ca. 72–67 f.Kr.[/i]\n\n1 Og nå skjedde det at Moroni ikke sluttet å forberede seg til krig, eller å forsvare sitt folk mot lamanittene, for i begynnelsen av det tyvende år av dommernes regjeringstid lot han sine hærstyrker begynne å grave opp jordvoller omkring alle byer i hele det land som var i nephittenes besittelse.\n\n2 Og øverst på disse jordvollene lot han legge tømmerstokker, ja, han bygget tømmerforskansninger i mannshøyde omkring byene.\n\n3 Og han sørget for at det ovenpå disse tømmerforskansningene ble bygget en spiss palisade – den ble bygget ovenpå tømmerforskansningen, og den var sterk og høy.\n\n4 Og han sørget for at det ble reist tårn hvor man kunne se over denne palisaden, og han sørget for at det ble bygget trygge steder i disse tårnene så lamanittenes stener og piler ikke kunne skade dem.\n\n5 Og de ble opplært så de kunne kaste stener fra toppen av dem, ifølge sitt ønske og sin styrke, og slå ihjel dem som forsøkte å nærme seg byens murer.\n\n6 På denne måten bygget Moroni sterke forsvarsstillinger rundt hver eneste by i hele landet, så de kunne holde stand mot sine fiender når de kom.\n\n7 Og det skjedde at Moroni lot sine styrker dra ut i villmarken i øst, ja, de dro ut og drev alle lamanittene som var i villmarken i øst, inn i deres egne landområder som lå syd for Zarahemlas land.\n\n8 Og Nephis land strakte seg i rett linje fra havet i øst til havet i vest.\n\n9 Og det skjedde at da Moroni hadde drevet alle lamanittene ut av villmarken i øst, som lå nord for de landområder de selv var i besittelse av, sørget han for at de innbyggere som var i Zarahemlas land og i landet omkring, dro ut til villmarken i øst, ja, helt ut til havet, for å ta landet i besittelse.\n\n10 Og han utplasserte også styrker i det område i syd som grenset til deres besittelser, og lot dem bygge festningsverker så de kunne beskytte sine styrker og sitt folk mot fienden.\n\n11 Og slik fjernet han lamanittene fra alle deres sterke forsvarsstillinger i villmarken i øst, ja, også i vest, og han befestet grenselinjen mellom nephittene og lamanittene, mellom Zarahemlas land og Nephis land, fra havet i vest og forbi elven Sidons utspring. Nephittene var altså i besittelse av hele landet i nord, ja, av hele det land som lå nord for landet Overflod – så langt som de ønsket.\n\n12 Slik forsøkte Moroni med sine hærstyrker, som vokste for hver dag på grunn av den forsikring om beskyttelse som hans arbeide ga dem, å stenge lamanittenes styrke og makt ute fra de landområder de var i besittelse av, så de ikke skulle ha noen makt over deres landområder.\n\n13 Og det skjedde at nephittene begynte å legge grunnvollen til en by. Og de kalte byen Moroni, og den lå ved havet i øst, og den grenset i syd til lamanittenes besittelser.\n\n14 Og de begynte også å legge grunnvollen til en by mellom byen Moroni og byen Aaron på grensen mellom Aaron og Moroni, og de kalte byen, eller landet, Nephihah.\n\n15 Og de begynte også i samme år å bygge mange byer i nord, én av dem, som de kalte Lehi, ble bygget på en spesiell måte og lå ute ved havet i nord.\n\n16 Og slik endte det tyvende år.\n\n17 Og under disse gunstige omstendigheter levde Nephis folk i begynnelsen av det en og tyvende år av dommernes regjeringstid over Nephis folk.\n\n18 Og det gikk dem overmåte vel, og de ble overmåte rike, ja, og de formerte seg og ble sterke i landet.\n\n19 Og således ser vi hvor barmhjertig og rettferdig Herren alltid er når det gjelder å oppfylle alle sine ord til menneskenes barn, ja, vi ser nå at de ord som han talte til Lehi er gått i oppfyllelse, og de lød:\n\n20 Velsignet er du og dine barn, og de skal bli velsignet, og det skal gå dem vel i landet i den grad de holder mine bud. Men husk at i den grad de ikke vil holde mine bud, skal de bli avskåret fra Herrens nærhet.\n\n21 Og vi ser at disse løfter har gått i oppfyllelse for Nephis folk, for det har vært deres uenighet og deres stridigheter, ja, deres mord og deres plyndring, deres avgudsdyrkelse, deres horlevnet og deres avskyeligheter innbyrdes som har bragt deres kriger og deres ødeleggelse over dem.\n\n22 Og de som var trofaste i å holde Herrens befalinger, ble alltid befridd, mens tusener av deres ugudelige brødre ble overgitt til trelldom eller til å omkomme ved sverdet eller til å synke ned i vantro og blande seg med lamanittene.\n\n23 Men se, siden Nephis dager har det aldri vært noen lykkeligere tid blant Nephis folk enn i Moronis dager, ja, nettopp i denne tid, i det en og tyvende år av dommernes regjeringstid.\n\n24 Og det skjedde at det to og tyvende år av dommernes regjeringstid også endte i fred, ja, og det tre og tyvende år også.\n\n25 Og det skjedde at i begynnelsen av det fire og tyvende år av dommernes regjeringstid ville det også ha vært fred blant Nephis folk om det ikke hadde vært for en strid som fant sted blant dem om landet Lehi og landet Morianton, som grenset til Lehi og som begge lå ute ved havet.\n\n26 For se, det folk som bodde i landet Morianton, gjorde krav på en del av landet Lehi, derfor oppsto det en heftig strid mellom dem som endte med at Moriantons folk grep til våpen mot sine brødre, og de var fast bestemt på å slå dem ihjel ved sverdet.\n\n27 Men se, det folk som var i besittelse av landet Lehi, flyktet til Moronis leir og ba ham om hjelp, for se, de hadde ikke urett.\n\n28 Og det skjedde at da Moriantons folk, som ble ledet av en mann ved navn Morianton, oppdaget at Lehis folk hadde flyktet til Moronis leir, ble de overmåte redde for at Moronis hærstyrke skulle angripe dem og drepe dem.\n\n29 Derfor overtalte Morianton dem til å flykte til landet i nord som var dekket av store innsjøer, og ta dette landet i besittelse.\n\n30 Og se, de ville ha gjennomført denne planen (noe som ville ha vært meget beklagelig), men se, Morianton var en meget hissig mann, derfor ble han sint på en av sine tjenestepiker, og han overfalt henne og slo henne meget.\n\n31 Og det skjedde at hun flyktet og kom over til Moronis leir og fortalte Moroni alt om hva som hadde skjedd, og også at de hadde til hensikt å flykte til landet i nord.\n\n32 Se, nå var folket i landet Overflod – eller rettere sagt Moroni – redd for at de ville lytte til Moriantons ord og forene seg med hans folk, så han kom i besittelse av disse deler av landet, noe som ville være begynnelsen til alvorlige konsekvenser for Nephis folk, ja, konsekvenser som ville føre til at de mistet sin frihet.\n\n33 Derfor sendte Moroni en fullt utrustet hæravdeling for å avskjære Moriantons folk og stanse deres flukt til landet i nord.\n\n34 Og det skjedde at de ikke greide å avskjære dem før de var kommet til grensen av landet Ødemark, og der stanset de dem ved det trange pass ved havet som førte inn i landet mot nord, ja, ved havet mot vest og mot øst.\n\n35 Og det skjedde at den hærstyrke som var sendt av Moroni, og som ble ledet av en mann ved navn Teancum, møtte Moriantons folk. Og Moriantons folk var så ubøyelige (for de var blitt inspirert av hans ugudelighet og hans smigrende ord) at det kom til kamp mellom dem. Og i denne kampen drepte Teancum Morianton og seiret over hans hærstyrke og tok dem til fange og vendte tilbake til Moronis leir. Og slik endte det fire og tyvende år av dommernes regjeringstid over Nephis folk.\n\n36 Og slik ble Moriantons folk ført tilbake, og da de hadde sluttet en pakt og hadde lovet å holde fred, ble de ført tilbake til Moriantons land, hvor de slo seg sammen med Lehis folk, og de fikk også tilbake sine jordeiendommer.\n\n37 Og det skjedde at i det samme år som freden ble gjenopprettet for Nephis folk, døde den andre øverste dommer, Nephihah, og han hadde vandret helt uklanderlig for Gud mens han satt på dommersetet.\n\n38 Likevel hadde han avslått overfor Alma å overta de opptegnelser og andre ting som, av Alma og hans fedre, ble betraktet som meget hellige. Derfor hadde Alma overlatt dem til sin sønn Helaman.\n\n39 Se, det skjedde at Nephihahs sønn ble utnevnt til å sitte på dommersetet i sin fars sted, ja, han ble utnevnt til øverste dommer og guvernør over folket med en ed og en hellig ordinans, for å dømme rettferdig og bevare folkets fred og frihet, og for å innrømme dem deres hellige rettigheter til å tilbe Herren sin Gud, ja, for å støtte og forsvare Guds sak alle sine dager, og for å straffe de ugudelige for deres forbrytelser.\n\n40 Se, hans navn var Pahoran, og Pahoran overtok dommersetet etter sin far og begynte sin regjeringstid over Nephis folk i slutten av det fire og tyvende år.\n\n", "alma 51": "[center][font_size=26]Kapittel 51[/font_size][/center]\n\n[i]Kongemenn forsøker å forandre loven og innsette en konge – Pahoran og frimennene støttes av folkets stemme – Moroni tvinger kongemennene til enten å forsvare sitt land eller bli drept – Amalickiah og lamanittene erobrer mange befestede byer – Teancum slår tilbake lamanittenes invasjon og dreper Amalickiah i hans telt. Ca. 67–66 f.Kr.[/i]\n\n1 Og nå skjedde det i begynnelsen av det fem og tyvende år av dommernes regjeringstid over Nephis folk at de hadde opprettet fred mellom Lehis folk og Moriantons folk om deres landområder, og de hadde begynt det fem og tyvende år i fred.\n\n2 Likevel greide de ikke å bevare en fullstendig fred i landet lenge. For folket begynte å strides om den øverste dommer Pahoran, for se, det var en del av folket som ønsket at noen få bestemte deler av loven skulle bli forandret.\n\n3 Men se, Pahoran ville ikke forandre loven eller tillate at loven ble forandret. Derfor lyttet han ikke til dem som hadde gitt uttrykk for sin mening og hadde søkt om å få loven forandret.\n\n4 Derfor, de som ønsket at loven skulle bli forandret, ble sinte på ham og ønsket ikke at han lenger skulle være landets øverste dommer. Derfor oppsto det en heftig strid om saken, men den førte ikke til blodsutgytelse.\n\n5 Og det skjedde at de som ønsket at Pahoran skulle avsettes fra dommersetet, ble kalt kongemenn, for de ønsket at loven skulle forandres slik at den frie styreform ble avskaffet og en konge innsatt i landet.\n\n6 Og de som ønsket at Pahoran fortsatt skulle være øverste dommer i landet, kalte seg frimenn. Og slik var splittelsen blant dem, for frimennene hadde sverget eller sluttet en pakt om å forsvare sine rettigheter og de privilegier deres religion ga dem gjennom en fri styreform.\n\n7 Og det skjedde at dette stridsspørsmålet ble avgjort ved folkets stemme. Og det skjedde at folkets stemme gikk i favør av frimennene så Pahoran fikk beholde dommersetet. Dette skapte stor glede blant Pahorans brødre og også blant mange av de frihetselskende folk, for de bragte også kongemennene til taushet så de ikke våget å opponere, men ble tvunget til å forsvare frihetens sak.\n\n8 Nå var de som ønsket seg en konge, av høy byrd, og de traktet etter å bli konger. Og de ble støttet av dem som søkte å få makt og myndighet over folket.\n\n9 Men se, for Nephis folk var dette et vanskelig tidspunkt for slike stridigheter, for se, Amalickiah hadde igjen oppegget lamanittenes hjerter mot nephittene, og han samlet soldater fra alle deler av sitt land og væpnet dem og forberedte seg til krig med all flid, for han hadde sverget å drikke Moronis blod.\n\n10 Men vi skal se at det løfte han hadde avgitt, var forhastet. Likevel forberedte han seg selv og sine hærstyrker til å gå i krig mot nephittene.\n\n11 Nå var ikke hans hærstyrker så store som de hittil hadde vært, på grunn av de mange tusen som var blitt drept av nephittene. Men til tross for deres store tap hadde Amalickiah greid å samle en forbausende stor hærstyrke, og derfor var han ikke redd for å komme ned til Zarahemlas land.\n\n12 Ja, til og med Amalickiah selv kom ned i spissen for lamanittene. Og dette skjedde i det fem og tyvende år av dommernes regjeringstid og samtidig med at de var i ferd med å løse stridsspørsmålet om den øverste dommer, Pahoran.\n\n13 Og det skjedde at da de menn som ble kalt kongemenn, fikk høre at lamanittene kom ned for å kjempe mot dem, ble de glade i sine hjerter, og de nektet å gripe til våpen, for de var så sinte på den øverste dommer og også på det frihetselskende folk at de ikke ville gripe til våpen for å forsvare sitt land.\n\n14 Og det skjedde at da Moroni ble oppmerksom på dette og også forsto at lamanittene strømmet inn over landets grenser, ble han overmåte vred fordi det folk han hadde strevd så flittig for å beskytte, var så gjenstridig. Ja, han ble overmåte vred, og hans sjel ble fylt av vrede mot dem.\n\n15 Og det skjedde at han sendte en ansøkning, som folket hadde stemt over, til landets guvernør og ønsket at han skulle lese den og gi ham (Moroni) myndighet til å tvinge disse frafalne til enten å forsvare sitt land eller bli drept.\n\n16 For hans første tanke var å bringe slik strid og uenighet blant folket til opphør, for se, hittil hadde det vært årsaken til all deres ødeleggelse. Og det skjedde at den ble innvilget ifølge folkets stemme.\n\n17 Og det skjedde at Moroni befalte at hans hærstyrke skulle gå mot disse kongemenn for å knekke deres stolthet og deres hovmod og jevne dem med jorden hvis de ikke ville gripe til våpen og støtte frihetens sak.\n\n18 Og det skjedde at hæravdelingene rykket frem mot dem, og de knekket deres stolthet og deres hovmod, så da de løftet sine krigsvåpen for å kjempe mot Moronis menn, ble de hugget ned og jevnet med jorden.\n\n19 Og det skjedde at det var fire tusen av disse opprørerne som ble hugget ned med sverdet, og de av deres ledere som ikke ble drept i kamp, ble tatt og kastet i fengsel, for da var det ikke tid til rettsforhandlinger.\n\n20 Og resten av disse opprørerne ville heller marsjere under frihetsbanneret enn å bli slått til jorden av sverdet, og de ble tvunget til å heise frihetens fane fra sine tårn og i sine byer og til å gripe til våpen for å forsvare sitt land.\n\n21 Og slik gjorde Moroni ende på disse kongemenn så ingen mer var kjent under navnet kongemenn, og slik gjorde han ende på gjenstridighet og stolthet hos dem som hevdet at de var av edel byrd. Men de ble tvunget til å ydmyke seg likesom sine brødre og til å kjempe tappert for sin frihet fra trelldom.\n\n22 Se, det skjedde at mens Moroni på denne måten var opptatt med å gjøre slutt på krig og strid blant sitt eget folk og forsøkte å få dem til å leve i fred og fordragelighet og ga instruksjoner som skulle forberede dem til krig mot lamanittene, se, da hadde lamanittene kommet inn i Moronis land, som lå ute ved havet.\n\n23 Og det skjedde at nephittene ikke var sterke nok i byen Moroni, derfor drev Amalickiah dem ut og slo mange ihjel. Og det skjedde at Amalickiah erobret byen og tok alle deres festningsverker i besittelse.\n\n24 Og de som flyktet ut av byen Moroni, kom til byen Nephihah. Og folket i byen Lehi samlet seg også og gjorde forberedelser og var rede til å ta imot lamanittene og kjempe mot dem.\n\n25 Men det skjedde at Amalickiah ikke ville la lamanittene gå til kamp mot byen Nephihah, men holdt dem ute ved havet og etterlot menn i hver enkelt by for å bevokte og forsvare den.\n\n26 Og slik gikk han frem og erobret mange byer, nemlig byen Nephihah og byen Lehi og byen Morianton og byen Omner og byen Gid og byen Mulek som alle lå ute ved havet i øst.\n\n27 Og slik hadde lamanittene ved Amalickiahs sluhet og med sine utallige hærskarer tatt så mange byer, som alle var sterkt befestet etter Moronis befestningsmåte, og som alle ga lamanittene sterke forsvarsstillinger.\n\n28 Og det skjedde at de rykket frem mot landet Overflods grenser, drev nephittene foran seg og slo mange ihjel.\n\n29 Men det skjedde at de ble møtt av Teancum, som hadde drept Morianton og hadde stanset hans folk og hans flukt.\n\n30 Og det skjedde at han også stanset Amalickiah da han rykket frem med sin tallrike hærstyrke så han kunne erobre landet Overflod og også landet i nord.\n\n31 Men se, han ble skuffet da han ble drevet tilbake av Teancum og hans menn, for de var enestående krigere, og hver især av Teancums menn overgikk lamanittene så mye i styrke og krigsferdigheter at de fikk overtak på lamanittene.\n\n32 Og det skjedde at de stadig gjorde utfall mot dem så de slo dem ihjel helt til det ble mørkt. Og det skjedde at Teancum og hans menn slo opp teltene sine ved grensen til landet Overflod, og Amalickiah slo opp sine telt på stranden ved havet, og på denne måten ble de fordrevet.\n\n33 Og det skjedde at da natten falt på, snek Teancum og hans tjenere seg ut i nattemørket og inn i Amalickiahs leir, og se, søvnen hadde overmannet dem, for de var helt utmattet etter en varm og slitsom dag.\n\n34 Og det skjedde at Teancum i all hemmelighet snek seg inn i kongens telt og stakk et spyd i kongens hjerte så han døde øyeblikkelig og ikke vekket tjenerne.\n\n35 Og i all hemmelighet vendte han tilbake til sin egen leir, og se, hans menn sov, og han vekket dem og fortalte dem alt han hadde gjort.\n\n36 Og han lot sine hærstyrker holde seg i beredskap i fall lamanittene skulle våkne og komme for å overfalle dem.\n\n37 Og slik ender det fem og tyvende år av dommernes regjeringstid over Nephis folk, og slik ender Amalickiah sine dager.\n\n", "alma 52": "[center][font_size=26]Kapittel 52[/font_size][/center]\n\n[i]Ammoron etterfølger Amalickiah som lamanittenes konge – Moroni, Teancum og Lehi leder nephittene til seier i en krig mot lamanittene – Byen Mulek blir gjenerobret, og zoramitten Jakob blir drept. Ca. 66–64 f.Kr.[/i]\n\n1 Og nå skjedde det i det seks og tyvende år av dommernes regjeringstid over Nephis folk, se, da lamanittene våknet den første morgen i den første måned, se, da fant de Amalickiah død i hans eget telt, og de forsto også at Teancum var beredt til å kjempe mot dem samme dag.\n\n2 Og da lamanittene forsto dette, ble de redde, og de oppga sin plan om å rykke inn i landet i nord og trakk seg tilbake med hele sin hærstyrke til byen Mulek og søkte beskyttelse i sine festninger.\n\n3 Og det skjedde at Amalickiahs bror ble utnevnt til konge over folket, og hans navn var Ammoron. Derfor ble kong Ammoron, som var kong Amalickiahs bror, utnevnt til å regjere i hans sted.\n\n4 Og det skjedde at han befalte at hans folk skulle forsvare de byene som de hadde inntatt ved blodsutgytelse, for de hadde ikke inntatt noen byer uten at de hadde mistet mye blod.\n\n5 Og nå forsto Teancum at lamanittene var fast bestemt på å forsvare de byene som de hadde inntatt og de delene av landet som de hadde erobret. Og da han også så deres enorme antall, tenkte Teancum at det ikke ville være klokt å forsøke å angripe dem i deres festninger.\n\n6 Men han holdt sine menn rundt omkring i nærheten som om han gjorde krigsforberedelser, og han forberedte seg også virkelig til å forsvare seg mot dem ved å bygge jordvoller omkring og forberede tilfluktssteder.\n\n7 Og det skjedde at han fortsatte å forberede seg til krig på denne måten inntil Moroni hadde sendt et stort antall menn for å forsterke hans hærstyrke.\n\n8 Og Moroni ga ham også ordre om å holde tilbake alle fangene som hadde falt i hans hender, for lamanittene hadde tatt mange fanger, og at han skulle holde tilbake de lamanitter som var tatt til fange, så de kunne utveksles mot dem som lamanittene hadde tatt.\n\n9 Og han ga ham også ordre om at han skulle befeste landet Overflod og sikre det trange passet som førte inn i landet mot nord, så ikke lamanittene skulle erobre dette stedet og få anledning til å angripe dem fra alle kanter.\n\n10 Og Moroni sendte også bud til ham med ønske om at han trofast måtte forsvare denne delen av landet, og at han måtte benytte enhver anledning til å straffe lamanittene der – så langt det sto i hans makt å gjøre – så han kanskje ved list eller på annen måte kunne gjenerobre de byene som hadde blitt tatt fra dem, og at han også måtte befeste og forsterke de byene rundt omkring som ikke hadde falt i lamanittenes hender.\n\n11 Og han sa også til ham: Jeg skulle gjerne ha kommet til deg, men se, lamanittene angriper oss ved landets grenser ved havet i vest, og se, jeg angriper dem, derfor kan jeg ikke komme til deg.\n\n12 Nå hadde kongen (Ammoron) dratt ut av Zarahemlas land og hadde underrettet dronningen om sin brors død og hadde samlet et stort antall menn og hadde rykket frem mot nephittene i grensetraktene mot havet i vest.\n\n13 Og på denne måten forsøkte han å angripe nephittene og trekke en del av deres styrker til denne delen av landet, mens han hadde gitt ordre om at de han hadde etterlatt for å besette de byene som han hadde inntatt, også skulle angripe nephittene i grensetraktene mot havet i øst, og skulle erobre deres landområder så langt det sto i deres makt, i deres hærstyrkers makt.\n\n14 Og derfor befant nephittene seg i denne farlige situasjon i slutten av det seks og tyvende år av dommernes regjeringstid over Nephis folk.\n\n15 Men se, det skjedde i det syv og tyvende år av dommernes regjeringstid at Teancum – etter ordre fra Moroni, som hadde utplassert hæravdelinger for å beskytte landets sydlige og vestlige grenser og hadde begynt å rykke frem mot landet Overflod, så han kunne hjelpe Teancum og hans menn med å gjenerobre de byene de hadde mistet –\n\n16 og det skjedde at Teancum hadde fått ordre om å gå til angrep på byen Mulek for å gjenerobre den om det var mulig.\n\n17 Og det skjedde at Teancum forberedte seg på å gå til angrep på byen Mulek og rykke frem med sin hærstyrke mot lamanittene, men han forsto at det var umulig for ham å vinne over dem mens de befant seg i sine festninger. Derfor oppga han sine planer og vendte tilbake til byen Overflod for å vente til Moroni kom, så hans hærstyrke kunne få forsterkninger.\n\n18 Og det skjedde at Moroni ankom med sin hærstyrke til landet Overflod i slutten av det syv og tyvende år av dommernes regjeringstid over Nephis folk.\n\n19 Og i begynnelsen av det åtte og tyvende år holdt Moroni, Teancum og mange av hærførerne et krigsråd om hva de skulle gjøre for å få lamanittene til å komme ut mot dem til kamp, eller hvordan de skulle få lokket dem ut av deres sterke festninger så de kunne få et overtak på dem og gjenerobre byen Mulek.\n\n20 Og det skjedde at de sendte bud til lamanittenes hærstyrke som forsvarte byen Mulek, og ønsket at deres leder, hvis navn var Jakob, skulle komme ut med sine styrker for å møte dem på slettene mellom de to byene. Men se, Jakob, som var en zoramitt, ville ikke komme ut med sin hærstyrke for å møte dem på slettene.\n\n21 Og det skjedde at da Moroni ikke hadde noe håp om å kunne møte dem på like vilkår, la han derfor en plan for å lokke lamanittene ut av deres sterke forsvarsstillinger.\n\n22 Derfor lot han Teancum ta med seg et lite antall menn og marsjere ned til havet, og Moroni og hans hærstyrke marsjerte om natten ut i villmarken vest for byen Mulek. Og derfor, da lamanittenes vaktposter neste dag oppdaget Teancum, løp de og fortalte det til sin leder, Jakob.\n\n23 Og det skjedde at lamanittenes hærstyrker rykket frem mot Teancum da de trodde at de på grunn av sitt store antall kunne vinne over Teancum som tallmessig var meget underlegen. Og da Teancum så at lamanittenes hærstyrker kom imot ham, begynte han å trekke seg tilbake nordover ned mot havet.\n\n24 Og det skjedde at da lamanittene så at han begynte å flykte, ble de modige og forfulgte dem av all kraft. Og mens Teancum på denne måten narret lamanittene til å foreta en nytteløs forfølgelse, se, da befalte Moroni at en del av hans hærstyrke som var med ham, skulle rykke frem mot byen og innta den.\n\n25 Og det gjorde de og slo ihjel alle dem som hadde blitt igjen for å forsvare byen, ja, alle dem som ikke ville overlevere sine krigsvåpen.\n\n26 Og på denne måten erobret Moroni byen Mulek med en del av sin hærstyrke, mens han med resten rykket frem for å møte lamanittene når de vendte tilbake etter å ha forfulgt Teancum.\n\n27 Og det skjedde at lamanittene forfulgte Teancum til de kom nær byen Overflod, og da ble de møtt av Lehi og en liten hærstyrke som hadde blitt igjen for å forsvare byen.\n\n28 Og se, da lamanittenes hærførere så at Lehi og hans hærstyrke kom mot dem, flyktet de i stor forvirring av frykt for kanskje ikke å nå frem til byen Mulek før Lehi innhentet dem, for de var slitne etter marsjen, og Lehis menn var uthvilte.\n\n29 Nå visste ikke lamanittene at Moroni hadde vært like bak dem med sin hærstyrke, og det eneste de fryktet, var Lehi og hans menn.\n\n30 Nå hadde ikke Lehi noe ønske om å innhente dem før de møtte Moroni og hans hærstyrke.\n\n31 Og det skjedde at lamanittene ikke hadde trukket seg langt tilbake før de ble omringet av nephittene – av Moronis menn på den ene siden og Lehis menn på den andre – som alle var sterke og uthvilte, men lamanittene var slitne etter en lang marsj.\n\n32 Og Moroni befalte sine menn at de skulle angripe dem til de hadde overlevert sine krigsvåpen.\n\n33 Og det skjedde at Jakob, som var deres leder, og som også var en zoramitt og hadde en seiersikker ånd; han ledet lamanittene til kamp i voldsomt raseri mot Moroni.\n\n34 Moroni stengte veien for dem, og derfor bestemte Jakob seg for å slå dem ihjel og bane seg vei frem til byen Mulek. Men se, Moroni og hans menn var sterkere, derfor vek de ikke til side for lamanittene.\n\n35 Og det skjedde at de kjempet i voldsomt raseri på begge sider. Og mange ble drept på begge sider, ja, og Moroni ble såret, og Jakob ble drept.\n\n36 Og Lehi angrep lamanittenes baktropp med sine sterke menn og i slikt raseri at lamanittene i baktroppen overleverte sine krigsvåpen. Og resten av dem ble så forvirret at de ikke visste hvor de skulle gå eller angripe.\n\n37 Da Moroni så hvor forvirret de var, sa han til dem: Hvis dere vil komme frem med deres krigsvåpen og overlevere dem, se, da vil vi slutte å utgyte deres blod.\n\n38 Og det skjedde at da lamanittene hadde hørt disse ord, kom deres hærførere frem, alle som ikke var drept, kastet sine krigsvåpen for Moronis føtter og ga også sine menn ordre om at de skulle gjøre det samme.\n\n39 Men se, det var mange som ikke ville, og de som ikke ville overlevere sine sverd, ble tatt og bundet, og deres krigsvåpen ble tatt fra dem, og de ble tvunget til å marsjere med sine brødre til landet Overflod.\n\n40 Og det var flere som var tatt til fange enn de som var drept, ja, flere enn antall drepte på begge sider.\n\n", "alma 53": "[center][font_size=26]Kapittel 53[/font_size][/center]\n\n[i]Lamanitter som er tatt til fange, brukes til å befeste byen Overflod – Uenighet blant nephittene gir lamanittene flere seire – Helaman tar kommandoen over de to tusen unge sønner av Ammons folk. Ca. 64–63 f.Kr.[/i]\n\n1 Og det skjedde at de satte vakter over lamanittene som var tatt til fange, og tvang dem til å gå ut og begrave sine døde, ja, og også de døde nephitter som hadde falt. Og Moroni satte menn til å bevokte dem mens de utførte sitt arbeide.\n\n2 Og Moroni dro til byen Mulek sammen med Lehi og tok kommandoen over byen og overga den til Lehi. Se, denne Lehi var en mann som hadde vært sammen med Moroni under de fleste av alle hans slag. Og han var en mann av samme type som Moroni, og de gledet seg over at de begge var i sikkerhet. Ja, de var glad i hverandre og var også avholdt av hele Nephis folk.\n\n3 Og det skjedde at etter at lamanittene var ferdige med å begrave sine døde og også nephittenes døde, måtte de marsjere tilbake til landet Overflod, og etter ordre fra Moroni lot Teancum dem begynne å arbeide med å grave en grøft rundt landet, eller byen Overflod.\n\n4 Og han lot dem bygge et brystvern av tømmer på grøftens innerste jordvoll, og de kastet jord fra grøften opp mot brystvernet av tømmer. Og slik lot de lamanittene arbeide helt til byen Overflod var omgitt av en sterk forskansning av tømmer og jord, og den var overmåte høy.\n\n5 Og denne byen ble alltid en overmåte sterk festning etter dette, hvor de bevoktet de lamanitter som var tatt til fange, ja, til og med innenfor en mur som de hadde latt dem bygge med sine egne hender. Nå var Moroni nødt til å la dem arbeide, for det var lett å bevokte dem mens de arbeidet, og han trengte alle sine styrker når han skulle angripe lamanittene.\n\n6 Og det skjedde at Moroni på denne måten hadde seiret over en av lamanittenes største hærstyrker og hadde erobret byen Mulek, som var en av lamanittenes sterkeste forsvarsstillinger i Nephis land, og slik hadde han også bygget en sterk forsvarsstilling for å holde på sine fanger.\n\n7 Og det skjedde at han ikke gjorde flere forsøk på å gå til kamp mot lamanittene dette året, men han lot sine menn gjøre krigsforberedelser, ja, lot dem bygge festningsverker for å beskytte seg mot lamanittene, ja, og også spare sine kvinner og sine barn for sult og lidelse, og skaffe mat til hærstyrkene.\n\n8 Og nå skjedde det at lamanittenes hærstyrker i syd ute ved havet i vest hadde fått et overtak på nephittene – under Moronis fravær på grunn av intriger blant nephittene, noe som skapte uenighet blant dem, ja, i den grad at de hadde erobret en rekke av deres byer i denne delen av landet.\n\n9 Og derfor, på grunn av innbyrdes misgjerninger, ja, på grunn av innbyrdes uenighet og intriger var de kommet i denne meget farlige situasjon.\n\n10 Og se, jeg har noe å si om Ammons folk som til å begynne med var lamanitter, men av Ammon og hans brødre, eller rettere sagt ved Guds ord og kraft, hadde de blitt omvendt til Herren. Og de var blitt ført ned til Zarahemlas land og hadde alltid siden blitt beskyttet av nephittene.\n\n11 Og på grunn av den ed de hadde avlagt, hadde de vært forhindret fra å gripe til våpen mot sine brødre, for de hadde avlagt en ed på at de aldri mer ville utgyte blod. Og ifølge sin ed var de villige til å dø, ja, de hadde latt seg falle i sine brødres hender om det ikke hadde vært for den medlidenhet og overmåte store kjærlighet som Ammon og hans brødre hadde følt for dem.\n\n12 Og av denne grunn ble de ført ned til Zarahemlas land, og de hadde alltid siden blitt beskyttet av nephittene.\n\n13 Men det skjedde at da de forsto faren og alle de lidelser og trengsler som nephittene gjennomgikk for deres skyld, ble de fylt av medlidenhet og ønsket å gripe til våpen for å forsvare sitt land.\n\n14 Men se, da de skulle til å ta opp sine krigsvåpen, ble de sterkt påvirket og overtalt av Helaman og hans brødre, for de var nær ved å bryte eden som de hadde avlagt.\n\n15 Og Helaman var redd for at deres sjel skulle gå fortapt hvis de gjorde det, derfor ble alle som hadde sluttet denne pakten, tvunget til å se sine brødre lide på denne måten i den farlige situasjon de nå befant seg i.\n\n16 Men se, det skjedde at de hadde mange sønner som ikke hadde sluttet noen pakt om at de ikke ville gripe til våpen for å forsvare seg mot sine fiender. Derfor samlet de seg nå – alle som var istand til å føre våpen – og de kalte seg nephitter.\n\n17 Og de sluttet en pakt om å kjempe for nephittenes frihet, ja, om å forsvare landet selv om de måtte bøte med livet. Ja, de sluttet en pakt om at de aldri ville gi avkall på sin frihet, men at de ville kjempe i enhver situasjon for å beskytte nephittene og seg selv mot trelldom.\n\n18 Og se, det var to tusen av disse unge menn som sluttet denne pakten og tok opp sine krigsvåpen for å forsvare sitt land.\n\n19 Og se, likesom de hittil aldri hadde ligget nephittene til byrde, ble de nå også til stor hjelp, for de tok sine krigsvåpen, og de ville at Helaman skulle være deres leder.\n\n20 Og de var alle unge menn, og de var overmåte tapre og modige og også fulle av styrke og virkelyst. Men se, dette var ikke alt, for de var menn som alltid var pålitelige i hva som helst de ble betrodd.\n\n21 Ja, de var sannferdige og sindige menn, for de hadde blitt opplært til å holde Guds bud og vandre rettskaffent for ham.\n\n22 Og nå skjedde det at Helaman marsjerte i spissen for sine to tusen unge soldater til forsterkning for folket ved landets grense i syd ute ved havet i vest.\n\n23 Og slik endte det åtte og tyvende år av dommernes regjeringstid over Nephis folk.\n\n", "alma 54": "[center][font_size=26]Kapittel 54[/font_size][/center]\n\n[i]Ammoron og Moroni forhandler om utveksling av fanger – Moroni forlanger at lamanittene skal trekke seg tilbake og stanse sine morderiske angrep – Ammoron forlanger at nephittene skal legge ned sine våpen og underkaste seg lamanittene. Ca. 63 f.Kr.[/i]\n\n1 Og nå skjedde det i begynnelsen av dommernes ni og tyvende år at Ammoron sendte bud til Moroni med ønske om utveksling av fanger.\n\n2 Og det skjedde at Moroni frydet seg svært meget over denne anmodningen, for han ønsket at de fødemidler som gikk til de lamanitter som var tatt til fange, skulle komme hans eget folk til gode, og han ønsket også å forsterke sin hærstyrke med sine egne folk.\n\n3 Nå hadde lamanittene tatt mange kvinner og barn til fange, og det fantes hverken kvinner eller barn blant alle Moronis fanger, eller de fanger som Moroni hadde tatt. Derfor bestemte Moroni seg for å bruke list for å få tilbake så mange som mulig av de nephitter lamanittene hadde tatt til fange.\n\n4 Derfor skrev han et brev og sendte det med Ammorons tjener, den samme som hadde hatt med seg et brev til Moroni. Og dette er de ord han skrev til Ammoron:\n\n5 Se, Ammoron, jeg skriver noe til deg om denne krigen som du har ført mot mitt folk, eller rettere sagt, som din bror har ført mot dem, og som du fremdeles er fast bestemt på å fortsette etter hans død.\n\n6 Se, jeg vil fortelle deg noe om Guds rettferdighet og hans allmektige vredes sverd, som henger over deg hvis du ikke omvender deg og trekker dine styrker tilbake til dine egne landområder eller det land som er i din besittelse, som er Nephis land.\n\n7 Ja, jeg vil fortelle deg disse ting hvis du er istand til å lytte til dem. Ja, jeg vil fortelle deg om det fryktelige helvete som venter på å ta imot slike mordere som du og din bror har vært, hvis du ikke omvender deg og avstår fra dine morderiske hensikter og tar dine hærstyrker med deg tilbake til ditt eget land.\n\n8 Men da du allerede har forkastet disse ting én gang og har kjempet mot Herrens folk, må jeg forvente at du vil gjøre det igjen.\n\n9 Og se, vi er beredt til å ta imot dere, ja, og hvis dere ikke avstår fra deres hensikter, se, da vil dere nedkalle vrede over dere fra den Gud som dere har forkastet, så dere blir fullstendig utryddet.\n\n10 Men så sant Herren lever, skal vår hær angripe dere hvis dere ikke trekker dere tilbake, og dere skal snart bli hjemsøkt av død, for vi vil ta tilbake våre byer og våre landområder, ja, og vi vil forsvare vår religion og vår Guds sak.\n\n11 Men se, jeg vil anta at det er nytteløst for meg å snakke til deg om disse ting, da jeg antar at du er et barn som hører helvete til. Derfor vil jeg avslutte mitt brev med å fortelle deg at jeg ikke vil utveksle fanger på andre betingelser enn at du overleverer én mann og hans hustru og hans barn mot én fange. Hvis du vil gjøre det, vil jeg bytte.\n\n12 Og se, hvis du ikke gjør dette, vil jeg angripe dere med mine hærstyrker, ja, jeg vil også gi våpen til mine kvinner og mine barn, og jeg vil gå mot dere, og jeg vil forfølge dere inn i deres eget land, som er vårt første arveland, ja, og det skal bli blod for blod, ja, liv for liv, og jeg vil kjempe mot dere helt til dere er utryddet fra jordens overflate.\n\n13 Se, jeg er mektig vred, og det er også mitt folk. Dere har forsøkt å myrde oss, og vi har bare forsøkt å forsvare oss. Men se, hvis dere fortsatt forsøker å drepe oss, vil vi forsøke å drepe dere, ja, og vi vil forsøke å ta tilbake vårt land, vårt første arveland.\n\n14 Nå avslutter jeg mitt brev. Jeg er Moroni, jeg er leder for nephittenes folk.\n\n15 Nå skjedde det at da Ammoron mottok dette brevet, ble han sint og skrev nok et brev til Moroni, og dette er de ord han skrev:\n\n16 Jeg er Ammoron, lamanittenes konge. Jeg er bror av Amalickiah som dere har myrdet. Se, jeg vil utgyte deres blod for å hevne ham, ja, og jeg vil angripe dere med mine hærstyrker, for jeg lar meg ikke skremme av dine trusler.\n\n17 For se, deres fedre begikk urett mot sine brødre, så de fratok dem den rett de hadde til å regjere, noe som rettmessig tilkom dem.\n\n18 Og se, hvis dere legger ned deres våpen, underkaster dere og går med på å bli styrt av dem som har den lovlige rett til å regjere, vil jeg sørge for at mitt folk legger ned sine våpen og ikke går i krig mer.\n\n19 Se, du har fremsatt mange trusler mot meg og mitt folk, men se, vi lar oss ikke skremme av dine trusler.\n\n20 Likevel går jeg med glede med på å utveksle fanger slik du anmoder om, så jeg kan beholde min mat til mine krigsmenn. Og vi skal føre en krig som skal vare evig, enten helt til nephittene underkaster seg vår autoritet eller til de blir fullstendig utryddet.\n\n21 Og med hensyn til den Gud som du sier vi har forkastet, se, vi kjenner ikke et slikt vesen, og det gjør ikke dere heller. Men om så er at det finnes et slikt vesen, vet vi ikke annet enn at han har skapt oss like så vel som dere.\n\n22 Og hvis det finnes en djevel og et helvete, vil han ikke da sende dere dit for å bo der sammen med min bror som dere har myrdet og som du har antydet har gått til et slikt sted? Men se, disse ting har ingen betydning.\n\n23 Jeg er Ammoron og en etterkommer av Zoram, som deres fedre presset og førte ut av Jerusalem.\n\n24 Og se, jeg er en tapper lamanitt. Se, denne krigen er ført for å hevne den urett som ble begått mot dem, og for å få tilbake og beholde den rett de har til å regjere, og jeg avslutter mitt brev til Moroni.\n\n", "alma 55": "[center][font_size=26]Kapittel 55[/font_size][/center]\n\n[i]Moroni nekter å utveksle fanger – Lamanittenes vakter lokkes til å drikke seg fulle, og nephittene som er tatt til fange, blir befridd – Byen Gid blir tatt uten blodsutgytelse. Ca. 63–62 f.Kr.[/i]\n\n1 Nå skjedde det at da Moroni hadde mottatt dette brevet, ble han enda sintere, for han visste at Ammoron hadde en fullkommen kunnskap om sitt bedrageri. Ja, han visste at Ammoron visste at det ikke var en rettferdig sak som hadde fått ham til å føre krig mot Nephis folk.\n\n2 Og han sa: Se, jeg vil ikke utveksle fanger med Ammoron hvis han ikke avstår fra sine hensikter, slik jeg har skrevet i mitt brev. For jeg vil ikke la ham få mer makt enn han allerede har.\n\n3 Se, jeg vet hvor lamanittene holder vakt over mitt folk som de har tatt til fange, og ettersom Ammoron ikke vil imøtekomme anmodningen i mitt brev, se, da vil jeg gjøre med ham som jeg skrev, ja, jeg vil sende død blant dem inntil de bønnfaller oss om fred.\n\n4 Og nå skjedde det at da Moroni hadde sagt disse ord, foretok han en undersøkelse blant sine menn for å se om han kanskje blant dem kunne finne en mann som var en etterkommer av Laman.\n\n5 Og det skjedde at de fant en hvis navn var Laman, og han var en av tjenerne til den kongen som ble myrdet av Amalickiah.\n\n6 Nå lot Moroni Laman og noen få av sine menn gå til dem som holdt vakt over nephittene.\n\n7 Nå var nephittene under bevoktning i byen Gid, derfor valgte Moroni Laman og lot en liten gruppe menn dra sammen med ham.\n\n8 Og da aftenen falt på, gikk Laman til dem som holdt vakt over nephittene. Og se, de så ham komme, og de ropte til ham, men han sa til dem: Frykt ikke, for jeg er en lamanitt. Se, vi har rømt fra nephittene, og de sover. Og se, vi har tatt litt av deres vin, og den har vi med oss.\n\n9 Da lamanittene hørte disse ord, mottok de ham med glede, og de sa til ham: Gi oss av din vin så vi kan drikke. Vi er glad for at du har tatt med deg vin, for vi er slitne.\n\n10 Men Laman sa til dem: La oss gjemme vinen til vi går til kamp mot nephittene. Men denne uttalelsen ga dem bare enda større lyst til å drikke av vinen.\n\n11 For de sa: Vi er slitne. La oss derfor drikke av vinen, og snart skal vi få vår rasjon av vin som vil styrke oss til å gå mot nephittene.\n\n12 Og Laman sa til dem: Dere kan gjøre som dere ønsker.\n\n13 Og det skjedde at de drakk rikelig av vinen, og de likte den, derfor drakk de enda mer. Og den var sterk, for den var laget sterk.\n\n14 Og det skjedde at de drakk og ble lystige, og snart var de alle drukne.\n\n15 Og da Laman og hans menn så at de alle var drukne og lå i dyp søvn, vendte de tilbake til Moroni og fortalte ham alle de ting som var hendt.\n\n16 Og nå var det dette Moroni hadde planlagt. Og Moroni hadde forberedt sine menn med krigsvåpen, og han dro til byen Gid mens lamanittene lå i dyp søvn og var drukne, og kastet krigsvåpen inn til fangene så de alle ble bevæpnet.\n\n17 Ja, selv deres kvinner og alle deres barn som var istand til å bruke et krigsvåpen, var bevæpnet etter at Moroni hadde gitt våpen til alle disse fangene, og alle disse ting ble gjort i den dypeste stillhet.\n\n18 Men hadde de vekket lamanittene, kunne nephittene ha drept dem, for se, de var drukne.\n\n19 Men se, dette var ikke Moronis ønske. Han fant ikke behag i mord og blodsutgytelse, men han fant behag i å redde sitt folk fra ødeleggelse. Og fordi han ikke ville handle urettferdig, ville han ikke overfalle lamanittene og drepe dem mens de var drukne.\n\n20 Men han hadde oppnådd det han ønsket, for han hadde gitt våpen til nephittene som var tatt til fange og som befant seg innenfor byens murer, og hadde gitt dem makt til å ta de deler av byen i besittelse som var innenfor murene.\n\n21 Og deretter lot han de menn som var med ham, trekke seg litt tilbake fra dem og omringe lamanittenes styrker.\n\n22 Se, dette ble gjort om natten, så da lamanittene våknet om morgenen, oppdaget de at de var omringet av nephittene utenfor, og at deres fanger innenfor var bevæpnet.\n\n23 Og derfor forsto de at nephittene hadde makt over dem, og under disse omstendigheter fant de det ikke tilrådelig å kjempe mot nephittene. Derfor forlangte deres hærførere at deres våpen skulle innleveres, og de kom frem med dem og kastet dem for nephittenes føtter og bønnfalt dem om å vise barmhjertighet.\n\n24 Nå var det dette Moroni ønsket. Han tok dem til fange og tok byen i besittelse og sørget for at alle nephitter som var tatt til fange, ble satt fri. Og de sluttet seg til Moronis hærstyrke og ble en stor forsterkning for hans hærstyrke.\n\n25 Og det skjedde at han lot lamanittene som han hadde tatt til fange, begynne å arbeide med å forsterke festningsverkene som omga byen Gid.\n\n26 Og det skjedde at da han hadde befestet byen Gid slik han ønsket, førte han sine fanger til byen Overflod, og han forsvarte også denne byen med en overmåte slagkraftig hærstyrke.\n\n27 Og det skjedde at de, til tross for lamanittenes intriger, beholdt og beskyttet alle fangene som de hadde tatt, og de beholdt også de områder og fordeler de hadde vunnet tilbake.\n\n28 Og det skjedde at nephittene igjen begynte å seire og vinne tilbake sine rettigheter og sine privilegier.\n\n29 Flere ganger forsøkte lamanittene å omringe dem om natten, men under disse forsøk mistet de mange som ble tatt til fange.\n\n30 Og de forsøkte flere ganger å gi nephittene av sin vin for å drepe dem med gift eller ved å gjøre dem drukne.\n\n31 Men se, nephittene var ikke sene til å huske Herren sin Gud i denne tid med så mye lidelse. De kunne ikke fanges i deres snarer, ja, og de ville ikke drikke av deres vin uten først å ha gitt den til noen av lamanittene som var tatt til fange.\n\n32 Og på denne måten var de forsiktige så det ikke ble delt ut gift blant dem, for hvis deres vin forgiftet en lamanitt, ville den også forgifte en nephitt, og slik testet de alle deres rusdrikker.\n\n33 Nå skjedde det at det ble nødvendig for Moroni å gjøre forberedelser for å angripe byen Morianton, for se, lamanittene hadde ved sitt arbeide befestet byen Morianton så den var blitt en overmåte sterk festning.\n\n34 Og de førte stadig nye styrker inn i denne byen og også nye forsyninger av fødemidler.\n\n35 Og slik endte det ni og tyvende år av dommernes regjeringstid over Nephis folk.\n\n", "alma 56": "[center][font_size=26]Kapittel 56[/font_size][/center]\n\n[i]Helaman sender et brev til Moroni og forteller hvordan krigssituasjonen med lamanittene er – Antipus og Helaman vinner en stor seier over lamanittene – Helamans to tusen unge sønner kjemper med mirakuløs kraft, og ingen av dem blir drept. Vers 1 ca. 62 f.Kr., vers 2–19 ca. 66 f.Kr. og vers 20–57 ca. 65–64 f.Kr.[/i]\n\n1 Og nå skjedde det i begynnelsen av det tredevte år av dommernes regjeringstid, på den annen dag i den første måned, at Moroni mottok et brev fra Helaman hvor han fortalte hva som hadde skjedd med folket i denne del av landet.\n\n2 Og dette er de ord som han skrev: Min kjære, elskede bror Moroni, en bror i Herren såvel som i krigens trengsler, se, min elskede bror, jeg har noe å fortelle deg om vår krigføring i denne delen av landet.\n\n3 Se, to tusen sønner av de menn som Ammon førte ut av Nephis land – du har jo visst at de er etterkommere av Laman som var vår far Lehis eldste sønn.\n\n4 Nå behøver ikke jeg fortelle deg om deres tradisjoner eller deres vantro, for du kjenner til alle disse ting.\n\n5 Derfor er det tilstrekkelig for meg at jeg forteller deg at to tusen av disse unge menn har grepet til våpen og har ønsket at jeg skulle være deres leder, og vi har kommet for å forsvare vårt land.\n\n6 Og du kjenner også til den pakten deres fedre sluttet om at de ikke ville gripe til våpen mot sine brødre for å utgyte blod.\n\n7 Men i det seks og tyvende år da de så hvordan vi ble plaget og led for deres skyld, var de nær ved å bryte pakten som de hadde sluttet, og gripe til våpen for å forsvare oss.\n\n8 Men jeg ville ikke la dem bryte pakten de hadde sluttet, for jeg antok at Gud ville styrke oss så vi skulle slippe å lide mer hvis de holdt den eden de hadde avlagt.\n\n9 Men se, det er én ting som vi kan glede oss meget over, for se, i det seks og tyvende år marsjerte jeg, Helaman, i spissen for disse to tusen unge menn til byen Judea for å hjelpe Antipus, som du hadde utpekt til folkets leder i den delen av landet.\n\n10 Og jeg innlemmet mine to tusen sønner (for de er verdige til å bli kalt sønner) i Antipus’ hærstyrke, en forsterkning Antipus var overmåte glad for, for se, hans hærstyrke var blitt redusert av lamanittene fordi deres styrker hadde slått ihjel et stort antall av våre menn, noe vi har grunn til å sørge over.\n\n11 Likevel kan vi trøste oss med at de døde for sitt lands og sin Guds sak, ja, og de er lykkelige.\n\n12 Og lamanittene hadde også tatt mange fanger, som alle var hærførere, for ingen andre lot de leve. Og vi antar at de nå er i Nephis land, hvis de ikke er drept.\n\n13 Og dette er de byer lamanittene har inntatt ved å utgyte så mange av våre tapre menns blod:\n\n14 Landet Manti, eller byen Manti, og byen Zeezrom og byen Cumeni og byen Antiparah.\n\n15 Og dette er de byer som de var i besittelse av da jeg kom til byen Judea, og jeg fant Antipus og hans menn som slet av all makt for å befeste byen.\n\n16 Og de var avkreftet både på legeme og sjel, for de hadde kjempet tappert om dagen og slitt om natten for å bevokte sine byer, og derfor hadde de hatt store lidelser av alle slag.\n\n17 Og nå hadde de satt seg fore at de enten ville seire på dette sted eller dø, derfor forstår du sikkert at denne lille styrken som jeg hadde med meg, ja, disse mine sønner, ga dem stort håp og mye glede.\n\n18 Og nå skjedde det at da lamanittene forsto at Antipus hadde fått forsterkninger til sin hærstyrke, ble de etter ordre fra Ammoron tvunget til ikke å gå mot byen Judea, eller angripe oss.\n\n19 Og slik ble vi begunstiget av Herren, for hvis de hadde angrepet oss mens vi var så svake, ville de kanskje ha drept vår lille hærstyrke, men på denne måten ble vi spart.\n\n20 De ble befalt av Ammoron å forsvare de byene som de hadde tatt, og slik endte det seks og tyvende år. Og i begynnelsen av det syv og tyvende år hadde vi forberedt vår by og oss selv til forsvar.\n\n21 Nå ønsket vi at lamanittene skulle angripe oss, for vi ønsket ikke å gå til angrep mot dem i deres sterke forsvarsstillinger.\n\n22 Og det skjedde at vi hadde spioner i området for å holde øye med lamanittenes bevegelser, så de ikke skulle komme seg forbi oss om natten eller om dagen for å angripe våre andre byer som lå mot nord.\n\n23 For vi visste at i disse byene var de ikke sterke nok til å kjempe mot dem. Derfor ønsket vi, hvis de kom seg forbi oss, å overfalle deres baktropp og således stanse dem bakfra samtidig som de ble angrepet forfra. Vi antok at vi kunne overmanne dem, men se, dette vårt ønske ble ikke oppfylt.\n\n24 De våget ikke å gå forbi oss hverken med hele hærstyrken eller med en del av den av frykt for ikke å være sterke nok og bli slått.\n\n25 Heller ikke våget de å marsjere ned mot byen Zarahemla, heller ikke våget de å krysse elven Sidons utspring og gå over til byen Nephihah.\n\n26 Og derfor, med sine hærstyrker var de fast bestemt på å forsvare de byene som de hadde tatt.\n\n27 Og nå skjedde det i den andre måned i dette år at det ble bragt oss mange fødemidler fra disse mine to tusen sønners fedre.\n\n28 Og to tusen menn ble også sendt oss fra Zarahemlas land. Og derfor var vi beredt med ti tusen mann og med fødemidler til dem og også til deres hustruer og deres barn.\n\n29 Og lamanittene, som så at våre styrker tiltok for hver dag som gikk, og at fødemidler ankom til vårt underhold, begynte å bli redde og gjorde utfall mot oss for om mulig å sette en stopper for at vi mottok fødemidler og forsterkninger.\n\n30 Da vi nå forsto at lamanittene begynte å bli urolige over dette, ønsket vi å bruke list. Derfor ga Antipus ordre om at jeg skulle marsjere til en by like i nærheten med mine unge sønner og late som vi ville overføre fødemidler til en by like i nærheten.\n\n31 Og vi skulle marsjere like forbi byen Antiparah og late som vi skulle til en by lenger borte, ute ved havet.\n\n32 Og det skjedde at vi marsjerte avgårde og lot som vi skulle til denne byen med våre fødemidler.\n\n33 Og det skjedde at Antipus dro ut med en del av sin hærstyrke og lot resten være igjen for å bevokte byen. Men han dro ikke ut før jeg hadde dratt avgårde med min lille hærstyrke og var kommet nesten til byen Antiparah.\n\n34 Og i byen Antiparah var lamanittenes sterkeste hæravdeling forlagt, ja, den mest tallrike.\n\n35 Og det skjedde at da de var blitt underrettet av sine spioner, kom de ut med sin hærstyrke og marsjerte mot oss.\n\n36 Og det skjedde at vi flyktet foran dem nordover. Og slik førte vi lamanittenes mektigste hærstyrke på villspor.\n\n37 Ja, de forfulgte oss et godt stykke, og da de oppdaget at Antipus’ hærstyrke forfulgte dem av all makt, vendte de seg hverken til høyre eller til venstre, men fortsatte rett frem etter oss, og vi antar at de hadde til hensikt å slå oss ihjel før de ble innhentet av Antipus, og dette så de ikke kunne bli omringet av våre folk.\n\n38 Og da Antipus forsto hvilken fare vi befant oss i, rykket han frem med sin hærstyrke i større tempo. Men se, det var natt, derfor innhentet de oss ikke, og Antipus innhentet dem heller ikke. Derfor slo vi leir for natten.\n\n39 Og det skjedde at lamanittene opptok forfølgelsen før det grydde av dag. Nå var vi ikke sterke nok til å kjempe mot dem, og jeg ville ikke la mine unge sønner falle i deres hender. Derfor fortsatte vi fremrykningen, og vi dro ut i villmarken.\n\n40 Nå våget de ikke å snu hverken til høyre eller venstre for at de ikke skulle bli omringet, og jeg ville heller ikke snu hverken til høyre eller venstre for at de ikke skulle innhente meg. Hvis vi tok kampen opp mot dem, ville vi bli drept, og de ville unnslippe. Derfor flyktet vi gjennom villmarken hele dagen, like til mørket falt på.\n\n41 Og det skjedde at da det ble lyst igjen om morgenen, så vi at lamanittene nesten hadde innhentet oss, og vi flyktet foran dem.\n\n42 Men det skjedde at de ikke forfulgte oss langt før de stanset, og det var om morgenen den tredje dag i den syvende måned.\n\n43 Og nå visste vi ikke om de var blitt innhentet av Antipus, men jeg sa til mine menn: Se, for alt vi vet kan de ha stanset for at vi skal angripe dem, så de kan fange oss i sin snare.\n\n44 Derfor, hva sier dere, mine sønner, vil dere gå til kamp mot dem?\n\n45 Og nå forteller jeg deg, min elskede bror Moroni, at aldri har jeg sett så stort mot, nei, ikke blant noen nephitter.\n\n46 For ettersom jeg alltid hadde kalt dem mine sønner (for de var alle svært unge), sa de til meg: Far, se vår Gud er med oss, og han vil ikke tillate at vi faller. La oss derfor dra ut, og vi vil ikke slå våre brødre ihjel hvis de lar oss være i fred. Derfor, la oss dra så de ikke overmanner Antipus’ hærstyrke.\n\n47 Nå hadde de aldri kjempet før. Likevel fryktet de ikke døden, og de tenkte mer på sine fedres frihet enn på sitt eget liv, ja, deres mødre hadde lært dem at hvis de ikke tvilte, ville Gud befri dem.\n\n48 Og de gjentok sine mødres ord for meg og sa: Vi tviler ikke på at våre mødre visste det.\n\n49 Og det skjedde at jeg vendte om med mine to tusen menn og gikk mot disse lamanittene som hadde forfulgt oss. Og se, Antipus’ hærstyrker hadde innhentet dem, og et fryktelig slag hadde begynt.\n\n50 Antipus’ soldater, som var slitne etter å ha marsjert så langt på så kort tid, var nær ved å falle i lamanittenes hender, og hvis jeg ikke hadde vendt om med mine to tusen, ville de ha oppnådd sin hensikt.\n\n51 For Antipus hadde falt for sverdet og mange av hans ledere fordi de var slitne på grunn av den raske fremrykningen – derfor begynte Antipus’ menn, som var forvirret fordi deres ledere hadde falt, å trekke seg tilbake for lamanittene.\n\n52 Og det skjedde at lamanittene ble modige og opptok forfølgelsen og var således i ferd med å forfølge dem med stor kraft da Helaman angrep deres baktropp med sine to tusen og begynte å slå dem ihjel med så stor kraft at hele lamanittenes hærstyrke stanset og vendte seg mot Helaman.\n\n53 Da nå Antipus’ folk så at lamanittene hadde snudd helt om, samlet de sine menn og angrep lamanittenes baktropp igjen.\n\n54 Og nå skjedde det at vi – Nephis folk, Antipus’ folk og jeg med mine to tusen – omringet lamanittene og slo dem ihjel, ja, så de ble tvunget til å overlevere sine krigsvåpen og også la seg selv ta til fange.\n\n55 Og nå skjedde det at da de hadde overgitt seg til oss, se, da talte jeg de unge menn som hadde kjempet sammen med meg, da jeg var redd for at mange av dem var drept.\n\n56 Men se, til min store glede hadde ikke en eneste én av dem falt, ja, og de hadde kjempet som med Guds styrke. Ja, aldri hadde man sett menn kjempe med slik mirakuløs styrke, og med så stor kraft overfalt de lamanittene at de skremte dem. Og derfor overga lamanittene seg og lot seg ta til fange.\n\n57 Og da vi ikke hadde noe sted hvor vi kunne ha våre fanger under bevoktning så de ikke flyktet tilbake til lamanittenes hærstyrker, sendte vi dem derfor til Zarahemlas land, sammen med en del av Antipus’ menn som ikke var drept. Og resten tok jeg og slo sammen med mine unge ammonitter og marsjerte tilbake til byen Judea.\n\n", "alma 57": "[center][font_size=26]Kapittel 57[/font_size][/center]\n\n[i]Helaman forteller at Antiparah blir erobret, og at Cumeni overgir seg og senere blir forsvart – Hans unge ammonitter kjemper tappert, alle blir såret, men ingen blir drept – Gid forteller at noen av lamanittene som var tatt til fange blir drept og noen rømmer. Ca. 63 f.Kr.[/i]\n\n1 Og nå skjedde det at jeg mottok et brev fra kong Ammoron hvor han skrev at hvis jeg ville utlevere de krigsfangene vi hadde tatt, ville han overgi byen Antiparah til oss.\n\n2 Men jeg sendte et brev til kongen og sa at vi var sikre på at våre styrker var sterke nok til å innta byen Antiparah, og at vi anså det for uklokt av oss å utlevere fangene mot å få denne byen, og at vi bare ville overlevere våre fanger ved en utveksling.\n\n3 Og Ammoron avviste mitt brev, for han ville ikke utveksle fanger. Derfor begynte vi å gjøre forberedelser til å gå mot byen Antiparah.\n\n4 Men folk i Antiparah forlot byen og flyktet til sine andre byer som de var i besittelse av, for å befeste dem. Og på denne måten falt byen Antiparah i våre hender.\n\n5 Og slik endte det åtte og tyvende år av dommernes regjeringstid.\n\n6 Og det skjedde at i begynnelsen av det ni og tyvende år mottok vi forsyninger av fødemidler og også en forsterkning til vår hærstyrke fra Zarahemlas land og fra landet omkring på seks tusen mann, foruten seksti av ammonittenes sønner som hadde kommet for å slutte seg til sine brødre, min lille styrke på to tusen. Og se, nå var vi sterke, og det ble også bragt inn rikelig med fødemidler til oss.\n\n7 Og det skjedde at vi ønsket å gå til kamp mot den hærstyrke som var satt til å forsvare byen Cumeni.\n\n8 Og se, jeg vil vise deg at vi snart gjennomførte vårt ønske. Ja, med vår slagkraftige styrke, eller med en del av vår slagkraftige styrke, omringet vi om natten byen Cumeni like før de skulle motta en sending fødemidler.\n\n9 Og det skjedde at vi slo leir rundt byen i mange netter, men vi sov på våre sverd og holdt vakt, så lamanittene ikke skulle overfalle oss om natten og slå oss ihjel, noe de forsøkte mange ganger. Men like ofte som de forsøkte dette, fløt deres blod.\n\n10 Endelig ankom deres fødemidler, og de var i ferd med å dra inn i byen om natten. Og vi var nephitter og ikke lamanitter, derfor tok vi dem og deres fødemidler.\n\n11 Og selv om lamanittene på denne måten var avskåret fra sine forsyninger, var de likevel fast bestemt på å forsvare byen. Derfor ble det nødvendig at vi skulle ta disse fødemidler og sende dem til Judea, og våre fanger til Zarahemlas land.\n\n12 Og det skjedde at det ikke gikk mange dager før lamanittene begynte å miste alt håp om hjelp, derfor overlot de byen i våre hender, og på denne måten hadde vi gjennomført våre planer og hadde inntatt byen Cumeni.\n\n13 Men det skjedde at våre fanger var så tallrike at selv om det var enormt mange av oss, ble vi nødt til å bruke alle våre styrker til å bevokte dem eller drepe dem.\n\n14 For se, de brøt seg ut i store flokker og sloss med stener og med stokker og alt de kunne få tak i, så vi drepte over to tusen av dem etter at de hadde overgitt seg som krigsfanger.\n\n15 Derfor ble det nødvendig for oss at vi enten måtte ta dem av dage eller med sverd i hånd føre dem under bevoktning ned til Zarahemlas land. Og vi hadde heller ikke flere fødemidler enn vi trengte til vårt eget folk, selv med det vi hadde tatt fra lamanittene.\n\n16 Og under disse kritiske omstendigheter ble det en meget alvorlig sak å bestemme hva vi skulle gjøre med disse krigsfangene. Likevel bestemte vi oss for å sende dem ned til Zarahemlas land. Derfor valgte vi ut en del av våre menn og ga dem i oppdrag å føre våre fanger ned til Zarahemlas land.\n\n17 Men det skjedde at neste dag kom de tilbake. Og se, vi spurte dem ikke om hva som hadde skjedd med fangene, for se, lamanittene hadde angrepet oss, og de kom tilbake akkurat tidsnok til å redde oss fra å falle i deres hender. For se, for å støtte dem hadde Ammoron sendt en ny forsyning fødemidler og også en tallrik hærstyrke.\n\n18 Og det skjedde at de menn som vi sendte med fangene, ankom akkurat tidsnok til å stanse dem da de var i ferd med å overmanne oss.\n\n19 Men se, min lille styrke på to tusen og seksti kjempet desperat, ja, de holdt urokkelig stand mot lamanittene og sendte alle inn i døden som satte seg opp mot dem.\n\n20 Og da resten av vår hærstyrke var nær ved å gi etter for lamanittene, se, da var disse to tusen og seksti urokkelige og uforferdet.\n\n21 Ja, og de adlød og passet på å utføre hver befaling helt nøyaktig. Ja, og det gikk dem ifølge deres tro, og jeg husket de ord de fortalte meg at deres mødre hadde lært dem.\n\n22 Og se, det var disse mine sønner og de menn som hadde blitt tatt ut til å følge fangene, vi kan takke for denne store seier, for det var de som slo lamanittene, derfor ble de drevet tilbake til byen Manti.\n\n23 Og vi beholdt vår by Cumeni, og ikke alle ble drept ved sverdet. Likevel hadde vi lidd et stort tap.\n\n24 Og det skjedde at etter at lamanittene hadde flyktet, ga jeg øyeblikkelig ordre til at mine menn som hadde blitt såret, skulle tas bort fra de døde og at deres sår skulle forbindes.\n\n25 Og det skjedde at det var to hundre av mine to tusen og seksti som hadde besvimt på grunn av blodtap. Ved Guds godhet og til vår store forbauselse, men også til hele vår hærstyrkes glede, hadde likevel ikke en eneste én av dem omkommet, ja, og det var heller ikke en eneste én som ikke hadde fått mange sår.\n\n26 Og hele vår hærstyrke var forbauset over at de var skånet, ja, over at de skulle bli spart mens ett tusen av våre brødre var drept. Og dette tilskriver vi med rette Guds mirakuløse kraft på grunn av deres overmåte store tro på det som de hadde blitt opplært til å tro, nemlig at det fantes en rettferdig Gud, og at enhver som ikke tvilte, skulle bli bevart ved hans forunderlige kraft.\n\n27 Nå, slik var troen til dem som jeg har omtalt. De er unge, og deres sinn er urokkelig, og de setter alltid sin lit til Gud.\n\n28 Og nå skjedde det at etter at vi på denne måten hadde tatt hånd om våre sårede menn og hadde begravet våre døde – og også lamanittenes døde, og det var mange – se, da spurte vi Gid hva som hadde skjedd med de fangene som de hadde begynt å føre ned til Zarahemlas land.\n\n29 Nå var Gid øverstkommanderende for den avdelingen som var utnevnt til å føre dem ned til landet under bevoktning.\n\n30 Og dette er de ord Gid sa til meg: Se, vi dro avgårde med våre fanger ned til Zarahemlas land. Og det skjedde at vi møtte våre hærstyrkers spioner som var sendt ut for å holde øye med lamanittenes leir.\n\n31 Og de ropte til oss og sa: Se, lamanittenes hærstyrker rykker frem mot byen Cumeni, og se, de kommer til å overfalle dem og drepe vårt folk.\n\n32 Og det skjedde at våre fanger hørte deres rop som fikk dem til å fatte mot, og de gjorde opprør mot oss.\n\n33 Og det skjedde at vi på grunn av deres opprør lot våre sverd falle på dem. Og det skjedde at de løp mot våre sverd i samlet flokk så de fleste av dem ble drept, og resten av dem brøt seg igjennom og flyktet fra oss.\n\n34 Og se, da de hadde flyktet og vi ikke kunne innhente dem, marsjerte vi i all hast til byen Cumeni, og se, vi ankom i tide så vi kunne hjelpe våre brødre med å forsvare byen.\n\n35 Og se, nok en gang er vi blitt befridd fra våre fienders hender. Og velsignet er vår Guds navn, for se, det er han som har befridd oss, ja, og som har gjort dette store for oss.\n\n36 Nå skjedde det at da jeg, Helaman, hadde hørt disse ord fra Gid, ble jeg fylt med overmåte stor glede på grunn av den godhet Gud hadde vist ved å bevare oss så vi ikke alle omkom. Ja, jeg håper at sjelene til dem som er drept har gått inn til sin Guds hvile.\n\n", "alma 58": "[center][font_size=26]Kapittel 58[/font_size][/center]\n\n[i]Helaman, Gid og Teomner inntar byen Manti ved krigslist – Lamanittene trekker seg tilbake – Ammons folks sønner blir spart når de står fast og forsvarer sin frihet og tro. Ca. 63–62 f.Kr.[/i]\n\n1 Og se, nå skjedde det at vårt neste mål var å innta byen Manti, men vi så ingen mulighet til å lede dem ut av byen med våre små avdelinger. For se, de husket det vi tidligere hadde gjort, derfor kunne vi ikke lokke dem ut av deres sterke forsvarsstillinger.\n\n2 Og de var atskillig mer tallrike enn vår hærstyrke, så vi våget ikke å angripe dem i deres sterke forsvarsstillinger.\n\n3 Ja, og det ble nødvendig for oss å bruke våre menn til å forsvare de deler av landet som vi hadde vunnet tilbake. Derfor ble det nødvendig for oss å vente så vi kunne få forsterkninger fra Zarahemlas land og også nye forsyninger av fødemidler.\n\n4 Og det skjedde at jeg derfor sendte en delegasjon til vårt lands guvernør for å gjøre ham kjent med hvordan tilstanden var for vårt folk. Og det skjedde at vi ventet for å motta fødemidler og forsterkninger fra Zarahemlas land.\n\n5 Men se, dette var ikke til stor hjelp for oss, for lamanittene fikk også store forsterkninger dag for dag og også mange fødemidler. Og slik var situasjonen for oss i øyeblikket.\n\n6 Og lamanittene gjorde utfall mot oss fra tid til annen og besluttet å drepe oss ved krigslist. Likevel kunne vi ikke gå til kamp mot dem fordi de hadde trukket seg tilbake til sine sterke forsvarsstillinger.\n\n7 Og det skjedde at vi under disse vanskelige omstendigheter ventet i mange måneder, ja, helt til vi var nær ved å omkomme av mangel på mat.\n\n8 Men det skjedde at vi mottok mat som ble sendt til oss under bevoktning av en hærstyrke på to tusen mann, som kom oss til unnsetning. Og dette var all den hjelp vi fikk for å forsvare oss selv og vårt land og forhindre at det falt i våre fienders hender, ja, for å kjempe mot en fiende som var utallig.\n\n9 Grunnen til at vi kom i denne forlegenhet, eller hvorfor de ikke sendte oss større forsterkninger, visste vi ikke. Derfor ble vi fortvilet og også fylt av frykt for at Guds straffedommer på en eller annen måte skulle komme over vårt land, så vi ble omstyrtet og fullstendig ødelagt.\n\n10 Derfor utøste vi våre sjeler i bønn til Gud og ba ham styrke oss og fri oss ut av våre fienders hender, ja, og også gi oss styrke så vi kunne beholde våre byer og våre landområder og våre besittelser til underhold for vårt folk.\n\n11 Ja, og det skjedde at Herren vår Gud ga oss forvissning om at han ville befri oss. Ja, han talte fred til våre sjeler og ga oss stor tro og et håp om å bli befridd av ham.\n\n12 Og vi fattet mot med den lille styrken vi hadde mottatt, og var fast bestemt på å beseire våre fiender og forsvare våre landområder og våre besittelser og våre hustruer og våre barn og frihetens sak.\n\n13 Og derfor rykket vi frem med all kraft mot lamanittene som var i byen Manti, og vi slo opp teltene våre på den siden av byen som lå nærmest villmarken.\n\n14 Og det skjedde at da lamanittene neste dag oppdaget at vi befant oss i utkanten av villmarken like ved byen, sendte de sine spioner rundt omkring oss så de kunne finne ut vår hærstyrkes antall og styrke.\n\n15 Og det skjedde at da de oppdaget at vi ikke var sterke rent tallmessig, og fryktet for at vi skulle avskjære dem fra deres forsyninger hvis de ikke gikk til kamp mot oss og drepte oss, og de også antok at de med letthet kunne drepe oss med sine tallrike hærskarer, derfor begynte de å gjøre forberedelser til å gå til kamp mot oss.\n\n16 Og da vi forsto at de gjorde forberedelser til å angripe oss, se, da lot jeg Gid med et lite antall menn og Teomner også med et lite antall menn skjule seg i villmarken.\n\n17 Nå gikk Gid og hans menn til høyre og de andre til venstre, og da de hadde skjult seg på denne måten, ble jeg og resten av min hærstyrke på samme sted hvor vi først hadde slått opp våre telt, og ventet på at lamanittene skulle komme ut til kamp.\n\n18 Og det skjedde at lamanittene kom mot oss med sin tallrike hærstyrke. Og da de var kommet, og like før de angrep oss med sverdet, lot jeg mine menn som var med meg, trekke seg tilbake inn i villmarken.\n\n19 Og det skjedde at lamanittene fulgte etter oss i stor hast, for de var overmåte ivrige etter å innhente oss så de kunne drepe oss. Derfor forfulgte de oss inn i villmarken. Og vi dro forbi mellom Gid og Teomner så de ikke ble oppdaget av lamanittene.\n\n20 Og det skjedde at da lamanittene hadde kommet forbi – eller da hærstyrken hadde kommet forbi – kom Gid og Teomner frem fra sine skjulesteder og avskar lamanittenes spioner så de ikke kunne vende tilbake til byen.\n\n21 Og det skjedde at da de hadde avskåret dem, løp de til byen og overfalt vaktene som var blitt tilbake for å bevokte byen, og drepte dem og tok byen i besittelse.\n\n22 Nå kunne dette skje fordi lamanittene hadde latt hele sin hærstyrke bli ledet ut i villmarken bortsett fra noen få vakter.\n\n23 Og det skjedde at Gid og Teomner på denne måten hadde erobret deres sterke forsvarsstillinger. Og det skjedde at vi etter å ha ferdes lenge i villmarken, satte kursen mot Zarahemlas land.\n\n24 Og da lamanittene så at de marsjerte mot Zarahemlas land, ble de overmåte redde for at det var lagt en plan som ville føre til at de ble ødelagt. Derfor begynte de å trekke seg tilbake til villmarken igjen, ja, samme vei som de hadde kommet.\n\n25 Og se, det var natt, og de slo opp teltene sine, for lamanittenes hærførere antok at nephittene var slitne etter marsjen. Og da de antok at de hadde drevet hele deres hærstyrke på tilbaketog, hadde de ingen tanke for byen Manti.\n\n26 Nå skjedde det at om natten lot jeg ikke mine menn sove, men lot dem marsjere en annen vei mot landet Manti.\n\n27 Og se, fordi vi marsjerte hele natten, var vi neste dag kommet forbi lamanittene så vi kom frem til byen Manti før dem.\n\n28 Og derfor skjedde det at vi ved krigslist erobret byen Manti uten blodsutgytelse.\n\n29 Og det skjedde at da lamanittenes hærstyrker begynte å nærme seg byen og så at vi var beredt til å møte dem, ble de overmåte forbauset og slått av stor frykt så de flyktet ut i villmarken.\n\n30 Ja, og det skjedde at lamanittenes hærstyrker flyktet ut av denne delen av landet, men se, de har tatt mange kvinner og barn med seg ut av landet.\n\n31 Og disse byene som lamanittene hadde tatt, er nå i vår besittelse, og våre fedre og våre kvinner og våre barn vender tilbake til sine hjem, alle unntatt de som er tatt til fange og ført bort av lamanittene.\n\n32 Men se, våre hærstyrker er for små til å forsvare så mange byer og så store landområder.\n\n33 Men se, vi stoler på vår Gud som har gitt oss seier i disse landområdene, så vi har kunnet gjenerobre disse byene og disse landområdene som var våre egne.\n\n34 Nå kjenner vi ikke grunnen til at myndighetene ikke sender oss større forsterkninger, heller ikke vet de menn som kom opp til oss, hvorfor vi ikke har fått større forsterkninger.\n\n35 Se, for alt vi vet har du ikke seiret, og du har trukket dine styrker tilbake til den delen av landet. I så fall ønsker vi ikke å knurre.\n\n36 Og hvis det ikke er slik, er vi redd det er fordi myndighetene er blitt splittet at de ikke sender oss flere menn til unnsetning, for vi vet at de har flere menn enn de har sendt.\n\n37 Men se, dette har ingen betydning, for vi stoler på at Gud vil befri oss selv om våre hærstyrker er svake, ja, og fri oss ut av våre fienders hender.\n\n38 Se, vi nærmer oss slutten av det ni og tyvende år, og vi er i besittelse av våre landområder, og lamanittene har flyktet til Nephis land.\n\n39 Og disse sønner av Ammons folk, som jeg har omtalt i så rosende vendinger, er med meg i byen Manti. Og Herren har beskyttet dem og reddet dem fra å falle for sverdet, så ikke en eneste sjel er blitt drept.\n\n40 Men se, de har fått mange sår. Likevel holder de fast ved og forsvarer den frihet hvorved Gud har frigjort dem. Og de er nøye med å huske Herren sin Gud fra dag til dag, ja, de passer alltid på å holde hans lover og hans bud og hans befalinger, og de har sterk tro på profetiene om det som skal komme.\n\n41 Og nå, min elskede bror Moroni, måtte Herren vår Gud, som har forløst oss og frigjort oss, alltid stå deg nær, og måtte han begunstige dette folk så dere kan greie å gjenerobre alt som lamanittene har tatt fra oss og som var til vårt underhold. Og se, nå avslutter jeg mitt brev. Jeg er Helaman, sønn av Alma.\n\n", "alma 59": "[center][font_size=26]Kapittel 59[/font_size][/center]\n\n[i]Moroni ber Pahoran om å sende forsterkninger til Helaman – Lamanittene inntar byen Nephihah – Moroni blir sint på myndighetene. Ca. 62 f.Kr.[/i]\n\n1 Nå skjedde det i det tredevte år av dommernes regjeringstid over Nephis folk etter at Moroni hadde mottatt og lest Helamans brev, at han ble overmåte glad fordi det var gått ham så vel, ja, fordi Helaman hadde lykkes så overmåte godt med å gjenerobre disse landområder som var gått tapt.\n\n2 Ja, og han gjorde dette kjent for hele sitt folk omkring i den delen av landet hvor han var, så de også kunne glede seg.\n\n3 Og det skjedde at han straks sendte et brev til Pahoran og ønsket at han skulle samle menn for å forsterke Helaman, eller Helamans hærstyrker, så han lettere kunne forsvare den delen av landet som han på så mirakuløst vis hadde greid å vinne tilbake.\n\n4 Og det skjedde at da Moroni hadde sendt dette brevet til Zarahemlas land, begynte han igjen å legge en plan så han kunne gjenerobre resten av de landområder og byer som lamanittene hadde tatt fra dem.\n\n5 Og det skjedde at mens Moroni på denne måten gjorde forberedelser for å gå til kamp mot lamanittene, se, da ble folket i Nephihah, som var kommet sammen fra byen Moroni og byen Lehi og byen Morianton, angrepet av lamanittene.\n\n6 Ja, selv de som hadde blitt tvunget til å flykte fra Mantis land og fra områdene omkring, hadde kommet over og sluttet seg til lamanittene i denne delen av landet.\n\n7 Og da de derfor var meget tallrike og hver dag mottok forsterkninger, gikk de på Ammorons befaling til angrep på folket i Nephihah, og de begynte å slakte dem ned i et overmåte stort blodbad.\n\n8 Og deres hærstyrker var så tallrike at resten av folket i Nephihah ble tvunget til å flykte for dem, og de kom og sluttet seg til Moronis hærstyrke.\n\n9 Og ettersom Moroni hadde antatt at det var blitt sendt menn til byen Nephihah for å hjelpe folket med å forsvare denne byen – og da han visste at det var lettere å hindre at byen falt i lamanittenes hender enn å ta den tilbake fra dem – antok han at de med letthet kunne forsvare denne byen.\n\n10 Derfor holdt han hele styrken tilbake for å forsvare de steder han hadde gjenerobret.\n\n11 Og da Moroni nå forsto at byen Nephihah var gått tapt, ble han overmåte bedrøvet og begynte å spørre seg selv, om de ikke på grunn av folkets ugudelighet ville komme til å falle i sine brødres hender.\n\n12 Det samme var også tilfelle med alle hans hærførere. De var skeptiske og var også forbauset over folkets ugudelighet – og dette fordi lamanittene vant så lett over dem.\n\n13 Og det skjedde at Moroni ble sint på myndighetene på grunn av den likegyldighet de viste for sitt lands frihet.\n\n", "alma 60": "[center][font_size=26]Kapittel 60[/font_size][/center]\n\n[i]Moroni klager til Pahoran fordi myndighetene har forsømt hæren – Herren tillater at de rettferdige blir drept – Nephittene må bruke all sin kraft og alle sine midler for å redde seg fra sine fiender – Moroni truer med å gå til kamp mot myndighetene hvis hans hærstyrker ikke får hjelp. Ca. 62 f.Kr.[/i]\n\n1 Og det skjedde at han igjen skrev til landets guvernør, som var Pahoran, og dette er de ord som han skrev: Se, jeg stiler mitt brev til Pahoran i byen Zarahemla, han som er øverste dommer og landets guvernør, og også til alle som av dette folk er blitt valgt til å styre og ordne denne krigens anliggender.\n\n2 For se, jeg har noe å si til dem, noe som vil fordømme dem. For se, dere vet selv at dere har fått i oppdrag å samle menn og væpne dem med sverd og med sabler og alle slags krigsvåpen, og sende dem mot lamanittene hvor som helst de måtte komme inn i vårt land.\n\n3 Og nå, se, jeg sier til dere at jeg selv, og også mine menn og også Helaman og hans menn, har lidd overmåte store lidelser, ja, til og med sult, tørst og utmattelse og alle slags plager.\n\n4 Men se, hvis dette var alt vi hadde lidd, ville vi hverken knurre eller klage.\n\n5 Men se, blodbadet blant vårt folk har vært stort, ja, tusener har falt for sverdet, mens det kunne ha vært annerledes hvis dere hadde sendt våre hærstyrker tilstrekkelige forsterkninger og nødvendig hjelp. Ja, deres forsømmelse mot oss har vært stor.\n\n6 Og nå, se, vi ønsker å få vite årsaken til denne overmåte store forsømmelse, ja, vi ønsker å få vite årsaken til deres tankeløshet.\n\n7 Tror dere at dere kan sitte på deres troner i en tankeløs sløvhetstilstand mens deres fiender sprer død og fordervelse rundt dere? Ja, mens de myrder tusener av deres brødre –\n\n8 ja, også dem som har stolt på å bli beskyttet av dere og har plassert dere i en stilling så dere kunne ha hjulpet dem? Ja, dere kunne ha sendt styrker for å forsterke deres hærstyrker og kunne ha reddet tusener fra å falle for sverdet.\n\n9 Men se, dette er ikke alt, for dere har holdt deres fødemidler tilbake for dem, så mange har kjempet og blødd seg til døde på grunn av den store omsorg de hadde for dette folks ve og vel. Ja, og dette har de gjort mens de var nær ved å omkomme av sult som følge av deres overmåte store forsømmelse mot dem.\n\n10 Og nå, mine elskede brødre, for dere burde være elsket, ja, og dere burde ha anstrengt dere og ha vært mer ivrige etter å ivareta dette folks velferd og frihet. Men se, dere har forsømt dem i den grad at tuseners blod skal komme over deres hoder som hevn, for Gud kjenner alle deres rop og alle deres lidelser.\n\n11 Se, tror dere virkelig at dere kan sitte på deres troner og at Gud i sin umåtelige godhet vil befri dere uten at dere gjør noe som helst? Se, hvis dere har trodd dette, har dere trodd forgjeves.\n\n12 Tror dere det er fordi de har vært ugudelige at så mange av deres brødre er blitt drept? Jeg sier til dere at hvis dere har trodd dette, har dere trodd forgjeves, for jeg sier til dere at det er mange som har falt for sverdet, og se, for dette vil dere bli fordømt.\n\n13 For Herren tillater at de rettferdige blir drept så hans rettferdighet og dom kan komme over de ugudelige. Derfor behøver dere ikke tro at de rettferdige er tapt fordi de er drept, men se, de går inn til Herren sin Guds hvile.\n\n14 Og se, nå sier jeg dere at jeg frykter svært meget for at Guds straffedommer vil komme over dette folk på grunn av deres overmåte store likegyldighet, ja, for våre myndigheters likegyldighet og deres overmåte store forsømmelse mot sine brødre, ja, mot dem som har blitt drept.\n\n15 For hadde det ikke vært for den ugudelighet som først begynte hos våre øverste ledere, kunne vi ha holdt stand mot våre fiender så de ikke hadde fått makt over oss.\n\n16 Ja, hadde det ikke vært for den krig som brøt ut blant oss selv, ja, om det ikke hadde vært for disse kongemenn som forårsaket så mye blodsutgytelse blant oss selv, ja, dersom vi da vi stred mot hverandre innbyrdes, hadde forenet vår styrke slik vi hittil har gjort, ja, om det ikke hadde vært for det ønske disse kongemenn hadde om å få makt og myndighet over oss, og hvis de hadde vært trofaste mot vår frihets sak og hadde gått sammen med oss og dratt ut mot våre fiender i stedet for å gripe til sverdet mot oss, hvilket forårsaket så stor blodsutgytelse blant oss selv, ja, hvis vi hadde gått ut mot dem med Herrens styrke, ville vi ha jaget våre fiender bort, for det ville ha skjedd som oppfyllelse av hans ord.\n\n17 Men se, nå angriper lamanittene oss og tar våre landområder i besittelse, og de myrder vårt folk med sverd, ja, våre kvinner og våre barn, og de fører dem også bort som fanger og lar dem lide alle slags plager, og dette skjer på grunn av den store ugudelighet blant dem som trakter etter makt og myndighet, ja, disse kongemenn.\n\n18 Men hvorfor skulle jeg si så mye om denne saken? For alt vi vet trakter dere selv etter myndighet. For alt vi vet er dere også landsforrædere.\n\n19 Eller er det fordi dere befinner dere midt inne i vårt land og er omgitt av trygghet at dere ikke sender oss mat, og også menn til å forsterke våre hærstyrker?\n\n20 Har dere glemt Herren deres Guds befalinger? Ja, har dere glemt våre fedres fangenskap? Har dere glemt hvor mange ganger vi er blitt befridd fra våre fienders hender?\n\n21 Eller tror dere at Herren likevel vil befri oss mens vi sitter på våre troner og ikke benytter oss av de midler som Herren har tilveiebragt for oss?\n\n22 Ja, vil dere sitte uvirksomme mens dere er omringet av tusener, ja, titusener av dem som også sitter uvirksomme, mens det er tusener omkring ved landets grenser som faller for sverdet – ja, såret og blødende?\n\n23 Tror dere Gud vil betrakte dere som skyldfrie mens dere sitter stille og ser på disse ting? Se, jeg sier dere: Nei. Nå vil jeg dere skal huske at Gud har sagt at karet først skal renses innvendig – og deretter skal karet også renses utvendig.\n\n24 Og nå, hvis dere ikke omvender dere fra det dere har gjort og begynner å ta dere sammen og sender mat og menn til oss og også til Helaman, så han kan forsvare de deler av vårt land han har vunnet tilbake, og så vi kan gjenerobre resten av våre landområder i disse deler, se, da vil det bli nødvendig at vi slutter å kjempe mot lamanittene inntil vi først har renset våre kar innvendig – ja, selv vår øverste myndighet.\n\n25 Og hvis dere ikke etterkommer det jeg har forlangt i mitt brev og står frem og viser meg en sann frihetsånd og strever for å forsterke og befeste våre hærstyrker og sender dem mat til deres underhold, se, da vil jeg la en del av mine frimenn bli igjen for å forsvare denne delen av vårt land, og jeg vil gi dem Guds styrke og velsignelse, så ingen annen makt kan virke mot dem.\n\n26 Og dette på grunn av deres overmåte store tro og deres tålmodighet i deres trengsler.\n\n27 Og jeg vil komme til dere, og hvis det finnes noen blant dere som har et ønske om frihet, ja, om det bare er en gnist av frihet tilbake, se, da vil jeg mane til opprør blant dere inntil de som ønsker å tilrive seg makt og myndighet, blir utslettet.\n\n28 Ja, se, jeg frykter ikke for den makt eller myndighet dere har, men det er min Gud jeg frykter, og det er på hans befaling jeg tar mitt sverd opp for å forsvare mitt lands sak. Og det er på grunn av deres synder at vi har lidd så store tap.\n\n29 Se, tiden er inne og er nær for hånden da rettferdighetens sverd vil henge over dere hvis dere ikke våkner til dåd for å forsvare deres land og deres små, og det skal falle på dere og hjemsøke dere til dere er fullstendig tilintetgjort.\n\n30 Se, jeg venter på hjelp fra dere, og hvis dere ikke kommer oss til unnsetning, se, da kommer jeg til dere, like til Zarahemlas land, og slår dere med sverdet så dere ikke mer kan ha makt til å hindre dette folks fremgang for vår frihets sak.\n\n31 For se, Herren vil ikke tillate at dere lever og vokser dere sterke i deres synder så dere ødelegger hans rettferdige folk.\n\n32 Se, kan dere tro at Herren vil spare dere og fordømme lamanittene når det er deres fedres tradisjoner som er årsaken til deres hat, ja, og det er blitt fordoblet av dem som har gått bort fra oss, mens årsaken til deres synder er den kjærlighet dere har til ære og verdens verdiløse ting?\n\n33 Dere vet at dere overtrer Guds lover, og dere vet at dere tråkker dem under fot. Se, Herren sier til meg: Hvis de dere har valgt til deres guvernører, ikke omvender seg fra sine synder og misgjerninger, skal dere dra opp og kjempe mot dem.\n\n34 Og se, ifølge den pakt jeg har sluttet, er jeg, Moroni, drevet til å følge min Guds befalinger. Derfor vil jeg dere skal rette dere etter Guds ord og straks sende fødemidler og menn til meg, og også til Helaman.\n\n35 Og se, hvis dere ikke gjør dette, vil jeg straks angripe dere, for se, Gud vil ikke tillate at vi omkommer av sult. Derfor vil han gi oss av deres fødemidler selv om det må skje ved sverdet. Se nå til at dere oppfyller Guds ord.\n\n36 Se, jeg er Moroni, deres hærfører. Jeg trakter ikke etter makt, men etter å bringe den til opphør. Jeg trakter ikke etter verdens ære, men etter mitt lands frihet og velferd og etter å forherlige min Gud. Og slik avslutter jeg mitt brev.\n\n", "alma 61": "[center][font_size=26]Kapittel 61[/font_size][/center]\n\n[i]Pahoran forteller Moroni om opprør og oppstand mot myndighetene – Kongemennene inntar Zarahemla og allierer seg med lamanittene – Pahoran ber om militær hjelp mot opprørerne. Ca. 62 f.Kr.[/i]\n\n1 Se, nå skjedde det at straks etter at Moroni hadde sendt sitt brev til den øverste guvernør, mottok han et brev fra Pahoran, som var øverste guvernør, og dette er de ord han mottok:\n\n2 Jeg, Pahoran, som er dette lands øverste guvernør, sender disse ord til Moroni, som er hærens øverstkommanderende. Se, jeg sier deg, Moroni, at jeg gleder meg ikke over dine store lidelser, ja, det bedrøver min sjel.\n\n3 Men se, det finnes dem som gleder seg over dine lidelser, ja, i den grad at de har gjort opprør mot meg og også mot frimennene blant mitt folk. Ja, og de som har gjort opprør, er overmåte tallrike.\n\n4 Og det er de som har forsøkt å fjerne meg fra dommersetet, som er årsak til denne store misgjerning, for de har brukt mye smiger, og de har ledet mange menneskers hjerter på avveie, noe som vil forårsake store lidelser blant oss. De har holdt våre fødemidler tilbake og har truet våre frimenn så de ikke har kommet til dere.\n\n5 Og se, de har drevet meg ut, og jeg har flyktet til Gideons land med så mange menn som det var mulig for meg å få tak i.\n\n6 Og se, jeg har sendt ut en kunngjøring i hele denne delen av landet, og se, de flokker seg om oss hver dag med sine våpen for å forsvare sitt land og sin frihet og for å hevne den urett som er begått mot oss.\n\n7 Og så mange har kommet til oss at de som har gjort opprør mot oss, nå er tvunget til å forsvare seg, ja, de frykter oss og tør ikke gå til kamp mot oss.\n\n8 De har tatt landet, eller byen, Zarahemla i besittelse, de har utnevnt en konge, og han har skrevet til lamanittenes konge og har inngått en overenskomst med ham hvor han lover å forsvare byen Zarahemla, og dette tror han vil gjøre det mulig for lamanittene å erobre resten av landet. Og han skal innsettes som konge over dette folk når de er beseiret av lamanittene.\n\n9 Og nå, i ditt brev har du klandret meg, men det har ingen betydning. Jeg er ikke sint, men gleder meg over ditt hjertes storhet. Jeg, Pahoran, trakter ikke etter makt, men bare etter å beholde mitt dommersete så jeg kan bevare mitt folks rettigheter og frihet. Min sjel holder fast ved den frihet hvorved Gud har frigjort oss.\n\n10 Og se, vi vil kjempe mot ugudelighet like til blodsutgytelse. Vi ville ikke utgyte lamanittenes blod hvis de ville holde seg i sitt eget land.\n\n11 Vi ville ikke utgyte våre brødres blod hvis de ikke gjorde opprør mot oss og grep til sverdet mot oss.\n\n12 Vi ville underkaste oss trelldommens åk hvis Guds rettferdighet forlangte det eller om han befalte oss å gjøre det.\n\n13 Men se, han befaler oss ikke at vi skal underkaste oss våre fiender, men at vi skulle sette vår lit til ham, og han vil befri oss.\n\n14 Derfor, min elskede bror Moroni, la oss bekjempe ondskap, og enhver ondskap vi ikke kan bekjempe med våre ord, slik som opprør og uenighet, la oss bekjempe den med våre sverd, så vi kan beholde vår frihet og så vi kan fryde oss over det store privilegium vår kirke gir oss, og over vår Forløsers og vår Guds sak.\n\n15 Derfor, kom straks til meg med noen få av dine menn, og la resten stå under Lehis og Teancums kommando. Gi dem myndighet til å lede krigen i den delen av landet ved å følge Guds Ånd, som også er frihetens ånd, som er i dem.\n\n16 Se, jeg har sendt dem noen fødemidler så de ikke skal omkomme før du kan komme til meg.\n\n17 Ta med dere alle de menn dere kan samle mens dere marsjerer hit, og vi vil raskt gå mot disse frafalne i vår Guds styrke og ifølge den tro som er i oss.\n\n18 Og vi vil erobre byen Zarahemla, så vi kan få tak i mer mat vi kan sende til Lehi og Teancum. Ja, vi vil dra ut mot dem i Herrens styrke, og vi vil gjøre ende på denne store synd.\n\n19 Og nå, Moroni, jeg gleder meg virkelig over å ha mottatt ditt brev, for jeg var litt bekymret for hva vi skulle gjøre, om det ville være rettferdig av oss å gå mot våre brødre.\n\n20 Men du har sagt at hvis de ikke omvender seg, har Herren befalt deg at du skal gå mot dem.\n\n21 Se til at du styrker Lehi og Teancum i Herren. Be dem om ikke å frykte, for Gud vil befri dem, ja, og også alle som holder fast ved den frihet hvorved Gud har frigjort dem. Og nå avslutter jeg mitt brev til min elskede bror Moroni.\n\n", "alma 62": "[center][font_size=26]Kapittel 62[/font_size][/center]\n\n[i]Moroni marsjerer for å komme Pahoran til unnsetning i Gideons land – De kongemenn som nekter å forsvare sitt land, blir tatt av dage – Pahoran og Moroni gjenerobrer Nephihah – Mange lamanitter slutter seg til Ammons folk – Teancum slår Ammoron ihjel og blir selv drept – Lamanittene jages ut av landet og fred gjenopprettes – Helaman vender tilbake til sitt virke og bygger opp Kirken. Ca. 62–57 f.Kr.[/i]\n\n1 Og nå skjedde det at da Moroni hadde mottatt dette brevet, fattet han mot i sitt hjerte og ble fylt med overmåte stor glede over Pahorans trofasthet, over at ikke også han var en forræder mot sitt lands frihet og sak.\n\n2 Men han var også overmåte bedrøvet over den synd som var begått av dem som hadde drevet Pahoran fra dommersetet, ja, kort sagt over dem som hadde gjort opprør mot sitt land og også sin Gud.\n\n3 Og det skjedde at Moroni tok et lite antall menn med seg ifølge Pahorans ønske og overlot kommandoen over resten av hærstyrken til Lehi og Teancum, og marsjerte mot Gideons land.\n\n4 Og han heiste frihetens fane overalt hvor han kom, og samlet alle stridskrefter han kunne, mens han rykket frem mot Gideons land.\n\n5 Og det skjedde at tusener samlet seg under hans fane og grep til sverdet for å forsvare sin frihet, så de ikke skulle komme i trelldom.\n\n6 Og derfor, da Moroni hadde samlet alle de menn han kunne mens han rykket frem, kom han til Gideons land, og da han slo sine styrker sammen med Pahorans, ble de overmåte sterke, ja, enda sterkere enn Pachus’ menn. Pachus var konge over de frafalne som hadde drevet frimennene ut av Zarahemlas land og hadde tatt landet i besittelse.\n\n7 Og det skjedde at Moroni og Pahoran dro ned til Zarahemlas land med sine hærstyrker og rykket frem mot byen, og de møtte Pachus’ menn og kom i kamp med dem.\n\n8 Og se, Pachus ble drept, og hans menn ble tatt til fange, og Pahoran inntok igjen dommersetet.\n\n9 Og Pachus’ menn ble stilt for retten ifølge loven og også kongemennene som hadde blitt tatt og kastet i fengsel, og de ble henrettet ifølge loven, ja, Pachus’ menn og kongemennene og alle som ikke ville gripe til våpen for å forsvare sitt land, men kjempet mot det, ble tatt av dage.\n\n10 Og derfor var det nødvendig at denne loven ble strengt håndhevet for å trygge deres land, ja, og alle som kastet vrak på sin frihet, ble straks henrettet i henhold til loven.\n\n11 Og slik endte det tredevte år av dommernes regjeringstid over Nephis folk. Moroni og Pahoran hadde gjenopprettet fred i Zarahemlas land blant sitt eget folk og hadde straffet alle med døden som ikke var trofaste mot frihetens sak.\n\n12 Og det skjedde i begynnelsen av det en og tredevte år av dommernes regjeringstid over Nephis folk at Moroni straks sørget for å sende fødemidler, og han sendte også en hærstyrke på seks tusen mann til Helaman for å hjelpe ham med å forsvare den delen av landet.\n\n13 Og han sendte også en hærstyrke på seks tusen mann med tilstrekkelige fødemidler til Lehis og Teancums hærstyrker. Og det skjedde at dette ble gjort for å befeste landet mot lamanittene.\n\n14 Og det skjedde at Moroni og Pahoran lot en stor gruppe menn bli igjen i Zarahemlas land, marsjerte med en stor gruppe menn mot Nephihahs land og var fast bestemt på å beseire lamanittene i denne byen.\n\n15 Og det skjedde at mens de rykket frem mot landet, tok de et stort antall av lamanittenes menn til fange og drepte mange av dem og beslagla deres fødemidler og krigsvåpen.\n\n16 Og det skjedde at de etter å ha tatt dem til fange lot dem inngå en pakt om at de aldri mer ville gripe til våpen mot nephittene.\n\n17 Og da de hadde inngått denne pakten, sendte de dem avgårde for å bo sammen med Ammons folk – og det var omtrent fire tusen som ikke hadde blitt drept.\n\n18 Og det skjedde at da de hadde sendt dem bort, fortsatte de å rykke frem mot Nephihahs land. Og det skjedde at da de hadde kommet frem til byen Nephihah, slo de opp teltene sine på Nephihahs sletter som lå like i nærheten av byen Nephihah.\n\n19 Nå ønsket Moroni at lamanittene skulle komme ut og kjempe mot dem på slettene. Men lamanittene, som kjente til deres overmåte store mot og så hvor mange de var, våget ikke å komme ut mot dem. Derfor kom de ikke ut for å kjempe den dagen.\n\n20 Og da natten falt på, dro Moroni ut i nattemørket og klatret opp på muren for å spionere og finne ut i hvilken del av byen lamanittene hadde slått leir med sin hærstyrke.\n\n21 Og det skjedde at de var på østsiden ved inngangen, og alle sov. Og Moroni vendte tilbake til sin hærstyrke og lot dem i all hast lage sterke rep og stiger, så de kunne klatre ned fra toppen av muren og komme på innsiden av muren.\n\n22 Og det skjedde at Moroni lot sine menn marsjere frem og klatre opp på muren og komme seg ned i den delen av byen, ja, på vestsiden hvor lamanittene ikke hadde slått leir med sine hærstyrker.\n\n23 Og det skjedde at de alle klatret ned i byen om natten ved hjelp av sine sterke rep og sine stiger, og derfor, da morgenen kom, var de alle innenfor byens murer.\n\n24 Og da lamanittene våknet og så at Moronis hærstyrker var innenfor murene, ble de så overmåte redde at de flyktet ut gjennom porten.\n\n25 Og da Moroni så at de flyktet for ham, lot han sine menn rykke frem mot dem. Og de slo mange ihjel og omringet mange andre og tok dem til fange, og resten av dem flyktet inn i Moronis land som lå ute ved havet.\n\n26 På denne måten inntok Moroni og Pahoran byen Nephihah uten å miste en eneste sjel, og det var mange av lamanittene som ble drept.\n\n27 Nå skjedde det at mange av lamanittene som var tatt til fange, ønsket å slutte seg til Ammons folk og bli et fritt folk.\n\n28 Og det skjedde at alle som ønsket dette, fikk sitt ønske oppfylt.\n\n29 Alle lamanitter, som var tatt til fange, sluttet seg derfor til Ammons folk og begynte å arbeide overmåte hardt for å dyrke jorden og allslags korn og ale opp allslags småfe og storfe. Og på denne måten ble nephittene lettet for en stor byrde, ja, de slapp å holde vakt over alle lamanittene som var tatt til fange.\n\n30 Nå skjedde det at Moroni etter at han hadde inntatt byen Nephihah, hadde tatt mange fanger, noe som reduserte lamanittenes hærstyrker overmåte sterkt, og hadde fått tilbake mange av de nephitter som hadde blitt tatt til fange, noe som styrket hans hærstyrke meget, derfor dro Moroni fra Nephihahs land til Lehis land.\n\n31 Og det skjedde at da lamanittene så at Moroni kom mot dem, ble de redde igjen og flyktet for Moronis hærstyrke.\n\n32 Og det skjedde at Moroni og hans hærstyrke forfulgte dem fra by til by helt til de ble møtt av Lehi og Teancum. Og lamanittene flyktet for Lehi og Teancum like ned til havet – til de kom til Moronis land.\n\n33 Og lamanittenes hærstyrker ble samlet til ett i Moronis land, og Ammoron, lamanittenes konge, var også med dem.\n\n34 Og det skjedde at Moroni og Lehi og Teancum slo leir med sine styrker i området langs grensen til Moronis land, så lamanittene var omringet i området som grenset mot villmarken i syd, og i området som grenset mot villmarken i øst.\n\n35 Og slik slo de leir for natten, for se, både nephittene og lamanittene var slitne etter en lang marsj. Derfor bestemte de seg for ikke å forsøke seg med noen krigslist om natten, alle unntatt Teancum, for han var overmåte sint på Ammoron da han mente at Ammoron og hans bror, Amalickiah, hadde vært årsak til denne store og langvarige krig mellom dem og lamanittene, som hadde forårsaket så mye krig og blodsutgytelse, ja, og så mye sult.\n\n36 Og det skjedde at Teancum i sin vrede gikk til lamanittenes leir og firte seg ned langs bymuren. Og han gikk fra sted til sted med et rep helt til han fant kongen, og han kastet et spyd mot ham som traff ham like ved hjertet. Men se, kongen vekket sine tjenere før han døde, så de forfulgte Teancum og slo ham ihjel.\n\n37 Nå skjedde det at da Lehi og Moroni fikk vite at Teancum var død, ble de overmåte bedrøvet, for se, han hadde vært en mann som hadde kjempet tappert for sitt land, ja, en sann venn av frihet. Og han hadde hatt veldig mange svært tunge lidelser, men se, han var død og hadde gått all kjødets gang.\n\n38 Nå skjedde det at Moroni neste dag rykket frem og gikk til angrep på lamanittene, ja, så de slo dem ihjel i et stort blodbad. Og de jaget dem ut av landet, og de flyktet så de denne gang ikke vendte tilbake for å gå mot nephittene.\n\n39 Og slik endte det en og tredevte år av dommernes regjeringstid over Nephis folk, og slik hadde de hatt kriger og blodsutgytelse og sult og lidelser i mange år.\n\n40 Og det hadde vært mord og stridigheter og uenighet og all slags synd blant Nephis folk, ikke desto mindre, for de rettferdiges skyld, ja, på grunn av de rettferdiges bønner, var de blitt spart.\n\n41 Men se, fordi krigen mellom nephitter og lamanitter hadde vært så overmåte langvarig, ja, fordi krigen hadde vart så overmåte lenge, hadde mange blitt forherdet. Og mange ble bløtgjort på grunn av sine lidelser så de ydmyket seg for Gud i den dypeste ydmykhet.\n\n42 Og det skjedde at etter at Moroni hadde befestet de deler av landet som var mest utsatt for lamanittene, inntil de var tilstrekkelig sterke, vendte han tilbake til byen Zarahemla. Og også Helaman vendte tilbake til sin arvelodd, og enda en gang var det opprettet fred blant Nephis folk.\n\n43 Og Moroni overlot kommandoen over sine styrker til sin sønn, som het Moronihah, og han trakk seg tilbake til sitt eget hus så han kunne tilbringe resten av sine dager i fred.\n\n44 Og Pahoran vendte tilbake til sitt dommersete, og Helaman påtok seg igjen å forkynne Guds ord til folket, for på grunn av så mange kriger og stridigheter var det blitt nødvendig å sette kirken i orden igjen.\n\n45 Derfor dro Helaman og hans brødre ut og forkynte Guds ord med stor kraft, noe som overbeviste mange mennesker om deres ugudelighet og fikk dem til å omvende seg fra sine synder og bli døpt til Herren sin Gud.\n\n46 Og det skjedde at de opprettet Guds kirke igjen over hele landet.\n\n47 Ja, og det ble laget forskrifter for praktisering av loven, og de valgte seg dommere og øverste dommere.\n\n48 Og igjen begynte det å gå Nephis folk vel i landet. Og de begynte å formere seg og vokse seg overmåte sterke igjen i landet, og de ble etterhvert overmåte rike.\n\n49 Men selv om de var rike og sterke og det gikk dem vel, var de ikke oppblåste av stolthet i egne øyne, heller ikke var de sene til å huske Herren sin Gud, men de ydmyket seg svært meget for ham.\n\n50 Ja, de husket hvor store ting Herren hadde gjort for dem, at han hadde befridd dem fra død og fra trelldom og fra fengsel og fra alle slags lidelser, og han hadde fridd dem ut av deres fienders hender.\n\n51 Og de ba stadig til Herren sin Gud, så Herren velsignet dem ifølge sitt ord, så de vokste seg sterke, og det gikk dem vel i landet.\n\n52 Og det skjedde at alle disse ting fant sted, og Helaman døde i det fem og tredevte år av dommernes regjeringstid over Nephis folk.\n\n", "alma 63": "[center][font_size=26]Kapittel 63[/font_size][/center]\n\n[i]Shiblon og senere Helaman overtar de hellige opptegnelser – Mange nephitter reiser til landet i nord – Hagoth bygger skip som seiler ut ved havet i vest – Moronihah beseirer lamanittene i kamp. Ca. 56–52 f.Kr.[/i]\n\n1 Og det skjedde i begynnelsen av det seks og tredevte år av dommernes regjeringstid over Nephis folk at Shiblon overtok de hellige ting som Alma hadde overlevert til Helaman.\n\n2 Og han var en rettferdig mann, og han vandret rettskaffent for Gud, og han søkte alltid å gjøre godt og holde Herren sin Guds befalinger, og det gjorde hans bror også.\n\n3 Og det skjedde at også Moroni døde, og slik endte det seks og tredevte år av dommernes regjeringstid.\n\n4 Og det skjedde at i det syv og tredevte år av dommernes regjeringstid var det en stor gruppe menn – ja, hele fem tusen fire hundre menn – som med sine hustruer og barn dro ut fra Zarahemlas land til landet i nord.\n\n5 Og det skjedde at Hagoth, som var en overmåte dyktig mann, bygget seg et overmåte stort skip på grensen av landet Overflod, ved landet Ødemark, og sjøsatte det på havet i vest ved den smale landtungen som førte inn i landet mot nord.\n\n6 Og se, det var mange nephitter som gikk ombord og seilte ut med mange fødemidler og også mange kvinner og barn, og de satte kursen mot nord. Og slik endte det syv og tredevte år.\n\n7 Og i det åtte og tredevte år bygget denne mannen flere skip. Og det første skipet kom også tilbake, og mange flere gikk ombord. Og de tok også mange fødemidler med seg og satte igjen kursen mot landet i nord.\n\n8 Og det skjedde at man aldri mer hørte noe til dem, og vi antar at de druknet i havets dyp. Og det skjedde at et annet skip også seilte ut, og hvor det dro, vet vi ikke.\n\n9 Og det skjedde at i dette året dro mange mennesker til landet i nord, og slik endte det åtte og tredevte år.\n\n10 Og det skjedde at i det ni og tredevte år av dommernes regjeringstid døde Shiblon også, og Corianton hadde reist til landet i nord med et skip for å bringe fødemidler til dem som hadde reist til dette landet.\n\n11 Derfor ble det nødvendig for Shiblon å overlevere disse hellige ting før han døde, til Helamans sønn, som ble kalt Helaman, og som var oppkalt etter sin far.\n\n12 Se, alle disse graveringer som var i Helamans besittelse, ble skrevet og sendt ut blant menneskenes barn over hele landet, unntatt de deler som Alma hadde befalt ikke skulle utgis.\n\n13 Likevel skulle disse ting holdes hellig og overleveres fra én generasjon til den neste. Derfor ble de dette år overlevert til Helaman før Shiblons død.\n\n14 Og det skjedde også dette året at det var noen frafalne som hadde gått over til lamanittene, og igjen ble de oppegget til vrede mot nephittene.\n\n15 Og samme år kom de også ned med en tallrik hærstyrke til krig mot Moronihahs folk – eller mot Moronihahs hærstyrke. Men de ble slått og drevet tilbake igjen til sine egne land etter å ha lidd stort tap.\n\n16 Og slik endte det ni og tredevte år av dommernes regjeringstid over Nephis folk.\n\n17 Og slik endte beretningen av Alma og hans sønn Helaman og også Shiblon, som var hans sønn.\n\n", "hel 1": "[center][font_size=26]Helamans bok[/font_size][/center]\n\nEn beretning om nephittene. Deres kriger og stridigheter og opprør. Og også profetier av mange hellige profeter før Kristi komme, ifølge opptegnelser av Helaman som var Helamans sønn, og også ifølge hans sønners opptegnelser like ned til Kristi komme. Og også mange av lamanittene blir omvendt. En beretning om deres omvendelse. En beretning om lamanittenes rettferdighet og nephittenes ugudelighet og avskyeligheter, ifølge Helamans og hans sønners opptegnelse like ned til Kristi komme og så videre. Beretningen kalles Helamans bok.\n\n[center][font_size=26]Kapittel 1[/font_size][/center]\n\n[i]Pahoran den annen blir øverste dommer og myrdes av Kishkumen – Pacumeni overtar dommersetet – Coriantumr leder lamanittenes hærstyrker, inntar Zarahemla og slår Pacumeni ihjel – Moronihah beseirer lamanittene og gjenerobrer Zarahemla, og Coriantumr blir drept. Ca. 52–50 f.Kr.[/i]\n\n1 Og se, nå skjedde det i begynnelsen av det førtiende år av dommernes regjeringstid over Nephis folk at det oppsto alvorlige vanskeligheter blant det nephittiske folk.\n\n2 For se, Pahoran var død og hadde gått all kjødets gang, derfor begynte det å bli en alvorlig strid om hvem som skulle overta dommersetet av de brødre som var Pahorans sønner.\n\n3 Nå er dette navnene på dem som stred om dommersetet og som også var årsak til at folket stred: Pahoran, Paanchi og Pacumeni.\n\n4 Nå er ikke dette alle Pahorans sønner (for han hadde mange), men dette er de som stred om dommersetet, derfor splittet de folket i tre grupper.\n\n5 Likevel skjedde det at Pahoran ble utnevnt ved folkets stemme til å være øverste dommer og guvernør over Nephis folk.\n\n6 Og det skjedde at da Pacumeni forsto at han ikke kunne innta dommersetet, sluttet han seg til folkets stemme.\n\n7 Men se, Paanchi og den del av folket som ønsket at han skulle være deres guvernør, ble overmåte vrede, derfor forsøkte han ved smiger å få disse menneskene til å gjøre opprør mot sine brødre.\n\n8 Og det skjedde at mens han var ved å gjøre dette, se, da ble han tatt, stilt for en domstol ifølge folkets stemme og dømt til døden, for han hadde gjort opprør og forsøkt å ødelegge folkets frihet.\n\n9 Da nå disse menneskene som ønsket at han skulle være deres guvernør, forsto at han var dømt til døden, ble de sinte, og se, de sendte en mann ved navn Kishkumen til Pahorans dommersete og myrdet Pahoran mens han satt på dommersetet.\n\n10 Og han ble forfulgt av Pahorans tjenere, men se, så hurtig var Kishkumens flukt at ingen kunne innhente ham.\n\n11 Og han gikk tilbake til dem som hadde sendt ham, og de sluttet alle en pakt, ja, de sverget ved sin evige Skaper at de ikke ville fortelle noe menneske at Kishkumen hadde myrdet Pahoran.\n\n12 Derfor ble ikke Kishkumen kjent blant Nephis folk, for han var forkledd da han myrdet Pahoran. Og Kishkumen og hans bande som hadde sluttet en pakt med ham, blandet seg med folket på en slik måte at ikke alle kunne bli funnet. Men alle som ble funnet, ble dømt til døden.\n\n13 Og se, nå ble Pacumeni ifølge folkets stemme valgt til å være øverste dommer og guvernør over folket, og til å regjere i sin bror Pahorans sted, og det var ifølge hans rett. Og alt dette ble gjort i det førtiende år av dommernes regjeringstid, og så var året omme.\n\n14 Og det skjedde i det en og førtiende år av dommernes regjeringstid at lamanittene hadde samlet en utallig hærstyrke av menn og væpnet dem med sverd og med sabler og med buer og med piler og med hjelmer og med brystskjold og med alle tenkelige slags skjold.\n\n15 Og de kom ned igjen så de kunne gå til krig mot nephittene. Og de ble ledet av en mann ved navn Coriantumr, og han var en etterkommer av Zarahemla, og han hadde gått bort fra nephittene. Og han var en stor og mektig mann.\n\n16 Derfor tenkte lamanittenes konge, hvis navn var Tubaloth som var Ammorons sønn, at Coriantumr, som var en mektig mann, kunne holde stand mot nephittene med sin styrke og også med sin store visdom, så han ved å sende ham kunne få makt over nephittene.\n\n17 Derfor oppegget han dem til vrede, og han samlet sine hærstyrker, og han utnevnte Coriantumr til å være deres leder og lot dem marsjere ned til Zarahemlas land for å kjempe mot nephittene.\n\n18 Og det skjedde at fordi det var så store stridigheter og så mange vanskeligheter hos myndighetene, hadde de ikke sørget for tilstrekkelig vakthold i Zarahemlas land, for de hadde trodd at lamanittene ikke ville våge å trenge inn i hjertet av deres land for å angripe den store byen Zarahemla.\n\n19 Men det skjedde at Coriantumr rykket frem i spissen for sine tallrike skarer og overfalt byens innbyggere, og de marsjerte så overmåte hurtig at nephittene ikke fikk tid til å samle sine hærstyrker.\n\n20 Derfor hugget Coriantumr ned vakten ved inngangen til byen og marsjerte inn i byen med hele sin hærstyrke. Og de drepte alle som satte seg opp mot dem, så de tok hele byen i besittelse.\n\n21 Og det skjedde at Pacumeni, som var den øverste dommer, flyktet for Coriantumr like til bymuren. Og det skjedde at Coriantumr slo ham mot muren så han døde. Og slik endte Pacumenis dager.\n\n22 Og da Coriantumr forsto at byen Zarahemla var i hans besittelse, og at nephittene hadde flyktet for dem og var drept og var grepet og var kastet i fengsel, og at han var i besittelse av den sterkeste forsvarsstilling i hele landet, ble han så modig at han var nær ved å gå til angrep på hele landet.\n\n23 Og nå ble han ikke i Zarahemlas land, men han rykket frem med en stor hærstyrke like til byen Overflod. For han var fast bestemt på å rykke frem og slå seg gjennom med sverdet så han kunne innta de nordlige deler av landet.\n\n24 Og da han antok at de var sterkest midt i landet, rykket han derfor frem og ga dem ikke tid til å samle seg unntatt i små flokker, og på denne måten overfalt de dem og slaktet dem ned.\n\n25 Men se, Coriantumrs marsj gjennom midten av landet var en stor fordel for Moronihah til tross for det store antall nephitter som var drept.\n\n26 For se, Moronihah hadde antatt at lamanittene ikke ville våge å trenge inn til midten av landet, men at de ville angripe byene omkring i grenseområdene slik de hittil hadde gjort. Derfor hadde Moronihah utplassert sine sterke hærstyrker for å forsvare de deler som lå i grenseområdene.\n\n27 Men se, lamanittene ble ikke skremt slik han hadde ønsket, men de hadde kommet midt inn i landet og hadde inntatt hovedstaden, som var byen Zarahemla, og marsjerte gjennom de viktigste deler av landet og slo folk ihjel i et stort blodbad – både menn, kvinner og barn – og tok mange byer og mange forsvarsstillinger i besittelse.\n\n28 Men da Moronihah hadde oppdaget dette, sendte han straks Lehi en omvei med en hærstyrke for å avskjære dem før de kom frem til landet Overflod.\n\n29 Og det gjorde han. Og han greide å avskjære dem før de kom frem til landet Overflod, og gikk til kamp mot dem så de begynte å trekke seg tilbake til Zarahemlas land.\n\n30 Og det skjedde at Moronihah avskar dem i deres tilbaketog og gikk til kamp mot dem, så det ble et overmåte blodig slag. Ja, mange ble drept, og Coriantumr var også blant dem som ble funnet drept.\n\n31 Og se, nå kunne ikke lamanittene trekke seg tilbake i noen retning, hverken mot nord eller mot syd eller mot øst eller mot vest, for de var helt omringet av nephittene.\n\n32 Og slik hadde Coriantumr jaget lamanittene midt inn blant nephittene så de var i nephittenes makt, og selv var han drept, og lamanittene overga seg til nephittene.\n\n33 Og det skjedde at Moronihah gjenerobret byen Zarahemla og lot de lamanitter som hadde blitt tatt til fange, dra ut av landet i fred.\n\n34 Og slik endte det en og førtiende år av dommernes regjeringstid.\n\n", "hel 2": "[center][font_size=26]Kapittel 2[/font_size][/center]\n\n[i]Helaman, sønn av Helaman, blir øverste dommer – Gadianton leder Kishkumens bande – Helamans tjener dreper Kishkumen, og Gadiantons bande flykter ut i villmarken. Ca. 50–49 f.Kr.[/i]\n\n1 Og det skjedde i det to og førtiende år av dommernes regjeringstid, etter at Moronihah igjen hadde opprettet fred mellom nephittene og lamanittene, se, da var det ingen til å bekle dommersetet, derfor begynte det igjen å bli strid blant folket om hvem som skulle bekle dommersetet.\n\n2 Og det skjedde at Helaman, som var sønn av Helaman, ble utnevnt til å bekle dommersetet ifølge folkets stemme.\n\n3 Men se, Kishkumen, som hadde myrdet Pahoran, ventet bare på en anledning til å drepe Helaman også, og han ble støttet av sin bande, som hadde sluttet en pakt om at ingen skulle få kjennskap til hans ugudelighet.\n\n4 For det var en mann ved navn Gadianton som hadde ordet i sin makt og også var flink til å myrde og røve i all hemmelighet, derfor ble han leder for Kishkumens bande.\n\n5 Derfor smigret han dem, og Kishkumen også, og sa at hvis de ville innsette ham i dommerembedet, ville han la dem som tilhørte hans bande, få makt og myndighet blant folket. Derfor forsøkte Kishkumen å drepe Helaman.\n\n6 Og det skjedde at da han gikk frem mot dommersetet for å drepe Helaman, se, en av Helamans tjenere, som hadde vært ute om natten og som fordi han var forkledd, hadde fått kjennskap til de planer denne banden hadde lagt for å drepe Helaman –\n\n7 og det skjedde at han møtte Kishkumen, og han ga ham et tegn, derfor fortalte Kishkumen ham hva han hadde tenkt å gjøre, og ville han skulle ta ham med til dommersetet så han kunne myrde Helaman.\n\n8 Og da Helamans tjener hadde fått vite alt Kishkumen aktet å gjøre, at han hadde til hensikt å myrde, og også at alle som tilhørte hans bande, hadde til hensikt å myrde og røve og få makt (og dette var deres hemmelige plan og deres sammensvergelse), sa Helamans tjener til Kishkumen: La oss gå til dommersetet.\n\n9 Nå likte Kishkumen dette overmåte godt, for han trodde han skulle få gjennomført sin plan, men se, mens de var underveis til dommersetet, dolket Helamans tjener Kishkumen i hjertet så han falt død om uten en lyd. Og han løp og fortalte Helaman alle de ting han hadde sett og hørt og gjort.\n\n10 Og det skjedde at Helaman sendte menn ut for å pågripe denne banden av røvere og hemmelige mordere, så de kunne bli henrettet ifølge loven.\n\n11 Men se, da Gadianton forsto at Kishkumen ikke kom tilbake, ble han redd for å bli drept, og derfor tok han sin bande med seg. Og de flyktet ut av landet og ut i villmarken en hemmelig vei, og da Helaman sendte menn ut for å gripe dem, kunne de derfor ikke finne dem noen steder.\n\n12 Og denne Gadianton vil bli nærmere omtalt senere. Og slik endte det to og førtiende år av dommernes regjeringstid over Nephis folk.\n\n13 Og se, i slutten av denne boken skal dere se at denne Gadianton var årsak til at de ble omstyrtet, ja, at Nephis folk ble nesten fullstendig utryddet.\n\n14 Se, jeg mener ikke i slutten av Helamans bok, men jeg mener i slutten av Nephis bok, hvorfra jeg har tatt hele den beretning jeg har skrevet.\n\n", "hel 3": "[center][font_size=26]Kapittel 3[/font_size][/center]\n\n[i]Mange nephitter utvandrer til landet i nord – De bygger hus av sement og fører mange opptegnelser – Titusener blir omvendt og døpt – Guds ord fører menneskene til frelse – Helamans sønn, Nephi, bekler dommersetet. Ca. 49–39 f.Kr.[/i]\n\n1 Og nå skjedde det i det tre og førtiende år av dommernes regjeringstid at det ikke var noen stridigheter blant Nephis folk, unntatt litt stolthet som var i kirken, noe som førte til litt uenighet blant folket, men dette ble oppgjort i slutten av det tre og førtiende år.\n\n2 Og det var ingen stridigheter blant folket i det fire og førtiende år, heller ikke var det mange stridigheter i det fem og førtiende år.\n\n3 Og det skjedde i det seks og førtiende, ja, da var det mange stridigheter og mye uenighet, noe som førte til at overmåte mange dro ut av Zarahemlas land og reiste til landet i nord for å slå seg ned der.\n\n4 Og de reiste meget langt bort til de kom til store innsjøer og mange elver.\n\n5 Ja, og de spredte seg til alle deler av landet, til alle deler som ikke hadde blitt lagt øde og var uten skog på grunn av de mange innbyggere som tidligere hadde vært bosatt i landet.\n\n6 Og nå var ingen del av landet øde bortsett fra at det manglet skog, men fordi det folk som tidligere hadde bodd i landet, var blitt utryddet i så stort omfang, ble landet kalt øde.\n\n7 Og da det var lite skog i landet, ble de mennesker som reiste dit, overmåte flinke til å arbeide med sement. Derfor bygget de sementhus som de bodde i.\n\n8 Og det skjedde at de formerte seg og spredte seg og reiste fra landet i syd til landet i nord og spredte seg i den grad at de begynte å dekke hele landet, fra havet i syd til havet i nord, fra havet i vest til havet i øst.\n\n9 Og menneskene som var i landet i nord, bodde i telt og i hus av sement, og de lot alle trær som skjøt frem i landet, få anledning til å vokse opp så de med tiden kunne få tømmer til å bygge sine hus, ja, sine byer og sine templer og sine synagoger og sine helligdommer og alle slags bygninger.\n\n10 Og det skjedde at da det var overmåte stor mangel på tømmer i landet i nord, sendte de mye dit med skip.\n\n11 Og slik gjorde de det mulig for menneskene i landet i nord å bygge mange byer, både av tre og av sement.\n\n12 Og det skjedde at mange av Ammons folk, som var lamanitter av fødsel, også reiste til dette landet.\n\n13 Og nå er det mange blant dette folk som har ført nøyaktige og meget omfattende opptegnelser om dette folks gjøremål.\n\n14 Men se, med hensyn til dette folks gjøremål, ja, beretningen om lamanittene og nephittene og deres kriger og stridigheter og uenighet og deres forkynnelse og deres profetier og deres skipsfart og deres bygging av skip og deres bygging av templer og av synagoger og deres helligdommer og deres rettferdighet og deres ugudelighet og deres mord og deres røveri og deres plyndring og allslags avskyelighet og horlevnet – bare en ørliten del av alt dette kan få plass i dette verk.\n\n15 Men se, det finnes mange bøker og mange opptegnelser av alle slag, og de er hovedsakelig blitt ført av nephittene.\n\n16 Og de er blitt overlevert av nephittene fra den ene generasjon til den neste inntil de har falt i overtredelse og har blitt myrdet, plyndret og jaget på flukt og drept og adspredt over hele landet og blandet med lamanittene inntil de ikke lenger kalles nephitter, men er blitt ugudelige og ville og glupske, ja, de er blitt lamanitter.\n\n17 Og nå vender jeg tilbake til min egen beretning igjen. Derfor, det jeg har omtalt, hadde funnet sted etter at det hadde vært store stridigheter og uroligheter og kriger og uenighet blant Nephis folk.\n\n18 Slik endte det seks og førtiende år av dommernes regjeringstid.\n\n19 Og det skjedde at det fremdeles var store stridigheter i landet, ja, i det syv og førtiende år, og i det åtte og førtiende år også.\n\n20 Likevel satt Helaman på dommersetet og handlet rettferdig og upartisk, ja, han var nøye med å holde Guds lover og bud og befalinger, og gjorde alltid det som var riktig i Guds øyne. Og han vandret i sin fars fotspor, så det gikk ham vel i landet.\n\n21 Og det skjedde at han fikk to sønner. Den eldste ga han navnet Nephi og den yngste navnet Lehi. Og de begynte å vokse opp for Herren.\n\n22 Og det skjedde at krigene og stridighetene etter hvert begynte å opphøre blant det nephittiske folk henimot slutten av det åtte og førtiende år av dommernes regjeringstid over Nephis folk.\n\n23 Og det skjedde at i det ni og førtiende år av dommernes regjeringstid var det opprettet varig fred i landet bortsett fra de hemmelige forbund som røveren Gadianton hadde opprettet i de mest bebodde deler av landet. De var dengang ikke kjent for de øverste myndigheter, derfor ble de ikke utryddet av landet.\n\n24 Og det skjedde at i det samme år var det overmåte stor fremgang i kirken, ja, det var mange tusen som sluttet seg til kirken og ble døpt til omvendelse.\n\n25 Og så stor var fremgangen i kirken og så mange var velsignelsene som ble utøst over folket, at selv høyprestene og lærerne var storlig forbauset.\n\n26 Og det skjedde at Herrens verk hadde fremgang, så mange sjeler, ja, titusener, ble døpt og innlemmet i Guds kirke.\n\n27 Således ser vi at Herren er barmhjertig mot alle som i hjertets oppriktighet vil påkalle hans hellige navn.\n\n28 Ja, således ser vi at himmelens port er åpen for alle, ja, for alle som vil tro på Jesu Kristi navn, han som er Guds Sønn.\n\n29 Ja, vi ser at alle som vil kan gripe Guds ord, som er levende og kraftig og skal rive i stykker all djevelens list og alle hans snarer og lumske planer, og lede det menneske som følger Kristus inn på en snever og smal vei over elendighetens evige svelg som er beredt til å sluke de ugudelige,\n\n30 og bringe deres sjeler, ja, deres udødelige sjeler, til Guds høyre hånd i himmelens rike for å ta plass med Abraham og Isak og med Jakob og med alle våre hellige fedre for aldri mer å gå ut.\n\n31 Og i dette år var det stadig glede i Zarahemlas land og i alle områdene omkring, ja, i hele det land som var i nephittenes besittelse.\n\n32 Og det skjedde at det var fred og overmåte stor glede i resten av det ni og førtiende år, ja, det var også sammenhengende fred og stor glede i det femtiende år av dommernes regjeringstid.\n\n33 Og i det en og femtiende år av dommernes regjeringstid var det også fred, bortsett fra den stolthet som begynte å komme inn i kirken – ikke inn i Guds kirke, men i hjertene til de mennesker som hevdet å tilhøre Guds kirke.\n\n34 Og de ble oppblåste av stolthet så de forfulgte mange av sine brødre. Nå var dette et stort onde som førte til at den mest ydmyke del av folket ble utsatt for store forfølgelser og måtte tåle mange lidelser.\n\n35 Likevel fastet og ba de ofte og ble sterkere og sterkere i sin ydmykhet og fastere og fastere i troen på Kristus, inntil deres sjel var fylt med glede og trøst, ja, så deres hjerter var renset og helliggjort, en helliggjørelse som finner sted fordi de gir seg hen til Gud.\n\n36 Og det skjedde at det to og femtiende år også endte i fred, bortsett fra den overmåte store stolthet som hadde kommet inn i folkets hjerter. Og den kom på grunn av deres overmåte store rikdommer og fordi det hadde gått dem vel i landet. Og den tiltok blant dem fra dag til dag.\n\n37 Og det skjedde i det tre og femtiende år av dommernes regjeringstid at Helaman døde, og hans eldste sønn, Nephi, begynte å regjere i hans sted. Og det skjedde at han bekledde dommersetet og handlet rettferdig og upartisk, ja, han holdt Guds bud og gikk i sin fars fotspor.\n\n", "hel 4": "[center][font_size=26]Kapittel 4[/font_size][/center]\n\n[i]Opprørske nephitter slår sine styrker sammen med lamanittene og inntar Zarahemlas land – Nephittene blir beseiret på grunn av sin ugudelighet – Kirken svekkes og folket blir svakt som lamanittene. Ca. 38–30 f.Kr.[/i]\n\n1 Og det skjedde i det fire og femtiende år at det var stor uenighet i kirken, og det var også stridigheter blant folket, så det var mye blodsutgytelse.\n\n2 Og den opprørske del ble drept eller drevet ut av landet, og de gikk til lamanittenes konge.\n\n3 Og det skjedde at de gikk inn for å oppegge lamanittene til krig mot nephittene, men se, lamanittene var overmåte redde, og de ville derfor ikke lytte til disse opprøreres ord.\n\n4 Men det skjedde i det seks og femtiende år av dommernes regjeringstid at noen opprørere gikk fra nephittene opp til lamanittene, og det lyktes dem sammen med de andre å oppegge dem til vrede mot nephittene. Og hele dette året forberedte de seg til krig.\n\n5 Og i det syv og femtiende år kom de ned for å kjempe mot nephittene og begynte dødens verk, ja, så det i det åtte og femtiende år av dommernes regjeringstid lyktes dem å erobre Zarahemlas land, ja, alle landene like til det land som var nær landet Overflod.\n\n6 Og nephittene og Moronihahs hærstyrker ble drevet inn i landet Overflod.\n\n7 Og der befestet de seg mot lamanittene fra havet i vest til havet i øst, og det var én dagsreise for en nephitt langs den linje som de hadde befestet, og hvor de hadde stasjonert sine hærstyrker for å forsvare sitt land i nord.\n\n8 Og slik hadde disse opprørske nephitter, med hjelp fra en tallrik hærstyrke lamanitter, tatt alle nephittenes områder i landet i syd. Og alt dette ble gjort i det åtte- og ni og femtiende år av dommernes regjeringstid.\n\n9 Og det skjedde i det sekstiende år av dommernes regjeringstid at det lyktes Moronihah og hans hærstyrker å gjenerobre mange deler av landet, ja, de vant tilbake mange byer som hadde falt i lamanittenes hender.\n\n10 Og det skjedde i det en og sekstiende år av dommernes regjeringstid at det lyktes dem å vinne tilbake halvparten av alle sine områder.\n\n11 Dette store tap for nephittene og det store blodbad som fant sted blant dem, ville ikke ha skjedd om det ikke hadde vært for den ugudelighet og avskyelighet som fantes blant dem, ja, og den fantes også blant dem som hevdet å tilhøre Guds kirke.\n\n12 Og det var på grunn av stoltheten i deres hjerter, deres overmåte store rikdommer, ja, det var fordi de undertrykte de fattige, holdt sin mat tilbake fra de sultne, holdt sine klær tilbake fra de nakne og slo sine ydmyke brødre på kinnet, gjorde narr av det som var hellig, fornektet profetiens og åpenbaringens ånd, myrdet, plyndret, løy, stjal, bedrev hor, skapte store stridigheter og brøt ut og dro til Nephis land blant lamanittene,\n\n13 og på grunn av deres store ugudelighet og fordi de roste seg av sin egen styrke, ble de overlatt til sin egen styrke. Derfor gikk det dem ikke vel, men de ble plaget, slått og drevet foran lamanittene inntil de hadde mistet kontrollen over nesten alle sine land.\n\n14 Men se, Moronihah forkynte mange ting for folket på grunn av deres synd, og Nephi og Lehi, som var Helamans sønner, forkynte også mange ting for folket, ja, og de profeterte mange ting for dem om deres misgjerninger og hvordan det kom til å gå med dem hvis de ikke omvendte seg fra sine synder.\n\n15 Og det skjedde at de omvendte seg, og i den grad de omvendte seg, begynte det å gå dem vel.\n\n16 For da Moronihah så at de omvendte seg, dristet han seg til å lede dem fra sted til sted og fra by til by helt til de hadde vunnet tilbake halvparten av sine eiendommer og halvparten av alle sine land.\n\n17 Og slik endte det en og sekstiende år av dommernes regjeringstid.\n\n18 Og det skjedde i det to og sekstiende år av dommernes regjeringstid at Moronihah ikke greide å gjenerobre flere områder fra lamanittene.\n\n19 Derfor oppga de planen om å innta resten av sine land, for lamanittene var så tallrike at det var umulig for nephittene å få mer makt over dem. Derfor brukte Moronihah alle sine hærstyrker til å forsvare de deler som han hadde tatt.\n\n20 Og det skjedde at på grunn av lamanittenes store antall var nephittene meget redde for å bli overmannet og tråkket ned og drept og utryddet.\n\n21 Ja, de begynte å huske Almas profetier og også Mosiahs ord, og de forsto at de hadde vært et hårdnakket folk og at de hadde aktet Guds bud for intet,\n\n22 og at de hadde forandret og tråkket Mosiahs lover under fot, eller det som Herren befalte ham å gi til folket, og de forsto at deres lover hadde blitt fordervet, og at de hadde blitt et ugudelig folk, så de var ugudelige, ja, likesom lamanittene.\n\n23 Og på grunn av deres synd hadde kirken begynt å bli svekket, og de begynte å miste troen på profetiens ånd og åpenbaringens ånd, og Guds straffedommer stirret dem i ansiktet.\n\n24 Og de forsto at de hadde blitt svake som sine brødre, lamanittene, og at Herrens Ånd ikke lenger beskyttet dem, ja, den hadde trukket seg tilbake fra dem fordi Herrens Ånd ikke bor i vanhellige templer.\n\n25 Derfor sluttet Herren å beskytte dem ved sin mirakuløse og makeløse kraft, for de hadde sunket ned i en tilstand av vantro og fryktelig ugudelighet, og de så at lamanittene var langt mer tallrike enn dem selv, og hvis de ikke holdt seg nær til Herren sin Gud, måtte de uunngåelig gå til grunne.\n\n26 For se, de forsto at lamanittenes styrke var like stor som deres egen styrke, mann for mann. Og derfor hadde de falt i denne store overtredelse, ja, derfor var de i løpet av ganske få år blitt svake på grunn av sin overtredelse.\n\n", "hel 5": "[center][font_size=26]Kapittel 5[/font_size][/center]\n\n[i]Nephi og Lehi ofrer seg for forkynnelsen – Deres navn innbyr dem til å innrette sitt liv etter sine forfedre – Kristus forløser dem som omvender seg – Nephi og Lehi vinner mange konvertitter og blir fengslet og omkranset av ild – En mørk sky overskygger tre hundre mennesker – Jorden ryster, og en stemme befaler menneskene å omvende seg – Nephi og Lehi taler med engler, og menneskeskaren blir omkranset av ild. Ca. 30 f.Kr.[/i]\n\n1 Og det skjedde i dette samme år, se, da overlot Nephi dommersetet til en mann ved navn Cezoram.\n\n2 For ettersom deres lover og statsforfatning ble opprettet ved folkets stemme, og de som valgte ondt, var mer tallrike enn de som valgte godt, derfor var de i ferd med å modnes til ødeleggelse, for lovene hadde blitt forvrengt.\n\n3 Ja, og dette var ikke alt. De var et så hårdnakket folk at de ikke kunne styres av loven, heller ikke av rettferdighet, uten å bli ødelagt.\n\n4 Og det skjedde at Nephi var blitt trett på grunn av deres synd, og han frasa seg dommersetet og påtok seg å forkynne Guds ord resten av sine dager, og også hans bror Lehi, resten av sine dager,\n\n5 for de husket de ord deres far, Helaman, hadde talt til dem, og dette er de ord som han talte:\n\n6 Se, mine sønner, jeg ønsker at dere skal huske å holde Guds bud, og jeg vil dere skal forkynne disse ord for folket. Se, jeg har gitt dere de samme navn som våre første foreldre som kom ut av Jerusalems land, og dette har jeg gjort for at dere, når dere minnes deres egne navn, også kan huske dem, og når dere husker dem, kan huske deres gjerninger, og når dere husker deres gjerninger, kan vite at det er sagt og også skrevet at de var gode.\n\n7 Derfor, mine sønner, vil jeg dere skal gjøre det som er godt, så det kan bli sagt og også skrevet om dere slik det er blitt sagt og skrevet om dem.\n\n8 Og nå, mine sønner, se, det er noe mer jeg ønsker av dere, og dette ønske er at dere ikke må gjøre disse ting for å rose dere, men at dere må gjøre disse ting for å samle dere en skatt i himmelen, ja, en skatt som er evig og ikke visner bort, ja, så dere kan få det evige livs kostelige gave som vi har grunn til å tro er blitt gitt til våre fedre.\n\n9 Husk, ja, husk, mine sønner, de ord kong Benjamin talte til sitt folk. Ja, husk at det ikke finnes noen annen vei og ikke noe annet middel hvorved mennesket kan bli frelst enn gjennom Jesu Kristi sonende blod, han som skal komme. Ja, husk at han kommer for å forløse verden.\n\n10 Og husk også de ord som Amulek talte til Zeezrom i byen Ammonihah, for han sa til ham at Herren visselig skulle komme og forløse sitt folk, men at han ikke skulle komme og forløse dem i deres synder, men for å forløse dem fra deres synder.\n\n11 Og Faderen har gitt ham makt til å forløse dem fra deres synder på betingelse av omvendelse, derfor har han sendt sine engler for å forkynne budskapet om de betingelser for omvendelse som bringer mennesker til Forløserens kraft så deres sjeler kan bli frelst.\n\n12 Og nå, mine sønner, husk, ja, husk at det er på vår Forløsers klippe som er Kristus, Guds Sønn, at dere må bygge deres grunnvoll, så djevelen, når han sender ut sine mektige vinder, ja, sine piler i hvirvelvinden, ja, når all hans hagl og hans mektige storm slår mot dere, skal det ikke ha noen makt over dere til å trekke dere ned i elendighetens og den evige pines avgrunn fordi klippen dere er bygget på, er en sikker grunnvoll, og hvis menneskene bygger på denne grunnvoll, kan de ikke falle.\n\n13 Og det skjedde at dette var de ord Helaman lærte sine sønner, ja, han lærte dem mange ting som ikke er skrevet, og også mange ting som er skrevet.\n\n14 Og de husket hans ord, og derfor holdt de Guds bud, gikk ut for å undervise Guds ord blant hele Nephis folk og begynte i byen Overflod,\n\n15 og derfra videre til byen Gid, og fra byen Gid til byen Mulek.\n\n16 Og videre fra by til by inntil de hadde gått ut til hele Nephis folk som var i landet i syd, og derfra inn i Zarahemlas land blant lamanittene.\n\n17 Og det skjedde at de talte med stor kraft så de gjorde til skamme mange av dem som hadde gjort opprør og hadde gått over fra nephittene, så de kom frem og bekjente sine synder og ble døpt til omvendelse og straks vendte tilbake til nephittene for å forsøke å rette opp den urett de hadde begått mot dem.\n\n18 Og det skjedde at Nephi og Lehi forkynte for lamanittene med meget stor kraft og myndighet, for de hadde mottatt kraft og myndighet så de kunne tale, og det ble dem også gitt hva de skulle si.\n\n19 Derfor talte de, så de forbauset lamanittene storlig og overbeviste dem, så åtte tusen av lamanittene som var i Zarahemlas land og rundt omkring, ble døpt til omvendelse og ble overbevist om sine fedres ugudelige tradisjoner.\n\n20 Og det skjedde at Nephi og Lehi dro videre derfra til Nephis land.\n\n21 Og det skjedde at de ble tatt av en av lamanittenes hærstyrker og kastet i fengsel, ja, det samme fengsel Ammon og hans brødre ble kastet i av Limhis tjenere.\n\n22 Og etter at de hadde sittet i fengsel i mange dager uten mat, se, da gikk de inn i fengselet for å ta dem så de kunne slå dem ihjel.\n\n23 Og det skjedde at det så ut som om Nephi og Lehi var omkranset av ild, så de ikke våget å legge hånd på dem av frykt for å bli brent. Likevel ble ikke Nephi og Lehi brent, og det så ut som de sto midt i ilden uten å bli brent.\n\n24 Og da de så at de var omkranset av en ildsøyle og de ikke ble brent, fattet de mot.\n\n25 For de så at lamanittene ikke våget å legge hånd på dem, heller ikke våget de å komme nær dem, men sto som om de var blitt stumme av forbauselse.\n\n26 Og det skjedde at Nephi og Lehi sto frem og begynte å tale til dem og sa: Frykt ikke, for se, det er Gud som har vist dere dette som er vidunderlig, og det har vist dere at dere ikke kan legge hånd på oss for å slå oss ihjel.\n\n27 Og se, da de hadde sagt disse ord, ristet jorden overmåte sterkt, og fengselets vegger ristet som om de var nær ved å falle ned. Men se, de falt ikke, og se, de som var i fengselet, var lamanitter og opprørske nephitter.\n\n28 Og det skjedde at de ble overskygget av en mørk sky, og en redselsfull og dyptgripende frykt kom over dem.\n\n29 Og det skjedde at det hørtes en røst som syntes å komme fra et sted over den mørke skyen, og den sa: Omvend dere, omvend dere, og forsøk ikke mer å drepe mine tjenere som jeg har sendt til dere for å forkynne godt budskap.\n\n30 Og det skjedde at da de hørte denne røsten, forsto de at det ikke var tordenens røst, heller ikke var det en larmende, støyende røst, men se, det var en lav røst som var fullkomment mild likesom en hvisken, og den trengte inn i selve sjelen.\n\n31 Men selv om det var en mild røst, ristet jorden overmåte sterkt, og fengselets vegger dirret igjen som om det var nær ved å falle ned, og se, den mørke skyen som hadde overskygget dem, drev ikke bort.\n\n32 Og se, røsten lød igjen og sa: Omvend dere, omvend dere, for himmelens rike er nær, og forsøk ikke mer å drepe mine tjenere. Og det skjedde at jorden ristet igjen, og veggene dirret.\n\n33 Og for tredje gang lød røsten igjen og talte vidunderlige ord til dem, ord som ikke kan uttales av mennesker, og veggene dirret igjen, og jorden ristet som om den var nær ved å revne.\n\n34 Og det skjedde at lamanittene ikke kunne flykte på grunn av den mørke skyen som overskygget dem, og de kunne heller ikke røre seg på grunn av den frykt som kom over dem.\n\n35 Nå var det en iblant dem som var nephitt av fødsel, som en gang hadde tilhørt Guds kirke, men hadde gjort opprør.\n\n36 Og det skjedde at han vendte seg om, og se, gjennom den mørke skyen så han Nephis og Lehis ansikter. Og se, de skinte overmåte sterkt, ja, som englers ansikter. Og han så at de løftet sine øyne mot himmelen og sto som om de talte med eller oppløftet sin røst til et vesen som de så.\n\n37 Og det skjedde at denne mannen ropte til menneskeskaren at de skulle snu seg og se. Og se, de fikk kraft til å snu seg og se, og de så Nephis og Lehis ansikter.\n\n38 Og de sa til mannen: Se, hva betyr alle disse ting, og hvem er det disse menn taler med?\n\n39 Nå var mannens navn Aminadab, og Aminadab sa til dem: De taler med Guds engler.\n\n40 Og det skjedde at lamanittene sa til ham: Hva skal vi gjøre for at denne mørke skyen som overskygger oss, kan bli fordrevet?\n\n41 Og Aminadab sa til dem: Dere må omvende dere og anrope røsten inntil dere får tro på Kristus, som Alma og Amulek og Zeezrom underviste dere om. Og når dere gjør dette, skal den mørke skyen bli fordrevet og ikke lenger overskygge dere.\n\n42 Og det skjedde at de alle begynte å anrope ham som hadde rystet jorden med sin røst, ja, de ropte helt til den mørke skyen drev bort.\n\n43 Og det skjedde at da de så seg omkring og oppdaget at den mørke skyen var drevet bort og ikke lenger overskygget dem, se, da så de at hver eneste sjel var omkranset av en ildsøyle.\n\n44 Og Nephi og Lehi var midt iblant dem. Ja, de var omkranset, og det var som om de befant seg midt i et flammehav, og likevel skadet det dem ikke. Heller ikke begynte fengselets vegger å brenne, og de ble fylt med den glede som er usigelig og full av herlighet.\n\n45 Og se, Guds Hellige ånd kom ned fra himmelen og tok plass i deres hjerter, og det var som om de ble fylt med ild, og de kunne tale vidunderlige ord.\n\n46 Og det skjedde at det hørtes en røst, ja, en behagelig røst som lød som en hvisken, og den sa:\n\n47 Fred, fred være med dere på grunn av deres tro på min høyt elskede, som var fra verdens grunnvoll ble lagt.\n\n48 Og da de hørte dette, så de opp for å finne ut hvor røsten kom fra, og se, de så himlene åpne, og engler kom ned fra himmelen og betjente dem.\n\n49 Og det var omtrent tre hundre sjeler som så og hørte disse ting, og de ble bedt om å gå ut og ikke være forundret, heller ikke skulle de tvile.\n\n50 Og det skjedde at de gikk ut og betjente folket og forkynte i alle omkringliggende områder alle de ting de hadde hørt og sett, så de fleste lamanitter ble overbevist om det på grunn av de store bevis de hadde fått.\n\n51 Og alle som ble overbevist, la ned sine krigsvåpen og glemte sitt hat og sine fedres tradisjoner.\n\n52 Og det skjedde at de lot nephittene få tilbake sine eiendomsland.\n\n", "hel 6": "[center][font_size=26]Kapittel 6[/font_size][/center]\n\n[i]De rettferdige lamanitter forkynner for de ugudelige nephitter – Begge folk blomstrer i en periode med fred og overflod – Lucifer, som er syndens opphavsmann, oppegger de ugudelige samt gadiantonrøverne til mord og ugudelighet – Røverne overtar nephittenes statsforvaltning. Ca. 29–23 f.Kr.[/i]\n\n1 Og det skjedde at da det to og sekstiende år av dommernes regjeringstid var omme, hadde alle disse ting hendt, og størstedelen av lamanittene var blitt et rettferdig folk, så deres rettferdighet overgikk nephittenes på grunn av deres faste og standhaftige tro.\n\n2 For se, det var mange av nephittene som var blitt forherdet og ubøyelige og meget ugudelige, så de forkastet Guds ord, all forkynnelse og alle profetier som fant sted blant dem.\n\n3 Likevel var det stor glede blant kirkens folk på grunn av lamanittenes omvendelse, ja, fordi Guds kirke var blitt opprettet blant dem. Og de hadde et nært vennskap med hverandre, frydet seg med hverandre og gledet seg storlig.\n\n4 Og det skjedde at mange lamanitter kom ned til Zarahemlas land og fortalte Nephis folk hvordan de var blitt omvendt, og formante dem til tro og omvendelse.\n\n5 Ja, og mange forkynte med overmåte stor kraft og myndighet, så de bragte mange av dem ned til ydmykhetens dyp for å bli Guds og Lammets ydmyke etterfølgere.\n\n6 Og det skjedde at mange lamanitter dro til landet i nord, og Nephi og Lehi dro også til landet i nord for å forkynne for folket. Og slik endte det tre og sekstiende år.\n\n7 Og se, det var fred i hele landet, så nephittene kunne reise inn i hvilken som helst del av landet de ville, både blant nephittene og lamanittene.\n\n8 Og det skjedde at lamanittene også reiste hvor de ville, både blant lamanittene og blant nephittene, og derfor hadde de åpent samkvem med hverandre og kunne kjøpe og selge og skaffe seg inntekter ifølge sitt eget ønske.\n\n9 Og det skjedde at de ble overmåte rike, både lamanittene og nephittene, og de hadde en overflod av gull og av sølv og av alle slags kostbare metaller, både i landet i syd og landet i nord.\n\n10 Nå ble landet i syd kalt Lehi, og landet i nord ble kalt Mulek etter Sidkias sønn, for Herren førte Mulek til landet i nord og Lehi til landet i syd.\n\n11 Og se, i begge disse landene var det allslags gull og sølv og kostbar malm, og det var også dyktige håndverkere som arbeidet med allslags malm og renset den, og derfor ble de rike.\n\n12 De dyrket korn i store mengder både i nord og i syd, og det gikk dem overmåte vel både i nord og i syd. Og de formerte seg og vokste seg overmåte sterke i landet. Og de alet opp mye storfe og småfe og mange gjøkalver.\n\n13 Se, deres kvinner arbeidet og spant og laget allslags tøy av finvevet lin, og alle slags stoffer så de kunne kle sin nakenhet. Og slik gikk det fire og sekstiende år i fred.\n\n14 Og i det fem og sekstiende år hadde de også stor glede og fred og hørte mye forkynnelse og mange profetier om det som skulle skje. Og slik gikk det fem og sekstiende år.\n\n15 Og det skjedde at i det seks og sekstiende år av dommernes regjeringstid, se, da ble Cezoram myrdet av en ukjent hånd mens han satt på dommersetet. Og det skjedde at i det samme år ble hans sønn, som var blitt utnevnt av folket i hans sted, også myrdet. Og slik endte det seks og sekstiende år.\n\n16 Og i begynnelsen av det syv og sekstiende år begynte folket å bli overmåte ugudelig igjen.\n\n17 For se, Herren hadde velsignet dem så lenge med verdens rikdommer at de ikke var blitt oppegget til vrede, til krig eller til blodsutgytelse. Derfor begynte de å legge sin elsk på sine rikdommer, ja, de begynte å trakte etter vinning så de kunne overgå hverandre, derfor begynte de å begå hemmelige mord og røve og plyndre for vinnings skyld.\n\n18 Og se nå, disse mordere og plyndrere tilhørte en bande som var blitt opprettet av Kishkumen og Gadianton. Og nå hadde det skjedd at det også var mange av Gadiantons bande blant nephittene. Men se, de var mer tallrike blant den mest ugudelige del av lamanittene. Og de ble kalt Gadiantons røvere og mordere.\n\n19 Og det var de som myrdet den øverste dommer, Cezoram og hans sønn, mens de satt på dommersetet, og se, de ble ikke funnet.\n\n20 Og nå skjedde det at da lamanittene oppdaget at det var røvere blant dem, ble de overmåte sørgmodige, og de brukte alle midler som sto i deres makt for å utrydde dem fra jordens overflate.\n\n21 Men se, Satan oppegget størstedelen av nephittene, så de gikk sammen med disse røverbandene og sluttet seg til deres pakter og deres eder, for å beskytte og bevare hverandre under alle vanskelige omstendigheter de kom i, så de ikke skulle bli straffet for sine mord og sine plyndringer og sine tyverier.\n\n22 Og det skjedde at de hadde sine tegn, ja, sine hemmelige tegn og sine hemmelige ord, for å kunne kjenne en bror som hadde inngått pakten. Og uansett hvilken ugudelighet denne bror begikk, skulle han ikke skades av sin bror eller av dem som tilhørte hans bande og som hadde inngått denne pakten.\n\n23 Og derfor kunne de myrde og plyndre og stjele og bedrive hor og begå allslags ugudelighet, stikk i strid med sitt lands lover og også med sin Guds lover.\n\n24 Og alle som tilhørte deres bande og som avslørte deres ugudelighet og avskyelighet for verden, skulle dømmes, ikke etter deres lands lover, men etter deres ugudelige lover som var gitt av Gadianton og Kishkumen.\n\n25 Og se, det er disse hemmelige eder og pakter som Alma befalte sin sønn ikke å la gå ut til verden, for at de ikke skulle bli et middel til å bringe folket ned til ødeleggelse.\n\n26 Men se, disse hemmelige eder og pakter kom ikke til Gadianton fra de opptegnelser som ble overlevert til Helaman, men se, de ble lagt i Gadiantons hjerte av det samme vesen som lokket våre første foreldre til å spise av den forbudte frukt,\n\n27 ja, av det samme vesen som sammensverget seg med Kain om at hvis han myrdet sin bror Abel, skulle verden ikke få vite det. Og fra den tid av sammensverget han seg med Kain og hans tilhengere.\n\n28 Og det er det samme vesen som påvirket menneskenes hjerter til å bygge et tårn som var så høyt at de kunne nå opp til himmelen. Og det var det samme vesen som bedro det folk som kom fra dette tårnet inn i dette land og som spredte mørkets gjerninger og avskyeligheter over hele landet, inntil han trakk folket ned til en fullstendig ødeleggelse og til et evigvarende helvete.\n\n29 Ja, det er det samme vesen som fremdeles påvirker Gadiantons hjerte til å fortsette med mørkets gjerninger og med hemmelige mord. Og dette har han gjort fra menneskets begynnelse like ned til denne tid.\n\n30 Og se, det er han som er opphavsmann til all synd. Og se, han fortsetter med sine mørkets gjerninger og hemmelige mord, og overleverer deres sammensvergelser og deres eder og deres pakter og deres planer om en fryktelig ugudelighet fra generasjon til generasjon, i den utstrekning han kan få makt over menneskenes barns hjerter.\n\n31 Og se, han hadde fått godt tak på nephittenes hjerter, så de var blitt overmåte ugudelige, ja, de fleste av dem hadde bøyd av fra rettferdighetens vei og tråkket Guds bud under fot og gått inn på sine egne veier og bygget seg avguder av sitt gull og sitt sølv.\n\n32 Og det skjedde at alle disse synder kom iblant dem i løpet av noen ganske få år. Derfor hadde det meste av det kommet iblant dem i det syv og sekstiende år av dommernes regjeringstid over Nephis folk.\n\n33 Og de vokste i sine synder i det åtte og sekstiende år også, til stor sorg og fortvilelse for de rettferdige.\n\n34 Og således ser vi at nephittene begynte å synke ned i vantro og vokse i ugudelighet og avskyelighet, mens lamanittene begynte å vokse overmåte sterkt i kunnskapen om sin Gud, ja, de begynte å holde hans lover og befalinger og vandre sannferdig og uklanderlig for ham.\n\n35 Og således ser vi at Herrens Ånd begynte å trekke seg tilbake fra nephittene på grunn av deres ugudelighet og deres hårde hjerter.\n\n36 Og således ser vi at Herren begynte å utøse sin Ånd over lamanittene fordi de hadde så lett for og var så villige til å tro på hans ord.\n\n37 Og det skjedde at lamanittene jaktet på Gadiantons røverbande, og de forkynte Guds ord blant de mest ugudelige av dem, så denne røverbanden ble helt utryddet blant lamanittene.\n\n38 Men på den annen side skjedde det at nephittene bygget dem opp og støttet dem, og de begynte med den mest ugudelige del av dem, inntil de var utbredt over hele nephittenes land og hadde forført størsteparten av de rettferdige, inntil de var sunket så dypt at de trodde på deres gjerninger og delte deres rov og deltok i deres hemmelige mord og forbund.\n\n39 Og derfor fikk de full kontroll over landets styre, så de tråkket under fot og slo og plaget og snudde ryggen til de fattige og saktmodige og Guds ydmyke etterfølgere.\n\n40 Og således ser vi at de var i en fryktelig tilstand og var i ferd med å modnes til en evig fortapelse.\n\n41 Og det skjedde at slik endte det åtte og sekstiende år av dommernes regjeringstid over Nephis folk.\n\n", "hel 7": "En profeti av Nephi, som var sønn av Helaman. Gud truer Nephis folk med at han vil hjemsøke dem i sin vrede og utrydde dem fullstendig hvis de ikke omvender seg fra sin ugudelighet. Gud slår Nephis folk med pest. De omvender seg og vender seg til ham. Samuel, en lamanitt, profeterer til nephittene.\n\nOmfatter kapittel 7 til og med 16.\n\n[center][font_size=26]Kapittel 7[/font_size][/center]\n\n[i]Nephi blir forkastet i nord og vender tilbake til Zarahemla – Han ber fra sitt tårn i hagen og ber deretter folket omvende seg eller omkomme. Ca. 23–21 f.Kr.[/i]\n\n1 Se, nå skjedde det i det ni og sekstiende år av dommernes regjeringstid over Nephis folk, at Helamans sønn, Nephi, vendte tilbake til Zarahemlas land fra landet i nord.\n\n2 For han hadde reist blant folket som var i landet i nord og hadde forkynt Guds ord for dem og hadde profetert mange ting for dem.\n\n3 Og de forkastet alle hans ord så han ikke kunne være blant dem, men vendte tilbake til det land hvor han var født.\n\n4 Og da så han at folket befant seg i en tilstand av slik fryktelig ugudelighet, og at Gadianton-røverne satt på dommersetene og hadde tilrevet seg makt og myndighet i landet. De satte Guds bud til side, gjorde på ingen måte det som var riktig overfor ham, og var ikke rettferdige mot menneskenes barn.\n\n5 De fordømte de rettferdige på grunn av deres rettferdighet, lot de skyldige og ugudelige slippe straff fordi de hadde penger, ja, de lot dem ha ledende stillinger i landet for å herske og gjøre som de ville, så de kunne oppnå verdslig vinning og ære og enda lettere kunne bedrive hor og stjele og drepe og gjøre som de selv ville.\n\n6 Nå hadde disse store synder kommet blant nephittene i løpet av ganske få år, og da Nephi så det, ble hans hjerte fylt av sorg, og han utbrøt i sjelekval:\n\n7 Om jeg bare kunne ha levd i de dager da min far, Nephi, første gang kom ut av Jerusalems land, så jeg kunne ha gledet meg med ham i det lovede land. Da var hans folk lette å påvirke, trofaste i å holde Guds bud og sene å lede til synd. Og de var snare til å lytte til Herrens ord.\n\n8 Ja, om jeg kunne ha levd i de dager, da ville min sjel ha gledet seg over mine brødres rettferdighet.\n\n9 Men se, jeg har fått disse dagene til å leve mitt liv, og min sjel skal fylles med sorg på grunn av mine brødres ugudelighet.\n\n10 Og se, nå skjedde dette i et tårn som lå i Nephis hage, som lå ved hovedveien som førte til den største markedsplassen i byen Zarahemla. Derfor hadde Nephi knelt ned oppe i tårnet som lå i hans hage, og dette tårnet lå også like ved porten inn til hagen hvor hovedveien gikk forbi.\n\n11 Og det skjedde at noen menn gikk forbi, og de så at Nephi utøste sin sjel til Gud i tårnet. Og de sprang og fortalte folk hva de hadde sett, og folk kom sammen i store flokker for å få vite årsaken til så stor sorg over folkets ugudelighet.\n\n12 Og da Nephi reiste seg, så han folkemengden som hadde samlet seg.\n\n13 Og det skjedde at han opplot sin munn og sa til dem: Se, hvorfor har dere kommet sammen? Er det for at jeg kan fortelle dere om deres synder?\n\n14 Ja, jeg har gått opp i mitt tårn, så jeg kunne utøse min sjel til min Gud på grunn av den overmåte store sorg jeg har i mitt hjerte på grunn av deres synder!\n\n15 Og på grunn av min sorg og fortvilelse har dere kommet sammen og er forundret, ja, og dere har god grunn til å være forundret. Ja, dere trenger å være forundret fordi dere har gitt etter, så djevelen har fått godt tak på deres hjerter.\n\n16 Ja, hvordan kunne dere gi etter for de fristelser som kommer fra ham som forsøker å styrte deres sjeler ned til evig elendighet og uendelig smerte?\n\n17 Omvend dere, omvend dere! Hvorfor vil dere dø? Vend om, vend om til Herren deres Gud. Hvorfor har han forlatt dere?\n\n18 Det er fordi dere har forherdet deres hjerter, ja, dere vil ikke lytte til den gode hyrdes røst. Ja, dere har egget ham til vrede mot dere.\n\n19 Og se, istedenfor å samle dere, hvis dere ikke omvender dere, se, da skal han adspre dere så dere skal bli til føde for hunder og ville dyr.\n\n20 Hvordan kunne dere glemme deres Gud samme dag som han befridde dere?\n\n21 Men se, det er for at dere skal kunne samle dere rikdom, bli rost av mennesker, ja, for å samle dere gull og sølv. Og dere har lagt deres elsk på denne verdens rikdommer og verdiløse ting. Derfor myrder dere og plyndrer og stjeler og bærer falskt vitnesbyrd mot deres neste og begår alle slags synder.\n\n22 Og derfor, ve dere hvis dere ikke omvender dere. For hvis dere ikke vil omvende dere, se, da skal denne store by, og også alle de store byer som er rundt omkring som er i vårt eiendomsland, bli tatt bort, så dere ikke skal ha noen plass i dem. For se, Herren vil ikke gi dere styrke som han hittil har gjort, så dere kan holde stand mot deres fiender.\n\n23 For se, så sier Herren: Jeg vil ikke vise de ugudelige en del av min styrke – hverken den ene eller den andre – bare dem som omvender seg fra sine synder og lytter til mine ord. Og derfor, mine brødre, vil jeg dere skal forstå at det skal bli bedre for lamanittene enn for dere hvis dere ikke omvender dere.\n\n24 For se, de er mer rettferdige enn dere, for de har ikke syndet mot den store kunnskap som dere har mottatt. Derfor vil Herren være barmhjertig mot dem, ja, han vil forlenge deres dager og øke deres avkom, mens dere skal bli fullstendig utryddet hvis dere ikke omvender dere.\n\n25 Ja, ve dere på grunn av den store avskyelighet som er kommet blant dere, og dere har sluttet dere til den, ja, til den hemmelige bande som ble opprettet av Gadianton!\n\n26 Ja, ve dere på grunn av den stolthet dere har latt komme inn i deres hjerter, og som har gjort dere mer oppblåste enn godt er på grunn av deres overmåte store rikdommer!\n\n27 Ja, ve dere på grunn av deres ugudelighet og avskyelighet!\n\n28 Og hvis dere ikke omvender dere, skal dere omkomme, ja, alt deres land skal bli tatt fra dere, og dere skal bli utryddet fra jordens overflate.\n\n29 Og se, det er ikke jeg selv som sier at disse ting skal skje, for det er ikke av meg selv at jeg vet disse ting. Men se, jeg vet at disse ting er sanne fordi Gud Herren har tilkjennegitt dem for meg. Derfor bevitner jeg at de skal skje.\n\n", "hel 8": "[center][font_size=26]Kapittel 8[/font_size][/center]\n\n[i]Fordervede dommere forsøker å hisse folket opp mot Nephi – Abraham, Moses, Zenos, Zenock, Ezias, Jesaja, Jeremia, Lehi og Nephi vitnet alle om Kristus – Ved inspirasjon bekjentgjør Nephi at den øverste dommer er myrdet. Ca. 23–21 f.Kr.[/i]\n\n1 Og nå skjedde det at da Nephi hadde sagt disse ord, se, da ble noen menn som var dommere og som også tilhørte Gadiantons hemmelige bande, sinte, og de ropte ut mot ham og sa til folket: Hvorfor griper dere ikke denne mannen og fører ham frem, så han kan bli dømt for den forbrytelse han har begått?\n\n2 Hvorfor ser dere og hører dere denne mann håne dette folk og vår lov?\n\n3 For se, Nephi hadde talt til dem om deres fordervede lov, ja, Nephi talte om mange ting som ikke kan skrives, og han talte ikke noe som var i strid med Guds bud.\n\n4 Og disse dommere ble sinte på ham fordi han talte tydelig til dem om deres hemmelige mørkets gjerninger. Likevel våget de ikke selv å legge hånd på ham av frykt for at folket skulle rope ut mot dem.\n\n5 Derfor ropte de til folket og sa: Hvorfor tillater dere at denne mannen håner oss? For se, han fordømmer hele dette folk og sier vi vil bli utryddet, og han har også sagt at disse våre store byer skal bli tatt fra oss, så vi ikke kan oppholde oss i dem.\n\n6 Og vi vet at dette er umulig, for se, vi er mektige, og våre byer er store. Derfor kan våre fiender ikke få makt over oss.\n\n7 Og det skjedde at på denne måten hisset de opp folket til vrede mot Nephi og skapte stridigheter blant dem, for det var noen som ropte ut: La denne mannen være i fred, for han er en god mann, og de ting som han sier, vil visselig komme til å skje hvis vi ikke omvender oss.\n\n8 Ja, se, alle de straffedommer han har vitnet om for oss vil komme over oss, for vi vet at han har vitnet riktig til oss om våre synder. Og se, de er mange, og han har like god kjennskap til alt som skal hende oss, som han har til våre synder.\n\n9 Ja, se, hvis han ikke hadde vært en profet, kunne han ikke ha vitnet om disse ting.\n\n10 Og det skjedde at de som forsøkte å drepe Nephi ble holdt tilbake på grunn av sin frykt, og de la ikke hånd på ham. Derfor begynte han igjen å tale til dem, for han så at han hadde funnet nåde for enkeltes øyne, så de øvrige var redde.\n\n11 Derfor ble han tilskyndet til å tale mer til dem og sa: Se, mine brødre, har dere ikke lest at Gud ga en mann, nemlig Moses, kraft til å slå på vannet i Rødehavet, og det delte seg til begge sider, så israelittene, som var våre forfedre, gikk igjennom på tørr grunn, og vannet lukket seg over egypternes hærstyrker og oppslukte dem?\n\n12 Og se, hvis Gud ga så stor kraft til denne mannen, hvorfor skulle dere så trette med hverandre og si at han ikke har gitt meg kraft til å vite noe om de straffedommer som skal komme over dere hvis dere ikke omvender dere?\n\n13 Men se, dere fornekter ikke bare mine ord, men dere fornekter også alle de ord som er blitt uttalt av våre fedre, og de ord som ble uttalt av denne mann, Moses, som ble gitt så stor kraft, ja, de ord han har uttalt om Messias’ komme.\n\n14 Ja, vitnet han ikke om at Guds Sønn skulle komme? Og likesom han løftet opp kobberslangen i villmarken, slik ville også han som skulle komme, bli løftet opp.\n\n15 Og alle som så på denne slangen, skulle leve, og på samme måte vil alle som ser hen til Guds Sønn med tro og med en angrende ånd, få leve, ja, det liv som er evig.\n\n16 Og se, ikke bare Moses vitnet om disse ting, men alle de hellige profeter fra hans dager like til Abrahams dager.\n\n17 Ja, se, Abraham så hans komme og ble fylt med glede og frydet seg.\n\n18 Ja, og se, jeg sier dere at ikke bare Abraham kjente til disse ting, men det var mange før Abrahams dager som ble kalt ved Guds orden, ja, etter hans Sønns orden, og dette for å vise folket mange tusen år før hans komme at en forløsning også ville komme til dem.\n\n19 Nå vil jeg dere skal forstå at helt siden Abrahams dager har det vært mange profeter som har vitnet om disse ting. Ja, profeten Zenos vitnet frimodig, derfor ble han slått ihjel.\n\n20 Og se, også Zenock og også Ezias og også Jesaja og Jeremia (Jeremia var den samme profet som vitnet om Jerusalems ødeleggelse), og nå vet vi at Jerusalem ble ødelagt ifølge Jeremias ord. Hvorfor skulle så ikke Guds Sønn komme ifølge hans profeti?\n\n21 Og vil dere benekte at Jerusalem ble ødelagt? Vil dere si at Sidkias sønner ikke ble slått ihjel, alle bortsett fra Mulek? Ja, og ser dere ikke at Sidkias avkom er blant oss, og de ble drevet ut av Jerusalems land? Men se, dette er ikke alt.\n\n22 Vår far Lehi ble drevet ut av Jerusalem fordi han vitnet om disse ting. Nephi vitnet også om disse ting, og nesten alle våre forfedre like ned til vår tid. Ja, de har vitnet om Kristi komme og har sett frem til og har gledet seg over hans dag som skal komme.\n\n23 Og se, han er Gud, og han er med dem. Og han åpenbarte seg for dem og tilkjennega at de var forløst ved ham. Og de lovpriste ham på grunn av det som skal skje.\n\n24 Og jeg ser at dere vet disse ting og ikke kan fornekte dem uten å lyve, derfor har dere syndet i dette, for dere har forkastet alle disse ting til tross for alle de bevis dere har fått, ja, dere har også mottatt alle ting, både det som er i himmelen og alle ting som er på jorden som et vitnesbyrd om at de er sanne.\n\n25 Men se, dere har forkastet sannheten og gjort opprør mot deres hellige Gud, og selv i denne stund, istedenfor å samle dere skatter i himmelen hvor intet fortæres og hvor intet som er urent kan komme, samler dere dere vrede til dommens dag.\n\n26 Ja, selv i denne stund modnes dere på grunn av deres mord og deres hor og ugudelighet til evig fortapelse, ja, og hvis dere ikke omvender dere, vil den snart komme over dere.\n\n27 Ja, se, den står allerede for døren. Ja, gå til dommersetet og let, og se om ikke deres dommer er myrdet, og han ligger i sitt blod. Og han er blitt myrdet av sin bror som trakter etter å sitte på dommersetet.\n\n28 Og se, de tilhører begge deres hemmelige bande, hvis opphavsmann er Gadianton og den onde som forsøker å ødelegge menneskenes sjeler.\n\n", "hel 9": "[center][font_size=26]Kapittel 9[/font_size][/center]\n\n[i]Budbringere finner den øverste dommer død på dommersetet – De blir fengslet og senere løslatt – Ved inspirasjon utpeker Nephi Seantum som morderen – Nephi blir av noen akseptert som en profet. Ca. 23–21 f.Kr.[/i]\n\n1 Se, nå skjedde det at da Nephi hadde talt disse ord, løp noen menn som var blant dem til dommersetet, ja, det var fem som dro, og på veien dit sa de til hverandre:\n\n2 Se, nå får vi vite helt sikkert om denne mann er en profet og om Gud har befalt ham å profetere slike forunderlige ting til oss. Se, det tror vi ikke at han har, ja, vi tror ikke at han er en profet, men hvis det han har sagt om den øverste dommeren er sant, at han er død, da vil vi tro at de andre ord han har talt, er sanne.\n\n3 Og det skjedde at de løp av alle krefter og kom til dommersetet, og se, den øverste dommer hadde falt til jorden og lå i sitt blod.\n\n4 Og se, da de så dette, ble de overmåte forbauset så de falt til jorden, for de hadde ikke trodd de ord som Nephi hadde talt om den øverste dommer.\n\n5 Men nå, da de så, trodde de og ble grepet av frykt for at alle de straffedommer som Nephi hadde talt om, skulle komme over folket. Derfor skalv de og falt til jorden.\n\n6 Straks etter at dommeren var blitt myrdet – i all hemmelighet ble han dolket ned av sin bror, og han flyktet – og tjenerne løp og fortalte det til folket idet de ropte ut mord iblant dem,\n\n7 og se, folket samlet seg ved dommersetet, og se, til sin forbauselse fikk de se de fem menn som hadde falt til jorden.\n\n8 Og se, folket visste ikke noe om den folkemengden som hadde samlet seg i Nephis hage, derfor sa de til hverandre: Det er disse menn som har myrdet dommeren, og Gud har slått dem så de ikke kunne flykte fra oss.\n\n9 Og det skjedde at de grep dem og bandt dem og kastet dem i fengsel. Og en kunngjøring ble sendt ut om at dommeren var drept, og at morderne var tatt og kastet i fengsel.\n\n10 Og det skjedde at folket neste dag kom sammen for å sørge og for å faste under begravelsen til den store øverste dommer som var blitt drept.\n\n11 Og derfor hadde dommerne som var i Nephis hage og hørte hans ord, også kommet sammen i begravelsen.\n\n12 Og det skjedde at de forhørte seg blant folket og sa: Hvor er de fem som ble sendt for å undersøke om den øverste dommer var død? Og de svarte og sa: Vi vet ikke noe om disse fem som dere sier dere har sendt, men det er fem mordere vi har kastet i fengsel.\n\n13 Og det skjedde at dommerne ville de skulle bli hentet, og de ble hentet, og se, det var de fem som ble sendt. Og se, dommerne forhørte dem for å få vite hva som hadde skjedd, og de fortalte dem alt de hadde gjort, og sa:\n\n14 Vi løp og kom til dommersetet, og da vi så at alle ting var slik som Nephi hadde sagt, ble vi så forbauset at vi falt til jorden. Og da vi kom til oss selv igjen etter forbauselsen, se, da kastet de oss i fengsel.\n\n15 Men når det gjelder hvem som har myrdet denne mannen, vet vi ikke hvem som har gjort det. Det eneste vi vet, er at vi løp og kom hit slik dere ønsket, og se, han var død, ifølge Nephis ord.\n\n16 Og nå skjedde det at dommerne forklarte saken for folket og ropte ut mot Nephi og sa: Se, vi vet at denne Nephi må ha avtalt med noen om å drepe dommeren. Og deretter kunne han bekjentgjøre det for oss for å omvende oss til sin tro, så han kunne heve seg opp og bli en stor mann, utvalgt av Gud og en profet.\n\n17 Og se, nå vil vi avsløre denne mannen, og han skal erkjenne sin brøde og fortelle oss hvem som egentlig har myrdet denne dommeren.\n\n18 Og det skjedde at de fem ble løslatt på begravelsesdagen. Likevel irettesatte de dommerne for de ord de hadde talt om Nephi og diskuterte med dem én etter én til de ble bragt til taushet.\n\n19 Likevel ble Nephi tatt og bundet og ført frem for folkemengden, og de begynte å spørre ham ut på forskjellige måter for at han skulle motsi seg selv, så de kunne dømme ham til døden.\n\n20 Og de sa til ham: Du er medskyldig. Hvem er det som har begått dette mord? Fortell oss det nå, og erkjenn din brøde, og de sa: Se, her er penger, og vi vil også spare ditt liv hvis du vil fortelle oss det og innrømme hvilken avtale du har gjort med ham.\n\n21 Men Nephi sa til dem: Dårer, dere uomskårne av hjertet, dere blinde og hårdnakkede folk. Vet dere hvor lenge Herren deres Gud vil tillate at dere fortsetter på deres syndige vei?\n\n22 Dere burde begynne å jamre dere og sørge på grunn av den store ødeleggelse som nå venter dere hvis dere ikke omvender dere.\n\n23 Se, dere sier at jeg har avtalt med en mann at han skulle myrde Seezoram, vår øverste dommer. Men se, jeg sier dere at grunnen til det er at jeg vitnet for dere, så dere kunne vite om dette, ja, og at det kunne være et vitnesbyrd for dere om at jeg kjente til den ugudelighet og avskyelighet som er blant dere.\n\n24 Og fordi jeg har gjort dette, sier dere at jeg har avtalt med en mann at han skulle gjøre dette, ja, fordi jeg viste dere dette tegn, er dere sinte på meg og forsøker å ta mitt liv.\n\n25 Og nå vil jeg vise dere enda et tegn og se om dere vil forsøke å drepe meg på grunn av det.\n\n26 Se, jeg sier til dere: Gå til Seantums hus, til han som er Seezorams bror, og si til ham:\n\n27 Har Nephi, som gir seg ut for å være profet og som profeterer så mye ondt om dette folk, avtalt med deg at du skulle myrde Seezoram, som er din bror?\n\n28 Og se, han skal si til dere: Nei.\n\n29 Og dere skal si til ham: Har du myrdet din bror?\n\n30 Og han skal bli redd og ikke vite hva han skal si. Og se, han skal nekte for dere, og han skal late som han er forbauset. Likevel skal han fortelle dere at han er uskyldig.\n\n31 Men se, dere skal undersøke ham, og dere skal finne blod på hans kappeskjøter.\n\n32 Og når dere har sett dette, skal dere si: Hvor kommer dette blodet fra? Det skulle vel ikke være din brors blod?\n\n33 Og da skal han skjelve og bli likblek som om han var død.\n\n34 Og da skal dere si: På grunn av denne frykt og fordi du er så blek, vet vi at du er skyldig.\n\n35 Og da skal større frykt komme over ham, og da skal han tilstå for dere og ikke lenger benekte at han har begått dette mordet.\n\n36 Og da skal han si til dere at jeg, Nephi, ikke ville ha visst noe om saken hvis jeg ikke hadde fått vite det ved Guds kraft. Og da skal dere vite at jeg er en ærlig mann og at jeg er sendt til dere fra Gud.\n\n37 Og det skjedde at de gikk og gjorde som Nephi hadde sagt til dem. Og se, de ord han hadde sagt var sanne, for han nektet ifølge ordene, og ifølge ordene tilsto han også.\n\n38 Og han ble ført frem for å tilstå at det var han som var morderen, så de fem ble satt fri, og det ble Nephi også.\n\n39 Og det var noen av nephittene som trodde Nephis ord, og det var også noen som trodde på grunn av de fems vitnesbyrd, for de var blitt omvendt mens de var i fengsel.\n\n40 Og nå var det noen blant folket som sa at Nephi var en profet.\n\n41 Og det var andre som sa: Se, han er en gud, for hvis han ikke var en gud, kunne han ikke vite disse ting. For se, han har fortalt oss våre hjerters tanker og også andre ting, og har til og med avslørt for oss vår øverste dommers virkelige morder.\n\n", "hel 10": "[center][font_size=26]Kapittel 10[/font_size][/center]\n\n[i]Herren gir Nephi myndighet til å besegle – Han får myndighet til å binde og løse på jorden og i himmelen – Han befaler folket å omvende seg, eller forgå – Ånden fører ham fra forsamling til forsamling. Ca. 21–20 f.Kr.[/i]\n\n1 Og det skjedde at det oppsto en splittelse blant folket så de skilte lag og gikk hver sin vei, og Nephi ble igjen alene der han hadde stått midt iblant dem.\n\n2 Og det skjedde at Nephi dro avgårde til sitt eget hus og grunnet på de ting som Herren hadde vist ham.\n\n3 Og det skjedde at mens han således grunnet på dette – for han var meget nedslått over det nephittiske folks ugudelighet, deres hemmelige mørkets gjerninger og deres mord og deres plyndringer og alle slags synder – og det skjedde at mens han således var fordypet i dette, se, da kom en røst til ham som sa:\n\n4 Velsignet er du, Nephi, for de ting som du har gjort. For jeg har sett hvordan du utrettelig har forkynt ordet som jeg har gitt deg, til dette folk. Og du har ikke fryktet dem og har ikke forsøkt å redde ditt eget liv, men du har forsøkt å gjøre min vilje og holde mine bud.\n\n5 Og nå, fordi du har gjort dette så utrettelig, vil jeg velsigne deg for evig, og jeg vil gjøre deg mektig i ord og i handling, i tro og i gjerninger, ja, så alle ting skal gjøres for deg ifølge ditt ord, for du kommer ikke til å be om noe som strider mot min vilje.\n\n6 Se, du er Nephi, og jeg er Gud. Se, jeg forkynner deg i mine englers nærvær at du skal ha makt over dette folk, og du skal slå landet med hunger og med pest og ødeleggelse i samsvar med dette folks ugudelighet.\n\n7 Se, jeg gir deg myndighet så alt du besegler på jorden, skal være beseglet i himmelen, og alt du løser på jorden, skal være løst i himmelen, og derfor skal du ha makt blant dette folk.\n\n8 Og derfor, om du skulle si til dette tempel at det skal deles i to, da skal det skje.\n\n9 Og om du skulle si til dette fjell: Kast deg ned og bli jevnet med jorden, da skal det skje.\n\n10 Og se, om du skulle si at Gud skal slå dette folk, da skal det skje.\n\n11 Og se nå, jeg befaler deg at du skal gå og si til dette folk at så sier Herren Gud, som er Den Allmektige: Hvis dere ikke omvender dere, skal dere bli slått, ja, dere skal bli ødelagt.\n\n12 Og se, nå skjedde det at da Herren hadde talt disse ord til Nephi, stanset han og gikk ikke til sitt eget hus, men vendte tilbake til de mengder med folk som var spredt omkring i landet og begynte å forkynne for dem det Herren hadde talt til ham – at de ville bli ødelagt hvis de ikke omvendte seg.\n\n13 Men se, til tross for det store mirakel Nephi hadde vist ved å fortelle dem om den øverste dommers død, forherdet de sine hjerter og lyttet ikke til Herrens ord.\n\n14 Derfor forkynte Nephi Herrens ord for dem og sa: Hvis dere ikke omvender dere – så sier Herren – skal dere bli slått, ja, dere skal bli ødelagt.\n\n15 Og det skjedde at da Nephi hadde forkynt Herrens ord for dem, forherdet de fremdeles sine hjerter og ville ikke lytte til hans ord. Derfor hånte de ham og forsøkte å legge hånd på ham for å kaste ham i fengsel.\n\n16 Men se, Guds kraft var med ham, og de kunne ikke gripe ham og kaste ham i fengsel, for han ble tatt av Ånden og ført bort fra deres midte.\n\n17 Og det skjedde at på denne måten gikk han frem i Ånden fra forsamling til forsamling og forkynte Guds ord til han hadde forkynt det for dem alle eller hadde sendt det ut blant hele folket.\n\n18 Og det skjedde at de ikke ville lytte til hans ord. Det begynte å bli stridigheter, så de ble splittet og begynte å drepe hverandre med sverdet.\n\n19 Og slik endte det en og syttiende år av dommernes regjeringstid over Nephis folk.\n\n", "hel 11": "[center][font_size=26]Kapittel 11[/font_size][/center]\n\n[i]Nephi overtaler Herren til å la en hungersnød komme i stedet for krig – Mange mennesker omkommer – De omvender seg, og Nephi ber Herren inntrengende om regn – Nephi og Lehi mottar mange åpenbaringer – Gadiantonrøverne får sterkt fotfeste i landet. Ca. 20–6 f.Kr.[/i]\n\n1 Og nå skjedde det i det to og syttiende år av dommernes regjeringstid at stridighetene tiltok så det var krig overalt i landet blant hele Nephis folk.\n\n2 Og det var denne hemmelige røverbanden som utførte dette ødeleggelsens og ugudelighetens verk. Og denne krigen varte hele dette året – og i det tre og syttiende år også.\n\n3 Og det skjedde at dette året ropte Nephi til Herren og sa:\n\n4 O Herre, la ikke dette folk bli utryddet ved sverdet, men, Herre, la det heller komme hunger i landet for å vekke dem til erindring om Herren deres Gud, og kanskje vil de omvende seg og vende seg til deg.\n\n5 Og det skjedde ifølge Nephis ord. Og det ble en stor hungersnød i landet blant hele Nephis folk. Og derfor, i det fire og syttiende år fortsatte hungersnøden. Ødeleggelsens verk ved sverdet opphørte, men ble forsterket på grunn av hungersnøden.\n\n6 Og dette ødeleggelsens verk fortsatte også i det fem og syttiende år. For landet ble hjemsøkt av tørke og frembragte ikke korn i kornhøstens tid. Og hele landet ble hjemsøkt, både blant lamanitter og nephitter, og de ble hjemsøkt, så de omkom i tusentall i de mest ugudelige deler av landet.\n\n7 Og det skjedde at folket forsto at de var nær ved å omkomme av sult, og de begynte å huske Herren sin Gud, og de begynte å huske Nephis ord.\n\n8 Og folket begynte å bønnfalle sine øverste dommere og sine ledere om å si til Nephi: Se, vi vet at du er en Guds mann. Og derfor, rop til Herren vår Gud at han tar denne hungersnøden bort fra oss, så ikke alle de ord du har talt om vår ødeleggelse går i oppfyllelse.\n\n9 Og det skjedde at dommerne talte til Nephi slik folket ønsket. Og det skjedde at da Nephi så at folket hadde omvendt seg og ydmyket seg og kledd seg i sørgedrakt, ropte han igjen til Herren og sa:\n\n10 O Herre, se, dette folk omvender seg, de har fjernet gadiantonbanden så den er blitt helt utryddet, og de har skjult deres hemmelige planer i jorden.\n\n11 Vil du nå, O Herre, på grunn av deres ydmykhet, vende din vrede bort og la din vrede være tilfredsstilt ved å ha utryddet de ugudelige mennesker som du allerede har utryddet.\n\n12 O Herre, vil du vende din vrede bort, ja, din heftige vrede, og la denne hungersnød opphøre i dette land.\n\n13 O Herre, vil du lytte til meg, la det gå ifølge mine ord, og send regn over landet så det kan frembringe sin frukt og sitt korn i kornhøstens tid.\n\n14 O Herre, du lyttet til mine ord da jeg sa: La det komme hungersnød så sverdets plage kan opphøre. Og jeg vet at du også denne gang vil lytte til mine ord, for du sa: Hvis dette folk omvender seg, vil jeg spare dem.\n\n15 Ja, O Herre, som du ser, har de omvendt seg på grunn av hungersnøden og pesten og ødeleggelsen som er kommet over dem.\n\n16 Og nå, O Herre, vil du vende din vrede bort og prøve dem igjen om de vil tjene deg? Og hvis det skjer, O Herre, kan du velsigne dem ifølge dine ord som du har talt.\n\n17 Og det skjedde at i det seks og syttiende år vendte Herren sin vrede bort fra folket og lot regn falle over landet så det frembragte frukt i frukthøstens tid. Og det skjedde at det frembragte korn i kornhøstens tid.\n\n18 Og se, folket frydet seg og priste Gud, og hele landet var fylt av fryd, og de forsøkte ikke lenger å drepe Nephi, men de aktet ham som en stor profet og en Guds mann som hadde fått stor kraft og myndighet fra Gud.\n\n19 Og se, hans bror, Lehi, sto ikke det minste tilbake for ham med hensyn til rettferdighet.\n\n20 Og derfor skjedde det at det igjen begynte å gå Nephis folk vel i landet. Og de begynte å bygge opp sine øde steder, og de begynte å formere seg og bre seg utover til de dekket hele landet – både i nord og i syd, fra havet i vest til havet i øst.\n\n21 Og det skjedde at det seks og syttiende år endte i fred, og det syv og syttiende år begynte i fred. Og kirken ble utbredt over hele landet, og de fleste av folket, både nephitter og lamanitter, tilhørte kirken. Og de hadde det overmåte fredelig i landet, og slik endte det syv og syttiende år.\n\n22 Og de hadde også fred i det åtte og syttiende år bortsett fra noen få stridigheter om læresetninger som var skrevet av profetene.\n\n23 Og i det ni og syttiende år begynte det å bli mye strid. Men det skjedde at Nephi og Lehi og mange av deres brødre – som kjente den sanne lære fordi de mottok mange åpenbaringer daglig – forkynte for folket så de samme år endte sin strid.\n\n24 Og det skjedde at i det åttiende år av dommernes regjeringstid over Nephis folk var det noen som hadde gjort opprør mot Nephis folk som noen år tidligere hadde gått over til lamanittene og påtatt seg navnet lamanitter, og det var også noen som var direkte etterkommere av lamanittene som ble oppegget til vrede av dem, eller av disse opprørerne. Derfor gikk de til krig mot sine brødre.\n\n25 Og de myrdet og plyndret og trakk seg deretter tilbake til fjellene og ut i villmarken og til hemmelige steder hvor de skjulte seg så de ikke kunne oppdages. Og for hver dag som gikk, ble det stadig flere av dem, ettersom de som gjorde opprør, sluttet seg til dem.\n\n26 Og derfor ble det etterhvert, ja, i løpet av ganske få år, en overmåte stor røverbande. Og de lette frem alle Gadiantons hemmelige planer, og derfor ble de gadiantonrøvere.\n\n27 Se, disse røverne herjet voldsomt og forårsaket store ødeleggelser blant Nephis folk, ja, også blant lamanittenes folk.\n\n28 Og det skjedde at det ble nødvendig å sette en stopper for dette ødeleggelsesverk. Derfor sendte de en hærstyrke av sterke menn ut i villmarken og opp i fjellene for å lete etter denne røverbanden og utrydde den.\n\n29 Men se, i det samme år skjedde det at de ble drevet tilbake til sine egne land. Og slik endte det åttiende år av dommernes regjeringstid over Nephis folk.\n\n30 Og det skjedde i begynnelsen av det en og åttiende år at de dro ut igjen mot denne røverbanden og drepte mange, og de ble også hjemsøkt av stor ødeleggelse.\n\n31 Og de ble igjen tvunget til å vende tilbake fra villmarken og fra fjellene til sine egne land på grunn av det overmåte store antall røvere som oversvømmet fjellene og villmarken.\n\n32 Og det skjedde at slik endte dette året. Og røverne ble stadig flere og vokste seg så sterke at de holdt stand mot hele nephittenes, ja, også lamanittenes hærstyrker, og de skapte stor frykt blant folket i hele landet.\n\n33 Ja, for de hjemsøkte mange deler av landet med store ødeleggelser. Ja, de drepte mange, og andre tok de til fange og førte dem ut i villmarken, ja, især deres kvinner og deres barn.\n\n34 Dette store onde som rammet folket på grunn av deres synder, vekket dem igjen til erindring om Herren deres Gud.\n\n35 Og slik endte det en og åttiende år av dommernes regjeringstid.\n\n36 Og i det to og åttiende år begynte de igjen å glemme Herren sin Gud. I det tre og åttiende år ble de stadig mer ugudelige, og i det fire og åttiende år forbedret de seg ikke.\n\n37 Og det skjedde at de i det fem og åttiende år ble stadig mer stolte og ugudelige, og derfor var de igjen i ferd med å modnes til ødeleggelse.\n\n38 Og slik endte det fem og åttiende år.\n\n", "hel 12": "[center][font_size=26]Kapittel 12[/font_size][/center]\n\n[i]Menneskene er ustabile og tåpelige og snare til å gjøre ondt – Herren refser sitt folk – Menneskenes ubetydelighet sammenlignes med Guds kraft – På dommens dag vil menneskene arve evig liv eller evig fordømmelse. Ca. 6 f.Kr.[/i]\n\n1 Og derfor, således ser vi hvor falske og ustadige menneskenes barns hjerter er. Ja, vi ser at Herren i sin store, grenseløse godhet velsigner og lar det bli vel med dem som setter sin lit til ham.\n\n2 Ja, og vi ser at i samme stund som han lar det bli vel med sitt folk ved at han forøker deres markers grøde, deres storfe og deres småfe og deres gull og sølv og alle slags kostelige ting av enhver art, sparer deres liv og befrir dem fra deres fienders hender, bløtgjør deres fienders hjerter så de ikke går til krig mot dem, ja, ved at han gjør alle ting som er til sitt folks ve og vel og lykke – i samme stund forherder de sine hjerter og glemmer Herren sin Gud og tråkker Den Hellige under sine føtter, og dette på grunn av deres medgang og deres umåtelig store fremgang.\n\n3 Og således ser vi at hvis Herren ikke refser sitt folk med mange lidelser, ja, hvis han ikke hjemsøker dem med død og med redsel og med hunger og med allslags pest, vil de ikke huske ham.\n\n4 Hvor tåpelige og hvor selvgode og hvor onde og djevelske og hvor raske til å synde og hvor sene til å gjøre godt er ikke menneskenes barn. Ja, hvor raske er de ikke til å lytte til den ondes ord og legge sin elsk på verdens verdiløse ting!\n\n5 Ja, hvor raske er de ikke til å bli oppblåste av stolthet, ja, hvor raske er de ikke til å skryte og begå alle slags synder, og hvor sene er de ikke til å huske Herren sin Gud og låne øre til hans råd, ja, hvor sene er de ikke til å vandre på visdommens stier!\n\n6 Se, de ønsker ikke at Herren deres Gud, som har skapt dem, skal herske og regjere over dem. Til tross for hans store godhet og barmhjertighet mot dem akter de hans råd for intet, og vil ikke at han skal være deres veileder.\n\n7 Hvor stor er ikke menneskenes barns ubetydelighet, ja, de er endog mindre enn jordens støv.\n\n8 For se, jordens støv beveger seg hit og dit inntil jorden revner på vår store og evige Guds befaling.\n\n9 Ja, ved hans røst skjelver og bever høydene og fjellene.\n\n10 Og ved hans røsts kraft brytes de opp og jevnes ut, ja, som til en dal.\n\n11 Ja, ved hans røsts kraft ryster hele jorden.\n\n12 Ja, ved hans røsts kraft ryster hele jorden i sine grunnvoller, ja, like inn til sentrum.\n\n13 Ja, og hvis han sier til jorden: Flytt deg, så flyttes den.\n\n14 Ja, hvis han sier til jorden: Du skal gå tilbake så dagen blir forlenget med mange timer, så skjer det.\n\n15 Og derfor går jorden tilbake ifølge hans ord, og for mennesket ser det ut som om solen står stille, og se, slik er det, for i virkeligheten er det jorden som beveger seg og ikke solen.\n\n16 Og se, hvis han sier til det store dyps vann: Bli uttørret, så skjer det.\n\n17 Se, hvis han sier til dette fjell: Løft deg opp, kom hit og fall ned over denne by så den blir begravet, se, da skjer det.\n\n18 Og se, hvis et menneske skjuler en skatt i jorden og Herren sier: Den være forbannet på grunn av de synder han har begått som skjulte den, se, da skal den være forbannet.\n\n19 Og hvis Herren sier: Du være forbannet så intet menneske finner deg fra nå av og for evig, se, da vil intet menneske få den fra nå av og for evig.\n\n20 Og se, hvis Herren sier til et menneske: På grunn av dine synder skal du være forbannet i all evighet, da skal det skje.\n\n21 Og hvis Herren sier: På grunn av dine synder skal du bli avskåret fra min nærhet, da vil han la det skje.\n\n22 Og ve den som han sier dette til, for det skal være til ham som begår synder, og han kan ikke bli frelst. Derfor, og for at menneskene kan bli frelst, er omvendelse blitt forkynt.\n\n23 Derfor, velsignet er de som vil omvende seg og lytter til Herren sin Guds røst, for disse er de som skal bli frelst.\n\n24 Og måtte Gud i sin store fylde la det skje at mennesket kan bli bragt til omvendelse og gode gjerninger, så de kan føres tilbake nåde for nåde ifølge sine gjerninger.\n\n25 Og jeg vil at alle mennesker skal bli frelst. Men vi leser at på den store og siste dag er det noen som skal bli utstøtt, ja, som skal bli vist bort fra Herrens nærhet,\n\n26 ja, som skal bli henvist til en tilstand av uendelig elendighet for å oppfylle de ord som sier: De som har gjort godt, skal få evig liv, og de som har gjort ondt, skal få evig fordømmelse. Og slik er det. Amen.\n\n", "hel 13": "Lamanitten Samuels profeti til nephittene.\n\nOmfatter kapittel 13 til og med 15.\n\n[center][font_size=26]Kapittel 13[/font_size][/center]\n\n[i]Lamanitten Samuel profeterer at nephittene vil bli utryddet hvis de ikke omvender seg – De og deres rikdommer blir forbannet – De forkaster og stener profetene, blir omringet av onde ånder og søker lykke i ugudelighet. Ca. 6 f.Kr.[/i]\n\n1 Og nå skjedde det i det seks og åttiende år at nephittene fremdeles levde i ugudelighet, ja, i stor ugudelighet, mens lamanittene levde strengt etter Guds bud i overensstemmelse med Moseloven.\n\n2 Og det skjedde at i det samme år kom en lamanitt ved navn Samuel inn i Zarahemlas land og begynte å forkynne for folket. Og det skjedde at han forkynte omvendelse for folket i mange dager, og de kastet ham ut, og han var nær ved å vende tilbake til sitt eget land.\n\n3 Men se, Herrens røst kom til ham og ba ham vende tilbake og profetere til folket hva som helst som kom til hans hjerte.\n\n4 Og det skjedde at de ikke ville la ham komme inn i byen. Derfor gikk han opp på bymuren og rakte ut sin hånd og ropte med høy røst og profeterte til folket alle ting som Herren lot komme i hans hjerte.\n\n5 Og han sa til dem: Se, jeg, Samuel, en lamanitt, taler Herrens ord som han lar komme i mitt hjerte, og se, han har latt komme i mitt hjerte å si til dette folk at rettferdighetens sverd henger over dette folk, og før fire hundre år er gått, skal rettferdighetens sverd falle på dette folk.\n\n6 Ja, stor ødeleggelse venter dette folk, og den kommer visselig til dette folk, og intet annet kan redde dette folk enn omvendelse og tro på Herren, Jesus Kristus, som visselig skal komme til verden og skal tåle mange ting og skal bli drept for sitt folk.\n\n7 Og se, en Herrens engel har kunngjort meg det, og han bragte min sjel godt budskap. Og se, jeg ble sendt til dere for å kunngjøre det også til dere, så dere kunne motta godt budskap. Men se, dere ville ikke ta imot meg.\n\n8 Derfor, så sier Herren: På grunn av det nephittiske folks hårde hjerter, og hvis de ikke omvender seg, vil jeg ta mitt ord bort fra dem, og jeg vil ta min Ånd fra dem, og jeg vil ikke lenger bære over med dem. Og jeg vil vende deres brødres hjerter mot dem.\n\n9 Og før fire hundre år er omme, vil jeg la dem bli slått, ja, jeg vil hjemsøke dem med sverd og med hunger og med pest.\n\n10 Ja, jeg vil hjemsøke dem i min heftige vrede, og det skal være noen i fjerde generasjon av deres fiender som skal oppleve å se dere bli fullstendig utryddet, og dette skal visselig skje hvis dere ikke omvender dere, sier Herren. Og de som tilhører den fjerde generasjon, skal sørge for at dere blir utryddet.\n\n11 Men hvis dere vil omvende dere og vende tilbake til Herren deres Gud, vil jeg vende min vrede bort, sier Herren. Ja, så sier Herren: Velsignet er de som vil omvende seg og komme til meg, men ve den som ikke omvender seg.\n\n12 Ja, ve denne store by Zarahemla, for se, det er på grunn av dem som er rettferdige at den er spart. Ja, ve denne store by, for jeg ser, sier Herren, at det er mange, ja, de aller fleste i denne store by, som vil forherde sine hjerter mot meg, sier Herren.\n\n13 Men velsignet er de som omvender seg, for dem vil jeg spare. Men se, var det ikke for de rettferdige som er i denne store by, se, da ville jeg la ild komme ned fra himmelen og ødelegge den.\n\n14 Men se, det er for de rettferdiges skyld at den er spart. Men se, den tid kommer, sier Herren, at når dere kaster de rettferdige ut, da skal dere være modne til ødeleggelse. Ja, ve denne store by på grunn av den ugudelighet og de avskyeligheter som finnes i den.\n\n15 Ja, og ve byen Gideon på grunn av den ugudelighet og de avskyeligheter som finnes i den.\n\n16 Ja, og ve alle byer som er omkring i landet som er i nephittenes besittelse – på grunn av den ugudelighet og de avskyeligheter som finnes i dem.\n\n17 Og se, en forbannelse skal komme over landet, sier Hærskarenes Herre, på grunn av det folk som er i landet, ja, på grunn av deres ugudelighet og deres avskyeligheter.\n\n18 Og det skal skje, sier Hærskarenes Herre, ja, vår store og sanne Gud, at hver den som skjuler skatter i jorden, aldri mer skal finne dem igjen på grunn av landets store forbannelse, hvis han ikke er et rettferdig menneske og skjuler dem til Herren.\n\n19 For jeg vil, sier Herren, at de skal skjule sine skatter til meg. Og forbannet være de som ikke skjuler sine skatter til meg, for ingen andre enn de rettferdige skjuler sine skatter til meg. Og forbannet være den som ikke skjuler sine skatter til meg, og skatten også, og ingen skal få tak i den på grunn av landets forbannelse.\n\n20 Og dagen kommer da de skal skjule sine skatter fordi de har lagt sin elsk på rikdommer, og fordi de har lagt sin elsk på sine rikdommer og skjuler sine skatter når de flykter for sine fiender, og fordi de ikke vil skjule dem til meg, skal de være forbannet og også deres skatter, og på den dag skal de bli slått, sier Herren.\n\n21 Se, dere som bor i denne store by, lytt til mine ord, ja, lytt til de ord Herren sier, for se, han sier at dere er forbannet på grunn av deres rikdommer, og deres rikdommer er også forbannet fordi dere har lagt deres elsk på dem og ikke har lyttet til ordene fra ham som ga dem til dere.\n\n22 Dere husker ikke Herren deres Gud for de ting som han har velsignet dere med, men dere husker alltid deres rikdommer, men ikke å takke Herren deres Gud for dem. Ja, deres hjerter er ikke oppløftet til Herren, men de svulmer av stolthet, noe som fører til selvros og til stort hovmod, misunnelse, strid, ondskap, forfølgelser og mord og alle slags synder.\n\n23 Av denne grunn har Gud Herren latt en forbannelse komme over landet, og også over deres rikdommer, og dette på grunn av deres synder.\n\n24 Ja, ve dette folk fordi den tid nå er kommet da dere kaster profetene ut og gjør narr av dem og stener dem og slår dem ihjel og begår alle slags synder mot dem slik de gjorde i fordums tid.\n\n25 Og nå sier dere når dere taler: Hvis vi hadde levd i våre fedres dager, ville vi ikke ha slått profetene ihjel, vi ville ikke ha stenet dem og kastet dem ut.\n\n26 Se, dere er verre enn dem, for så sant Herren lever, hvis en profet kommer blant dere og forkynner Herrens ord til dere som vitner om deres synder og misgjerninger, da blir dere sinte på ham og kaster ham ut og forsøker på alle mulige måter å drepe ham. Ja, dere sier at han er en falsk profet og at han er en synder og av djevelen fordi han vitner om at deres gjerninger er onde.\n\n27 Men se, hvis en mann kommer blant dere og sier: Gjør dette, og det er ingen synd. Gjør det, og dere skal ikke lide for det. Ja, om han sier: Vandre i hjertets stolthet, ja, vandre i deres øynes stolthet og gjør alt hva hjertet begjærer, og hvis en mann kommer blant dere og sier dette, vil dere ta imot ham og si at han er en profet.\n\n28 Ja, dere vil hedre ham, og dere vil gi ham av deres midler, dere vil gi ham av deres gull og av deres sølv, og dere vil kle ham i kostbare klær. Og fordi han taler smigrende ord til dere og han sier at alt er vel, vil dere ikke finne feil hos ham.\n\n29 Du ugudelige og fordervede generasjon, du forherdede og hårdnakkede folk, hvor lenge tror dere Herren vil bære over med dere? Ja, hvor lenge vil dere la dere lede av tåpelige og blinde veiledere? Ja, hvor lenge vil dere velge mørke fremfor lys?\n\n30 Ja, se, Herrens vrede er allerede opptent mot dere, se, han har forbannet landet på grunn av deres synder.\n\n31 Og se, tiden kommer da han forbanner deres rikdommer så de glipper, så dere ikke kan holde på dem, og i deres fattigdoms dager kan dere ikke beholde dem.\n\n32 Og i deres fattigdoms dager skal dere anrope Herren, og dere skal rope forgjeves, for ødeleggelsen er allerede kommet over dere, og deres utslettelse er gjort fast. Og på den dag skal dere gråte og jamre dere, sier Hærskarenes Herre, og da skal dere klage og si:\n\n33 Om jeg bare hadde omvendt meg og ikke hadde drept profetene og stenet dem og kastet dem ut. Ja, på den dag skal dere si: Om vi bare hadde husket Herren vår Gud på den dag da han ga oss våre rikdommer, og da ville de ikke glippe slik at vi hadde mistet dem, for se, våre rikdommer er blitt borte for oss.\n\n34 Se, vi legger et redskap her, og neste dag er det borte. Og se, våre sverd blir tatt fra oss den dag vi leter etter dem for å gå i krig.\n\n35 Ja, vi har skjult våre skatter, og de er blitt borte for oss på grunn av landets forbannelse.\n\n36 Om vi bare hadde omvendt oss på den dag da Herrens ord kom til oss. For se, landet er forbannet, og alle ting glipper så vi ikke kan holde på dem.\n\n37 Se, vi er omgitt av onde ånder, ja, vi er omringet av hans engler som har forsøkt å ødelegge våre sjeler. Se, våre synder er store. O Herre, kan du ikke vende din vrede bort fra oss? Og slik skal dere tale i de dager.\n\n38 Men se, deres prøvetids dager er forbi. Dere har utsatt dagen for deres frelse inntil det for evig er for sent, og deres ødeleggelse er bestemt. Ja, for hele livet har dere søkt etter det dere ikke kunne oppnå, og dere har søkt etter lykke i ugudelighet, hvilket er i strid med det som kjennetegner vårt store og Evige Overhodes rettferdighet.\n\n39 Dere som bor i dette land, jeg vil dere skal lytte til min røst! Og det er min bønn at Herrens vrede må vendes bort fra dere og at dere vil omvende dere og bli frelst.\n\n", "hel 14": "[center][font_size=26]Kapittel 14[/font_size][/center]\n\n[i]Samuel forutsier at det vil være lyst om natten, og at en ny stjerne vil vise seg ved Kristi fødsel – Kristus forløser menneskene fra timelig og åndelig død – Tegnene ved Hans død vil være tre dagers mørke, klipper som revner og voldsomme naturkatastrofer. Ca. 6 f.Kr.[/i]\n\n1 Og nå skjedde det at lamanitten Samuel profeterte mange flere ting som ikke kan skrives.\n\n2 Og se, han sa til dem: Se, jeg gir dere et tegn, for fem år til skal gå, og se, da kommer Guds Sønn for å forløse alle dem som tror på hans navn.\n\n3 Og se, dette vil jeg gi dere som tegn på hans komme, for se, det skal være store lys på himmelen, så det ikke skal være mørkt natten før han kommer, så det skal se ut for menneskene som om det var dag.\n\n4 Derfor skal en dag og en natt og en dag være som om det var en dag uten natt, og dette skal dere ha til tegn, for dere skal vite at solen har gått opp og at den også har gått ned. Derfor skal de vite med sikkerhet at det skal være to dager og en natt, likevel skal natten ikke være mørk, og det skal være natten før han blir født.\n\n5 Og se, en ny stjerne skal vise seg, en som dere aldri før har sett maken til, og dette skal også være et tegn for dere.\n\n6 Og se, dette er ikke alt, for det skal være mange tegn og undere på himmelen.\n\n7 Og det skal skje at dere alle vil bli så forbauset og forundret at dere skal falle til jorden.\n\n8 Og det skal skje at hver den som tror på Guds Sønn, vil få evig liv.\n\n9 Og se, slik har Herren befalt meg ved sin engel at jeg skulle komme og fortelle dette til dere. Ja, han har befalt meg å profetere om disse ting for dere, ja, han har sagt til meg: Rop til dette folk: Omvend dere og bered Herrens vei.\n\n10 Og nå, fordi jeg er en lamanitt og har talt de ord til dere som Herren har befalt meg, og fordi det var strengt mot dere, er dere sinte på meg og forsøker å ødelegge meg og har kastet meg ut.\n\n11 Og dere skal høre mine ord, for i denne hensikt har jeg gått opp på muren i denne by, så dere kan høre og ha kjennskap til de Guds straffedommer som venter dere på grunn av deres synder, og så dere også kan ha kjennskap til omvendelsens betingelser,\n\n12 og så dere også kan ha kjennskap til Jesu Kristi komme, han som er Guds Sønn, himmelens og jordens Fader, Skaperen av alle ting fra begynnelsen av, og så dere kan kjenne til tegnene på hans komme for å kunne tro på hans navn.\n\n13 Og hvis dere tror på hans navn, vil dere omvende dere fra alle deres synder, så dere derved kan få forlatelse for dem på grunn av det han har gjort.\n\n14 Og se, videre forkynner jeg dere et annet tegn, ja, et tegn på hans død.\n\n15 For se, han må visselig dø for å tilveiebringe frelse. Ja, det påhviler ham, og det er nødvendig at han dør for å tilveiebringe de dødes oppstandelse, så menneskene derved kan bli ført inn i Herrens nærhet.\n\n16 Ja, se, denne død tilveiebringer oppstandelsen og forløser hele menneskeheten fra den første død – den åndelige død – for hele menneskeheten, som på grunn av Adams fall er avskåret fra Herrens nærhet, blir betraktet som død både med hensyn til det som er timelig og til det som er åndelig.\n\n17 Men se, Kristi oppstandelse forløser menneskene, ja, hele menneskeheten, og fører dem tilbake i Herrens nærhet.\n\n18 Ja, og ved den settes omvendelsens betingelser, så enhver som omvender seg, ikke blir hugget ned og kastet på ilden. Men hver den som ikke omvender seg, blir hugget ned og kastet på ilden. Og en åndelig død kommer over dem igjen – ja, den annen død – for de blir igjen avskåret fra det som har med rettferdighet å gjøre.\n\n19 Derfor, omvend dere, omvend dere, så dere ikke ved å vite disse ting, og unnlate å gjøre dem, bringer dere selv under fordømmelse, og dere blir ført ned til denne annen død.\n\n20 Men se, jeg talte til dere om et annet tegn, et tegn på hans død. Se, på den dag han skal lide døden, skal solen formørkes og nekte å gi dere sitt lys, og også månen og stjernene, og det skal ikke være noe lys i dette land fra den tid han skal lide døden, i et tidsrom av tre dager, og til han skal oppstå fra de døde.\n\n21 Ja, i samme stund som han skal oppgi ånden, skal det komme torden og lyn i mange timer. Og jorden skal ryste og skjelve, og klippene som er i dette land, både de som er over og under jordens overflate som dere nå vet er massive eller som for det meste er en fast masse, skal brytes i stykker.\n\n22 Ja, de skal deles i to og alltid siden finnes med sprekker og revner og forrevne stykker i hele landet, ja, både over og under jorden.\n\n23 Og se, det skal bli voldsomme uvær, og mange fjell skal jevnes med jorden som en dal. Og mange steder som nå kalles daler, skal bli til fjell av stor høyde.\n\n24 Og mange veier skal brytes opp, og mange byer legges øde.\n\n25 Og mange graver skal åpnes og skal oppgi mange av sine døde, og mange hellige skal vise seg for mange.\n\n26 Og se, slik har engelen talt til meg, for han sa til meg at det skulle være torden og lyn i mange timer.\n\n27 Og han sa til meg at mens tordenen og lynilden og uværet varte, skulle disse ting skje, og at mørket skulle dekke hele landets overflate i et tidsrom av tre dager.\n\n28 Og engelen sa til meg at mange skal se større ting enn dette, i den hensikt at de kan tro at disse tegn og disse undere skulle finne sted i hele dette land, i den hensikt at det ikke skal være noen grunn til vantro blant menneskenes barn.\n\n29 Og dette skal skje i den hensikt at hver den som vil tro, kan bli frelst, og for at en rettferdig dom kan komme over alle som ikke vil tro. Og også hvis de blir fordømt, bringer de selv sin egen fordømmelse over seg.\n\n30 Og husk, ja, husk, mine brødre, at den som går til grunne, velger selv å gå til grunne, og hver den som synder, gjør det mot seg selv, for se, dere er fri. Dere har anledning til å handle selvstendig, for se, Gud har gitt dere kunnskap, og han har gjort dere fri.\n\n31 Han har gitt dere å skjelne mellom godt og ondt, og han har gitt dere å velge mellom liv og død. Og dere kan gjøre godt og få gjenopprettet det som er godt – eller det som er godt, vil bli gitt tilbake til dere – eller dere kan gjøre ondt, og det som er ondt, vil bli gjenopprettet til dere.\n\n", "hel 15": "[center][font_size=26]Kapittel 15[/font_size][/center]\n\n[i]Herren refset nephittene fordi han elsket dem – Omvendte lamanitter er faste og standhaftige i troen – Herren vil være barmhjertig mot lamanittene i de siste dager. Ca. 6 f.Kr.[/i]\n\n1 Og nå, mine elskede brødre, se, jeg forteller dere at hvis dere ikke omvender dere, skal deres hus bli liggende øde.\n\n2 Ja, hvis dere ikke omvender dere, skal deres kvinner ha god grunn til å sørge på den dag da de skal gi die, for dere skal forsøke å flykte, og det skal ikke finnes noe tilfluktssted. Ja, og ve dem som er med barn, for de skal være tunge og ikke kunne flykte. Derfor skal de bli tråkket ned og skal bli liggende så de omkommer.\n\n3 Ja, ve dette folk som kalles Nephis folk, hvis de ikke omvender seg når de skal se alle disse tegn og undere som skal bli vist dem. For se, de har vært et utvalgt folk for Herren, ja, Nephis folk har han elsket, og han har også refset dem. Ja, i deres ugudelighets dager har han refset dem fordi han elsker dem.\n\n4 Men se, mine brødre, lamanittene, har han hatet fordi deres gjerninger stadig har vært onde, og dette på grunn av deres fedres syndige tradisjoner. Men se, frelse er kommet til dem gjennom nephittenes forkynnelse, og i denne hensikt har Herren forlenget deres dager.\n\n5 Og jeg vil dere skal legge merke til at de fleste av dem vandrer på pliktens vei, og de tar seg i vare overfor Gud og er nøye med å holde hans befalinger og hans lover og hans bud ifølge Moseloven.\n\n6 Ja, jeg sier dere at de fleste av dem gjør dette, og de strever med utrettelig flid så de kan bringe resten av sine brødre til kunnskap om sannheten. Derfor legges daglig mange til deres tall.\n\n7 Og se, dere vet selv, for dere har vært vitne til det, at alle iblant dem som bringes til kunnskap om sannheten og til kunnskap om sine fedres ugudelige og avskyelige tradisjoner og blir ledet til å ha tro på de hellige skrifter, ja, på de hellige profeters profetier som er skrevet, som leder dem til å ha tro på Herren og til omvendelse – en tro og omvendelse som tilveiebringer en forandring i deres hjerte –\n\n8 derfor, alle som er kommet så langt, vet dere selv står fast og urokkelig i troen og i det som har frigjort dem.\n\n9 Og dere vet også at de har begravet sine krigsvåpen, og de våger ikke å ta dem opp av frykt for på en eller annen måte å skulle synde. Ja, dere kan se at de er redde for å synde, for se, de lar seg tråkke ned og bli drept av sine fiender og vil ikke løfte sine sverd mot dem, og dette på grunn av den tro de har på Kristus.\n\n10 Og nå, på grunn av sin standhaftighet når de tror på det de tror på, og fordi de står fast når de en gang er blitt opplyst, se, da vil Herren velsigne dem og forlenge deres dager til tross for deres synder.\n\n11 Ja, selv om de skulle synke ned i vantro, skal Herren forlenge deres dager til den tid kommer som har blitt omtalt av våre fedre og også av profeten Zenos og mange andre profeter, da våre brødre, lamanittene, igjen skulle få kunnskap om sannheten.\n\n12 Ja, jeg sier dere at i de siste tider er Herrens løfter blitt gitt til våre brødre, lamanittene. Og til tross for de mange lidelser de skal få, og selv om de skal bli drevet hit og dit i landet og bli jaget og bli slått og adspredt uten å ha noe tilfluktssted, skal Herren være barmhjertig mot dem.\n\n13 Og dette er ifølge profetien om at de igjen skal få del i den sanne kunnskap, som er kunnskapen om deres Forløser og deres store og sanne hyrde, og bli regnet blant hans får.\n\n14 Derfor sier jeg til dere at det skal bli bedre for dem enn for dere hvis dere ikke omvender dere.\n\n15 For se, hadde de mektige gjerninger som er vist dere, blitt vist til dem – ja, til dem som har sunket ned i vantro på grunn av sine fedres tradisjoner – vil dere selv forstå at de aldri ville ha sunket ned i vantro igjen.\n\n16 Derfor sier Herren: Jeg vil ikke utrydde dem fullstendig, men når det er i pakt med min visdom, vil jeg la dem vende tilbake til meg igjen, sier Herren.\n\n17 Og se, så sier Herren om det nephittiske folk: Hvis de ikke vil omvende seg og anstrenge seg for å gjøre min vilje, vil jeg utrydde dem fullstendig, sier Herren, og dette fordi de har vært vantro til tross for de mange mektige gjerninger som jeg har gjort blant dem. Og like sikkert som Herren lever, skal disse ting skje, sier Herren.\n\n", "hel 16": "[center][font_size=26]Kapittel 16[/font_size][/center]\n\n[i]De nephitter som tror Samuel, blir døpt av Nephi – Samuel, kan ikke drepes av de uomvendte nephitters piler og stener – Noen forherder sine hjerter, og andre ser engler – De vantro sier det ikke er rimelig å tro på Kristus og at han skal komme til Jerusalem. Ca. 6–1 f.Kr.[/i]\n\n1 Og nå skjedde det at det var mange som hørte lamanitten Samuels ord som han talte fra bymuren. Og alle som trodde på hans ord, gikk ut og lette etter Nephi, og da de hadde kommet ut og funnet ham, bekjente de sine synder for ham og fornektet dem ikke, for de ønsket å bli døpt til Herren.\n\n2 Men alle som var der som ikke trodde på Samuels ord, ble sinte på ham. Og de kastet stener etter ham på muren, og mange skjøt også piler etter ham mens han sto på muren. Men Herrens Ånd var med ham, så de ikke kunne treffe ham med sine stener, heller ikke med sine piler.\n\n3 Da de nå forsto at de ikke kunne treffe ham, var det mange flere som trodde på hans ord, så de gikk til Nephi for å bli døpt.\n\n4 For se, Nephi døpte og profeterte og forkynte, ropte omvendelse til folket, viste tegn og undere og utførte mirakler blant folket, så de kunne vite at Kristus snart måtte komme.\n\n5 Og han fortalte dem ting som snart måtte skje, så de, når det skjedde, kunne vite og huske at det var blitt kunngjort for dem på forhånd i den hensikt at de kunne tro. Derfor gikk alle som trodde på Samuels ord, til ham for å bli døpt, for de kom angrende og bekjente sine synder.\n\n6 Men de fleste av dem trodde ikke på Samuels ord. Derfor, da de forsto at de ikke kunne treffe ham med sine stener og sine piler, ropte de til sine befalingsmenn og sa: Ta denne mann og bind ham, for se, han er besatt av en djevel, og på grunn av djevelens makt som er i ham, kan vi ikke treffe ham med våre stener og våre piler. Ta ham derfor og bind ham, og før ham bort.\n\n7 Og da de gikk for å legge hånd på ham, se, da kastet han seg ned fra muren og flyktet ut av deres landområder, ja, helt til sitt eget land, og begynte å forkynne og profetere blant sitt eget folk.\n\n8 Og se, man hørte aldri mer om ham blant nephittene. Og slik var situasjonen blant folket.\n\n9 Og slik endte det seks og åttiende år av dommernes regjeringstid over Nephis folk.\n\n10 Og slik endte også det syv og åttiende år av dommernes regjeringstid. De fleste blant folket forble stolte og ugudelige, og mindretallet vandret med mer aktsomhet overfor Gud.\n\n11 Og slik var forholdene også i det åtte og åttiende år av dommernes regjeringstid.\n\n12 Og situasjonen blant folket forandret seg svært lite bortsett fra at folket begynte å bli mer forherdet i synd og gjøre stadig mer av det som var i strid med Guds bud i det ni og åttiende år av dommernes regjeringstid.\n\n13 Men det skjedde i det nittiende år av dommernes regjeringstid at store tegn og undere ble vist folket, og profetenes ord begynte å gå i oppfyllelse.\n\n14 Og engler viste seg for menn, vise menn, og forkynte dem godt budskap om stor glede. I dette år begynte derfor Skriftene å gå i oppfyllelse.\n\n15 Likevel begynte folket å forherde sine hjerter, alle unntatt de som var sterkest i troen både blant nephittene og også blant lamanittene, og begynte å stole på sin egen styrke og på sin egen visdom, og sa:\n\n16 Noe har de kanskje gjettet riktig av så meget, men se, vi vet at alle disse store og vidunderlige gjerninger som er omtalt, ikke kan finne sted.\n\n17 Og de begynte å diskutere og stride seg imellom, og sa:\n\n18 Det er ikke rimelig at et slikt vesen som Kristus skal komme. Om så er og han er Guds Sønn – himmelens og jordens Fader som det er blitt sagt – hvorfor vil han så ikke vise seg for oss såvel som for dem som skal være i Jerusalem?\n\n19 Ja, hvorfor vil han ikke vise seg i dette land såvel som i Jerusalems land?\n\n20 Men se, vi vet at dette er en ugudelig tradisjon som er blitt overlevert til oss av våre fedre for at vi skulle tro på noen store og vidunderlige ting som skulle skje – men ikke blant oss, men i et land som er langt borte, et land som vi ikke kjenner til. Derfor kan de holde oss i uvitenhet, for vi kan ikke se med våre egne øyne at de er sanne.\n\n21 Og ved den ondes snedige og mystiske kunster vil de utføre et eller annet stort mysterium som vi ikke kan forstå som vil holde oss nede, så vi kan være deres ords tjenere og tjenere også for dem. For vi er avhengige av at de lærer oss ordet, og slik vil de holde oss i uvitenhet hvis vi vil overlate oss til dem alle våre levedager.\n\n22 Og folket innbilte seg mange andre ting som var tåpelige og verdiløse, og de var meget oppskaket, for Satan oppegget dem til stadig å synde, ja, han gikk omkring og utbredte rykter og ufred over hele landet så han kunne forherde folkets hjerter mot det som var godt og mot det som skulle komme.\n\n23 Og til tross for de tegn og de undere som skjedde blant Herrens folk og de mange mirakler de utførte, fikk Satan godt tak på folkets hjerter over hele landet.\n\n24 Og slik endte det nittiende år av dommernes regjeringstid over Nephis folk.\n\n25 Og slik endte Helamans bok ifølge Helamans og hans sønners opptegnelse.\n\n", "3-ne 1": "[center][font_size=26]Tredje Nephi[/font_size][/center]\n\n[center][font_size=26]Nephis bok Nephi var sønn av Nephi, som var sønn av Helaman[/font_size][/center]\n\nOg Helaman var sønn av Helaman, som var sønn av Alma som var sønn av Alma, som var en etterkommer av Nephi, som var sønn av Lehi, som dro ut fra Jerusalem i det første år av Sidkias, Juda konges regjeringstid.\n\n[center][font_size=26]Kapittel 1[/font_size][/center]\n\n[i]Helamans sønn, Nephi, drar ut av landet, og hans sønn Nephi fører opptegnelsene – Selv om det skjer mange tegn og undere, planlegger de ugudelige å slå de rettferdige ihjel – Natten for Kristi fødsel kommer – Tegnet blir gitt, og en ny stjerne viser seg – Løgn og bedrag tiltar, og Gadianton-røverne dreper mange. Ca. 1–4 e.Kr.[/i]\n\n1 Nå skjedde det at det en og nittiende år var gått, og det var seks hundre år fra den tid da Lehi forlot Jerusalem, og i det samme år var Lachoneus øverste dommer og landets guvernør.\n\n2 Og Helamans sønn, Nephi, hadde dratt ut av landet Zarahemla og hadde gitt sin sønn Nephi, som var hans eldste sønn, ansvaret for messingplatene og alle opptegnelser som hadde blitt ført og alle de ting som hadde blitt holdt hellig siden Lehi forlot Jerusalem.\n\n3 Så dro han ut av landet, og hvor han dro, vet ingen, og hans sønn Nephi førte opptegnelsene i hans sted, ja, dette folks opptegnelser.\n\n4 Og det skjedde at i begynnelsen av det to og nittiende år, se, da begynte profetenes profetier å gå mer fullstendig i oppfyllelse, for større tegn og større mirakler begynte å skje blant folket.\n\n5 Men det var noen som begynte å si at tiden var omme for oppfyllelsen av de ord som var blitt uttalt av lamanitten Samuel.\n\n6 Og de begynte å more seg over sine brødre og sa: Se, tiden er forbi, og Samuels ord har ikke gått i oppfyllelse. Derfor har deres glede over og deres tro på dette vært forgjeves.\n\n7 Og det skjedde at de laget stort oppstyr i hele landet, og de som trodde, begynte å bli meget sørgmodige for at de ting som var uttalt, kanskje ikke kom til å skje.\n\n8 Men se, de ventet standhaftig på den dagen og den natten og den dagen som skulle være som en dag uten natt, så de kunne vite at deres tro ikke hadde vært forgjeves.\n\n9 Nå skjedde det at de vantro bestemte en dag da alle de som trodde på disse tradisjonene, skulle bli drept hvis ikke det tegnet som hadde blitt forutsagt av profeten Samuel, skulle vise seg.\n\n10 Nå skjedde det at da Nephis sønn, Nephi, så denne ugudelighet hos sitt folk, ble han overmåte sørgmodig.\n\n11 Og det skjedde at han gikk ut og bøyde seg til jorden og ropte inntrengende til sin Gud for sitt folk, ja, for dem som var nær ved å bli drept fordi de trodde på sine fedres tradisjoner.\n\n12 Og det skjedde at han ropte inntrengende til Herren hele dagen, og se, Herrens røst kom til ham og sa:\n\n13 Løft ditt hode og vær ved godt mot, for se, tiden er kommet, og i natt skal tegnet bli gitt. Og i morgen kommer jeg til verden for å vise verden at jeg vil oppfylle alt som jeg har talt ved mine hellige profeters munn.\n\n14 Se, jeg kommer til mine egne for å oppfylle alle ting som jeg har kunngjort for menneskenes barn fra verdens grunnvoll ble lagt, og for å gjøre både Faderens og Sønnens vilje – Faderens på grunn av meg, og Sønnens på grunn av mitt kjød. Og se, tiden er for hånden, og i natt skal tegnet bli gitt.\n\n15 Og det skjedde at ordene som kom til Nephi, ble oppfylt slik de hadde blitt uttalt, for se, da solen gikk ned, ble det ikke mørkt, og folk begynte å undre seg fordi det ikke var mørkt da natten kom.\n\n16 Og det var mange som ikke hadde trodd på profetenes ord, som falt til jorden og ble som de var døde, for de visste at den store plan de hadde lagt for å drepe dem som trodde på profetenes ord, var blitt forpurret. For det tegn som var forutsagt, var allerede i ferd med å vise seg.\n\n17 Og de begynte å forstå at Guds Sønn snart måtte vise seg, ja, kort sagt, alle folk i hele landet, fra vest til øst, både i landet i nord og i landet i syd, ble så overmåte forbauset at de falt til jorden.\n\n18 For de visste at profetene hadde vitnet om disse ting i mange år, og at det tegn som var forutsagt, var i ferd med å vise seg, og de begynte å frykte på grunn av sine misgjerninger og sin vantro.\n\n19 Og det skjedde at det ikke var mørkt hele denne natten, men det var like lyst som om det var midt på dagen. Og det skjedde at solen sto opp om morgenen igjen ifølge sin riktige orden, og de visste at det var dagen da Herren skulle bli født på grunn av tegnet som hadde blitt gitt.\n\n20 Og det skjedde at alle ting, ja, absolutt alt hadde skjedd ifølge profetenes ord.\n\n21 Og det skjedde også at en ny stjerne viste seg ifølge ordet.\n\n22 Og det skjedde at fra denne tid av begynte Satan å spre løgner blant folket for å forherde deres hjerter så de ikke skulle tro på de tegn og undere som de hadde sett. Men til tross for disse løgner og dette bedrag trodde størstedelen av folket og ble omvendt til Herren.\n\n23 Og det skjedde at Nephi gikk ut blant folket, og også mange andre, og døpte til omvendelse, så det ble gitt stor syndsforlatelse. Og derfor begynte folket igjen å få fred i landet.\n\n24 Og det var ingen uenighet, bortsett fra at det var noen få som begynte å forkynne og forsøkte å bevise fra Skriftene at det ikke lenger var nødvendig å etterleve Moseloven. Men i dette tok de feil, for de hadde ikke forstått Skriftene.\n\n25 Men det skjedde at de snart ble omvendt og ble overbevist om at de hadde tatt feil, for det ble kunngjort for dem at loven ennå ikke var oppfylt, og at den måtte oppfylles til minste detalj. Ja, ordet kom til dem at den måtte oppfylles, ja, at ikke den minste bokstav eller en eneste tøddel skulle forgå før alt var oppfylt. Derfor ble de i dette samme år bragt til kunnskap om sin feiltagelse og bekjente sine feil.\n\n26 Og slik forløp det to og nittiende år og bragte godt budskap til folket på grunn av de tegn som viste seg ifølge alle de hellige profeters profetiske ord.\n\n27 Og det skjedde at det tre og nittiende år også forløp i fred, bortsett fra at Gadianton-røverne, som holdt til oppe i fjellene, oversvømmet landet. For deres forsvarsstillinger og hemmelige steder var så sterke at folket ikke kunne overmanne dem. Derfor begikk de mange mord og drepte mange mennesker.\n\n28 Og det skjedde at i det fire og nittiende år begynte de å tilta i sterk grad fordi mange som hadde vendt seg bort fra nephittene, flyktet over til dem, og dette skapte stor sorg blant de nephitter som ble tilbake i landet.\n\n29 Og dette forårsaket også stor sorg blant lamanittene, for se, de hadde mange barn som vokste opp og begynte å bli voksne så de tok avgjørelser på egen hånd, og de ble villedet av noen som var zoramitter, av deres løgner og deres smigrende ord, til å slutte seg til disse Gadianton-røverne.\n\n30 Og på denne måten ble lamanittene også plaget, og begynte å avta i sin tro og rettferdighet på grunn av den oppvoksende generasjons ugudelighet.\n\n", "3-ne 2": "[center][font_size=26]Kapittel 2[/font_size][/center]\n\n[i]Ugudelighet og avskyelighet tiltar blant folket – Nephittene og lamanittene går sammen for å forsvare seg mot Gadianton-røverne – Omvendte lamanitter blir hvite og kalles nephitter. Ca. 5–16 e.Kr.[/i]\n\n1 Og det skjedde at slik forløp også det fem og nittiende år, og folket begynte å glemme de tegn og undere som de hadde hørt om, og ble stadig mindre forbauset over et tegn eller et under fra himmelen, så de begynte å forherde sine hjerter og forblinde sine sinn og begynte å tvile på alt de hadde hørt og sett –\n\n2 og de fylte sine hjerter med tomme innbilninger om at det var utført av mennesker og ved djevelens makt for å villede og bedra folkets hjerter. Og på denne måten fikk Satan makt over folkets hjerter igjen, så han forblindet deres øyne og villedet dem til å tro at læren om Kristus var noe tåpelig og meningsløst.\n\n3 Og det skjedde at folket begynte å vokse sterkt i ugudelighet og avskyelighet, og de trodde ikke at det ville bli vist flere tegn eller undere. Og Satan gikk omkring og villedet folkets hjerter, fristet dem og fikk dem til å være meget ugudelige i landet.\n\n4 Og slik forløp det seks og nittiende år og også det syv og nittiende år, og også det åtte og nittiende år og også det ni og nittiende år,\n\n5 og et hundre år hadde gått siden Mosiahs dager, han som var konge over det nephittiske folk.\n\n6 Og seks hundre og ni år hadde gått siden Lehi forlot Jerusalem.\n\n7 Og ni år hadde gått siden tegnet ble gitt som var omtalt av profetene om at Kristus skulle komme til verden.\n\n8 Nå begynte nephittene sin tidsregning fra den tid da tegnet ble gitt – eller fra Kristi komme – derfor hadde ni år gått.\n\n9 Og Nephi, som var far til den Nephi som hadde ansvaret for opptegnelsene, vendte ikke tilbake til Zarahemlas land og kunne ikke finnes noe sted i hele landet.\n\n10 Og det skjedde at folket fortsatte i sin ugudelighet til tross for all forkynnelse og alle profetier som ble sendt ut blant dem. Og slik forløp også det tiende år, og det ellevte år forløp også i synd.\n\n11 Og det skjedde at i det trettende år begynte det å bli kriger og stridigheter over hele landet, for Gadianton-røverne hadde blitt så tallrike og drepte så mange mennesker og la så mange byer øde og var årsak til så mye død og blodsutgytelse i landet at det ble nødvendig for hele folket, både nephittene og lamanittene, å gripe til våpen mot dem.\n\n12 Derfor forente alle de lamanitter som var blitt omvendt til Herren, seg med sine brødre, nephittene, og ble, for å trygge sine egne og sine kvinners og sine barns liv, tvunget til å gripe til våpen mot disse Gadianton-røverne, ja, også for å beskytte sine rettigheter og sine privilegier i kirken og i sin gudsdyrkelse, og sin frihet og sin selvstendighet.\n\n13 Og det skjedde at før dette trettende år var gått, ble nephittene truet med fullstendig ødeleggelse på grunn av denne krigen som var blitt meget hård.\n\n14 Og det skjedde at de lamanitter som hadde forenet seg med nephittene, ble regnet blant nephittene.\n\n15 Og deres forbannelse ble tatt fra dem, og deres hud ble hvit som nephittenes.\n\n16 Og deres unge menn og deres døtre ble overmåte vakre, og de ble regnet blant nephittene og ble kalt nephitter. Og slik endte det trettende år.\n\n17 Og det skjedde at i begynnelsen av det fjortende år fortsatte krigen mellom røverne og Nephis folk og ble overmåte hård. Likevel seiret Nephis folk over røverne så de drev dem tilbake ut av sine landområder og opp i fjellene og til deres hemmelige steder.\n\n18 Og slik endte det fjortende år. Og i det femtende år gikk de til angrep på Nephis folk, og på grunn av Nephis folks ugudelighet og all deres strid og uenighet seiret Gadianton-røverne ofte over dem.\n\n19 Og slik endte det femtende år, og folket opplevde således mye lidelse, og ødeleggelsens sverd hang over dem og var nær ved å hugge dem ned, og dette på grunn av deres synder.\n\n", "3-ne 3": "[center][font_size=26]Kapittel 3[/font_size][/center]\n\n[i]Gadianton-leder Giddianhi forlanger at Lachoneus og nephittene skal overgi seg og oppgi sine landområder – Lachoneus utnevner Gidgiddoni til øverstkommanderende over hærstyrkene – Nephittene samler seg i Zarahemla og Overflod for å forsvare seg. Ca. 16–18 e.Kr.[/i]\n\n1 Og nå skjedde det at i det sekstende år etter Kristi komme mottok landets guvernør, Lachoneus, et brev fra denne røverbandens leder og høvding, og dette er ordene som sto skrevet:\n\n2 Lachoneus, landets edleste og øverste guvernør, se, jeg skriver dette brevet til deg og gir deg overmåte stor ros på grunn av din standhaftighet og også ditt folks standhaftighet når det gjelder å verne om det dere anser for å være deres rett og frihet. Ja, dere holder godt stand, som om dere ble støttet av en guds hånd i å forsvare deres frihet og deres eiendom og deres land – eller det dere kaller så.\n\n3 Og det gjør meg ondt, edleste Lachoneus, at dere er så tåpelige og selvgode at dere tror dere kan stå dere mot så mange tapre menn som er under min kommando, og som i denne stund står under våpen og venter med stor lengsel på ordren: Gå mot nephittene og utrydd dem!\n\n4 Og jeg kjenner deres uovervinnelige ånd, for jeg har prøvd dem på slagmarken og kjenner det evige hat de har til dere på grunn av all den urett som dere har begått mot dem. Derfor, hvis de skulle angripe dere, vil dere bli fullstendig utryddet.\n\n5 Derfor har jeg skrevet dette brevet og forseglet det med min egen hånd, for jeg har tanke for deres velferd fordi dere holder fast ved det dere tror er riktig, og ved deres edle ånd på slagmarken.\n\n6 Derfor skriver jeg til deg og sier at det er bedre at dere overlater deres byer, deres landområder og deres eiendommer til mitt folk enn at de skulle hjemsøke dere med sverdet og at ødeleggelse skulle komme over dere.\n\n7 Eller med andre ord, overgi dere til oss og forén dere med oss og bli kjent med våre hemmelige gjerninger, og bli våre brødre så dere kan bli lik oss – ikke våre slaver, men våre brødre og medeiere av alt vi har.\n\n8 Og se, jeg sverger for deg med en ed at hvis dere vil gjøre dette, skal dere ikke bli drept. Men hvis dere ikke vil gjøre dette, sverger jeg for dere med en ed at jeg neste måned vil befale mine hærstyrker å angripe dere, og de skal ikke holde sin hånd tilbake og skal ikke spare dere, men skal drepe dere og skal la sverdet falle på dere helt til dere er utryddet.\n\n9 Og se, jeg er Giddianhi, og jeg er høvdingen over dette Gadiantons hemmelige forbund. Jeg vet at dette forbund og dets gjerninger er gode, og de er av gammel opprinnelse og er blitt overlevert ned til oss.\n\n10 Og jeg skriver dette brevet til deg, Lachoneus, og jeg håper at dere vil overlate deres landområder og deres eiendommer uten blodsutgytelse, så dette mitt folk – som har vendt seg bort fra dere fordi dere var onde og fratok dem retten til å regjere – kan få tilbake sine rettigheter og få regjere igjen, og hvis dere ikke gjør dette, vil jeg hevne deres urett. Jeg er Giddianhi.\n\n11 Og nå skjedde det at da Lachoneus mottok dette brevet, ble han overmåte forbauset fordi Giddianhi var så frekk at han forlangte å komme i besittelse av nephittenes land og også truet folket med å hevne den urett de hadde lidd – de som ikke hadde lidd noen annen urett enn den de selv hadde påført seg ved å gå over til disse ugudelige og avskyelige røvere.\n\n12 Nå se, denne Lachoneus som var guvernør, var en rettferdig mann og lot seg ikke skremme av en røvers krav og trusler. Derfor enset han ikke røverhøvdingen Giddianhis brev, men lot sitt folk anrope Herren for å være sterke når røverne kom for å angripe dem.\n\n13 Ja, han sendte ut en kunngjøring til hele folket om at de skulle samle sine kvinner og sine barn, sitt storfe og sitt småfe og alt de eide – unntatt sine jordeiendommer – på ett sted.\n\n14 Og han sørget for at det ble bygget festningsverker omkring dem, og de skulle være overmåte solide. Og han lot hærstyrker – både av nephittene og lamanittene, eller av alle dem som ble regnet som nephitter – bli satt ut som vaktposter omkring for å passe på dem og beskytte dem mot røverne dag og natt.\n\n15 Ja, han sa til dem: Så sant Herren lever, hvis dere ikke omvender dere fra alle deres synder og anroper Herren, vil dere på ingen måte bli befridd fra disse Gadianton-røveres hender.\n\n16 Og så store og vidunderlige var Lachoneus’ ord og profetier at hele folket ble grepet av frykt, og de anstrengte seg til det ytterste for å gjøre ifølge Lachoneus’ ord.\n\n17 Og det skjedde at Lachoneus utnevnte hærførere over alle nephittenes hærstyrker til å befale over dem når røverne kom ned og ut av villmarken for å angripe dem.\n\n18 Den øverste av alle hærførerne, og øverstkommanderende for alle nephittenes hærstyrker, ble utnevnt, og hans navn var Gidgiddoni.\n\n19 Nå var skikken blant alle nephittene (unntatt i deres ugudelighets dager) at den som ble utnevnt til deres hærfører, var en som hadde åpenbaringens og også profetiens ånd. Derfor var denne Gidgiddoni en stor profet blant dem, og det var den øverste dommer også.\n\n20 Og folket sa til Gidgiddoni: Be til Herren og la oss dra opp i fjellene og ut i villmarken så vi kan overfalle røverne og drepe dem i deres egne landområder.\n\n21 Men Gidgiddoni sa til dem: Måtte Herren forby det, for hvis vi skulle gå opp mot dem, vil Herren overlate oss i deres hender. Derfor vil vi forberede oss midt i våre egne landområder, og vi vil samle alle våre hærstyrker, og vi vil ikke gå mot dem, men vi vil vente til de kommer mot oss. Derfor, så sant Herren lever, hvis vi gjør dette, vil han overgi dem i våre hender.\n\n22 Og det skjedde i det syttende år, mot slutten av året, at kunngjøringen fra Lachoneus hadde blitt sendt ut over hele landet, og de hadde tatt sine hester og sine stridsvogner og sitt kveg og alt sitt storfe og sitt småfe og sitt korn og alt de eide, og marsjerte frem i tusener og i titusener til de alle kom frem til det sted som var blitt utpekt – hvor de skulle samle seg for å forsvare seg mot sine fiender.\n\n23 Og det land som var utpekt, var landet Zarahemla og det landområde som lå mellom landet Zarahemla og landet Overflod, ja, frem til grensen som skilte landet Overflod fra landet Ødemark.\n\n24 Og det var mange tusen mennesker som ble kalt nephitter, som samlet seg i dette landområdet. Nå lot Lachoneus dem samle seg syd i landet på grunn av den store forbannelse som var over landet i nord.\n\n25 Og de befestet seg mot sine fiender, og de bodde i ett landområde og i én gruppe, og de hadde så stor frykt for de ord som Lachoneus hadde uttalt, at de omvendte seg fra alle sine synder, og de oppsendte sine bønner til Herren sin Gud og ba ham om å befri dem når deres fiender kom ned for å kjempe mot dem.\n\n26 Og de var overmåte sørgmodige på grunn av sine fiender, og Gidgiddoni lot dem lage alle slags krigsvåpen, og de skulle være sterke, med rustning og med skjold, og med små skjold ifølge hans instruksjoner.\n\n", "3-ne 4": "[center][font_size=26]Kapittel 4[/font_size][/center]\n\n[i]Nephittenes hærstyrker slår Gadianton-røverne – Giddianhi blir drept og hans etterfølger, Zemnarihah, blir hengt – Nephittene priser Herren for sine seire. Ca. 19–22 e.Kr.[/i]\n\n1 Og det skjedde at i slutten av det attende år hadde røvernes hærstyrker forberedt seg til kamp og begynte å komme ned og gjøre utfall fra høydene og fra fjellene og villmarken og sine sterke forsvarsstillinger og sine hemmelige steder, og begynte å ta landområdene i besittelse, både de som lå syd i landet og de som lå nord i landet, og begynte å ta alle landområder i besittelse som hadde blitt forlatt av nephittene, også de byer som var blitt etterlatt øde.\n\n2 Men se, det fantes ingen ville dyr, eller vilt i de landområder som hadde blitt forlatt av nephittene, og det fantes ikke noe vilt til røverne unntatt i villmarken.\n\n3 Og røverne kunne ikke opprettholde livet unntatt i villmarken av mangel på mat, for nephittene hadde etterlatt sine landområder øde og hadde samlet sitt småfe og sitt storfe og alt de eide, og de var samlet i én gruppe.\n\n4 Derfor hadde røverne ingen mulighet til å plyndre og få tak i mat uten å gå til åpen kamp mot nephittene, og nephittene som var samlet i én gruppe og var så tallrike, hadde lagt fødemidler til side og hadde hester og kveg og allslags småfe så de kunne holde seg i live i syv år, og i løpet av denne tiden håpet de å utrydde røverne fra landets overflate. Og slik forløp det attende år.\n\n5 Og det skjedde at i det nittende år fant Giddianhi det nødvendig å gå opp til kamp mot nephittene, for de kunne ikke opprettholde livet unntatt ved å plyndre og røve og myrde.\n\n6 Og de våget ikke å bre seg utover i landet for å dyrke korn av frykt for at nephittene skulle overfalle dem og drepe dem. Derfor ga Giddianhi sine hærstyrker befaling om at de samme år skulle gå opp til kamp mot nephittene.\n\n7 Og det skjedde at de kom opp til kamp, og det var i den sjette måned. Og se, stor og forferdelig var den dagen da de kom opp til kamp. Og de var kledd på røveres vis, og de hadde et lammeskinn om lendene, og de var innsmurt med blod, og hodene deres var raket, og de hadde hjelmer på seg. Og store og fryktelige så Giddianhis hærstyrker ut – på grunn av sin rustning og fordi de var innsmurt med blod.\n\n8 Og det skjedde at da nephittenes hærstyrker så hvordan Giddianhis hærstyrke så ut, falt de alle til jorden og ropte til Herren sin Gud at han måtte spare dem og fri dem ut av deres fienders hender.\n\n9 Og det skjedde at da Giddianhis hærstyrker så dette, begynte de å rope med høy røst av glede, for de trodde at nephittene hadde falt av frykt på grunn av deres hærstyrkers fryktelige utseende.\n\n10 Men i dette ble de skuffet, for nephittene fryktet ikke dem, men de fryktet sin Gud og bønnfalt ham om beskyttelse. Derfor, da Giddianhis hærstyrker gikk løs på dem, var de beredt til å møte dem, ja, i Herrens styrke tok de imot dem.\n\n11 Og slaget begynte i denne sjette måned, og det var stort og forferdelig. Ja, stort og forferdelig var blodbadet, og et så stort blodbad hadde ikke funnet sted blant hele Lehis folk siden Lehi forlot Jerusalem.\n\n12 Og til tross for de trusler og eder som Giddianhi hadde fremsatt, slo nephittene dem så de trakk seg tilbake fra dem.\n\n13 Og det skjedde at Gidgiddoni befalte at hans hærstyrker skulle forfølge dem til grensen mot villmarken, og at de ikke skulle spare noen som falt i deres hender underveis. Og derfor forfulgte de dem og slo dem ihjel like til grensen mot villmarken, og til de hadde utført Gidgiddonis befaling.\n\n14 Og det skjedde at Giddianhi, som hadde stått og kjempet tappert, ble forfulgt da han flyktet, og da han var utmattet etter sin lange kamp, ble han innhentet og drept. Og slik endte røveren Giddianhi sitt liv.\n\n15 Og det skjedde at nephittenes hærstyrker vendte tilbake til det sted der de hadde forskanset seg. Og det skjedde at det nittende år gikk, og røverne kom ikke tilbake for å kjempe, heller ikke kom de tilbake i det tyvende år.\n\n16 Og i det en og tyvende år kom de ikke opp til kamp, men de kom opp fra alle kanter for å beleire Nephis folk, for de antok at hvis de kunne avskjære Nephis folk fra deres landområder og stenge dem inne på alle kanter, og hvis de kunne avskjære dem fra alle deres privilegier utenfor, kunne de tvinge dem til å overgi seg slik de ønsket.\n\n17 Nå hadde de utnevnt en annen leder hvis navn var Zemnarihah. Derfor var det Zemnarihah som lot denne beleiringen finne sted.\n\n18 Men se, dette var en fordel for nephittene, for det var umulig for røverne å beleire dem så lenge at det hadde noen virkning på nephittene på grunn av det store forråd av fødemidler som de hadde lagt til side,\n\n19 og på grunn av knapphet på fødemidler blant røverne, for se, de hadde ikke annet å leve av enn kjøtt som de skaffet seg i villmarken.\n\n20 Og det skjedde at det ble sparsomt med vilt i villmarken, så røverne var nær ved å omkomme av sult.\n\n21 Og nephittene gjorde stadig utfall, både dag og natt, og overfalt deres hærstyrker og drepte dem i tusenvis, ja, i ti-tusentall.\n\n22 Og derfor ønsket Zemnarihahs folk å oppgi sin plan på grunn av den store ødeleggelse som kom over dem både natt og dag.\n\n23 Og det skjedde at Zemnarihah befalte sitt folk at de skulle heve beleiringen og marsjere til de mest avsidesliggende deler av landet i nord.\n\n24 Men Gidgiddoni forsto hva de hadde i sinne og visste at de var svake fordi de manglet mat og fordi det hadde vært et stort blodbad iblant dem, derfor sendte han ut sine hærstyrker om natten og stengte veien for deres tilbaketog og stilte sine styrker i veien for deres tilbaketog.\n\n25 Og dette gjorde de om natten, og de marsjerte forbi røverne, så da røverne neste dag begynte sin marsj, ble både deres fortropp og deres baktropp stanset av nephittenes hærstyrker.\n\n26 Og røverne som var i syd ble også avskåret fra sine tilfluktssteder, og alle disse ting ble gjort på Gidgiddonis befaling.\n\n27 Og det var mange tusen som lot seg ta til fange av nephittene, og de øvrige ble drept.\n\n28 Og deres leder, Zemnarihah, ble tatt og hengt i et tre, ja, i toppen av det, til han var død. Og da han hadde hengt til han var død, felte de treet og ropte med høy røst:\n\n29 Måtte Herren bevare sitt folk når de er rettferdige og hellige av hjertet, så de kan felle til jorden alle som forsøker å slå dem ihjel ved makt og hemmelige forbund, likesom denne mannen er felt til jorden.\n\n30 Og de frydet seg, ropte med én stemme igjen og sa: Måtte Abrahams Gud og Isaks Gud og Jakobs Gud beskytte dette folk når de er rettferdige, så lenge de påkaller sin Guds navn og ber om beskyttelse.\n\n31 Og det skjedde at de alle som én brøt ut i sang og priste sin Gud for det store som han hadde gjort for dem ved å forhindre at de falt i sine fienders hender.\n\n32 Ja, de ropte: Hosianna til den aller høyeste Gud, og de ropte: Velsignet være Den Allmektige Herre Guds navn, Den Aller Høyeste Gud.\n\n33 Og deres hjerter var så fylt av glede at de felte mange tårer på grunn av Guds store godhet i å befri dem fra deres fienders hender. Og de visste det var på grunn av sin omvendelse og sin ydmykhet at de hadde blitt befridd fra en evig fortapelse.\n\n", "3-ne 5": "[center][font_size=26]Kapittel 5[/font_size][/center]\n\n[i]Nephittene omvender seg og forsaker sine synder – Mormon skriver sitt folks historie og forkynner det evige ord for dem – Israel vil samles inn fra sin lange adspredelse. Ca. 22–26 e.Kr.[/i]\n\n1 Og se, det fantes ikke en levende sjel blant hele det nephittiske folk som tvilte det aller minste på de ord alle de hellige profeter hadde talt, for de visste at de måtte gå i oppfyllelse.\n\n2 Og de visste at Kristus nødvendigvis måtte ha kommet på grunn av de mange tegn som hadde blitt gitt ifølge profetenes ord. Og på grunn av de ting som allerede hadde skjedd, visste de at det var nødvendig at alt måtte skje ifølge det som hadde blitt uttalt.\n\n3 Derfor forsaket de alle sine synder og sine avskyeligheter og sitt horeri og tjente Gud med all flid dag og natt.\n\n4 Og nå skjedde det at da de hadde tatt alle røverne til fange, så ingen unnslapp som ikke var slått ihjel, kastet de sine fanger i fengsel og lot Guds ord bli forkynt for dem. Og alle som ville omvende seg fra sine synder og inngå en pakt om at de ikke ville myrde mer, ble satt fri.\n\n5 Men alle som ikke ville inngå en pakt og som fortsatte å ha disse hemmelige mordtanker i sine hjerter, ja, alle som fremsatte trusler mot sine brødre, ble dømt og straffet ifølge loven.\n\n6 Og slik satte de en stopper for alle disse ugudelige og hemmelige og avskyelige forbund hvor det fantes så mye ugudelighet og ble begått så mange mord.\n\n7 Og slik forløp det to og tyvende år og også det tre og tyvende, og det fire og tyvende og det fem og tyvende, og derfor hadde fem og tyve år gått.\n\n8 Og mange ting hadde skjedd som i enkeltes øyne ville være store og vidunderlige. Likevel kan ikke alt dette bli skrevet i denne bok, ja, denne bok kan ikke engang inneholde en hundredel av det som ble gjort blant så mange mennesker i løpet av fem og tyve år.\n\n9 Men se, det finnes opptegnelser som inneholder alt som dette folk har gjort, og en kortere, men sann beretning ble gitt av Nephi.\n\n10 Derfor har jeg skrevet min opptegnelse om disse ting ifølge Nephis opptegnelse, som var gravert på de plater som ble kalt Nephis plater.\n\n11 Og se, jeg skriver opptegnelsen på plater som jeg har laget med mine egne hender.\n\n12 Og se, mitt navn er Mormon, og jeg er oppkalt etter landet Mormon, det land hvor Alma opprettet kirken blant folket, ja, den første kirke som ble opprettet blant dem etter deres overtredelse.\n\n13 Se, jeg er en disippel av Jesus Kristus, Guds Sønn. Jeg er blitt kalt av ham til å forkynne hans ord blant hans folk, så de kan ha evig liv.\n\n14 Og det er blitt nødvendig at jeg – ifølge Guds vilje, slik at bønnene fra de avdøde hellige, skulle bli oppfylt ifølge deres tro – skulle skrive en opptegnelse om disse ting som er blitt gjort,\n\n15 ja, en liten opptegnelse om det som har funnet sted fra den tid da Lehi forlot Jerusalem, og ned til den nåværende tid.\n\n16 Derfor skriver jeg min opptegnelse ut fra de beretninger som ble skrevet av dem som levde før meg, helt frem til mine dagers begynnelse.\n\n17 Og deretter skriver jeg en opptegnelse om de ting som jeg har sett med mine egne øyne.\n\n18 Og jeg vet at den opptegnelse som jeg lager, er en rettferdig og sann opptegnelse. Likevel er det mange ting som vi ikke kan skrive på vårt språk.\n\n19 Og nå avslutter jeg mine uttalelser om meg selv, og fortsetter å gi min beretning om de ting som har skjedd før min tid.\n\n20 Jeg er Mormon og en direkte etterkommer av Lehi. Jeg har grunn til å prise min Gud og min Frelser, Jesus Kristus – fordi han førte våre fedre ut av Jerusalems land (og ingen visste det uten han selv og dem som han førte ut av landet), og fordi han har gitt meg og mitt folk så stor kunnskap til frelse for våre sjeler.\n\n21 Han har visselig velsignet Jakobs hus og har vært barmhjertig mot Josefs ætt.\n\n22 Og i den grad Lehis barn har holdt hans bud, har han velsignet dem og gitt dem fremgang ifølge sitt ord.\n\n23 Ja, og visselig skal han igjen bringe en levning av Josefs ætt til kunnskap om Herren deres Gud.\n\n24 Og like sikkert som Herren lever, vil han fra jordens fire hjørner samle inn hele levningen av Jakobs ætt, som er adspredt over hele jordens overflate.\n\n25 Og ettersom han har inngått en pakt med hele Jakobs hus, skal den pakt han har inngått med Jakobs hus, bli oppfylt i hans egen beleilige tid, så hele Jakobs hus igjen kan komme til kunnskap om den pakt han har inngått med dem.\n\n26 Og da skal de kjenne sin Forløser, som er Jesus Kristus, Guds Sønn. Og da skal de samles inn fra jordens fire hjørner til sine egne landområder som de har vært adspredt fra. Ja, så sant Herren lever, skal det skje. Amen.\n\n", "3-ne 6": "[center][font_size=26]Kapittel 6[/font_size][/center]\n\n[i]Nephittene har fremgang – Stolthet, velstand og klasseskille oppstår – Kirken splittes på grunn av uoverensstemmelser – Satan leder folket til åpent opprør – Mange profeter roper omvendelse og blir drept – Deres mordere sammensverger seg for å overta regjeringen. Ca. 26–30 e.Kr.[/i]\n\n1 Og nå skjedde det at hele det nephittiske folk vendte tilbake til sine egne landområder i det seks og tyvende år, hver mann med sin familie, sitt småfe og sitt storfe, sine hester og sitt kveg og alle de ting de eide.\n\n2 Og det skjedde at de ikke hadde spist opp alle sine fødemidler, derfor tok de med seg alt de ikke hadde forbrukt av alle sorter korn og sitt gull og sitt sølv og alle sine kostelige ting, og de vendte tilbake til sine egne landområder og sine eiendommer både i nord og i syd, både i landet mot nord og i landet mot syd.\n\n3 Og de røvere som hadde inngått en pakt om å holde fred i landet og som ønsket å forbli lamanitter, ga de jordeiendommer i forhold til deres antall, så de ved sitt arbeide kunne ha noe å leve av. Og slik opprettet de fred i hele landet.\n\n4 Og igjen begynte det å gå dem vel, og de ble mektige. Og det seks- og syv og tyvende år gikk, og det var god orden i landet. Og de hadde utformet sine lover i overensstemmelse med likhet og rettferdighet.\n\n5 Og nå var det ikke noe i hele landet som hindret folket i å ha stadig fremgang hvis de ikke falt i overtredelse.\n\n6 Og nå var det Gidgiddoni og dommeren Lachoneus og de som var blitt utnevnt til ledere, som hadde opprettet denne store fred i landet.\n\n7 Og det skjedde at mange nye byer ble bygget, og mange gamle byer ble gjenoppbygget.\n\n8 Og mange hovedveier ble bygget, og mange veier anlagt som gikk fra by til by, fra land til land og fra sted til sted.\n\n9 Og slik forløp det åtte og tyvende år, og folket hadde stadig fred.\n\n10 Men det skjedde at i det ni og tyvende år begynte det å bli en del strid blant folket, og noen ble oppblåste av stolthet og selvros på grunn av sine overmåte store rikdommer, ja, og dette førte til store forfølgelser.\n\n11 For det var mange kjøpmenn i landet og også mange lovkyndige og mange embedsmenn.\n\n12 Og folket begynte å bli inndelt i klasser ifølge sin rikdom og sine muligheter til å lære. Ja, noen var uvitende på grunn av sin fattigdom, og andre fikk stor lærdom på grunn av sin rikdom.\n\n13 Noen var oppblåste av stolthet, og andre var overmåte ydmyke. Noen gjengjeldte skjellsord med skjellsord, mens andre avfant seg med skjellsord og forfølgelse og alle slags lidelser og ville ikke gi tilbake med samme mynt, men var ydmyke og angrende for Gud.\n\n14 Og derfor ble det stor ulikhet over hele landet, så kirken begynte å bli oppsplittet, ja, så kirken i det tredevte år var splittet over hele landet unntatt blant noen få lamanitter som var omvendt til den sanne tro. Og de ville ikke forlate den, for de var faste og standhaftige og urokkelige, villige til med all flid å holde Herrens bud.\n\n15 Nå var årsaken til denne synd blant folket følgende: Satan hadde stor makt til å oppegge folket til å begå alle slags synder og til å fylle dem med stolthet og friste dem til å trakte etter makt og myndighet og rikdommer og verdens verdiløse ting.\n\n16 Og på denne måten villedet Satan folkets hjerter til å begå alle slags synder. Derfor hadde de hatt fred bare noen få år.\n\n17 Og derfor, i begynnelsen av det tredevte år hadde folket i meget lang tid vært overlatt til å bli ledet av djevelens fristelser dit hvor han ønsket å lede dem, og til å begå alle synder han ønsket de skulle begå. Og derfor, i begynnelsen av dette, det tredevte år, befant de seg i en fryktelig ugudelig tilstand.\n\n18 Nå syndet de ikke i uvitenhet, for de visste hva Gud ønsket av dem, for de var blitt undervist om det, derfor gjorde de bevisst opprør mot Gud.\n\n19 Og nå skjedde dette i Lachoneus’ dager. Lachoneus var sønn av Lachoneus, for han hadde etterfulgt sin far på dommersetet og regjerte over folket dette året.\n\n20 Og det var menn som begynte å bli inspirert fra himmelen og utsendt, og disse sto frem blant folket i hele landet, forkynte og vitnet frimodig om folkets synder og misgjerninger, og bar vitnesbyrd til dem om den forløsning som Herren ville utføre for sitt folk, eller med andre ord om Kristi oppstandelse. Og de vitnet frimodig om hans død og lidelse.\n\n21 Nå var det mange blant folket som var overmåte sinte på grunn av dem som vitnet om disse ting, og de som var sinte, var hovedsakelig de øverste dommere og de som hadde vært høyprester og lovkyndige. Ja, alle de som var lovkyndige, var sinte på dem som vitnet om disse ting.\n\n22 Nå var det ingen lovkyndig eller dommer eller høyprest som hadde myndighet til å dømme noen til døden uten at deres dom var undertegnet av landets guvernør.\n\n23 Nå var det mange av dem som vitnet om de ting som gjaldt Kristus, som vitnet frimodig, og de ble tatt og drept i all hemmelighet av dommerne, så kunnskapen om deres død først kom til landets guvernør etter deres død.\n\n24 Nå var det i strid med landets lover at noen kunne drepes uten at de hadde fullmakt fra landets guvernør.\n\n25 Derfor ble det sendt en klage til Zarahemlas land, til landets guvernør, mot disse dommere som hadde dømt Herrens profeter til døden i strid med loven.\n\n26 Nå skjedde det at de ble tatt og ført frem for dommeren for å bli dømt for den forbrytelse som de hadde begått, ifølge den lov som hadde blitt gitt av folket.\n\n27 Nå skjedde det at disse dommere hadde mange venner og slektninger, og de andre, ja, nesten alle de lovkyndige og høyprestene, gikk sammen og gjorde felles sak med slektningene til de dommere som skulle stilles for retten ifølge loven.\n\n28 Og de inngikk en pakt med hverandre, ja, den samme pakt som kom fra mennesker i fordums tid, en pakt som var gitt og ledet av djevelen til samlet innsats mot all rettferdighet.\n\n29 Derfor gikk de samlet imot Herrens folk og inngikk en pakt om å drepe dem og befri dem som var skyldige i mord, fra rettferdighetens grep som var nær ved å bli anvendt i overensstemmelse med loven.\n\n30 Og de trosset sitt lands lov og rett, og de inngikk en pakt med hverandre om å drepe guvernøren og innsette en konge i landet, så det ikke lenger skulle være et fritt land, men være underlagt konger.\n\n", "3-ne 7": "[center][font_size=26]Kapittel 7[/font_size][/center]\n\n[i]Den øverste dommer myrdes, styreformen ødelegges og folket deler seg i stammer – Jakob, en antikrist, blir konge for et hemmelig forbund – Nephi forkynner omvendelse og tro på Kristus – Engler betjener ham daglig, og han oppvekker sin bror fra de døde – Mange omvender seg og blir døpt. Ca. 30–33 e.Kr.[/i]\n\n1 Og se, jeg vil vise dere at de ikke innsatte noen konge over landet, men i dette samme år, ja, i det tredevte år, drepte de landets øverste dommer, ja, myrdet ham på dommersetet.\n\n2 Og folket ble splittet, den ene mot den andre, og de delte seg i stammer, hver mann med sin familie og sin slekt og sine venner, og på denne måten ødela de landets styreform.\n\n3 Og hver stamme utnevnte en som skulle være deres høvding eller leder, og derfor ble de stammer og ledere for stammer.\n\n4 Og se, det var ingen mann blant dem som ikke hadde stor familie og mange slektninger og venner, derfor ble stammene deres overmåte store.\n\n5 Nå fant alt dette sted, og foreløpig var det ingen kriger blant dem, og alle disse synder hadde kommet over folket fordi de overga seg til Satans makt.\n\n6 Og myndighetenes lover ble ødelagt på grunn av det hemmelige forbund mellom venner og slektninger av dem som myrdet profetene.\n\n7 Og de forårsaket så stor strid i landet at nesten hele den mest rettferdige del av folket var blitt ugudelig, ja, det fantes bare noen få rettferdige mennesker blant dem.\n\n8 Og før seks år var gått, hadde derfor størstedelen av folket vendt seg bort fra sin rettferdighet, likesom hunden vender tilbake til sitt spy eller likesom svinet velter seg i sølen.\n\n9 Og dette hemmelige forbund, som hadde bragt så mange synder over folket, samlet seg og innsatte som sitt overhode en mann som de kalte Jakob.\n\n10 Og de kalte ham sin konge. Derfor ble han konge over denne ugudelige banden, og han var en av de fornemste som hadde oppløftet sin røst mot de profeter som vitnet om Jesus.\n\n11 Og det skjedde at de ikke var så tallrike som folkets stammer, som var forenet bortsett fra at deres ledere ga lover, hver for sin stamme. Ikke desto mindre var de fiender. Selv om de ikke var et rettferdig folk, var de likevel forenet i hatet mot dem som hadde inngått en pakt om å ødelegge landets styre.\n\n12 Derfor, da Jakob, som var bandens konge, så at deres fiender var mer tallrike enn dem, befalte han sitt folk at de skulle flykte til den nordligste del av landet og der bygge opp sitt eget rike, inntil frafalne sluttet seg til dem (for han smigret dem med at det ville komme mange frafalne) og de ble sterke nok til å kjempe mot folkets stammer, og det gjorde de.\n\n13 Og så hurtig var deres marsj at den ikke kunne forhindres før de hadde kommet så langt at folket ikke kunne innhente dem. Og slik endte det tredevte år, og slik var stillingen blant Nephis folk.\n\n14 Og det skjedde i det en og tredevte år at de var inndelt i stammer, hver mann med sin familie, slekt og sine venner. Likevel var de blitt enige om at de ikke skulle gå til krig mot hverandre, men de var ikke forenet med hensyn til sine lover og sin styreform, for de var forfattet ifølge deres høvdingers og lederes tenkemåte. Men de ga meget strenge lover som forbød en stamme å fornærme en annen, så til en viss grad hadde de fred i landet. Likevel var deres hjerter vendt bort fra Herren deres Gud, og de stenet profetene og støtte dem bort fra seg.\n\n15 Og det skjedde at Nephi hadde fått besøk av engler og hadde også hørt Herrens røst. Derfor hadde han sett engler og vært et øyenvitne og hadde fått makt så han kunne kjenne til Kristi tjenestegjerning. Han hadde også vært et øyenvitne til at de raskt hadde vendt tilbake fra rettferdighet til ugudelighet og avskyelighet.\n\n16 Og da han derfor var bedrøvet på grunn av deres hårde hjerter og forblindede sinn, gikk han ut blant dem i det samme år og begynte å vitne frimodig om omvendelse og syndsforlatelse gjennom tro på Herren Jesus Kristus.\n\n17 Og han lærte dem mange ting, og alle kan ikke skrives, og en del av dem ville ikke være tilstrekkelig, derfor er de ikke skrevet i denne bok. Og Nephi underviste med kraft og med stor myndighet.\n\n18 Og det skjedde at de ble sinte på ham, ja, fordi han hadde større kraft enn dem, for det var ikke mulig for dem å tvile på hans ord. For så stor var hans tro på Herren Jesus Kristus at engler betjente ham daglig.\n\n19 Og i Jesu navn drev han ut djevler og urene ånder, og han oppvakte til og med sin bror fra de døde etter at han var blitt stenet til døde av folket.\n\n20 Og folket så det og bar vitnesbyrd om det og var sinte på ham på grunn av hans kraft. Og han utførte også mange andre mirakler i folkets påsyn i Jesu navn.\n\n21 Og det skjedde at det en og tredevte år gikk, og det var bare noen få som ble omvendt til Herren. Men alle som ble omvendt, viste virkelig folket at de hadde mottatt av Guds Ånd og kraft som var i Jesus Kristus, som de trodde på.\n\n22 Og alle som hadde fått onde ånder drevet ut og var blitt helbredet for sine sykdommer og sine skrøpeligheter, vitnet i sannhet for folket at de hadde blitt påvirket av Guds Ånd og var blitt helbredet, og de viste også tegn og utførte noen mirakler blant folket.\n\n23 Slik forløp det to og tredevte år også. Og Nephi ropte til folket i begynnelsen av det tre og tredevte år, og han forkynte omvendelse og syndsforlatelse til dem.\n\n24 Nå vil jeg dere også skal huske at det ikke var noen som ble bragt til omvendelse som ikke ble døpt med vann.\n\n25 Derfor ordinerte Nephi menn til denne tjeneste for at alle som kom til dem, skulle bli døpt med vann, og dette som et bevis og et vitnesbyrd for Gud og for folket om at de hadde omvendt seg og fått forlatelse for sine synder.\n\n26 Og i begynnelsen av dette året var det mange som ble døpt til omvendelse, og slik forløp det meste av året.\n\n", "3-ne 8": "[center][font_size=26]Kapittel 8[/font_size][/center]\n\n[i]Uvær, jordskjelv, branner, hvirvelvinder og fysiske omveltninger vitner om Kristi korsfestelse – Mange mennesker blir drept – Mørke dekker landet i tre dager – De som blir igjen, jamrer seg over sin skjebne. Ca. 33–34 e.Kr.[/i]\n\n1 Og nå skjedde det at ifølge vår opptegnelse, og vi vet at vår opptegnelse er sann, for se, det var en rettferdig mann som førte opptegnelsen, for han utførte i sannhet mange mirakler i Jesu navn, og det var ingen som kunne utføre et mirakel i Jesu navn uten at han var helt renset fra sine synder.\n\n2 Og nå skjedde det at hvis denne mannen ikke hadde gjort noen feil i vår tidsregning, da hadde det tre og tredevte år gått.\n\n3 Og folket begynte med stor oppriktighet å se etter tegnet som var gitt av lamanitt-profeten Samuel, ja, etter den tid da det skulle være mørkt i tre dager over hele landet.\n\n4 Og det begynte å bli stor tvil og mye diskusjon blant folket til tross for alle de mange tegn som var gitt.\n\n5 Og det skjedde i det fire og tredevte år, i den første måned på den fjerde dag i måneden, da brøt en voldsom storm løs som man aldri før hadde sett maken til i hele landet.\n\n6 Og det brøt også løs et voldsomt uvær, og tordenen var så fryktelig at den rystet hele jorden som om den var nær ved å revne.\n\n7 Og lynene var så overmåte skarpe at man aldri før hadde sett maken i hele landet.\n\n8 Og byen Zarahemla kom i brann.\n\n9 Og byen Moroni sank i havets dyp, og dens innbyggere druknet.\n\n10 Og jorden ble løftet opp over byen Moronihah så det ble et stort fjell der hvor byen hadde ligget.\n\n11 Og en stor og forferdelig ødeleggelse fant sted i landet mot syd.\n\n12 Men se, ødeleggelsen var enda større og mer forferdelig i landet mot nord, for se, hele landets overflate ble forandret på grunn av uværet og hvirvelvindene og tordenen og lynene og de overmåte sterke jordskjelvene.\n\n13 Og hovedveiene ble brutt opp, og jevne veier ble ødelagt, og mange slette steder ble ujevne.\n\n14 Og mange store og kjente byer ble senket, og mange brant ned og mange ble rystet inntil bygningene der falt til jorden og innbyggerne ble drept og stedene ble lagt øde.\n\n15 Og det var noen byer som ble tilbake, men skadene der var overmåte store, og det var mange i dem som ble drept.\n\n16 Og det var noen som ble ført bort med hvirvelvinden, og hvor de ble ført, vet ingen. De vet bare at de ble ført bort.\n\n17 Og slik ble hele landets overflate forandret på grunn av uværet og tordenen og lynene og jordens rystelser.\n\n18 Og se, klippene revnet i to, de ble brutt opp over hele jordens overflate så de ble liggende i bruddstykker, fulle av revner og sprekker, over hele landet.\n\n19 Og det skjedde at da tordenen og lynene og stormen og uværet og jordens rystelser opphørte – for se, de varte i omtrent tre timer, og noen sa de varte lenger – ikke desto mindre skjedde alle disse store, forferdelige ting i løpet av omtrent tre timer – og se, hele landet lå da i mørke.\n\n20 Og det skjedde at det var et tykt mørke over hele landet, så innbyggerne der som ikke hadde falt, kunne føle den mørke tåken.\n\n21 Og på grunn av mørket kunne det ikke tennes noe lys, hverken veke-lys eller fakler, heller ikke kunne det tennes ild med deres fine og overmåte tørre ved. Derfor kunne det ikke tennes noe lys i det hele tatt.\n\n22 Og intet lys var å se, hverken ild eller lysglimt, hverken solen eller månen eller stjernene, for så tykk var den mørke tåken som lå over landet.\n\n23 Og det skjedde at i et tidsrom av tre dager var intet lys å se, og det var en uavbrutt og stor sorg og mye hyl og gråt blant hele folket. Ja, stor var folkets jammer på grunn av mørket og den store ødeleggelsen som hadde kommet over dem.\n\n24 Og på et sted hørte man dem rope og si: Om vi bare hadde omvendt oss før denne store og forferdelige dag, da ville våre brødre ha blitt spart, og de ville ikke ha blitt brent opp i den store byen Zarahemla.\n\n25 Og på et annet sted hørte man dem sørge og rope: Om vi bare hadde omvendt oss før denne store og forferdelige dag og ikke hadde drept og stenet profetene og vist dem bort. Da ville våre mødre og våre vakre døtre og våre barn ha blitt spart og ikke blitt begravet i den store byen Moronihah. Og derfor hylte og jamret folket seg aldeles forferdelig.\n\n", "3-ne 9": "[center][font_size=26]Kapittel 9[/font_size][/center]\n\n[i]I mørket forkynner Kristi røst at mange folk er drept og mange byer blitt ødelagt på grunn av deres ugudelighet – Han kunngjør også at han er guddommelig, forteller at Moseloven er oppfylt og innbyr menneskene til å komme til ham og bli frelst. Ca. 34 e.Kr.[/i]\n\n1 Og det skjedde at det hørtes en røst blant alle som fantes på jordens overflate i hele dette land, og den ropte og sa:\n\n2 Ve, ve, ve over dette folk. Ve alle jordens innbyggere hvis de ikke omvender seg. For djevelen ler, og hans engler fryder seg på grunn av mitt folks vakre sønner og døtre som er drept. Og det er på grunn av sine synder og avskyeligheter at de er falt!\n\n3 Se, den store byen Zarahemla og dens innbyggere har jeg brent med ild.\n\n4 Og se, den store byen Moroni har jeg senket i havets dyp og latt dens innbyggere drukne.\n\n5 Og se, den store byen Moronihah og dens innbyggere har jeg dekket med jord for å skjule deres misgjerninger og deres avskyeligheter for mitt åsyn, så profetenes og de helliges blod ikke mer skal komme opp for meg imot dem.\n\n6 Og se, byen Gilgal har jeg latt synke og dens innbyggere bli begravet i jordens dyp,\n\n7 ja, likeledes byen Onihah og dens innbyggere og byen Mocum og dens innbyggere og byen Jerusalem og dens innbyggere. Og jeg har latt vann komme opp i stedet, for å skjule deres ugudelighet og avskyeligheter for mitt åsyn, så profetenes og de helliges blod ikke mer skal komme opp for meg imot dem.\n\n8 Og se, byen Gadiandi og byen Gadiomnah og byen Jakob og byen Gimgimno, alle disse har jeg latt synke og har dannet høyder og daler i deres sted. Og innbyggerne der har jeg begravet i jordens dyp for å skjule deres ugudelighet og avskyeligheter for mitt åsyn, så profetenes og de helliges blod ikke mer skulle komme opp for meg imot dem.\n\n9 Og se, den store byen Jakobugath, hvor kong Jakobs folk bodde, har jeg latt brenne med ild på grunn av deres synder og deres ugudelighet, som var større enn all ugudelighet i hele landet på grunn av deres hemmelige mord og hemmelige forbund. For det var de som ødela mitt folks fred og landets styreform. Derfor lot jeg dem brenne for å utrydde dem for mitt åsyn, så profetenes og de helliges blod ikke mer skulle komme opp for meg imot dem.\n\n10 Og se, byen Laman og byen Josh og byen Gad og byen Kishkumen og innbyggerne der har jeg latt brenne med ild på grunn av deres ugudelighet ved å kaste profetene ut og stene dem som jeg sendte for å fortelle dem om deres ugudelighet og deres avskyeligheter.\n\n11 Og fordi de kastet dem alle ut så det ikke fantes noen rettferdig blant dem, sendte jeg ild ned og drepte dem, så deres ugudelighet og avskyeligheter kunne skjules for mitt åsyn, så blodet fra profetene og de hellige, de som jeg sendte blant dem, ikke kunne rope til meg fra jorden imot dem.\n\n12 Og mange store ødeleggelser har jeg latt komme over dette land og over dette folk på grunn av deres ugudelighet og deres avskyeligheter.\n\n13 Alle dere som er spart fordi dere var mer rettferdige enn dem, vil dere ikke nå vende tilbake til meg og angre deres synder og omvende dere så jeg kan helbrede dere?\n\n14 Ja, sannelig sier jeg dere, hvis dere vil komme til meg, skal dere få evig liv. Se, min barmhjertighets arm er utrakt mot dere, og hver den som vil komme, ham vil jeg ta imot, og velsignet er de som kommer til meg.\n\n15 Se, jeg er Jesus Kristus, Guds Sønn. Jeg skapte himlene og jorden og alle ting som i dem er. Jeg var hos Faderen fra begynnelsen av. Jeg er i Faderen og Faderen i meg, og i meg har Faderen herliggjort sitt navn.\n\n16 Jeg kom til mitt eget, men mine egne tok ikke imot meg. Og Skriftene om mitt komme er oppfylt.\n\n17 Og alle som har tatt imot meg, har jeg latt bli Guds sønner, og det vil jeg la skje med alle som tror på mitt navn, for se, forløsningen kommer ved meg, og i meg er Moseloven oppfylt.\n\n18 Jeg er verdens lys og liv. Jeg er Alfa og Omega, begynnelsen og enden.\n\n19 Og dere skal ikke mer ofre til meg ved blodsutgytelse. Ja, deres ofringer og brennoffer skal avskaffes, for jeg vil ikke godta noen av deres ofringer og brennoffer.\n\n20 Og som offer til meg skal dere ofre et sønderknust hjerte og en angrende ånd. Og den som kommer til meg med et sønderknust hjerte og en angrende ånd, ham vil jeg døpe med ild og med Den hellige ånd, liksom lamanittene, fordi de hadde tro på meg da de ble omvendt, og ble døpt med ild og med Den hellige ånd – men de visste det ikke.\n\n21 Se, jeg har kommet til verden for å bringe verden forløsning, for å frelse verden fra synd.\n\n22 Derfor, den som omvender seg og kommer til meg som et lite barn, ham vil jeg ta imot, for slike hører Guds rike til. Se, for slike har jeg satt mitt liv til og har tatt det igjen. Omvend dere derfor og kom til meg, alle jordens ender, og bli frelst.\n\n", "3-ne 10": "[center][font_size=26]Kapittel 10[/font_size][/center]\n\n[i]Det er stillhet i landet i mange timer – Kristi røst høres, og han lover å samle sitt folk som en høne samler sine kyllinger – Den mest rettferdige del av folket er blitt spart. Ca. 34–35 e.Kr.[/i]\n\n1 Og se, det skjedde at alt folket i landet hørte disse uttalelser og bar vitnesbyrd om det. Og etter disse uttalelser var det stillhet i landet i mange timer.\n\n2 For så stor var folkets forbauselse at de sluttet å klage og jamre seg over tapet av sine slektninger som hadde blitt drept. Derfor var det stillhet i hele landet i mange timer.\n\n3 Og det skjedde at det igjen kom en røst til folket, og hele folket hørte og vitnet om den, og den sa:\n\n4 Dere folk i disse store byer som har falt, som er etterkommere av Jakob, ja, som er av Israels hus, hvor ofte har jeg ikke samlet dere som en høne samler sine kyllinger under sine vinger, og har gitt dere føde.\n\n5 Og videre, hvor ofte ville jeg ikke ha samlet dere som en høne samler sine kyllinger under sine vinger, ja, du folk av Israels hus som har falt, ja, du folk av Israels hus, dere som bor i Jerusalem så vel som dere som har falt, ja, hvor ofte ville jeg ikke ha samlet dere som en høne samler sine kyllinger, og dere ville ikke.\n\n6 O du Israels hus som jeg har spart, hvor ofte vil jeg ikke samle dere som en høne samler sine kyllinger under sine vinger hvis dere vil omvende dere og vende tilbake til meg av hele deres hjerte.\n\n7 Men hvis ikke, O Israels hus, skal deres bosteder legges øde til den tid kommer da pakten med deres fedre skal oppfylles.\n\n8 Og nå skjedde det at etter at folket hadde hørt disse ord, se, da begynte de å gråte og jamre seg igjen over tapet av sine slektninger og venner.\n\n9 Og det skjedde at slik forløp de tre dagene. Og det var om morgenen, og mørket vek bort fra landets overflate, og jorden sluttet å skjelve, og klippene sluttet å revne og de fryktelige drønn stilnet av, og all larm og støy forsvant.\n\n10 Og jorden lukket seg igjen så den ble fast, og sorgen og gråten og jammeren fra de mennesker som hadde overlevd, opphørte. Og deres sorg ble vendt til glede, og deres klager til lovprisning og takksigelse til Herren Jesus Kristus, deres Forløser.\n\n11 Og så langt hadde Skriftene gått i oppfyllelse slik de var blitt uttalt av profetene.\n\n12 Og det var den mest rettferdige del av folket som ble reddet, og det var de som tok imot profetene og ikke stenet dem, og det var de som ikke hadde utgytt de helliges blod, som ble spart,\n\n13 og de ble spart og ble ikke senket og begravet i jorden. Og de ble ikke druknet i havets dyp, og de ble ikke brent ved ild, heller ikke falt noe over dem og knuste dem til døde. Og de ble ikke ført bort med hvirvelvinden, heller ikke ble de overmannet av røkskyen og den mørke tåken.\n\n14 Og nå, forstå det enhver som leser. Den som har Skriftene, gransk dem og se om ikke all denne død og ødeleggelse ved ild og ved røk og ved uvær og ved hvirvelvinder og ved at jorden åpner seg for å ta imot dem – om ikke alle disse ting er oppfyllelsen av mange av de hellige profeters profetier.\n\n15 Se, jeg sier dere at mange har vitnet om at disse ting skulle skje ved Kristi komme, og de ble drept fordi de vitnet om disse ting.\n\n16 Ja, profeten Zenos vitnet om disse ting, og Zenock talte også om disse ting, for de vitnet særlig om oss som er levningen av deres ætt.\n\n17 Se, vår far Jakob vitnet også om en levning av Josefs ætt. Og se, er ikke vi en levning av Josefs ætt? Og disse ting som vitner om oss, er ikke de skrevet på de messingplatene som vår far Lehi tok med seg ut av Jerusalem?\n\n18 Og det skjedde i slutten av det fire og tredevte år, se, jeg vil vise dere at de av Nephis folk som ble spart, og også de som hadde blitt kalt lamanitter som hadde blitt spart, ble meget begunstiget, og store velsignelser ble utøst over deres hoder, ja, i en slik grad at Kristus like etter at han fór opp til himmelen, virkelig åpenbarte seg for dem.\n\n19 Han viste dem sitt legeme og betjente dem, og en beretning om hans virke skal bli gitt senere. Derfor avslutter jeg mine uttalelser for denne gang.\n\n", "3-ne 11": "Jesus Kristus viste seg for Nephis folk og betjente dem mens folkemengden var forsamlet i landet Overflod, og på denne måten viste han seg for dem.\n\nOmfatter kapittel 11 til og med 26.\n\n[center][font_size=26]Kapittel 11[/font_size][/center]\n\n[i]Faderen vitner om sin elskede Sønn – Kristus viser seg og forteller om sin forsoning – Folket kjenner på merkene i hans hender, føtter og side – De roper hosianna – Han forklarer fremgangsmåten ved dåp og hvordan den skal utføres – Stridighetens ånd er av djevelen – Kristi lære innebærer at menneskene skal tro og bli døpt og motta Den hellige ånd. Ca. 34 e.Kr.[/i]\n\n1 Og nå skjedde det at en stor mengde av Nephis folk var forsamlet rundt tempelet som var i landet Overflod. Og de var forbauset og talte forundret seg imellom og viste til den store og vidunderlige forandring som hadde funnet sted.\n\n2 Og de snakket også om denne Jesus Kristus, for tegnet var gitt på hans død.\n\n3 Og det skjedde at mens de talte med hverandre på denne måten, da hørte de en røst, og det var som om den kom fra himmelen. Og de så seg om, for de forsto ikke røsten som de hørte. Og det var ikke en skarp røst, heller ikke var det en høy røst, men selv om det var en mild røst, gjennomtrengte den dem som hørte den, til det innerste, så det ikke fantes noen del av deres legeme som den ikke fikk til å skjelve. Ja, den trengte helt inn i dypet av deres sjel og fikk deres hjerter til å brenne.\n\n4 Og det skjedde at de hørte røsten igjen, og de forsto den ikke.\n\n5 Og videre, for tredje gang hørte de røsten og åpnet sine ører for å høre den. Og deres øyne var vendt etter lyden, og de stirret ufravendt opp mot himmelen hvor lyden kom fra.\n\n6 Og se, tredje gang forsto de røsten som de hørte, og den sa til dem:\n\n7 Se, min elskede Sønn, i hvem jeg har velbehag, i hvem jeg har herliggjort mitt navn, hør ham.\n\n8 Og det skjedde at da de forsto, så de opp mot himmelen igjen, og se, de så et menneske stige ned fra himmelen. Og han var kledd i en hvit kjortel, og han kom ned og sto midt iblant dem. Og alle i forsamlingen hadde sine øyne vendt mot ham, og de våget ikke åpne munnen for å tale, selv ikke med hverandre, og de visste ikke hva det skulle bety, for de trodde det var en engel som hadde vist seg for dem.\n\n9 Og det skjedde at han rakte ut sin hånd og talte til folket og sa:\n\n10 Se, jeg er Jesus Kristus som profetene vitnet om skulle komme til verden.\n\n11 Og se, jeg er verdens lys og liv. Og jeg har drukket ut den bitre kalk som Faderen har gitt meg, og har forherliget Faderen ved å påta meg verdens synder og har derved underkastet meg Faderens vilje i alle ting fra begynnelsen av.\n\n12 Og det skjedde at da Jesus hadde talt disse ord, falt hele forsamlingen til jorden, for de husket at det hadde vært profetert blant dem at Kristus skulle vise seg for dem etter sin himmelfart.\n\n13 Og det skjedde at Herren talte til dem og sa:\n\n14 Stå opp og kom frem til meg, så dere kan stikke deres hender i min side og så dere også kan føle naglegapene i mine hender og i mine føtter, så dere kan vite at jeg er Israels Gud og hele jordens Gud og er blitt drept for verdens synder.\n\n15 Og det skjedde at forsamlingen gikk frem og stakk sine hender i hans side og følte naglegapene i hans hender og i hans føtter, og dette gjorde de, den ene etter den andre, til de alle hadde gått frem og sett med sine øyne og følt med sine hender og visste med sikkerhet og bar vitnesbyrd om at det var han som profetene hadde skrevet om, og som skulle komme.\n\n16 Og da de alle hadde gått frem og forvisset seg, ropte de som med én røst og sa:\n\n17 Hosianna! Velsignet være Den Aller Høyeste Guds navn! Og de falt ned ved Jesu føtter og tilba ham.\n\n18 Og det skjedde at han talte til Nephi (for Nephi var i forsamlingen), og han ba ham komme frem.\n\n19 Og Nephi reiste seg og gikk frem og bøyde seg for Herren og kysset hans føtter.\n\n20 Og Herren ba ham stå opp, og han reiste seg og sto foran ham.\n\n21 Og Herren sa til ham: Jeg gir deg myndighet til å døpe dette folk når jeg igjen har fart opp til himmelen.\n\n22 Og Herren kalte også andre og sa det samme til dem. Og han ga dem myndighet til å døpe, og han sa til dem: På denne måten skal dere døpe, og det skal ikke være noen ordstrid blant dere.\n\n23 Sannelig sier jeg dere at den som omvender seg fra sine synder ved deres ord og ønsker å bli døpt i mitt navn, skal dere døpe på denne måten: Se, dere skal gå ned og stå i vannet, og i mitt navn skal dere døpe dem.\n\n24 Og se, dette er de ord dere skal si etter å ha kalt dem ved navn:\n\n25 Med fullmakt fra Jesus Kristus døper jeg deg i Faderens og i Sønnens og i Den hellige ånds navn. Amen.\n\n26 Og så skal dere senke dem ned i vannet og løfte dem opp igjen ut av vannet.\n\n27 Og på denne måten skal dere døpe i mitt navn, for se, sannelig sier jeg dere at Faderen og Sønnen og Den hellige ånd er ett, og jeg er i Faderen og Faderen i meg, og Faderen og jeg er ett.\n\n28 Og slik som jeg har befalt dere, slik skal dere døpe, og det skal ikke være noen ordstrid blant dere som det hittil har vært. Heller ikke skal det være noen ordstrid blant dere om min lære som det hittil har vært.\n\n29 For sannelig, sannelig sier jeg dere: Den som har stridighetens ånd, er ikke av meg, men av djevelen som er stridighetens far, og han oppegger menneskenes hjerter til å stride i vrede mot hverandre.\n\n30 Se, det er ikke min lære å oppegge menneskenes hjerter til vrede mot hverandre, men det er min lære at slike ting skal avskaffes.\n\n31 Se, sannelig, sannelig sier jeg dere: Jeg vil forklare dere min lære.\n\n32 Og dette er min lære, og det er den lære som Faderen har gitt til meg. Og jeg bærer vitnesbyrd om Faderen, og Faderen bærer vitnesbyrd om meg, og Den hellige ånd bærer vitnesbyrd om Faderen og meg. Og jeg bærer vitnesbyrd om at Faderen befaler alle mennesker overalt å omvende seg og tro på meg.\n\n33 Og hver den som tror på meg og blir døpt, skal bli frelst, og det er de som skal arve Guds rike.\n\n34 Og den som ikke tror på meg og ikke blir døpt, skal bli fordømt.\n\n35 Sannelig, sannelig sier jeg dere at dette er min lære, og jeg bærer vitnesbyrd om den fra Faderen, og hver den som tror på meg, tror også på Faderen, og til ham vil Faderen bære vitnesbyrd om meg, for han vil besøke ham med ild og med Den hellige ånd.\n\n36 Og på denne måten vil Faderen bære vitnesbyrd om meg, og Den hellige ånd vil bære vitnesbyrd for ham om Faderen og meg, for Faderen og jeg og Den hellige ånd er ett.\n\n37 Og igjen sier jeg dere: Dere må omvende dere og bli som et lite barn og bli døpt i mitt navn, ellers kan dere på ingen måte motta disse ting.\n\n38 Og igjen sier jeg dere: Dere må omvende dere og bli døpt i mitt navn og bli som et lite barn, ellers kan dere på ingen måte arve Guds rike.\n\n39 Sannelig, sannelig sier jeg dere at dette er min lære, og enhver som bygger på den, bygger på min klippe, og helvetes porter skal ikke få makt over dem.\n\n40 Og den som lærer mer eller mindre enn dette og utgir det for min lære, er av det onde og er ikke bygget på min klippe, men han bygger på en grunnvoll av sand, og helvetes porter står åpne for å ta imot slike når flommen kommer og vindene slår imot dem.\n\n41 Gå derfor ut til dette folk og forkynn de ord som jeg har talt til jordens ender.\n\n", "3-ne 12": "[center][font_size=26]Kapittel 12[/font_size][/center]\n\n[i]Jesus kaller de tolv disiplene og gir dem myndighet – Han holder en tale i likhet med Bergprekenen, for nephittene – Han gjengir Saligprisningene – Hans lære går videre og står over Moseloven – Menneskene blir befalt å være fullkomne likesom han selv og hans Fader er fullkomne – Sammenlign med Matteus 5. Ca. 34 e.Kr.[/i]\n\n1 Og det skjedde at da Jesus hadde talt disse ord til Nephi og til dem som hadde blitt kalt (antallet av dem som hadde blitt kalt og hadde fått kraft og myndighet til å døpe, var tolv), og se, han rakte ut sin hånd til forsamlingen og ropte til dem og sa: Velsignet er dere hvis dere gir akt på det som blir sagt av disse tolv som jeg har utvalgt blant dere til å virke blant dere og være deres tjenere, og jeg har gitt dem myndighet til å døpe dere med vann. Og etter at dere er døpt med vann, se, da vil jeg døpe dere med ild og med Den hellige ånd. Derfor, velsignet er dere hvis dere tror på meg og blir døpt etter at dere har sett meg og vet at jeg er.\n\n2 Og videre, mer velsignet er de som skal tro deres ord fordi dere bærer vitnesbyrd om at dere har sett meg og at dere vet at jeg er. Ja, velsignet er de som skal tro på deres ord og går ned i ydmykhetens dyp og blir døpt. For de skal besøkes med ild og med Den hellige ånd og skal få forlatelse for sine synder.\n\n3 Ja, velsignet er de fattige i ånden som kommer til meg, for himmelens rike er deres.\n\n4 Og atter, velsignet er alle de som sørger, for de skal trøstes.\n\n5 Og velsignet er de saktmodige, for de skal arve jorden.\n\n6 Og velsignet er alle de som hungrer og tørster etter rettferdighet, for de skal mettes med Den hellige ånd.\n\n7 Og velsignet er de barmhjertige, for de skal finne barmhjertighet.\n\n8 Og velsignet er alle de rene av hjertet, for de skal se Gud.\n\n9 Og velsignet er alle de som stifter fred, for de skal kalles Guds barn.\n\n10 Og velsignet er alle de som blir forfulgt for mitt navns skyld, for himmelens rike er deres.\n\n11 Og velsignet er dere når de spotter og forfølger dere og lyver allslags ondt på dere for min skyld,\n\n12 for dere skal få stor glede og bli overmåte glade, for stor skal deres belønning bli i himmelen, for slik forfulgte de profetene som var før dere.\n\n13 Sannelig, sannelig sier jeg dere, jeg befaler dere å være jordens salt. Men hvis saltet mister sin kraft, hva skal så jorden saltes med? Da duger ikke saltet til annet enn å bli kastet ut og tråkket under fot av menneskene.\n\n14 Sannelig, sannelig sier jeg dere, jeg befaler dere å være et lys for dette folk. En by som ligger på en høyde, kan ikke skjules.\n\n15 Se, tenner vel menneskene et lys og setter det under en skjeppe? Nei, men i lysestaken, og det lyser for alle som er i huset.\n\n16 La derfor deres lys skinne for dette folk, så de kan se de gode gjerninger dere gjør og prise deres Fader som er i himmelen.\n\n17 Tro ikke at jeg er kommet for å oppheve loven eller profetene. Jeg er ikke kommet for å oppheve, men for å oppfylle.\n\n18 For sannelig sier jeg dere at ikke den minste bokstav eller en eneste tøddel er strøket i loven, men i meg har alt blitt oppfylt.\n\n19 Og se, jeg har gitt dere loven og min Faders bud for at dere skal tro på meg og for at dere skal omvende dere fra deres synder og komme til meg med et sønderknust hjerte og en angrende ånd. Se, dere har budene fremfor dere, og loven er oppfylt.\n\n20 Kom derfor til meg og bli frelst, for sannelig sier jeg dere at hvis dere ikke holder mine befalinger som jeg nå har befalt dere, skal dere aldri komme inn i himmelens rike.\n\n21 Dere har hørt det har blitt sagt av dem i fordums tid, og det står også skrevet fremfor dere, at du ikke skal slå ihjel, og den som slår ihjel, skal stå i fare for Guds dom.\n\n22 Men jeg sier dere at hver den som blir vred på sin bror, skal stå i fare for hans dom. Og hver den som sier til sin bror: Raka! skal stå i fare for rådet. Og hver den som sier: Du dåre! skal stå i fare for helvetes ild.\n\n23 Derfor, hvis du kommer til meg eller ønsker å komme til meg og husker at din bror har noe imot deg,\n\n24 gå da først til din bror og forlik deg med din bror, og kom så til meg i hjertets fulle oppriktighet, og jeg vil ta imot deg.\n\n25 Bli enig med din motstander straks mens du ennå er med ham på veien, så han ikke på noe tidspunkt får overtaket, og du blir kastet i fengsel.\n\n26 Sannelig, sannelig sier jeg deg: Du skal på ingen måte komme ut derfra før du har betalt den siste senine. Og kan du betale en eneste senine mens du er i fengsel? Sannelig, sannelig sier jeg deg: Nei.\n\n27 Se, det er skrevet av dem i fordums tid at du ikke skal drive hor.\n\n28 Men jeg sier dere at hver den som ser på en kvinne for å begjære henne, har allerede drevet hor i sitt hjerte.\n\n29 Se, jeg gir dere en befaling, at dere ikke lar noen av disse ting komme inn i deres hjerte.\n\n30 For det er bedre at dere nekter dere disse ting, hvorved dere tar deres kors opp, enn at dere skulle bli kastet i helvete.\n\n31 Det står skrevet at den som skiller seg fra sin hustru, skal gi henne et skilsmissebrev.\n\n32 Sannelig, sannelig sier jeg dere at den som skiller seg fra sin hustru av en annen grunn enn hor, er årsak til at hun driver hor. Og den som gifter seg med en fraskilt kvinne, driver hor.\n\n33 Og videre står det skrevet at du ikke skal sverge falsk, men du skal holde de eder du har avlagt for Herren.\n\n34 Men sannelig, sannelig sier jeg deg: Du skal aldeles ikke sverge, hverken ved himmelen, for den er Guds trone,\n\n35 eller ved jorden, for den er hans fotskammel.\n\n36 Heller ikke skal du sverge ved ditt hode, for du kan ikke gjøre et eneste hår sort eller hvitt.\n\n37 Men la din tale være ja, ja – nei, nei, for det som er mer enn dette, er av det onde.\n\n38 Og se, det står skrevet: Øye for øye og tann for tann,\n\n39 men jeg sier dere at dere ikke skal sette dere opp mot det onde, men om noen slår deg på ditt høyre kinn, så vend også det andre til ham.\n\n40 Og hvis noen vil føre sak mot deg for å ta din kjortel, så la ham også få kappen.\n\n41 Og om noen tvinger deg til å følge ham én mil, da gå to med ham.\n\n42 Gi til den som ber deg, og vend deg ikke bort fra den som vil låne av deg.\n\n43 Og se, det står også skrevet at du skal elske din neste og hate din fiende.\n\n44 Men se, jeg sier dere: Elsk deres fiender, velsign dem som forbanner dere, gjør vel mot dem som hater dere, og be for dem som ondskapsfullt utnytter dere og forfølger dere,\n\n45 så dere kan bli barn av deres Fader i himmelen, for han lar sin sol gå opp over onde og gode.\n\n46 Derfor er det som gjaldt i fordums tid under loven, helt oppfylt i meg.\n\n47 Det gamle er avskaffet, og alt er blitt nytt.\n\n48 Måtte dere derfor være fullkomne som jeg er, eller likesom deres Fader i himmelen er fullkommen.\n\n", "3-ne 13": "[center][font_size=26]Kapittel 13[/font_size][/center]\n\n[i]Jesus lærer nephittene Herrens bønn – De skal samle seg skatter i himmelen – De tolv disiplene blir befalt at de i sitt virke ikke skal bekymre seg for timelige ting – Sammenlign med Matteus 6. Ca. 34 e.Kr.[/i]\n\n1 Sannelig, sannelig sier jeg at jeg vil dere skal gi almisser til de fattige. Men ta dere i vare så dere ikke gir deres almisser for å bli sett av mennesker, ellers får dere ingen lønn hos deres Fader som er i himmelen.\n\n2 Derfor, når dere gir almisse, da skal dere ikke la blåse i basun for dere slik hyklerne gjør i synagogene og på gatene så de kan bli æret av mennesker. Sannelig sier jeg dere: De har fått sin lønn.\n\n3 Men når du gir almisse, la da ikke din venstre hånd vite hva din høyre hånd gjør,\n\n4 slik at din almisse kan være i lønndom, og din Fader som ser i lønndom, skal selv lønne deg åpenlyst.\n\n5 Og når dere ber, skal dere ikke gjøre som hyklerne, for de elsker å be mens de står i synagogene og på gatehjørnene så de kan bli sett av mennesker. Sannelig sier jeg dere: De har fått sin lønn.\n\n6 Men når du ber, da gå inn i ditt lønnkammer, og når du har lukket din dør, be til din Fader som er i lønndom, og din Fader som ser i lønndom, skal lønne deg åpenlyst.\n\n7 Men når dere ber, da bruk ikke tomme gjentagelser likesom hedningene, for de tror at de blir bønnhørt når de bruker mange ord.\n\n8 Vær derfor ikke som dem, for deres Fader vet hva dere trenger til før dere ber ham.\n\n9 Derfor skal dere be på denne måten: Fader vår, du som er i himmelen, helliget vorde ditt navn.\n\n10 Skje din vilje, som i himmelen, så og på jorden.\n\n11 Og forlat oss vår skyld, som vi og forlater våre skyldnere.\n\n12 Og led oss ikke inn i fristelse, men fri oss fra det onde.\n\n13 For ditt er riket og makten og æren i evighet. Amen.\n\n14 For dersom dere tilgir menneskene deres overtredelser, da skal også deres himmelske Fader tilgi dere.\n\n15 Men om dere ikke tilgir menneskene deres overtredelser, da skal heller ikke deres Fader tilgi det dere har forbrutt.\n\n16 Og videre, når dere faster, skal dere ikke gå med mørkt ansikt slik hyklerne gjør, for de gjør sitt ansikt ukjennelig så de kan vise folk at de faster. Sannelig sier jeg dere: De har fått sin lønn.\n\n17 Men du, når du faster, da salv ditt hode og vask ditt ansikt,\n\n18 så ikke menneskene ser at du faster, men bare din Fader som er i lønndom. Og din Fader som ser i lønndom, skal lønne deg åpenlyst.\n\n19 Samle dere ikke skatter på jorden, hvor møll og rust tærer og tyver bryter inn og stjeler.\n\n20 Men samle dere skatter i himmelen, hvor hverken møll eller rust tærer, og tyver ikke bryter inn og stjeler.\n\n21 For hvor din skatt er, der vil også ditt hjerte være.\n\n22 Øyet er legemets lys. Hvis derfor ditt øye er friskt, da blir hele ditt legeme fullt av lys.\n\n23 Men om ditt øye er ondt, da blir hele ditt legeme fullt av mørke. Hvis derfor lyset i deg er mørke, hvor stort er da ikke dette mørke!\n\n24 Ingen kan tjene to herrer, for han vil enten hate den ene og elske den andre, eller han vil holde seg til den ene og forakte den andre. Dere kan ikke tjene Gud og mammon.\n\n25 Og nå skjedde det at da Jesus hadde talt disse ord, så han på de tolv som han hadde utvalgt, og sa til dem: Husk de ord som jeg har talt, for se, dere er de som jeg har utvalgt til å virke blant dette folk. Derfor sier jeg til dere: Vær ikke bekymret for deres liv, hva dere skal spise og hva dere skal drikke, heller ikke for deres legeme, hva dere skal kle dere med. Er ikke livet mer enn maten og legemet mer enn klærne?\n\n26 Se på fuglene i luften. For de sår ikke, heller ikke høster de, ikke samler de i lader, men deres Fader i himmelen gir dem føde. Er ikke dere langt mer verd enn dem?\n\n27 Hvem av dere kan vel med all sin bekymring legge en eneste alen til sin vekst?\n\n28 Og hvorfor er dere bekymret for klærne? Legg merke til liljene på marken hvordan de vokser. De strever ikke og spinner ikke.\n\n29 Og likevel sier jeg dere at selv ikke Salomo i all sin prakt var kledd som en av dem.\n\n30 Hvis Gud derfor kler gresset på marken, det som står i dag og i morgen kastes i ovnen, vil han også kle dere hvis dere ikke har svak tro.\n\n31 Vær derfor ikke bekymret og si: Hva skal vi spise? eller: Hva skal vi drikke? eller: Hva skal vi kle oss med?\n\n32 For deres himmelske Fader vet at dere trenger alt dette.\n\n33 Men søk først Guds rike og hans rettferdighet, så skal dere få alt dette lagt til.\n\n34 Vær derfor ikke bekymret for morgendagen, for morgendagen skal bekymre seg for seg selv. Hver dag har nok med sin egen plage.\n\n", "3-ne 14": "[center][font_size=26]Kapittel 14[/font_size][/center]\n\n[i]Jesus befaler: Døm ikke, adspør Gud, vær på vakt mot falske profeter – Han lover frelse til dem som gjør Faderens vilje – Sammenlign med Matteus 7. Ca. 34 e.Kr.[/i]\n\n1 Og nå skjedde det at da Jesus hadde talt disse ord, vendte han seg til forsamlingen igjen og åpnet sin munn igjen og sa til dem: Sannelig, sannelig sier jeg dere: Døm ikke, for at dere ikke skal bli dømt.\n\n2 For med den samme dom som dere dømmer, skal dere selv dømmes, og med det mål dere måler, skal dere selv bli målt.\n\n3 Og hvorfor ser du splinten i din brors øye, men bjelken i ditt eget øye blir du ikke var?\n\n4 Eller hvordan kan du si til din bror: La meg trekke splinten ut av ditt øye, og se, det er en bjelke i ditt eget øye?\n\n5 Du hykler, dra først bjelken ut av ditt eget øye, og så kan du se klart å dra splinten ut av din brors øye!\n\n6 Gi ikke hundene det som er hellig, og kast ikke deres perler for svin for at de ikke skal tråkke dem under sine føtter og snu seg mot dere og rive dere i stykker.\n\n7 Be, så skal dere få, let, så skal dere finne, bank på, så skal det lukkes opp for dere.\n\n8 For hver den som ber, han får, og den som leter, han finner, og den som banker på, for ham skal det lukkes opp.\n\n9 Eller hvilket menneske iblant dere vil vel gi sin sønn en sten når han ber om brød,\n\n10 eller gi ham en orm når han ber om en fisk?\n\n11 Hvis da dere, som er onde, vet å gi deres barn gode gaver, hvor meget mer skal så ikke deres Fader som er i himmelen, gi gode gaver til dem som ber ham?\n\n12 Derfor, alt dere vil at menneskene skal gjøre mot dere, det skulle dere også gjøre mot dem, for dette er loven og profetene.\n\n13 Gå inn gjennom den trange port, for den port er vid og den vei er bred som fører til fortapelse, og mange er de som går inn gjennom den,\n\n14 fordi den port er trang, og den vei er smal som fører til livet, og få er de som finner den.\n\n15 Vokt dere for falske profeter som kommer til dere i fåreklær, men innvendig er glupske ulver.\n\n16 På deres frukter skal dere kjenne dem. Sanker en vel druer av tornebusker eller fiken av tistler?\n\n17 Slik bærer hvert godt tre god frukt, men et dårlig tre bærer ond frukt.\n\n18 Et godt tre kan ikke bære ond frukt, heller ikke kan et dårlig tre bære god frukt.\n\n19 Hvert tre som ikke bærer god frukt, blir hugget ned og kastet på ilden.\n\n20 Derfor skal dere kjenne dem på deres frukter.\n\n21 Ikke enhver som sier til meg: Herre, Herre, skal komme inn i himmelens rike, men den som gjør min himmelske Faders vilje.\n\n22 Mange skal si til meg på den dag: Herre, Herre, har vi ikke profetert i ditt navn, og i ditt navn har vi drevet ut djevler, og i ditt navn har vi gjort mange vidunderlige gjerninger?\n\n23 Og da skal jeg si til dem: Jeg har aldri kjent dere, vik bort fra meg, dere som gjør urett.\n\n24 Derfor, hver den som hører disse mine ord og gjør etter dem, han blir lik en forstandig mann som bygget sitt hus på fjell,\n\n25 og regnet skylte ned og flommen kom, og vindene blåste og slo imot dette hus, og det falt ikke, for det var grunnlagt på fjell.\n\n26 Og hver den som hører disse mine ord og ikke gjør etter dem, han blir lik en uforstandig mann som bygget sitt hus på sand,\n\n27 og regnet skylte ned og flommen kom, og vindene blåste og slo imot dette hus, og det falt, og dets fall var stort.\n\n", "3-ne 15": "[center][font_size=26]Kapittel 15[/font_size][/center]\n\n[i]Jesus bekjentgjør at Moseloven er oppfylt ved ham – Nephittene er de andre får som han talte om i Jerusalem – På grunn av ugudelighet vet Herrens folk i Jerusalem ikke om Israels adspredte får. Ca. 34 e.Kr.[/i]\n\n1 Og nå skjedde det at da Jesus hadde endt disse uttalelser, så han seg omkring i forsamlingen og sa til dem: Se, dere har hørt hva jeg underviste om før jeg fór opp til min Fader. Derfor, hver den som husker mine ord og gjør etter dem, ham vil jeg oppvekke på den siste dag.\n\n2 Og det skjedde at da Jesus hadde sagt disse ord, merket han at det var noen blant dem som var forbauset og undret seg over hva han ønsket å gjøre med Moseloven, for de forsto ikke uttalelsen om at det gamle var avskaffet og at alt var blitt nytt.\n\n3 Og han sa til dem: Vær ikke forundret over at jeg sa til dere at det gamle var avskaffet og at alt var blitt nytt.\n\n4 Se, jeg sier dere at loven som ble gitt til Moses, er oppfylt.\n\n5 Se, jeg er den som ga loven, og jeg er den som inngikk en pakt med mitt folk Israel. Derfor er loven oppfylt i meg, for jeg har kommet for å oppfylle loven. Derfor er den bragt til opphør.\n\n6 Se, jeg setter ikke profetene til side, for alt det som ikke er oppfylt ved meg, sannelig sier jeg dere, det skal oppfylles alt sammen.\n\n7 Og fordi jeg sa til dere at det gamle var avskaffet, opphever jeg ikke det som er blitt uttalt om det som skal skje.\n\n8 For se, pakten som jeg har inngått med mitt folk, er ikke helt oppfylt, men loven som ble gitt til Moses, er bragt til opphør i meg.\n\n9 Se, jeg er loven og lyset. Se hen til meg og hold ut til enden, og dere skal leve, for den som holder ut til enden, vil jeg gi evig liv.\n\n10 Se, jeg har gitt dere budene, hold derfor mine bud. Og dette er loven og profetene, for de vitnet i sannhet om meg.\n\n11 Og nå skjedde det at da Jesus hadde talt disse ord, sa han til de tolv som han hadde utvalgt:\n\n12 Dere er mine disipler, og er et lys for dette folk, som er en levning av Josefs hus.\n\n13 Og se, dette er deres arveland, og Faderen har gitt det til dere.\n\n14 Og aldri har Faderen noen gang befalt meg at jeg skulle fortelle det til deres brødre i Jerusalem.\n\n15 Heller ikke har Faderen noen gang befalt meg å fortelle dem om de andre stammene av Israels hus som Faderen har ført bort og ut av landet.\n\n16 Men så mye befalte Faderen meg at jeg skulle fortelle dem:\n\n17 Jeg har andre får som ikke er av denne hjord. Også dem må jeg føre frem, og de skal høre min røst, og det skal bli én hjord og én hyrde.\n\n18 Og på grunn av hårdnakkethet og vantro forsto de ikke mine ord. Derfor befalte Faderen meg å ikke si mer til dem om dette.\n\n19 Men sannelig sier jeg dere at Faderen har befalt meg, og jeg forteller det til dere at dere ble adskilt fra dem på grunn av deres ugudelighet. Derfor er det på grunn av sin ugudelighet at de ikke vet om dere.\n\n20 Og sannelig, jeg sier til dere igjen at de andre stammene har Faderen skilt fra dem, og det er på grunn av sin ugudelighet at de ikke vet om dem.\n\n21 Og sannelig sier jeg dere at dere er dem om hvem jeg sa: Jeg har andre får som ikke er av denne hjord. Også dem må jeg føre frem, og de skal høre min røst, og det skal bli én hjord og én hyrde.\n\n22 Og de forsto meg ikke, for de trodde det var hedningefolkene, for de forsto ikke at hedningefolkene skulle bli omvendt ved deres forkynnelse.\n\n23 Og de forsto meg ikke da jeg sa de skal høre min røst, og de forsto ikke at hedningefolkene aldri noen gang skulle høre min røst – at jeg ikke skulle åpenbare meg for dem unntatt ved Den hellige ånd.\n\n24 Men se, dere har både hørt min røst og sett meg. Og dere er mine får, og dere er regnet blant dem som Faderen har gitt meg.\n\n", "3-ne 16": "[center][font_size=26]Kapittel 16[/font_size][/center]\n\n[i]Jesus vil besøke andre av Israels tapte får – I de siste dager vil evangeliet bli forkynt for hedningefolkene og deretter for Israels hus – Herrens folk vil se like for sine øyne at han skal bringe Sion tilbake. Ca. 34 e.Kr.[/i]\n\n1 Og sannelig, sannelig sier jeg dere at jeg har andre får som ikke er i dette land, heller ikke i Jerusalems land eller noen steder omkring i det land hvor jeg har virket.\n\n2 For de jeg taler om, er de som ennå ikke har hørt min røst, heller ikke har jeg noen gang åpenbart meg for dem.\n\n3 Men jeg har mottatt en befaling fra Faderen om at jeg skal gå til dem, og at de skal høre min røst og skal bli regnet blant mine får, så det kan bli én hjord og én hyrde. Derfor går jeg for å vise meg for dem.\n\n4 Og jeg befaler dere at dere skal skrive disse uttalelser etter at jeg er gått bort, slik at om så skjer at mitt folk i Jerusalem – de som har sett meg og vært med meg i mitt virke – ikke ber Faderen i mitt navn om å få kunnskap om dere ved Den hellige ånd, og også om de andre stammene som de ikke kjenner til, da skal disse uttalelser som dere skal skrive, bli oppbevart og skal bli åpenbart for hedningefolkene, slik at – gjennom hedningefolkenes fylde – levningen av deres ætt, som skal være adspredt over hele jorden på grunn av sin vantro, kan bli gitt, eller kan få kunnskap om meg som er deres Forløser.\n\n5 Og da vil jeg samle dem inn fra jordens fire hjørner, og da vil jeg oppfylle pakten som Faderen har inngått med alle som er av Israels hus.\n\n6 Og velsignet er hedningefolkene på grunn av sin tro på meg gjennom og ved Den hellige ånd, som vitner for dem om meg og om Faderen.\n\n7 Se, på grunn av deres tro på meg, sier Faderen, og på grunn av din vantro, O Israels hus, skal sannheten i de siste dager komme til hedningefolkene, så fylden av disse ting kan gjøres kjent for dem.\n\n8 Men ve de vantro blant hedningefolkene, sier Faderen. For selv om de er kommet hit til dette land og har adspredt mitt folk som er av Israels hus, og mitt folk som er av Israels hus, er blitt utstøtt fra dem og er blitt trampet under fot av dem,\n\n9 og på grunn av Faderens barmhjertighet mot hedningefolkene og også Faderens straffedommer over mitt folk som er av Israels hus, sannelig, sannelig sier jeg dere at etter alt dette, og etter at jeg har latt mitt folk som er av Israels hus, bli slått og bli plaget og bli drept og bli utstøtt fra dem og bli hatet av dem og bli til spott og spe blant dem,\n\n10 befaler Faderen meg å si dette til dere: På den dag hedningefolkene synder mot mitt evangelium og forkaster fylden av mitt evangelium og blir oppblåste av stolthet i sine hjerter, hever seg over alle nasjoner og over alle folk på hele jorden og fylles med allslags løgn og bedrageri og av svindel og hykleri og mord og prestelist og horeri og hemmelige avskyeligheter – og hvis de gjør alle disse ting og forkaster fylden av mitt evangelium, se, sier Faderen, da vil jeg ta fylden av mitt evangelium fra dem.\n\n11 Og da vil jeg huske min pakt som jeg har inngått med mitt folk, O Israels hus, og jeg vil gi dem mitt evangelium.\n\n12 Og jeg vil vise deg, O Israels hus, at hedningefolkene ikke skal ha makt over deg, men jeg vil huske min pakt med deg, O Israels hus, og du skal få kunnskap om mitt evangeliums fylde.\n\n13 Men hvis hedningefolkene vil omvende seg og vende tilbake til meg, sier Faderen, se, da skal de bli regnet blant mitt folk, O Israels hus.\n\n14 Og jeg vil ikke la mitt folk som er av Israels hus, gå frem blant dem og tråkke dem ned, sier Faderen.\n\n15 Men hvis de ikke vil vende seg til meg og lytte til min røst, vil jeg la dem, ja, jeg vil tillate at mitt folk, O Israels hus, går frem blant dem og tråkker dem ned, og de skal være som salt som har mistet sin kraft, som derfor ikke duger til annet enn til å bli kastet ut og bli tråkket under fot av mitt folk, O Israels hus.\n\n16 Sannelig, sannelig sier jeg dere at Faderen har befalt meg at jeg skulle gi dette land i arv til dette folk.\n\n17 Og da skal profeten Jesajas ord bli oppfylt som lyder:\n\n18 Dine vektere løfter røsten, de jubler alle sammen. For like for sine øyne ser de at Herren skal bringe Sion tilbake.\n\n19 Bryt ut i jubel, syng, Jerusalems ruiner! For Herren har trøstet sitt folk, han har forløst Jerusalem.\n\n20 Herren har blottet sin hellige arm for alle nasjoners øyne, og alle jordens ender får se Guds frelse.\n\n", "3-ne 17": "[center][font_size=26]Kapittel 17[/font_size][/center]\n\n[i]Jesus ber folket om å overveie hans ord og be for å få større forståelse – Han helbreder deres syke – Han ber for folket og bruker et språk som ikke kan skrives – Engler betjener deres små og ild omkranser dem. Ca. 34 e.Kr.[/i]\n\n1 Se, nå skjedde det at da Jesus hadde uttalt disse ord, så han seg omkring i forsamlingen igjen, og han sa til dem: Se, min tid er for hånden.\n\n2 Jeg merker at dere er svake så dere ikke kan forstå alle mine ord som Faderen har befalt meg å tale til dere nå.\n\n3 Gå derfor hjem og overvei de ting jeg har sagt, og be til Faderen i mitt navn så dere kan forstå, og bered deres sinn til i morgen, og jeg kommer til dere igjen.\n\n4 Men nå går jeg til Faderen og også for å vise meg for Israels tapte stammer, de er ikke tapt for Faderen, for han vet hvor han har ført dem.\n\n5 Og det skjedde at da Jesus hadde talt, så han seg omkring i forsamlingen igjen og oppdaget at de gråt og så ufravendt på ham som om de ville be ham være hos dem litt lenger.\n\n6 Og han sa til dem: Se, mitt indre er fylt av medlidenhet med dere.\n\n7 Har dere noen som er syke blant dere? Bring dem hit. Har dere noen som er lamme eller blinde eller halte eller krøplinger eller spedalske eller invalide eller som er døve eller som er plaget på en eller annen måte? Bring dem hit, og jeg vil helbrede dem, for jeg har medlidenhet med dere, mitt indre er fylt av barmhjertighet.\n\n8 For jeg forstår at dere vil at jeg skal vise dere hva jeg har gjort for deres brødre i Jerusalem, for jeg kan se at deres tro er tilstrekkelig til at jeg kan helbrede dere.\n\n9 Og det skjedde at da han hadde uttalt dette, kom hele forsamlingen – alle som én – frem med sine syke og sine lidende og sine lamme og med sine blinde og med sine stumme og med alle dem som var plaget på en eller annen måte, og han helbredet dem alle etter hvert som de ble ført frem for ham.\n\n10 Og alle, både de som hadde blitt helbredet og de som var friske, falt ned for hans føtter og tilba ham. Og alle som kunne komme til for folkemengden, kysset hans føtter så de badet hans føtter med sine tårer.\n\n11 Og det skjedde at han befalte dem at de skulle hente sine små barn.\n\n12 Så hentet de sine små barn og satte dem ned på marken omkring ham, og Jesus sto midt iblant dem. Og folkemengden vek til side inntil de alle hadde blitt ført frem for ham.\n\n13 Og det skjedde at da de alle hadde blitt ført frem og Jesus sto midt iblant dem, befalte han forsamlingen at de skulle knele ned på marken.\n\n14 Og det skjedde at da de hadde knelt ned på marken, ble Jesus opprørt i sitt indre og sa: Fader, jeg er bekymret på grunn av ugudeligheten blant dem som er av Israels hus.\n\n15 Og da han hadde sagt disse ord, knelte han også selv ned på marken. Og se, han ba til Faderen, og hans bønn kan ikke skrives, og forsamlingen som hørte ham, bar vitnesbyrd om det.\n\n16 Og på denne måten vitner de: Aldri før har noe øye sett eller noe øre hørt så store og vidunderlige ting som vi så og hørte Jesus tale til Faderen.\n\n17 Og ingen tunge kan uttale, heller ikke kan noe menneske skrive eller noe menneskehjerte fatte så store og vidunderlige ting som vi både så og hørte Jesus uttale. Og ingen kan forestille seg hvilken glede som fylte våre sjeler da vi hørte ham be til Faderen for oss.\n\n18 Og det skjedde at da Jesus hadde avsluttet sin bønn til Faderen, reiste han seg, men forsamlingens glede var så stor at de var helt overveldet.\n\n19 Og det skjedde at Jesus talte til dem og ba dem reise seg.\n\n20 Og de reiste seg fra marken, og han sa til dem: Velsignet er dere på grunn av deres tro. Og se, min glede er fullkommen.\n\n21 Og da han hadde sagt disse ord, gråt han, og forsamlingen bar vitnesbyrd om det. Og han tok deres små barn en for en og velsignet dem og ba til Faderen for dem.\n\n22 Og da han hadde gjort dette, gråt han igjen.\n\n23 Og han talte til forsamlingen og sa til dem: Se, deres små.\n\n24 Og da de så seg om for å få øye på dem, kastet de et blikk opp mot himmelen, og de så himmelen åpne seg, og de så engler stige ned fra himmelen likesom omgitt av ild. Og de kom ned og omringet disse små, og de var omkranset av ild, og englene betjente dem.\n\n25 Og forsamlingen så og hørte og bar vitnesbyrd, og de vet at deres vitnesbyrd er sant, for alle sammen, hver eneste en av dem, så og hørte selv, og deres antall var omtrent to tusen fem hundre sjeler, og de besto av menn, kvinner og barn.\n\n", "3-ne 18": "[center][font_size=26]Kapittel 18[/font_size][/center]\n\n[i]Jesus innstifter nadverden blant nephittene – De blir befalt alltid å be i hans navn – De som spiser hans kjød og drikker hans blod uverdig, blir fordømt – Disiplene får myndighet til å meddele Den hellige ånd. Ca. 34 e.Kr.[/i]\n\n1 Og det skjedde at Jesus befalte sine disipler at de skulle bringe ham noe brød og vin.\n\n2 Og mens de gikk for å hente brød og vin, befalte han forsamlingen at de skulle sette seg ned på marken.\n\n3 Og da disiplene hadde kommet med brød og vin, tok han av brødet og brøt og velsignet det, og han ga til disiplene og befalte dem at de skulle spise.\n\n4 Og da de hadde spist og var mettet, befalte han dem å gi til forsamlingen.\n\n5 Og da forsamlingen hadde spist og var mettet, sa han til disiplene: Se, én blant dere vil bli ordinert, og til ham vil jeg gi myndighet så han skal bryte brød og velsigne det og gi det til min kirkes folk, til alle som tror og blir døpt i mitt navn.\n\n6 Og dette skal dere alltid se til å gjøre på samme måte som jeg har gjort, slik som jeg har brutt brød og velsignet det og gitt det til dere.\n\n7 Og dette skal dere gjøre til minne om mitt legeme, som jeg har vist dere. Og det skal være et vitnesbyrd for Faderen at dere alltid husker meg. Og hvis dere alltid husker meg, skal min Ånd være hos dere.\n\n8 Og det skjedde at da han hadde sagt disse ord, befalte han sine disipler at de skulle ta av vinen i kalken og drikke av den, og at de også skulle gi til forsamlingen så de kunne drikke av den.\n\n9 Og det skjedde at de gjorde så og drakk av den og ble mettet. Og de ga til forsamlingen, og de drakk, og de ble mettet.\n\n10 Og da disiplene hadde gjort dette, sa Jesus til dem: Velsignet er dere for dette som dere har gjort, for dette oppfyller mine befalinger, og dette vitner for Faderen at dere er villige til å gjøre det som jeg har befalt dere.\n\n11 Og dette skal dere alltid gjøre for dem som omvender seg og blir døpt i mitt navn. Og dere skal gjøre det til minne om mitt blod som jeg har utgytt for dere, så dere kan vitne for Faderen at dere alltid husker meg. Og hvis dere alltid husker meg, skal min Ånd være hos dere.\n\n12 Og jeg gir dere en befaling at dere skal gjøre disse ting. Og velsignet er dere hvis dere alltid gjør disse ting, for da er dere bygget på min klippe.\n\n13 Men den blant dere som gjør mer eller mindre enn dette, er ikke bygget på min klippe, men er bygget på sandgrunn. Og når regnet skyller ned, flommen kommer og vindene blåser og slår imot dem, skal de falle, og helvetes porter står åpne for å ta imot dem.\n\n14 Derfor, velsignet er dere hvis dere holder mine befalinger som Faderen har befalt meg at jeg skulle gi dere.\n\n15 Sannelig, sannelig sier jeg dere, dere må alltid våke og be så dere ikke blir fristet av djevelen og blir ført bort av ham som fanger.\n\n16 Og slik som jeg har bedt blant dere, skal dere også be i min kirke, blant mitt folk som omvender seg og blir døpt i mitt navn. Se, jeg er lyset, jeg har vist dere et eksempel.\n\n17 Og det skjedde at da Jesus hadde talt disse ord til sine disipler, vendte han seg igjen til forsamlingen og sa til dem:\n\n18 Se, sannelig, sannelig sier jeg dere, dere må alltid våke og be så dere ikke kommer i fristelse, for Satan ønsker å ha dere så han kan sikte dere som hvete.\n\n19 Derfor må dere alltid be til Faderen i mitt navn.\n\n20 Og hva som helst dere ber Faderen om i mitt navn som er riktig, med tro på at dere skal få det, se, det skal bli gitt dere.\n\n21 Be til Faderen i deres familier, alltid i mitt navn, så deres hustru og deres barn kan bli velsignet.\n\n22 Og se, dere skal komme sammen ofte, og dere skal ikke forby noen å komme til dere når dere kommer sammen, men la dem komme til dere og forby dem ikke.\n\n23 Men dere skal be for dem og ikke kaste dem ut. Og hvis de kommer til dere ofte, skal dere be til Faderen for dem i mitt navn.\n\n24 Derfor, løft deres lys opp så det kan skinne for verden. Se, jeg er det lys som dere skal løfte opp – det dere har sett meg gjøre. Se, dere ser at jeg har bedt til Faderen, og dere har alle vært vitne til det.\n\n25 Og dere ser at jeg har befalt at ingen av dere skulle gå bort, men har i stedet befalt at dere skulle komme til meg så dere kunne føle og se, og slik skal dere også gjøre for verden. Og enhver som bryter dette bud, lar seg lede ut i fristelse.\n\n26 Og nå skjedde det at da Jesus hadde talt disse ord, vendte han igjen sine øyne mot de disipler han hadde utvalgt, og sa til dem:\n\n27 Se, sannelig, sannelig sier jeg dere, jeg gir dere enda en befaling og så må jeg gå til min Fader så jeg kan oppfylle andre befalinger som han har gitt meg.\n\n28 Og se, dette er den befaling som jeg gir dere, at dere ikke med vitende og vilje skal la noen ta del i mitt kjød og blod uverdig når dere forretter.\n\n29 For den som spiser og drikker mitt kjød og blod uverdig, spiser og drikker fordømmelse over sin sjel. Derfor, hvis dere vet at noen er uverdig til å spise og drikke av mitt kjød og blod, skal dere forby ham.\n\n30 Likevel skal dere ikke kaste ham ut fra deres midte, men dere skal betjene ham og be til Faderen for ham i mitt navn. Og hvis han omvender seg og blir døpt i mitt navn, da skal dere ta imot ham og skal gi ham av mitt kjød og blod.\n\n31 Men hvis han ikke omvender seg, skal han ikke regnes blant mitt folk, så han ikke kan ødelegge mitt folk, for se, jeg kjenner mine får, og de er talte.\n\n32 Likevel skal dere ikke kaste ham ut av deres synagoger eller fra steder hvor dere tilber. For slike skal dere fortsette å betjene, for dere vet ikke om de vil vende tilbake, omvende seg og komme til meg av hele sitt hjerte, og jeg skal helbrede dem. Og dere skal være et middel til å bringe dem frelse.\n\n33 Derfor, følg disse ord som jeg har gitt dere som befaling, så dere ikke kommer under fordømmelse, for ve den som Faderen fordømmer.\n\n34 Og jeg gir dere disse befalinger på grunn av den ordstrid som har vært blant dere. Og velsignet er dere hvis det ikke er noen ordstrid blant dere.\n\n35 Og nå går jeg til Faderen fordi det er nødvendig at jeg går til Faderen for deres skyld.\n\n36 Og det skjedde at da Jesus hadde sluttet å tale, rørte han med hånden ved de disipler som han hadde utvalgt, en etter en, til han hadde rørt ved dem alle, og talte til dem mens han rørte ved dem.\n\n37 Og forsamlingen hørte ikke de ord som han talte, derfor bar de ikke vitnesbyrd om det. Men disiplene bar vitnesbyrd om at han ga dem myndighet til å meddele Den hellige ånd, og jeg vil senere vise dere at dette vitnesbyrd er sant.\n\n38 Og det skjedde at da Jesus hadde rørt ved dem alle, kom det en sky og overskygget forsamlingen så de ikke kunne se Jesus.\n\n39 Og mens de var overskygget, gikk han bort fra dem og fór opp til himmelen. Og disiplene så og bar vitnesbyrd om at han fór opp til himmelen igjen.\n\n", "3-ne 19": "[center][font_size=26]Kapittel 19[/font_size][/center]\n\n[i]De tolv disipler betjener folket og ber for å motta Den hellige ånd – Disiplene blir døpt og mottar Den hellige ånd og blir betjent av engler – Jesus ber og bruker ord som ikke kan skrives – Han bærer vitnesbyrd om den overmåte store tro disse nephittene har. Ca. 34 e.Kr.[/i]\n\n1 Og nå skjedde det at da Jesus hadde fart opp til himmelen, ble forsamlingen oppløst, og hver mann tok sin hustru og sine barn og vendte tilbake til sitt eget hjem.\n\n2 Og det ble straks kunngjort blant folket, før det ennå var mørkt, at forsamlingen hadde sett Jesus og at han hadde betjent dem og at han også ville vise seg for forsamlingen neste dag.\n\n3 Ja, og hele natten igjennom spredte ryktet om Jesus seg, og så godt ble det gjort kjent for folket at det var mange, ja, et overmåte stort antall, som arbeidet overmåte hårdt hele den natten, så de neste dag kunne være på det sted hvor Jesus skulle vise seg for forsamlingen.\n\n4 Og det skjedde neste dag da folket var samlet, se, Nephi og hans bror, som han hadde oppvakt fra de døde og som het Timoteus, og også hans sønn som het Jonas, og også Mathoni og hans bror Mathoniha, og Kumen og Kumenonhi og Jeremia og Shemnon og Jonas og Sidkia og Jesaja – dette var navnene på de disiplene som Jesus hadde utvalgt – og det skjedde at de gikk frem og sto midt i forsamlingen.\n\n5 Og se, forsamlingen var så stor at de delte den i tolv grupper.\n\n6 Og de tolv underviste forsamlingen, og se, de lot forsamlingen knele ned på marken og be til Faderen i Jesu navn.\n\n7 Og disiplene ba også til Faderen i Jesu navn, og det skjedde at de reiste seg og betjente folket.\n\n8 Og da de hadde sagt de samme ord som Jesus hadde talt, uten avvikelse fra de ord som Jesus hadde talt, se, da knelte de igjen og ba til Faderen i Jesu navn.\n\n9 Og de ba om det som de ønsket mest, og de ønsket at Den hellige ånd skulle bli gitt dem.\n\n10 Og da de hadde bedt på denne måten, gikk de ned til vannkanten, og forsamlingen fulgte dem.\n\n11 Og det skjedde at Nephi gikk ned i vannet og ble døpt.\n\n12 Og han kom opp av vannet og begynte å døpe, og han døpte alle dem som Jesus hadde utvalgt.\n\n13 Og det skjedde at da de alle var døpt og hadde kommet opp av vannet, falt Den hellige ånd på dem, og de ble fylt med Den hellige ånd og med ild.\n\n14 Og se, det så ut som de ble omkranset av ild, og den kom ned fra himmelen, og forsamlingen var vitne til det og bar vitnesbyrd om det, og engler kom ned fra himmelen og betjente dem.\n\n15 Og det skjedde at mens englene betjente disiplene, se, da kom Jesus og sto midt iblant dem og betjente dem.\n\n16 Og det skjedde at han talte til forsamlingen og befalte dem at de skulle knele ned på marken igjen, og at hans disipler også skulle knele ned på marken.\n\n17 Og det skjedde at da de alle hadde knelt ned på marken, befalte han sine disipler at de skulle be.\n\n18 Og se, de begynte å be, og de ba til Jesus og kalte ham sin Herre og sin Gud.\n\n19 Og det skjedde at Jesus trakk seg tilbake og gikk et lite stykke bort fra dem og bøyde seg til jorden, og han sa:\n\n20 Fader, jeg takker deg for at du har gitt Den hellige ånd til disse som jeg har utvalgt, og det er på grunn av deres tro på meg at jeg har valgt dem ut av verden.\n\n21 Fader, jeg ber deg at du vil gi Den hellige ånd til alle dem som skal tro på deres ord.\n\n22 Fader, du har gitt dem Den hellige ånd fordi de tror på meg. Og du ser at de tror på meg, for du hører dem, og de ber til meg. Og de ber til meg fordi jeg er hos dem.\n\n23 Og nå, Fader, jeg ber til deg for dem, og også for alle dem som skal tro på deres ord, så de kan tro på meg, så jeg kan være i dem likesom du, Fader, er i meg, så vi kan være ett.\n\n24 Og det skjedde at da Jesus således hadde bedt til Faderen, kom han til sine disipler, og se, de fortsatte å be til ham uten opphør, og de brukte ikke mange ord, for det ble gitt dem hva de skulle be om, og de var fylt med lengsel.\n\n25 Og det skjedde at Jesus velsignet dem mens de ba til ham. Og han smilte til dem, og lyset fra hans ansikt skinte på dem, og se, de var like hvite som Jesu ansikt og som hans klær. Og se, hvitheten av dette overgikk all annen hvithet, ja, ikke noe på jorden kunne bli så hvitt som dette.\n\n26 Og Jesus sa til dem: Vedbli i bønn, og de sluttet ikke å be.\n\n27 Og han vendte seg fra dem igjen og gikk et lite stykke bort og bøyde seg til jorden, og han ba til Faderen igjen og sa:\n\n28 Fader, jeg takker deg for at du har renset dem som jeg har utvalgt på grunn av deres tro, og jeg ber for dem, og også for dem som skal tro på deres ord, at de kan bli renset ved meg ved å tro på deres ord, likesom de er renset ved meg.\n\n29 Fader, jeg ber ikke for verden, men for dem som du har gitt meg ut av verden på grunn av deres tro, at de kan bli renset ved meg, så jeg kan være i dem likesom du, Fader, er i meg, så vi kan være ett, så jeg kan bli herliggjort ved dem.\n\n30 Og da Jesus hadde talt disse ord, kom han igjen til sine disipler, og se, de ba til ham, standhaftig og uten opphør, og han smilte til dem igjen, og se, de var hvite likesom Jesus.\n\n31 Og det skjedde at han igjen gikk et lite stykke bort og ba til Faderen.\n\n32 Og ingen tunge kan uttale ordene i hans bønn, heller ikke kan ordene i hans bønn skrives av mennesker.\n\n33 Og forsamlingen hørte og bærer vitnesbyrd om det, og deres hjerter var åpne, og de forsto med sine hjerter ordene i hans bønn.\n\n34 Ikke desto mindre, så storslagne og vidunderlige var ordene i hans bønn at de ikke kan skrives, heller ikke kan de uttales av mennesker.\n\n35 Og det skjedde at da Jesus hadde avsluttet sin bønn, kom han igjen til disiplene og sa til dem: Så stor tro har jeg aldri sett blant noen jøder, derfor kunne jeg ikke vise dem så store mirakler på grunn av deres vantro.\n\n36 Sannelig sier jeg dere: Ingen av dem har sett så store ting som dere har sett, heller ikke har de hørt så store ting som dere har hørt.\n\n", "3-ne 20": "[center][font_size=26]Kapittel 20[/font_size][/center]\n\n[i]Jesus tilveiebringer brød og vin på en mirakuløs måte og forretter nadverden for folket igjen – Levningen av Jakob vil komme til kunnskap om Herren sin Gud og vil få det amerikanske fastland til arv – Jesus er den profet som er likesom Moses, og nephittene er barn av profetene – Andre av Herrens folk vil bli samlet til Jerusalem. Ca. 34 e.Kr.[/i]\n\n1 Og det skjedde at han befalte forsamlingen og også disiplene, at de skulle avslutte sin bønn. Og han befalte dem at de ikke skulle slutte å be i sitt hjerte.\n\n2 Og han befalte dem at de skulle reise seg og stå på sine ben. Og de reiste seg og sto på sine ben.\n\n3 Og det skjedde at han brøt brød igjen og velsignet det og ga disiplene det å spise.\n\n4 Og da de hadde spist, befalte han dem at de skulle bryte brød og gi det til forsamlingen.\n\n5 Og da de hadde gitt det til forsamlingen, ga han dem også vin å drikke og befalte dem at de skulle gi den til forsamlingen.\n\n6 Nå hadde hverken disiplene eller forsamlingen hatt med seg brød eller vin.\n\n7 Men han ga dem i sannhet brød å spise og også vin å drikke.\n\n8 Og han sa til dem: Den som spiser av dette brød, spiser av mitt legeme til sin sjel, og den som drikker av denne vin, drikker av mitt blod til sin sjel. Og hans sjel skal aldri hungre eller tørste, men bli mettet.\n\n9 Og da hele forsamlingen hadde spist og drukket, se, da ble de fylt med Ånden, og de ropte ut med én stemme og lovpriste Jesus, som de både så og hørte.\n\n10 Og det skjedde at da de alle hadde lovprist Jesus, sa han til dem: Se, nå avslutter jeg den befaling som Faderen har befalt meg angående dette folk, som er en levning av Israels hus.\n\n11 Dere husker at jeg talte til dere og sa at når Jesajas ord skulle bli oppfylt – se, de er skrevet, dere har dem hos dere, derfor skal dere granske dem –\n\n12 og sannelig, sannelig sier jeg dere at når de skal bli oppfylt, da oppfylles pakten som Faderen har inngått med sitt folk, O Israels hus.\n\n13 Og da skal levningene som skal være adspredt over hele jorden, bli samlet inn fra øst og fra vest og fra syd og fra nord, og de skal bringes til kunnskap om Herren sin Gud, som har forløst dem.\n\n14 Og Faderen har befalt meg å gi dere dette land til arveland.\n\n15 Og jeg sier til dere at hvis hedningefolkene ikke omvender seg etter den velsignelse som de mottar etter å ha adspredt mitt folk,\n\n16 da skal dere som er en levning av Jakobs hus, gå ut blant dem, og dere skal være midt iblant dem som skal være mange og dere skal være blant dem som en løve blant skogens dyr og som en ungløve blant fårehjorder, som, hvis den farer frem, både tråkker ned og river i stykker, og ingen kan redde.\n\n17 Din hånd skal bli løftet mot dine motstandere, og alle dine fiender skal bli utryddet.\n\n18 Og jeg vil samle mitt folk som en mann samler sine kornbånd til treskeplassen.\n\n19 For jeg vil styrke mitt folk som Faderen har sluttet pakt med, ja, jeg vil gjøre ditt horn til jern, og dine klover til kobber. Og du skal knuse mange folk, og jeg vil vie deres bytte til Herren og deres gods til hele jordens Herre. Og se, jeg er den som gjør det.\n\n20 Og det skal skje, sier Faderen, at mitt rettferdighets sverd skal henge over dem på den dag, og hvis de ikke omvender seg, skal det falle på dem, sier Faderen, ja, på alle hedningefolkenes nasjoner.\n\n21 Og det skal skje at jeg vil grunnfeste mitt folk, O Israels hus.\n\n22 Og se, dette folk vil jeg grunnfeste i dette land for å oppfylle den pakt jeg inngikk med deres far Jakob, og det skal bli et nytt Jerusalem. Og himmelens krefter skal være midt iblant dette folk, ja, også jeg vil være midt iblant dere.\n\n23 Se, jeg er den som Moses omtalte da han sa: En profet likesom meg skal Herren deres Gud oppreise dere av deres brødre. Ham skal dere høre på i alt han sier til dere, og det skal skje at hver sjel som ikke vil høre denne profet, skal bli avskåret fra folket.\n\n24 Sannelig sier jeg dere, ja, og alle profetene fra Samuel og de som har fulgt etter ham, alle som har talt, har vitnet om meg.\n\n25 Og se, dere er barn av profetene og er av Israels hus. Og dere er av den pakt som Faderen inngikk med deres fedre da han sa til Abraham: Og i din ætt skal alle jordens slekter velsignes.\n\n26 Faderen har oppreist meg til dere først og har sendt meg for å velsigne dere ved å vende hver og en av dere bort fra deres synder, og dette fordi dere er paktens barn.\n\n27 Og etter at dere ble velsignet, da oppfyller Faderen pakten som han inngikk med Abraham da han sa: I din ætt skal alle jordens slekter velsignes ved at Den hellige ånd gjennom meg blir utøst over hedningefolkene, og denne velsignelse over hedningefolkene skal gjøre dem mektigere enn alle, så mitt folk, Israels hus, blir adspredt.\n\n28 Og de skal bli en svøpe for folket i dette land. Ikke desto mindre, når de har mottatt fylden av mitt evangelium, hvis de da forherder sine hjerter mot meg, vil jeg la deres synder komme over deres egne hoder, sier Faderen.\n\n29 Og jeg vil huske pakten som jeg har inngått med mitt folk. Og jeg har sluttet den pakt med dem at jeg ville samle dem i min egen beleilige tid og at jeg ville gi dem tilbake deres fedres arveland, som er Jerusalems land, som for evig er det lovede land for dem, sier Faderen.\n\n30 Og det skal skje at den tid kommer da fylden av mitt evangelium skal bli forkynt for dem.\n\n31 Og de skal tro på meg, at jeg er Jesus Kristus, Guds Sønn, og skal be til Faderen i mitt navn.\n\n32 Da skal deres vektere heve sin røst og synge alle sammen, for de skal se like for sine øyne.\n\n33 Da vil Faderen samle dem igjen og gi dem Jerusalem til arveland.\n\n34 Da skal de bryte ut og juble: Syng, Jerusalems ruiner, for Faderen har trøstet sitt folk, han har forløst Jerusalem.\n\n35 Faderen har blottet sin hellige arm for alle nasjoners øyne, og alle jordens ender skal se Faderens frelse, og Faderen og jeg er ett.\n\n36 Og da skal det som er skrevet, gå i oppfyllelse: Våkn opp, våkn opp, og kle deg i din styrke, O Sion. Ta på deg dine skjønne klær, O Jerusalem, den hellige by, for heretter skal aldri mer de uomskårne og de urene komme inn i deg.\n\n37 Ryst støvet av deg, stå opp, ta plass, O Jerusalem! Frigjør deg fra båndene om din hals, O fangne Sions datter.\n\n38 For så sier Herren: For intet ble dere solgt, og uten penger skal dere bli forløst.\n\n39 Sannelig, sannelig sier jeg dere at mitt folk skal kjenne mitt navn, ja, på den dag skal de vite at jeg er den som taler.\n\n40 Og da skal de si: Hvor fagre er på fjellene hans føtter som kommer med gledesbud til dem, som forkynner fred, som bærer godt budskap til dem, som forkynner frelse, som sier til Sion: Din Gud regjerer.\n\n41 Og da skal et rop høres: Bryt opp, bryt opp, dra ut derfra, rør ikke ved det som er urent, dra ut fra hennes midte! Vær rene, dere som bærer Herrens kar!\n\n42 For dere skal ikke dra ut i hast eller flykte, for Herren vil gå foran dere, og Israels Gud skal være deres baktropp.\n\n43 Se, min tjener skal gå frem med visdom, han skal bli opphøyet og oppløftet og rage meget høyt.\n\n44 Likesom mange var forundret over deg – hans ansikt var mer vansiret enn noe annet menneskes, og hans skikkelse mer enn noe annet menneskebarns.\n\n45 Slik skal han bestenke mange nasjoner. Konger skal lukke sin munn for ham, for det som ikke var fortalt dem, det skal de se, og det de ikke hadde hørt, det skal de forstå.\n\n46 Sannelig, sannelig sier jeg dere, alle disse ting skal visselig skje slik som Faderen har befalt meg. Da skal denne pakt som Faderen har inngått med sitt folk, bli oppfylt, og da skal Jerusalem igjen være befolket av mitt folk, og det skal være deres arveland.\n\n", "3-ne 21": "[center][font_size=26]Kapittel 21[/font_size][/center]\n\n[i]Israel vil bli samlet når Mormons bok kommer frem – Hedningefolkene vil bli grunnfestet i Amerika og være et fritt folk – De vil bli frelst hvis de tror og er lydige, ellers vil de bli avskåret og utryddet – Israel vil bygge det nye Jerusalem, og de tapte stammer vil vende tilbake. Ca. 34 e.Kr.[/i]\n\n1 Og sannelig sier jeg dere, jeg gir dere et tegn så dere kan vite når disse ting skal være nær ved å skje – når jeg skal samle mitt folk, O Israels hus, fra deres lange adspredelse og igjen opprette mitt Sion iblant dem,\n\n2 og se, dette vil jeg gi dere som et tegn, for sannelig sier jeg dere at når disse ting som jeg kunngjør for dere, og som jeg heretter skal kunngjøre for dere av meg selv og ved Den hellige ånds kraft som skal bli gitt til dere av Faderen, skal bli kunngjort for hedningefolkene så de kan få kunnskap om dette folk som er en levning av Jakobs hus, og om dette mitt folk som skal bli adspredt av dem,\n\n3 sannelig, sannelig sier jeg dere at når disse ting skal bli kunngjort for dem av Faderen og skal komme frem ved Faderen fra dem til dere –\n\n4 for det er ifølge Faderens visdom at de skulle bli grunnfestet i dette land og bli et fritt folk ved Faderens makt, så disse ting kunne komme frem fra dem til en levning av deres ætt, så den pakt Faderen har inngått med sitt folk, Israels hus, kan bli oppfylt –\n\n5 derfor, når dette verk og de verker som heretter skal utarbeides blant dere, skal komme frem fra hedningefolkene til deres ætt som skal synke ned i vantro på grunn av synd,\n\n6 for det er på denne måten Faderen ønsker at det skal komme frem fra hedningefolkene, så han kan vise hedningefolkene sin makt, så hedningefolkene, hvis de ikke forherder sine hjerter, kan omvende seg og komme til meg og bli døpt i mitt navn og få kunnskap om sannheten i min lære, så de kan bli regnet blant mitt folk, O Israels hus,\n\n7 og når disse ting skjer og deres ætt skal begynne å få kunnskap om disse ting, skal det være et tegn for dem, så de kan vite at Faderens verk allerede har begynt for å oppfylle pakten som han har inngått med det folk som er av Israels hus.\n\n8 Og når den dag kommer, skal det skje at konger skal lukke sin munn, for det som ikke hadde blitt fortalt dem, skal de se, og det de ikke hadde hørt, skal de forstå.\n\n9 For på den dag skal Faderen for min skyld utføre et verk som skal være et stort og vidunderlig verk blant dem, og det skal finnes noen blant dem som ikke vil tro det, selv om en mann skal forkynne det for dem.\n\n10 Men se, min tjeners liv skal være i min hånd, derfor skal de ikke skade ham, selv om han skal bli vansiret av dem. Likevel vil jeg helbrede ham, for jeg vil vise dem at min visdom er større enn djevelens list.\n\n11 Derfor skal det skje at hver den som ikke vil tro på mine ord – jeg er Jesus Kristus – som Faderen skal la ham bringe frem til hedningefolkene og skal gi ham kraft så han skal bringe dem frem til hedningefolkene (det skal bli gjort helt slik som Moses sa), de skal bli avskåret fra mitt folk som er av pakten.\n\n12 Og mitt folk som er en levning av Jakob, skal være blant hedningefolkene, ja, midt iblant dem som en løve blant skogens dyr, som en ungløve blant fårehjorder, som tråkker ned og river i stykker der hvor den farer frem, og ingen kan redde.\n\n13 Deres hånd skal løftes mot deres motstandere, og alle deres fiender skal bli avskåret.\n\n14 Ja, ve hedningefolkene hvis de ikke omvender seg, for det skal skje på den dag, sier Faderen, at jeg vil rydde alle dine hester ut av din midte, og jeg vil ødelegge dine stridsvogner.\n\n15 Og jeg vil utrydde byene i ditt land og bryte ned alle dine festninger.\n\n16 Og jeg vil utrydde all trolldom i ditt land, og du skal ikke mer ha sannsigere.\n\n17 Dine utskårne bilder og dine billedstøtter vil jeg også rydde ut av din midte, og du skal ikke mer tilbe dine egne henders verk.\n\n18 Og jeg vil rive opp dine lunder i din midte, likeledes vil jeg ødelegge dine byer.\n\n19 Og det skal skje at all løgn og alt bedrageri og all misunnelse og strid og prestelist og hor skal avskaffes.\n\n20 For det skal skje, sier Faderen, at alle som på den dag ikke vil omvende seg og komme til min elskede Sønn, dem vil jeg utrydde av mitt folk, O Israels hus.\n\n21 Og jeg vil i vrede ta hevn over dem, likesom over hedningene, slik som de ikke har hørt om.\n\n22 Men hvis de vil omvende seg og lytte til mine ord og ikke forherde sine hjerter, vil jeg opprette min kirke blant dem, og de skal komme inn i pakten og bli regnet blant denne levning av Jakob, til hvem jeg har gitt dette land i arv.\n\n23 Og de skal hjelpe mitt folk, levningen av Jakob, og også alle av Israels hus som skal komme, så de kan bygge en by som skal kalles det nye Jerusalem.\n\n24 Og da skal de hjelpe mitt folk, så alle som er adspredt over hele landets overflate, kan bli samlet inn til det nye Jerusalem.\n\n25 Og da skal himmelens kraft komme ned blant dem, og jeg vil også være midt iblant dem.\n\n26 Og da, ja, på den dag dette evangelium skal bli forkynt blant levningen av dette folk, skal Faderens verk begynne. Sannelig sier jeg dere at på den dag skal Faderens verk begynne blant alle de adspredte av mitt folk, ja, også blant de stammer som er gått tapt som Faderen har ført ut av Jerusalem.\n\n27 Ja, verket skal begynne blant alle de adspredte av mitt folk ved at Faderen bereder veien, så de kan komme til meg, så de kan påkalle Faderen i mitt navn.\n\n28 Ja, og da skal verket begynne ved at Faderen bereder veien blant alle nasjoner, så hans folk kan samles hjem til sitt arveland.\n\n29 Og de skal dra ut fra alle nasjoner, og de skal ikke dra ut i hast eller flykte, for jeg vil gå foran dem, sier Faderen, og jeg vil også være deres baktropp.\n\n", "3-ne 22": "[center][font_size=26]Kapittel 22[/font_size][/center]\n\n[i]I de siste dager vil Sion og hennes staver bli opprettet, og Israel vil bli samlet med barmhjertighet og ømhet – De vil seire – Sammenlign med Jesaja 54. Ca. 34 e.Kr.[/i]\n\n1 Og da skal det som er skrevet, gå i oppfyllelse: Syng du ufruktbare som ikke fødte, bryt ut i fryderop og juble, du som ikke hadde fødselsveer, for den ufruktbare har flere barn enn den gifte hustru, sier Herren.\n\n2 Utvid plassen for ditt telt og la dem spenne ut teppene til dine boliger. Spar ikke, forleng dine snorer og forsterk dine staver.\n\n3 For du skal bre deg ut til høyre og til venstre, og din ætt skal ta hedningefolkene i eie og befolke de byer som er forlatt.\n\n4 Frykt ikke, for du skal ikke gjøres skamfull, heller ikke skal du bli ydmyket, for du skal ikke gjøres til skamme, for din ungdoms skam skal du glemme og ikke erindre din ungdoms vanære, og din enkestands vanære skal du ikke mer komme ihu.\n\n5 For din skaper – din ektemann, Hærskarenes Herre er hans navn – og din Forløser, Israels Hellige, all jordens Gud skal han kalles.\n\n6 For Herren har kalt deg som en forlatt og i ånden bedrøvet kvinne og en ungdomshustru da du ble forkastet, sier din Gud.\n\n7 For et lite øyeblikk forlot jeg deg, men med stor barmhjertighet vil jeg samle deg.\n\n8 I et øyeblikks vrede skjulte jeg mitt ansikt for deg en stund, men med evig godhet vil jeg ha barmhjertighet med deg, sier Herren din Forløser.\n\n9 For dette er for meg som Noahs vannflom, for likesom jeg har sverget at Noahs vannflom aldri mer skulle gå over jorden, slik har jeg sverget at jeg ikke ville være vred på deg.\n\n10 For fjellene skal vike og høydene flyttes, men min godhet skal ikke vike fra deg, heller ikke skal min fredspakt rokkes, sier Herren som har barmhjertighet med deg.\n\n11 Du plagede, du som har drevet omkring i uværet og ingen trøst har funnet. Se, jeg vil legge dine byggestener i spydglans og legge dine grunnmurer med safirer.\n\n12 Og jeg vil lage dine vinduer av rubiner og dine porter av karfunkelstener og hele din ringmur av kostbare stener.\n\n13 Og alle dine barn skal være undervist av Herren, og stor skal dine barns fred være.\n\n14 I rettferdighet skal du grunnfestes, du skal være langt fra undertrykkelse – for du skal ikke frykte – og fra redsel, for den skal ikke komme deg nær.\n\n15 Se, de skal visselig gå sammen mot deg, ikke ved meg. De som går sammen mot deg, skal falle for din skyld.\n\n16 Se, jeg har skapt smeden som blåser på kullene i ilden og som lager et redskap til sitt arbeid, og jeg har skapt ødeleggeren til å ødelegge.\n\n17 Ingen våpen som blir smidd mot deg, skal ha fremgang, og hver tunge som går i rette med deg, skal du fordømme. Dette er arven til Herrens tjenere, og deres rettferdighet er fra meg, sier Herren.\n\n", "3-ne 23": "[center][font_size=26]Kapittel 23[/font_size][/center]\n\n[i]Jesus godkjenner Jesajas ord – Han befaler folket å granske profetene – Lamanitten Samuels ord om oppstandelsen blir føyet til deres opptegnelser. Ca. 34 e.Kr.[/i]\n\n1 Og se, nå sier jeg til dere at dere burde granske disse ting. Ja, jeg befaler dere at dere gransker disse ting med flid, for store er Jesajas ord.\n\n2 For han talte visselig om alle ting angående mitt folk som er av Israels hus. Derfor måtte han nødvendigvis også tale til hedningefolkene.\n\n3 Og ting som han talte, har skjedd og skal skje ifølge de ord som han talte.\n\n4 Gi derfor akt på mine ord. Skriv de ting som jeg har fortalt dere, og i Faderens beleilige tid og ifølge hans vilje skal de gå ut til hedningefolkene.\n\n5 Og den som vil lytte til mine ord og omvender seg og blir døpt, skal bli frelst. Gransk profetene, for det er mange som vitner om disse ting.\n\n6 Og nå skjedde det at da Jesus hadde sagt disse ord, sa han til dem igjen – etter at han hadde forklart alle Skriftene for dem, som de hadde mottatt, sa han til dem: Se, jeg vil at dere skal skrive andre skrifter som dere ikke har.\n\n7 Og det skjedde at han sa til Nephi: Hent opptegnelsen som dere har ført.\n\n8 Og da Nephi hadde hentet opptegnelsene og lagt dem foran ham, kastet han et blikk på dem og sa:\n\n9 Sannelig sier jeg dere: Jeg befalte min tjener, lamanitten Samuel, at han skulle vitne for dette folk at på den dag da Faderen skulle herliggjøre sitt navn ved meg, var det mange hellige som skulle oppstå fra de døde og skulle vise seg for mange og skulle betjene dem. Og han sa til dem: Var det ikke så?\n\n10 Og hans disipler svarte ham og sa: Jo, Herre, Samuel profeterte ifølge dine ord, og de gikk alle i oppfyllelse.\n\n11 Og Jesus sa til dem: Hvorfor har dere så ikke skrevet disse ting, at mange hellige oppsto og viste seg for mange og betjente dem?\n\n12 Og det skjedde at Nephi husket at dette ikke hadde blitt skrevet.\n\n13 Og det skjedde at Jesus befalte at det skulle skrives. Derfor ble det skrevet ifølge det han befalte.\n\n14 Og nå skjedde det at da Jesus hadde gitt en samlet forklaring av alle Skriftene som de hadde skrevet, befalte han dem å undervise om de ting som han hadde forklart for dem.\n\n", "3-ne 24": "[center][font_size=26]Kapittel 24[/font_size][/center]\n\n[i]Herrens sendebud vil berede veien for Det annet komme – Kristus skal holde dom – Israel blir befalt å betale tiende og offergaver – En minnebok blir ført – Sammenlign med Malaki 3. Ca. 34 e.Kr.[/i]\n\n1 Og det skjedde at han befalte dem at de skulle skrive de ord som Faderen hadde gitt Malaki og som han ville fortelle dem om. Og det skjedde at etter at de var skrevet ned, forklarte han dem. Og dette er de ord som han fortalte dem: Slik talte Faderen til Malaki: Se, jeg vil sende mitt sendebud, og han skal rydde vei foran meg. Brått skal han komme til sitt tempel, Herren som dere søker, paktens sendebud som dere fryder dere over. Se, han skal komme, sier Hærskarenes Herre.\n\n2 Men hvem kan utholde den dagen han kommer, og hvem kan bli stående når han viser seg? For han er som smelterens ild og som tvetterens lut.\n\n3 Og han skal sitte og smelte og rense sølvet, og han skal rense Levis sønner og lutre dem som gull og sølv så de kan ofre et offer til Herren i rettferdighet.\n\n4 Da skal Judas og Jerusalems offergaver være Herren til behag som i eldgamle dager og som i fordums år.\n\n5 Og jeg vil komme like til dere og holde dom, og jeg vil være snar til å vitne mot trollmennene og mot horkarene og mot dem som sverger falsk, og mot dem som holder tilbake dagarbeiderens lønn og undertrykker enken og den farløse, og som viser den fremmede bort og ikke frykter meg, sier Hærskarenes Herre.\n\n6 For jeg er Herren, jeg forandrer meg ikke. Derfor er dere, Jakobs sønner, ikke tilintetgjort.\n\n7 Helt fra deres fedres dager har dere veket bort fra mine ordinanser og har ikke fulgt dem. Vend om til meg, så vil jeg vende meg til dere, sier Hærskarenes Herre. Men dere sier: Hva skal vi vende om fra?\n\n8 Skal et menneske rane fra Gud? Likevel har dere ranet fra meg. Men dere sier: Hva har vi ranet fra deg? Tienden og offergavene.\n\n9 Dere er forbannet med en forbannelse, for dere har ranet fra meg, ja, hele denne nasjon.\n\n10 Bær hele tienden inn i forrådshuset, så det kan finnes mat i mitt hus, og prøv meg på denne måten, sier Hærskarenes Herre, om jeg ikke vil åpne himmelens sluser for dere og utøse en velsignelse over dere som det ikke skal være plass til å ta imot.\n\n11 Og jeg vil skremme fortæreren for deres skyld, og han skal ikke ødelegge markens grøde for dere, heller ikke skal deres vinranker miste sin frukt på marken før tiden er inne, sier Hærskarenes Herre.\n\n12 Og alle nasjoner skal si dere er velsignet, for deres land skal være et herlig land, sier Hærskarenes Herre.\n\n13 Deres ord har vært sterke mot meg, sier Herren, men dere sier: Hva har vi talt mot deg?\n\n14 Dere har sagt: Nytteløst er det å tjene Gud, og hva vinning har det gitt oss at vi har fulgt hans ordinanser og at vi har vandret i sørgeklær for Hærskarenes Herre?\n\n15 Og nå betrakter vi de stolte som lykkelige. Ikke bare går det dem vel, de som lever ugudelig, men de frister Gud og slipper likevel fri.\n\n16 Da talte de ofte med hverandre, de som fryktet Herren, og Herren lyttet og hørte, og en minnebok ble skrevet til ham om dem som fryktet Herren, og som æret hans navn.\n\n17 Og de skal være mine, sier Hærskarenes Herre, på den dag jeg samler mine juveler. Og jeg vil spare dem, likesom en mann sparer sin egen sønn som tjener ham.\n\n18 Da skal dere vende om og se forskjell mellom den rettferdige og den ugudelige, mellom den som tjener Gud og den som ikke tjener ham.\n\n", "3-ne 25": "[center][font_size=26]Kapittel 25[/font_size][/center]\n\n[i]Ved Det annet komme vil de stolte og ugudelige bli brent som halm – Elijah vil vende tilbake før denne store og forferdelige dag – Sammenlign med Malaki 4. Ca. 34 e.Kr.[/i]\n\n1 For se, dagen kommer som skal brenne som en ovn. Og alle de stolte, ja, og alle som lever ugudelig, skal være som halm, og dagen som kommer skal brenne dem opp, sier Hærskarenes Herre, så den ikke levner dem hverken rot eller gren.\n\n2 Men for dere som frykter mitt navn, skal Rettferdighetens Sønn stå frem med legedom i sine vinger, og dere skal begynne å vokse som kalver på båsen.\n\n3 Og dere skal tråkke ned de ugudelige, for de skal være som aske under fotsålene deres på den dag da jeg skal gjøre dette, sier Hærskarenes Herre.\n\n4 Kom ihu Mose lov, min tjeners lov, den jeg ga til ham på Horeb for hele Israel med lover og bud!\n\n5 Se, jeg sender dere Elijah, profeten, før Herrens dag kommer, den store og forferdelige.\n\n6 Og han skal vende fedrenes hjerte til barna og barnas hjerte til deres fedre, så jeg ikke skal komme og slå jorden med en forbannelse.\n\n", "3-ne 26": "[center][font_size=26]Kapittel 26[/font_size][/center]\n\n[i]Jesus forklarer alle ting fra begynnelsen til enden – Spebarn og barn uttaler vidunderlige ting som ikke kan skrives – De som tilhører Kristi Kirke, har alle ting felles. Ca. 34 e.Kr.[/i]\n\n1 Og nå skjedde det at da Jesus hadde fortalt disse ting, forklarte han dem for forsamlingen, og han forklarte alle ting, både store og små, for dem.\n\n2 Og han sa: Disse Skriftene som dere ikke hadde med dere, befalte Faderen meg at jeg skulle gi dere. For det var i overensstemmelse med hans visdom at de skulle gis til kommende generasjoner.\n\n3 Og han forklarte alle ting, helt fra begynnelsen og like ned til den tid da han skulle komme i sin herlighet – ja, alt som skulle skje på jordens overflate helt til grunnstoffene skulle smelte med gloende hete og jorden skulle rulles sammen som en bokrull og himmel og jord skulle forgå,\n\n4 og like ned til den store og siste dag da alle folk og alle slekter og alle nasjoner og tungemål skal stå for Gud og bli dømt etter sine gjerninger, enten de er gode eller onde –\n\n5 hvis de er gode, til det evige livs oppstandelse, og hvis de er onde, til fordømmelsens oppstandelse – parallelle begivenheter, den ene på den ene siden og den andre på den andre siden – ifølge den barmhjertighet og den rettferdighet og den hellighet som er i Kristus som var til før verdens begynnelse.\n\n6 Og selv ikke en hundredel av det Jesus virkelig lærte dette folk, kan skrives i denne bok.\n\n7 Men se, Nephis plater inneholder de fleste av de ting som han lærte folket.\n\n8 Og disse ting, som utgjør en mindre del av de ting som han lærte folket, har jeg skrevet, og jeg har skrevet dem i den hensikt at de igjen måtte bringes til dette folk fra hedningefolkene, ifølge de ord som Jesus har talt.\n\n9 Og når de har mottatt dette – som det er nødvendig for dem å ha først for å prøve deres tro, og hvis de tror disse ting – da skal de større ting bli åpenbart for dem.\n\n10 Og hvis de ikke vil tro disse ting, da skal de større ting holdes tilbake fra dem til deres fordømmelse.\n\n11 Se, jeg var nær ved å skrive alt som var gravert på Nephis plater, men Herren forbød det og sa: Jeg vil prøve mitt folks tro.\n\n12 Derfor skriver jeg, Mormon, de ting som Herren har befalt meg. Og nå avslutter jeg, Mormon, mine bemerkninger og fortsetter å skrive de ting som jeg er blitt befalt.\n\n13 Derfor vil jeg dere skal forstå at Herren virkelig underviste folket i et tidsrom av tre dager, og deretter viste han seg ofte for dem og brøt brød ofte og velsignet det og ga det til dem.\n\n14 Og det skjedde at han underviste og betjente folkemengdens barn som er blitt omtalt, og han løste deres tunge, og de talte store og vidunderlige ting til sine fedre, ja, større enn han hadde åpenbart til folket. Og han løste deres tunger så de kunne tale.\n\n15 Og det skjedde at etter at han hadde fart opp til himmelen, etter å ha vist seg for dem for annen gang, og hadde gått til Faderen etter å ha helbredet alle deres syke og deres lamme og åpnet deres blindes øyne og de døves ører, og til og med hadde utført alle slags helbredelser blant dem og oppreist en mann fra de døde og hadde vist dem sin makt og hadde fart opp til Faderen,\n\n16 se, da skjedde det dagen etter at folkemengden samlet seg, og de både så og hørte disse barna, ja, til og med spebarn åpnet sin munn og uttalte vidunderlige ting, og de ting som de uttalte fikk ingen skrive ned, det ble dem forbudt.\n\n17 Og det skjedde at fra den tid av begynte de disipler som Jesus hadde utvalgt, å døpe og undervise alle som kom til dem, og alle som ble døpt i Jesu navn, ble fylt med Den hellige ånd.\n\n18 Og mange av dem så og hørte usigelige ting som det ikke er tillatt å skrive.\n\n19 Og de underviste og betjente hverandre, de hadde alle ting felles, og alle behandlet hverandre rettferdig.\n\n20 Og det skjedde at de gjorde alle ting slik som Jesus hadde befalt dem.\n\n21 Og de som ble døpt i Jesu navn, ble kalt Kristi kirke.\n\n", "3-ne 27": "[center][font_size=26]Kapittel 27[/font_size][/center]\n\n[i]Jesus befaler dem å kalle Kirken ved hans navn – Hans misjon og sonoffer utgjør hans evangelium – Menneskene blir befalt å omvende seg og bli døpt så de kan bli helliggjort ved Den hellige ånd – De skal være slik som Jesus er. Ca. 34–35 e.Kr.[/i]\n\n1 Og det skjedde at mens Jesu disipler reiste omkring og forkynte de ting som de både hadde hørt og sett, og døpte i Jesu navn, ja, da skjedde det at disiplene var samlet og var forenet i mektig bønn og faste.\n\n2 Og Jesus viste seg for dem igjen, for de ba til Faderen i hans navn, og Jesus kom og sto midt iblant dem og sa til dem: Hva vil dere jeg skal gi dere?\n\n3 Og de sa til ham: Herre, vi vil at du skal fortelle oss hva vi skal kalle denne kirken, for det er ordstrid blant folket om denne saken.\n\n4 Og Herren sa til dem: Sannelig, sannelig sier jeg dere: Hva kommer det av at folket knurrer og strides om dette?\n\n5 Har de ikke lest Skriftene som sier at dere må påta dere Kristi navn, som er mitt navn? For ved dette navn skal dere kalles på den siste dag.\n\n6 Og hver den som påtar seg mitt navn og holder ut til enden, skal bli frelst på den siste dag.\n\n7 Derfor, hva som helst dere gjør, skal dere gjøre i mitt navn. Derfor skal dere kalle kirken ved mitt navn, og dere skal påkalle Faderen i mitt navn og be ham velsigne kirken for min skyld.\n\n8 Og hvordan kan det være min kirke hvis den ikke kalles ved mitt navn? For hvis en kirke kalles ved Mose navn, da er den Mose kirke, eller hvis den kalles ved et menneskes navn, da er den et menneskes kirke. Men hvis den kalles ved mitt navn, da er den min kirke hvis den er bygget på mitt evangelium.\n\n9 Sannelig sier jeg dere at dere er bygget på mitt evangelium, derfor skal dere gjøre alt dere gjør i mitt navn. Derfor, hvis dere påkaller Faderen for kirken, og hvis det skjer i mitt navn, da vil Faderen høre dere.\n\n10 Og hvis kirken er bygget på mitt evangelium, da vil Faderen åpenbare sine egne gjerninger i den.\n\n11 Men hvis den ikke er bygget på mitt evangelium og er bygget på menneskenes gjerninger eller på djevelens gjerninger, sannelig sier jeg dere, da finner de glede ved sine gjerninger en tid, og snart kommer enden, og de blir hugget ned og kastet på ilden, hvorfra ingen vei fører tilbake.\n\n12 For deres gjerninger følger dem, for det er på grunn av sine gjerninger at de blir hugget ned. Husk derfor de ting jeg har fortalt dere.\n\n13 Se, jeg har gitt dere mitt evangelium, og dette er det evangelium som jeg har gitt dere – at jeg kom til verden for å gjøre min Faders vilje fordi min Fader sendte meg.\n\n14 Og min Fader sendte meg så jeg kunne bli løftet opp på korset, og etter at jeg hadde blitt løftet opp på korset, så jeg kunne trekke alle mennesker til meg slik at likesom jeg er blitt løftet opp av mennesker, slik skulle mennesker løftes opp ved Faderen for å stå for meg for å bli dømt etter sine gjerninger, enten de er gode eller de er onde –\n\n15 og av denne grunn har jeg blitt løftet opp. Derfor vil jeg ifølge Faderens makt trekke alle mennesker til meg, så de kan bli dømt ifølge sine gjerninger.\n\n16 Og det skal skje at hver den som omvender seg og blir døpt i mitt navn, skal mettes. Og hvis han holder ut til enden, vil jeg holde ham uskyldig for min Fader på den dag da jeg skal stå og dømme verden.\n\n17 Og den som ikke holder ut til enden, vil også bli hugget ned og kastet på ilden, hvorfra de aldri kan vende tilbake på grunn av Faderens rettferdighet.\n\n18 Og dette er det ord som han har gitt til menneskenes barn, og av denne grunn oppfyller han de ord som han har gitt, og han lyver ikke, men oppfyller alle sine ord.\n\n19 Og intet urent kan komme inn i hans rike. Derfor inngår intet til hans hvile unntatt de som har tvettet sine klær i mitt blod på grunn av sin tro og har omvendt seg fra alle sine synder og har vært trofaste til enden.\n\n20 Dette er befalingen: Omvend dere, alle jordens ender, og kom til meg og bli døpt i mitt navn, så dere kan bli helliggjort ved å motta Den hellige ånd, så dere kan stå ubesmittet for meg på den siste dag.\n\n21 Sannelig, sannelig sier jeg dere: Dette er mitt evangelium, og dere vet hva dere må gjøre i min kirke, for de gjerninger som dere har sett meg gjøre, de skal dere også gjøre, for det som dere har sett meg gjøre, det skal dere også gjøre.\n\n22 Derfor, velsignet er dere hvis dere gjør disse ting, for dere skal bli løftet opp på den siste dag.\n\n23 Skriv de ting som dere har sett og hørt, unntatt de som er forbudt.\n\n24 Skriv dette folks gjerninger – om det som skal skje – slik det har blitt skrevet om det som har skjedd.\n\n25 For se, ut fra bøkene som er blitt skrevet og som skal skrives, skal dette folk bli dømt, for ved disse skal deres gjerninger bli kjent for menneskene.\n\n26 Og se, alle ting er skrevet ved Faderen, derfor, ut fra de bøker som skal skrives, skal verden bli dømt.\n\n27 Og vit at dere skal være dette folks dommere i overensstemmelse med den dom som jeg skal gi dere og som skal være rettferdig. Derfor, hva slags menn burde dere være? Sannelig sier jeg dere, likesom jeg er.\n\n28 Og nå går jeg til Faderen, og sannelig sier jeg dere at hva som helst dere skal be Faderen om i mitt navn, skal bli gitt dere.\n\n29 Derfor, be, og dere skal få, bank på, og det skal lukkes opp for dere. For den som ber, han får, og den som banker på, for ham skal det lukkes opp.\n\n30 Og se, min glede er stor, ja, på grunn av dere, og også denne generasjon, har jeg en fylde av glede. Ja, og selv Faderen fryder seg, og også alle de hellige engler, på grunn av dere og denne generasjon, for ingen av dem er fortapt.\n\n31 Se, jeg vil dere skal forstå at jeg mener disse i denne generasjon som nå lever, og ingen av dem er fortapt, og i dem har jeg en fylde av glede.\n\n32 Men se, jeg er bedrøvet på grunn av den fjerde generasjon fra denne generasjon, for de blir ledet bort som fanger av ham likesom fortapelsens sønn ble, for de vil selge meg for sølv og for gull og for det som møll fortærer og som tyver kan bryte inn og stjele. Og på den dag vil jeg hjemsøke dem ved å la deres gjerninger komme over deres egne hoder.\n\n33 Og det skjedde at da Jesus hadde endt disse uttalelser, sa han til sine disipler: Gå inn gjennom den trange port, for den port er trang og den vei er smal som fører til livet, og få er de som finner den. Men den port er vid og den vei er bred som fører til døden, og mange er de som vandrer på den inntil natten kommer da ingen kan arbeide.\n\n", "3-ne 28": "[center][font_size=26]Kapittel 28[/font_size][/center]\n\n[i]Ni av de tolv disiplene ønsker, og blir lovet, en arv i Kristi rike når de dør – De tre nephitter ønsker, og får makt over døden, så de kan forbli på jorden inntil Jesus kommer igjen – De blir forvandlet og ser ting det ikke er tillatt å omtale, og de virker nå blant menneskene. Ca. 34–35 e.Kr.[/i]\n\n1 Og det skjedde at da Jesus hadde sagt disse ord, talte han til sine disipler en etter en og sa til dem: Hva ønsker dere av meg etter at jeg er gått til Faderen?\n\n2 Og de talte alle unntatt tre og sa: Vi ønsker at den tjenestegjerning som du har kalt oss til, kan være over når vi har oppnådd et menneskes alder, så vi raskt kan komme til deg i ditt rike.\n\n3 Og han sa til dem: Velsignet er dere fordi dere ønsket dette av meg. Derfor, etter at dere er to og sytti år gamle, skal dere komme til meg i mitt rike, og hos meg skal dere finne hvile.\n\n4 Og da han hadde talt til dem, vendte han seg til de tre og sa til dem: Hva vil dere jeg skal gjøre for dere når jeg er gått til Faderen?\n\n5 Og de var bedrøvet i sine hjerter, for de våget ikke å si ham hva de ønsket.\n\n6 Og han sa til dem: Se, jeg kjenner deres tanker, og dere har ønsket det som Johannes, min elskede, ønsket av meg, han som var med meg i mitt virke før jeg ble løftet opp av jødene.\n\n7 Derfor er dere mer velsignet, for dere skal aldri smake døden, men dere skal leve og se alle Faderens gjerninger for menneskenes barn, helt til alle ting skal oppfylles ifølge Faderens vilje når jeg skal komme i min herlighet med himmelens krefter.\n\n8 Og dere skal aldri lide dødens smerter, men når jeg skal komme i min herlighet, skal dere bli forandret i et øyeblikk fra dødelighet til udødelighet, og da skal dere bli velsignet i min Faders rike.\n\n9 Og videre skal dere ikke ha smerte mens dere bor i kjødet, heller ikke sorg unntatt for verdens synder. Og alt dette vil jeg gjøre på grunn av det som dere har ønsket av meg, for dere har ønsket å kunne bringe menneskenes sjeler til meg mens verden står.\n\n10 Og av denne grunn skal dere ha en fylde av glede, og dere skal ta plass i min Faders rike. Ja, deres glede skal være fullkommen, likesom Faderen har gitt meg en fylde av glede. Og dere skal være likesom jeg er, og jeg er likesom Faderen, og Faderen og jeg er ett.\n\n11 Og Den hellige ånd bærer vitnesbyrd om Faderen og meg, og Faderen gir Den hellige ånd til menneskenes barn på grunn av meg.\n\n12 Og det skjedde at da Jesus hadde talt disse ord, rørte han ved hver enkelt av dem med sin finger, unntatt de tre som skulle bli på jorden, og deretter gikk han bort.\n\n13 Og se, himlene åpnet seg, og de ble tatt opp til himmelen og så og hørte usigelige ting.\n\n14 Og det ble dem forbudt å omtale det, heller ikke fikk de kraft til å omtale det de så og hørte.\n\n15 Og om de var i legemet eller utenfor legemet, kunne de ikke si, for de følte det som en forklarelse – at de ble forandret fra dette kjødelige legeme til en udødelig tilstand, så de kunne se de ting som er av Gud.\n\n16 Men det skjedde at de gjenopptok sin tjenestegjerning på jorden, men de omtalte ikke det de hadde hørt og sett, på grunn av den befaling som ble gitt dem i himmelen.\n\n17 Og om de var dødelige eller udødelige fra den dagen de ble forvandlet, vet jeg ikke.\n\n18 Men så mye vet jeg ifølge den opptegnelse som har blitt ført, at de gikk omkring i landet og betjente hele folket. Alle som ville tro på deres forkynnelse, ble døpt og innlemmet i kirken, og alle som ble døpt, mottok Den hellige ånd.\n\n19 Og de ble kastet i fengsel av dem som ikke tilhørte kirken, og fengslene kunne ikke holde på dem, for de revnet i to.\n\n20 Og de ble kastet dypt ned i jorden, men de slo jorden med Guds ord så de ved hans kraft ble fridd ut av jordens dyp, og derfor kunne de ikke grave graver som var dype nok til å holde på dem.\n\n21 Og tre ganger ble de kastet i en smelteovn og tok ikke skade.\n\n22 Og to ganger ble de kastet ned i en hule med ville dyr, og se, de lekte med dyrene som et barn med et diende lam og tok ikke skade.\n\n23 Og det skjedde at slik gikk de ut blant hele Nephis folk og forkynte Kristi evangelium til alle mennesker i landet. Og de ble omvendt til Herren og innlemmet i Kristi kirke, og derfor ble folket i denne generasjon velsignet ifølge Jesu ord.\n\n24 Og nå avslutter jeg, Mormon, min omtale av disse ting en tid.\n\n25 Se, jeg var nær ved å skrive navnene på dem som aldri skulle smake døden, men Herren forbød det, derfor skriver jeg dem ikke, for de er skjult for verden.\n\n26 Men se, jeg har sett dem, og de har betjent meg.\n\n27 Og se, de skal være blant hedningefolkene, og hedningefolkene skal ikke kjenne dem.\n\n28 De skal også være blant jødene, og jødene skal ikke kjenne dem.\n\n29 Og det skal skje at når Herren i sin visdom finner det beleilig, da skal de betjene alle Israels adspredte stammer og alle nasjoner, slekter, tungemål og folk og skal bringe mange av deres sjeler til Jesus, så deres ønske kan bli oppfylt, og også på grunn av Guds overbevisende kraft som er i dem.\n\n30 Og de er som Guds engler, og hvis de ber til Faderen i Jesu navn, kan de vise seg for hvem de vil.\n\n31 Derfor, store og vidunderlige gjerninger skal utføres av dem før den store og kommende dag da alle mennesker visselig må stå for Kristi domstol.\n\n32 Ja, også blant hedningefolkene skal et stort og vidunderlig verk bli utført av dem før denne dommens dag.\n\n33 Og hvis dere hadde alle Skriftene som gir en beretning om alle Kristi vidunderlige gjerninger, ville dere, ifølge Kristi ord, vite at disse ting visselig må skje.\n\n34 Og ve den som ikke vil lytte til Jesu ord, ei heller til dem som han har utvalgt og sendt iblant dem. For den som ikke mottar Jesu ord og ordene fra dem som han har sendt, mottar ikke ham, og derfor vil han ikke motta dem på den siste dag.\n\n35 Og det hadde vært bedre for dem om de aldri var blitt født, for tror dere at dere kan unnslippe rettferdigheten fra en fortørnet Gud, som har blitt tråkket under fot av mennesker for at frelse derved kunne oppnås?\n\n36 Og se, som jeg sa om dem som Herren har utvalgt – ja, de tre som ble tatt opp til himmelen – at jeg ikke visste om de var renset fra dødelighet til udødelighet,\n\n37 men se, siden jeg skrev, har jeg spurt Herren, og han har åpenbart for meg at det nødvendigvis måtte skje en forandring med deres legemer, ellers måtte de nødvendigvis smake døden.\n\n38 Derfor, for at de ikke skulle smake døden, skjedde det en forandring med deres legemer så de ikke skulle lide smerte eller sorg, unntatt for verdens synder.\n\n39 Nå var ikke denne forandring lik den som skal finne sted på den siste dag, men det skjedde en forandring med dem så Satan ikke kunne ha makt over dem så han ikke kunne friste dem. Og de ble helliggjort i kjødet så de var hellige så ingen makt på jorden kunne hindre dem.\n\n40 Og i denne tilstand skulle de forbli inntil Kristi doms dag, og på denne dag skulle de gjennomgå en større forandring og bli mottatt i Faderens rike for aldri mer å gå ut, men bo hos Gud i himlene i all evighet.\n\n", "3-ne 29": "[center][font_size=26]Kapittel 29[/font_size][/center]\n\n[i]Når Mormons bok kommer frem, er det et tegn på at Herren har begynt å samle Israel og oppfylle sine pakter – De som forkaster hans åpenbaringer og gaver i de siste dager, vil bli slått med en forbannelse. Ca. 34–35 e.Kr.[/i]\n\n1 Og se, nå sier jeg dere at når Herren i sin visdom finner det passende at disse ord skal komme til hedningefolkene ifølge hans ord, da kan dere vite at pakten som Faderen har inngått med Israels barn om å føre dem tilbake til deres arveland, allerede begynner å gå i oppfyllelse.\n\n2 Og dere kan vite at Herrens ord som er blitt uttalt av de hellige profeter, skal alle gå i oppfyllelse. Og dere behøver ikke si at Herren drøyer med å komme til Israels barn.\n\n3 Og dere behøver ikke tro i deres hjerter at de ord som er blitt uttalt, er unyttige, for se, Herren vil huske sin pakt som han har inngått med sitt folk av Israels hus.\n\n4 Og når dere ser at disse ord kommer frem blant dere, da behøver dere ikke lenger vise forakt for Herrens gjerninger, for rettferdighetens sverd er i hans høyre hånd, og se, hvis dere på den dag viser forakt for hans gjerninger, vil han straks la det falle på dere.\n\n5 Ve den som viser forakt for Herrens gjerninger, ja, ve den som fornekter Kristus og hans verk!\n\n6 Ja, ve den som fornekter Herrens åpenbaringer, og som sier at Herren ikke lenger virker ved åpenbaring eller ved profeti eller ved gaver eller ved tungemål eller ved helbredelser eller ved Den hellige ånds kraft!\n\n7 Ja, og ve den som på den dag for vinnings skyld sier at intet mirakel kan utføres ved Jesus Kristus, for den som gjør dette, skal bli som fortapelsens sønn for hvem det ikke var noen barmhjertighet, ifølge Kristi ord!\n\n8 Ja, og dere behøver ikke lenger håne eller forakte eller gjøre narr av jødene eller noen levning av Israels hus, for se, Herren husker sin pakt med dem, og han vil gjøre med dem i overensstemmelse med det som han har sverget.\n\n9 Derfor behøver dere ikke tro at dere kan vende Herrens høyre hånd til venstre, så han ikke kan felle dom og derved oppfylle pakten som han har inngått med Israels hus.\n\n", "3-ne 30": "[center][font_size=26]Kapittel 30[/font_size][/center]\n\n[i]Hedningefolkene i de siste dager blir befalt å omvende seg, komme til Kristus og bli regnet til Israels hus. Ca. 34–35 e.Kr.[/i]\n\n1 Lytt, dere hedningefolk, og hør Jesu Kristi, den levende Guds Sønns ord som han har befalt meg at jeg skulle tale om dere. For se, han befaler meg å skrive følgende:\n\n2 Vend om, alle dere hedningefolk – fra deres ugudelige veier, og omvend dere fra deres onde gjerninger, fra deres løgn og bedrageri og fra deres horeri og fra deres hemmelige avskyeligheter og deres avgudsdyrkelse og fra deres mord og deres prestelist og deres misunnelse og deres strid, og fra all deres ugudelighet og avskyelighet – og kom til meg og bli døpt i mitt navn så dere kan få forlatelse for deres synder og bli fylt med Den hellige ånd, så dere kan bli regnet til mitt folk som er av Israels hus.\n\n", "4-ne 1": "[center][font_size=26]Fjerde Nephi[/font_size][/center]\n\n[center][font_size=26]Nephis bok Nephi er sønn av Nephi – en av Jesu Kristi disipler[/font_size][/center]\n\nEn beretning om Nephis folk ifølge hans opptegnelse.\n\n[center][font_size=26]Kapittel 1[/font_size][/center]\n\n[i]Nephittene og lamanittene blir alle omvendt til Herren – De har alle ting felles, utfører mirakler, og det går dem vel i landet – Etter to århundrer oppstår det splittelse, ondskap, falske kirker og forfølgelser – Etter tre hundre år er både nephittene og lamanittene ugudelige – Ammaron skjuler de hellige opptegnelsene. Ca. 35–321 e.Kr.[/i]\n\n1 Og det skjedde at det fire og tredevte år gikk, og også det fem og tredevte, og se, Jesu disipler hadde opprettet en Kristi kirke i alle land omkring. Og alle som kom til dem og virkelig omvendte seg fra sine synder, ble døpt i Jesu navn, og de mottok også Den hellige ånd.\n\n2 Og det skjedde i det seks og tredevte år at alt folket i hele landet ble omvendt til Herren, både nephitter og lamanitter, og det var ingen strid og uoverensstemmelser blant dem, og alle behandlet hverandre rettferdig.\n\n3 Og de hadde alle ting felles, derfor var det ingen rik eller fattig, trell eller fri, men de var alle frigjorte og kunne ta del i den himmelske gave.\n\n4 Og det skjedde at det syv og tredevte år gikk også, og det var fremdeles fred i landet.\n\n5 Og store og vidunderlige gjerninger ble utført av Jesu disipler, for de helbredet de syke og oppreiste de døde og fikk de lamme til å gå og de blinde til å se og de døve til å høre. Og alle slags mirakler utførte de blant menneskenes barn, og de utførte ingen mirakler uten at det skjedde i Jesu navn.\n\n6 Og slik gikk det åtte og tredevte år, og også det ni og tredevte og det en og førtiende og det to og førtiende, ja, like til det ni og førtiende år. Og videre gikk det en og femtiende og det to og femtiende, ja, like til det ni og femtiende år.\n\n7 Og Herren lot det gå dem overmåte vel i landet, ja, det gikk dem så vel at de bygget opp igjen byer der hvor byer hadde brent ned.\n\n8 Ja, til og med den store byen Zarahemla ble bygget opp igjen.\n\n9 Men mange byer hadde blitt senket, og vann kom opp i stedet. Derfor kunne ikke disse byene bygges opp igjen.\n\n10 Og se, nå skjedde det at Nephis folk vokste seg sterkt og formerte seg overmåte raskt og ble et overmåte vakkert og tiltalende folk.\n\n11 Og de tok til ekte og ga til ekte og ble velsignet i overensstemmelse med alle de mange løfter som Herren hadde gitt dem.\n\n12 Og de vandret ikke lenger etter Moselovens leveregler og ordinanser, men de vandret etter de bud som de hadde mottatt fra sin Herre og sin Gud, fortsatte i faste og bønn og kom ofte sammen både for å be og for å høre Herrens ord.\n\n13 Og det skjedde at det ikke var noen stridigheter blant alt folket i hele landet, men mektige mirakler ble utført av Jesu disipler.\n\n14 Og det skjedde at det en og syttiende år gikk, og det to og syttiende år også, ja, til slutt hadde det ni og syttiende år gått – ja, ett hundre år var gått – og de disipler som Jesus hadde utvalgt, hadde alle gått til Guds paradis, unntatt de tre som skulle bli på jorden. Og andre disipler var ordinert i deres sted, og mange av den generasjonen hadde også gått bort.\n\n15 Og det skjedde at det ikke var noen stridigheter i landet på grunn av Guds kjærlighet som bodde i menneskenes hjerter.\n\n16 Og det var ingen misunnelse eller strid eller opptøyer eller hor eller løgn eller mord eller noen slags løsaktighet, og det kunne sikkert ikke være noe lykkeligere folk blant alle mennesker skapt ved Guds hånd.\n\n17 Det var ingen røvere eller mordere, heller ikke var det lamanitter eller andre slags -itter, men de var alle ett, Kristi barn og arvinger til Guds rike.\n\n18 Og hvor velsignet var de ikke, for Herren velsignet dem i alt de foretok seg. Ja, de ble velsignet og det gikk dem vel like til ett hundre og ti år var gått, og den første generasjon fra Kristus var gått bort, og det var ingen stridigheter i hele landet.\n\n19 Og det skjedde at Nephi, han som førte denne siste opptegnelsen (og han førte den på Nephis plater), døde, og hans sønn Amos førte den i hans sted. Og han førte den også på Nephis plater.\n\n20 Og han førte den i fire og åtti år, og det var fremdeles fred i landet bortsett fra at det var en liten del av folket som hadde gjort opprør, hadde forlatt kirken og påtatt seg navnet lamanitter. Derfor begynte det igjen å bli lamanitter i landet.\n\n21 Og det skjedde at Amos også døde (og det skjedde ett hundre og fire og nitti år etter Kristi komme). Og hans sønn Amos førte opptegnelsen i hans sted, og han førte den også på Nephis plater, og den ble også skrevet i Nephis bok, som er denne bok.\n\n22 Og det skjedde at to hundre år var gått, og alle i den annen generasjon var gått bort, bortsett fra noen få.\n\n23 Og nå vil jeg, Mormon, dere skal vite at folket hadde formert seg så de var utbredt over hele landet, og at de var blitt overmåte rike fordi de hadde fremgang i Kristus.\n\n24 Og i dette to hundre og første år begynte noen iblant dem å bli oppblåste av stolthet ved at de kledde seg i kostbare klær og brukte alle slags fine perler og verdens fine ting.\n\n25 Og fra den tid av hadde de ikke mer sitt gods og sine eiendeler felles.\n\n26 Og de begynte å bli inndelt i klasser, og bygge opp kirker for egen vinnings skyld og fornekte Kristi sanne kirke.\n\n27 Og det skjedde at da to hundre og ti år var gått, var det mange kirker i landet, ja, det var mange kirker som hevdet å kjenne Kristus, og likevel fornektet de det meste av hans evangelium, så de tillot allslags ugudelighet og delte ut det som var hellig til dem det var blitt forbudt å gi det til på grunn av uverdighet.\n\n28 Og denne kirke vokste overmåte raskt på grunn av synd og på grunn av Satans makt, for han fikk godt tak på deres hjerter.\n\n29 Og det var også en annen kirke som fornektet Kristus, og de forfulgte Kristi sanne kirke på grunn av deres ydmykhet og deres tro på Kristus. Og de foraktet dem på grunn av de mange mirakler som ble utført blant dem.\n\n30 Derfor utøvet de makt og myndighet over Jesu disipler som var blant dem, og de kastet dem i fengsel. Men ved Guds ords kraft som var i dem, revnet fengslene i to, og de gikk ut og utførte mektige mirakler blant dem.\n\n31 Likevel, og til tross for alle disse mirakler, forherdet folket sine hjerter og forsøkte å drepe dem, likesom jødene i Jerusalem forsøkte å drepe Jesus, ifølge hans ord.\n\n32 Og de kastet dem i smelteovner, og de kom ut igjen og tok ikke skade.\n\n33 Og de kastet dem også i huler med ville dyr, og de lekte med de ville dyrene som et barn leker med et lam, og de kom fra det uten skade.\n\n34 Likevel forherdet folket sine hjerter, for de ble ledet av mange prester og falske profeter til å bygge opp mange kirker og til å begå alle slags synder. Og de mishandlet Jesu folk, men Jesu folk slo ikke tilbake. Og derfor sank de ned i vantro og ugudelighet fra år til år, like til to hundre og tredve år var gått.\n\n35 Og nå skjedde det i dette år – ja, i det to hundre og en og tredevte år – at folket ble sterkt splittet.\n\n36 Og det skjedde at i dette år oppsto det et folk som ble kalt nephitter, og de hadde en sterk tro på Kristus, og blant dem var det noen som lamanittene kalte jakobitter og josephitter og zoramitter.\n\n37 Derfor ble de som hadde en sterk tro på Kristus og som var sanne tilbedere av Kristus (blant dem var de tre av Jesu disipler som skulle bli på jorden), kalt nephitter og jakobitter og josephitter og zoramitter.\n\n38 Og det skjedde at de som forkastet evangeliet, ble kalt lamanitter og lemuelitter og ismaelitter. Og de sank ikke ned i vantro, men gjorde bevisst opprør mot Kristi evangelium, og de lærte sine barn at de ikke skulle tro. Derfor sank de ned i vantro likesom sine fedre fra begynnelsen av.\n\n39 Og det skjedde på grunn av deres fedres ugudelighet og avskyelighet – likesom i begynnelsen. Og de ble opplært til å hate Guds barn, likesom lamanittene fra begynnelsen av ble opplært til å hate Nephis barn.\n\n40 Og det skjedde at to hundre og fire og førti år var gått, og slik var tilstanden blant folket. Og den mest ugudelige del av folket vokste seg sterk og ble langt mer tallrike enn Guds folk.\n\n41 Og de fortsatte hele tiden å bygge opp kirker for seg selv og prydet dem med alle slags kostelige ting. Og slik gikk to hundre og femti år, ja, to hundre og seksti år også.\n\n42 Og det skjedde at den ugudelige del av folket igjen begynte å opprette Gadiantons hemmelige eder og forbund.\n\n43 Og det folk som ble kalt Nephis folk, begynte også å bli stolte i sine hjerter på grunn av sine overmåte store rikdommer og ble selvgode som sine brødre, lamanittene.\n\n44 Og fra denne tid av begynte disiplene å sørge over verdens synder.\n\n45 Og det skjedde at da tre hundre år var gått, hadde både Nephis folk og lamanittene blitt overmåte ugudelige – den ene like mye som den andre.\n\n46 Og det skjedde at Gadianton-røverne spredte seg over hele landet, og det var ingen foruten Jesu disipler som var rettferdige. Og gull og sølv ble samlet i store mengder og man drev allslags handel.\n\n47 Og det skjedde da tre hundre og fem år var gått, at Amos døde (og folket levde fremdeles i ugudelighet), og hans bror, Ammaron, førte opptegnelsen i hans sted.\n\n48 Og det skjedde da tre hundre og tyve år var gått, at Ammaron, drevet av Den hellige ånd, skjulte de opptegnelser som var hellige – ja, alle de hellige opptegnelser som hadde blitt overlevert fra generasjon til generasjon og var hellige – ned til det tre hundre og tyvende år fra Kristi komme.\n\n49 Og han skjulte dem til Herren, så de igjen kunne komme til levningen av Jakobs hus ifølge Herrens profetier og løfter. Og slik slutter Ammarons opptegnelse.\n\n", "morm 1": "[center][font_size=26]Mormons bok[/font_size][/center]\n\n[center][font_size=26]Kapittel 1[/font_size][/center]\n\n[i]Ammaron gir Mormon instruksjoner om de hellige opptegnelser – Krig bryter ut mellom nephittene og lamanittene – De tre nephitter blir tatt bort – Ugudelighet, vantro, trolldom og hekseri og magi florerer. Ca. 321–326 e.Kr.[/i]\n\n1 Og nå skriver jeg, Mormon, en opptegnelse over de ting jeg både har sett og hørt, og kaller den Mormons bok.\n\n2 Omtrent på den tid da Ammaron skjulte opptegnelsene til Herren, kom han til meg (jeg var omtrent ti år gammel og begynte å få ganske stor kunnskap om mitt folks lærdom), og Ammaron sa til meg: Jeg har sett at du er et forstandig barn med et årvåkent blikk.\n\n3 Derfor, når du er omtrent fire og tyve år gammel, vil jeg du skal huske de ting som du har lagt merke til angående dette folk, og når du er blitt så gammel, gå da til landet Antum, til en høyde som skal kalles Shim, og der har jeg skjult til Herren alle de hellige graveringene om dette folk.\n\n4 Og se, du skal ta Nephis plater med deg, og de øvrige skal du la bli hvor de er, og du skal gravere på Nephis plater alle de ting du har lagt merke til angående dette folk.\n\n5 Og jeg, Mormon – som er en etterkommer av Nephi (og min fars navn var Mormon) – husket de ting som Ammaron befalte meg.\n\n6 Og det skjedde at da jeg var elleve år gammel, tok min far meg med til landet i syd, like til landet Zarahemla.\n\n7 Hele landet var blitt dekket av bygninger, og folket var nesten like tallrikt som havets sand.\n\n8 Og det skjedde at i det samme år brøt det ut krig mellom nephittene, som besto av nephittene og jakobittene og josephittene og zoramittene, og denne krigen var mellom nephittene og lamanittene og lemuelittene og ismaelittene.\n\n9 Nå ble lamanittene og lemuelittene og ismaelittene kalt lamanitter, og de to motstanderne var nephitter og lamanitter.\n\n10 Og det skjedde at krigen dem imellom brøt ut langs grensen til Zarahemla, ved Sidons vann.\n\n11 Og det skjedde at nephittene hadde samlet et stort antall menn, over tredve tusen. Og det skjedde at de i dette samme år utkjempet flere slag hvor nephittene slo lamanittene og drepte mange av dem.\n\n12 Og det skjedde at lamanittene oppga sine planer, og det ble sluttet fred i landet, og freden varte i omtrent fire år, og i denne tiden var det ikke noen blodsutgytelse.\n\n13 Men ugudeligheten florerte over hele landet, så Herren tok bort sine elskede disipler, og mirakuløse gjerninger og helbredelser opphørte på grunn av folkets synder.\n\n14 Og det var ingen gaver fra Herren, og Den hellige ånd kom ikke over noen på grunn av deres ugudelighet og vantro.\n\n15 Og jeg, som var femten år gammel og ganske forstandig, ble derfor besøkt av Herren og fikk smake og kjenne Jesu godhet.\n\n16 Og jeg forsøkte å forkynne for dette folk, men min munn ble lukket, og det ble meg forbudt å forkynne for dem. For se, de hadde bevisst gjort opprør mot sin Gud, og de elskede disipler ble tatt bort, ut av landet, på grunn av synd.\n\n17 Men jeg ble igjen blant dem, men på grunn av deres hårde hjerter ble det meg forbudt å forkynne for dem, og på grunn av deres hårde hjerter ble landet forbannet, ja, for deres skyld.\n\n18 Og disse Gadianton-røverne, som var blant lamanittene, oversvømmet landet så innbyggerne der begynte å skjule sine skatter i jorden, og de glapp ut av hendene på dem, for Herren hadde forbannet landet så de ikke kunne holde på dem eller få dem igjen.\n\n19 Og det skjedde at det var trolldom og hekseri og magi, og den ondes makt var i virksomhet over hele landet, så alle Abinadis og lamanitten Samuels ord gikk i oppfyllelse.\n\n", "morm 2": "[center][font_size=26]Kapittel 2[/font_size][/center]\n\n[i]Mormon leder nephittenes hærstyrker – Blod og blodbad over hele landet – Nephittene jamrer seg og sørger de fordømtes sorg – Nådens dag er forbi for dem – Mormon henter Nephis plater – Krigene fortsetter. Ca. 327–350 e.Kr.[/i]\n\n1 Og det skjedde i det samme år at det brøt ut krig igjen mellom nephittene og lamanittene. Og selv om jeg var ung, var jeg stor av vekst, derfor valgte Nephis folk meg til å være deres leder – til å lede deres hærstyrker.\n\n2 Derfor skjedde det at jeg i mitt sekstende år gikk i spissen for en nephittisk hærstyrke mot lamanittene, derfor hadde tre hundre og seks og tyve år gått.\n\n3 Og det skjedde i det tre hundre og syv og tyvende år at lamanittene overfalt oss med så overmåte stor styrke at de skremte mine hærstyrker. Derfor ville de ikke kjempe, og de begynte å trekke seg tilbake til landene i nord.\n\n4 Og det skjedde at vi kom til byen Angola, og vi tok byen i besittelse og gjorde forberedelser til å forsvare oss mot lamanittene. Og det skjedde at vi befestet byen alt vi maktet, men til tross for alle våre festningsverker overfalt lamanittene oss og drev oss ut av byen.\n\n5 Og de drev oss også ut av Davids land.\n\n6 Og vi marsjerte videre og kom til Josvas land, som grenset til havet i vest.\n\n7 Og det skjedde at vi samlet våre folk så hurtig som mulig så vi kunne samle dem i én gruppe.\n\n8 Men se, landet var fullt av røvere og av lamanitter, og til tross for den store ødeleggelse som truet mitt folk, omvendte de seg ikke fra sine onde gjerninger. Derfor var det blod og blodbad over hele landet, både blant nephittene og også blant lamanittene, og hele landet var i opprør.\n\n9 Og lamanittene hadde en konge ved navn Aron, og han kom imot oss med en hærstyrke på fire og førti tusen. Og se, jeg holdt stand mot ham med to og førti tusen, og det skjedde at jeg slo ham med min hærstyrke så han flyktet for meg. Og se, alt dette skjedde, og tre hundre og tredve år var gått.\n\n10 Og det skjedde at nephittene begynte å omvende seg fra sine synder og begynte å beklage seg slik profeten Samuel hadde profetert, for se, ingen kunne beholde det de eide på grunn av tyvene og røverne og morderne og magien og trolldommen som fantes i landet.\n\n11 Derfor begynte det å bli sorg og jammer i hele landet på grunn av disse ting, og særlig blant Nephis folk.\n\n12 Og det skjedde at da jeg, Mormon, så deres klage og deres jammer og deres sorg for Herren, begynte mitt hjerte å fryde seg, for jeg kjente til Herrens barmhjertighet og langmodighet, derfor trodde jeg at han ville være barmhjertig mot dem, så de igjen kunne bli et rettferdig folk.\n\n13 Men se, min glede var forgjeves, for deres sorg førte ikke til omvendelse på grunn av Guds godhet, men den var snarere de fordømtes sorg fordi Herren ikke alltid ville tillate dem å glede seg i synd.\n\n14 Og de kom ikke til Jesus med et sønderknust hjerte og en angrende ånd, men de forbannet Gud og ønsket å dø. Likevel kjempet de for sitt liv med sverdet.\n\n15 Og det skjedde at min sorg vendte tilbake til meg igjen, og jeg forsto at nådens dag var forbi for dem, både timelig og åndelig. Og jeg så tusener av dem bli hugget ned i åpent opprør mot sin Gud og bli liggende som gjødselhauger på marken. Og tre hundre og fire og førti år var gått.\n\n16 Og det skjedde i det tre hundre og fem og førtiende år at nephittene begynte å flykte for lamanittene. Og de ble forfulgt til de kom til Jashons land før det var mulig å stanse deres tilbaketog.\n\n17 Og nå lå byen Jashon like ved det land hvor Ammaron hadde skjult opptegnelsene til Herren så de ikke skulle bli ødelagt. Og se, ifølge Ammarons ord hadde jeg gått og hentet Nephis plater, og jeg skrev en opptegnelse ifølge Ammarons ord.\n\n18 Og på Nephis plater ga jeg en fullstendig beretning om all ugudeligheten og avskyeligheten. Men på disse platene gir jeg ikke en fullstendig beretning om deres ugudelighet og avskyelighet, for se, en sammenhengende kjede av ugudelighet og avskyelighet har passert for mine øyne helt fra jeg var gammel nok til å betrakte menneskenes veier.\n\n19 Og jeg gremmer meg på grunn av deres ugudelighet, for på grunn av deres ugudelighet har mitt hjerte alle mine dager vært fylt av sorg. Likevel vet jeg at jeg skal bli løftet opp på den siste dag.\n\n20 Og det skjedde at dette året ble Nephis folk jaget på flukt igjen, og det skjedde at vi ble drevet nordover til vi kom til det land som ble kalt Shem.\n\n21 Og det skjedde at vi befestet byen Shem, og vi samlet vårt folk alt vi maktet for kanskje å redde dem fra ødeleggelse.\n\n22 Og det skjedde at i det tre hundre og seks og førtiende år begynte de å overfalle oss igjen.\n\n23 Og det skjedde at jeg talte til mitt folk og formante dem med stor iver til å holde tappert stand mot lamanittene og kjempe for hustru og barn og hus og hjem.\n\n24 Og mine ord satte mot i dem så de ikke flyktet for lamanittene, men holdt tappert stand mot dem.\n\n25 Og det skjedde at med en hærstyrke på tredve tusen kjempet vi mot en hærstyrke på femti tusen. Og det skjedde at vi holdt så tappert stand mot dem, at de flyktet for oss.\n\n26 Og det skjedde at da de hadde flyktet, forfulgte vi dem med våre hærstyrker og kjempet mot dem igjen og slo dem. Likevel var Herrens styrke ikke med oss, ja, vi var overlatt til oss selv så vi ikke hadde Herrens Ånd i oss. Derfor hadde vi blitt svake likesom våre brødre.\n\n27 Og jeg sørget i mitt hjerte over denne store tragedie som hadde rammet mitt folk på grunn av deres ugudelighet og avskyelighet. Men se, vi gikk frem mot lamanittene og Gadianton-røverne til vi igjen hadde tatt våre arveland i besittelse.\n\n28 Og det tre hundre og ni og førtiende år var gått. Og i det tre hundre og femtiende år inngikk vi en avtale med lamanittene og Gadianton-røverne så våre arveland ble delt.\n\n29 Og lamanittene ga oss landet i nord, like til det trange pass som førte inn i landet mot syd, og vi ga lamanittene hele landet i syd.\n\n", "morm 3": "[center][font_size=26]Kapittel 3[/font_size][/center]\n\n[i]Mormon roper omvendelse til nephittene – De vinner en stor seier og roser seg av sin egen styrke – Mormon nekter å lede dem, og hans bønner for dem er uten tro – Mormons bok er en innbydelse til Israels tolv stammer om å tro på evangeliet. Ca. 360–362 e.Kr.[/i]\n\n1 Og det skjedde at lamanittene ikke kom for å kjempe igjen før ti år til var gått. Og se, jeg hadde latt mitt folk, nephittene, arbeide med å forberede sine jordeiendommer og sine våpen for å ruste seg til kamp.\n\n2 Og det skjedde at Herren sa til meg: Rop til dette folk: Omvend dere og kom til meg og bli døpt og bygg opp igjen min kirke, og dere skal bli spart.\n\n3 Og jeg ropte til dette folk, men det var forgjeves, og de forsto ikke at det var Herren som hadde spart dem og gitt dem en sjanse til å omvende seg. Og se, de forherdet sine hjerter mot Herren sin Gud.\n\n4 Og det skjedde at etter at dette tiende år var gått – og alt i alt tre hundre og seksti år var gått etter Kristi komme – da sendte lamanittenes konge et brev til meg som fortalte at de forberedte seg på å gå til kamp mot oss igjen.\n\n5 Og det skjedde at jeg lot mitt folk samle seg i landet Ødemark, i en by som var like ved det trange pass som førte inn til landet i syd.\n\n6 Og der stilte vi opp våre hærstyrker så vi kunne stanse lamanittenes styrker så de ikke skulle ta noen av våre landområder i besittelse. Derfor befestet vi oss mot dem av all vår makt.\n\n7 Og det skjedde at i det tre hundre og en og sekstiende år kom lamanittene ned mot byen Ødemark for å kjempe mot oss. Og det skjedde at dette året slo vi dem så de vendte tilbake til sine egne land igjen.\n\n8 Og i det tre hundre og to og sekstiende år kom de ned igjen for å kjempe. Og vi slo dem igjen og drepte en hel del av dem, og deres døde ble kastet i havet.\n\n9 Og på grunn av denne store ting som mitt folk, nephittene, hadde gjort, begynte de å rose seg av sin egen styrke og begynte å sverge for himlene at de ville hevne sine brødres blod, de som var blitt drept av deres fiender.\n\n10 Og de sverget ved himlene, og også ved Guds trone, at de ville dra opp for å kjempe mot sine fiender og ville utrydde dem fra jordens overflate.\n\n11 Og det skjedde at jeg, Mormon, fra den tid av nektet bestemt å være dette folks anfører og leder på grunn av deres ugudelighet og avskyelighet.\n\n12 Se, jeg hadde ledet dem – til tross for deres ugudelighet hadde jeg ledet dem i kamp mange ganger – og hadde elsket dem av hele mitt hjerte ifølge den Guds kjærlighet som var i meg. Og min sjel hadde vært utøst i bønn til min Gud hele dagen lang for dem, likevel var den uten tro på grunn av deres hårde hjerter.\n\n13 Og tre ganger har jeg fridd dem ut av deres fienders hender, og de har ikke omvendt seg fra sine synder.\n\n14 Og da de hadde sverget ved alt som vår Herre og Frelser Jesus Kristus hadde forbudt dem, at de ville dra opp for å kjempe mot sine fiender og hevne sine brødres blod, se, da kom Herrens røst til meg og sa:\n\n15 Hevnen hører meg til, og jeg vil gjengjelde, og fordi dette folk ikke omvendte seg etter at jeg hadde befridd dem, se, derfor skal de bli utryddet fra jordens overflate.\n\n16 Og det skjedde at jeg nektet bestemt å gå mot mine fiender, og jeg gjorde det som Herren hadde befalt meg, og jeg sto som et uvirksomt vitne for å fortelle verden de ting som jeg så og hørte, slik det ble tilkjennegitt av Ånden som hadde vitnet om det som skulle komme.\n\n17 Derfor skriver jeg til dere, hedningefolk, og også til dere som er av Israels hus, så dere – når verket begynner – kan begynne å forberede dere til å vende tilbake til deres arveland.\n\n18 Ja, se, jeg skriver til alle jordens ender, ja, til dere, Israels tolv stammer, som skal bli dømt etter deres gjerninger av de tolv som Jesus valgte til å være sine disipler i Jerusalems land.\n\n19 Og jeg skriver også til levningen av dette folk, som også skal dømmes av de tolv som Jesus valgte i dette land, og de skal dømmes av de andre tolv som Jesus valgte i Jerusalems land.\n\n20 Og disse ting åpenbarer Ånden for meg, derfor skriver jeg til dere alle. Og jeg skriver til dere for at dere kan vite at dere alle må stå for Kristi domstol, enhver sjel som tilhører menneskehetens familie, ja, hele Adams familie, og dere må stå for å bli dømt for deres gjerninger, enten de er gode eller onde,\n\n21 og også for at dere kan tro Jesu Kristi evangelium som dere skal ha iblant dere, og også for at jødene – Herrens paktsfolk – skal ha andre vitner enn ham som de så og hørte, om at Jesus som de slo ihjel, virkelig var Kristus og virkelig var Gud.\n\n22 Og jeg skulle ønske jeg kunne overtale dere, alle jordens ender, til å omvende dere og berede dere til å stå for Kristi domstol.\n\n", "morm 4": "[center][font_size=26]Kapittel 4[/font_size][/center]\n\n[i]Krig og blodbad fortsetter – De ugudelige straffer de ugudelige – Større ugudelighet enn noensinne råder i hele Israel – Kvinner og barn ofres til avguder – Lamanittene begynner å jage ut og utrydde nephittene. Ca. 363–375 e.Kr.[/i]\n\n1 Og nå skjedde det at i det tre hundre og tre og sekstiende år dro nephittene opp med sine hærstyrker ut av landet Ødemark for å gå til kamp mot lamanittene.\n\n2 Og det skjedde at nephittenes hærstyrker igjen ble drevet tilbake til landet Ødemark, og mens de ennå var slitne, overfalt lamanittene dem med en uthvilt hærstyrke, og et voldsomt slag fant sted som endte med at lamanittene tok byen Ødemark i besittelse og slo mange nephitter ihjel og tok mange fanger.\n\n3 Og resten flyktet og sluttet seg til innbyggerne i byen Teancum. Nå lå byen Teancum ute ved havet, og den lå også i nærheten av byen Ødemark.\n\n4 Og det var fordi nephittenes hærstyrker dro opp mot lamanittene at de begynte å lide nederlag. For om det ikke hadde vært for det, hadde ikke lamanittene hatt noen makt over dem.\n\n5 Men se, Guds straffedommer vil ramme de ugudelige, og det er ved de ugudelige at de ugudelige blir straffet, for det er de ugudelige som oppegger menneskenes barns hjerter til blodsutgytelse.\n\n6 Og det skjedde at lamanittene gjorde forberedelser for å angripe byen Teancum.\n\n7 Og det skjedde i det tre hundre og fire og sekstiende år at lamanittene angrep byen Teancum så de kunne ta denne byen i besittelse også.\n\n8 Og det skjedde at de ble slått og drevet tilbake av nephittene. Og da nephittene så at de hadde drevet lamanittene bort, roste de seg igjen av sin egen styrke, og de rykket frem i sin egen kraft og gjenerobret byen Ødemark.\n\n9 Og nå hadde alle disse ting skjedd, og tusener var blitt drept på begge sider, både nephitter og lamanitter.\n\n10 Og det skjedde at da det tre hundre og seks og sekstiende år var gått, overfalt lamanittene nephittene igjen, og likevel omvendte ikke nephittene seg fra det onde de hadde gjort, men holdt stadig fast ved sin ugudelighet.\n\n11 Og ingen tunge kan beskrive eller noe menneske skrive og gi en fullstendig fremstilling av den forferdelige blodsutgytelse og det blodbad som fant sted blant folket, både blant nephittene og blant lamanittene. Og hvert eneste hjerte var forherdet, så de stadig fant behag i å utgyte blod.\n\n12 Og det hadde aldri vært så stor ugudelighet blant Lehis barn, og heller ikke i noen del av Israels hus, ifølge Herrens ord, som det var blant dette folk.\n\n13 Og det skjedde at lamanittene tok byen Ødemark i besittelse, og dette fordi det var flere av dem enn av nephittene.\n\n14 Og de rykket også frem mot byen Teancum og drev innbyggerne ut av byen og tok mange til fange – både kvinner og barn – og ofret dem som offer til sine avguder.\n\n15 Og det skjedde at i det tre hundre og syv og sekstiende år var nephittene så vrede fordi lamanittene hadde ofret deres kvinner og barn, at de gikk til angrep på lamanittene i så overmåte stor vrede at de slo dem igjen og drev dem ut av sine land.\n\n16 Og lamanittene angrep ikke nephittene igjen før i det tre hundre og fem og syttiende år.\n\n17 Og i dette året angrep de nephittene med hele sin styrke, og de ble ikke talt fordi de var så mange.\n\n18 Og fra denne tid av fikk ikke nephittene lenger makt over lamanittene, men begynte å bli utryddet av dem likesom dugg forsvinner for solen.\n\n19 Og det skjedde at lamanittene angrep byen Ødemark, og et overmåte voldsomt slag ble utkjempet i landet Ødemark hvor de slo nephittene.\n\n20 Og de flyktet fra dem igjen, og de kom til byen Boas, og der holdt de stand mot lamanittene med så overmåte stor tapperhet at lamanittene ikke slo dem før de angrep dem igjen for annen gang.\n\n21 Og da de angrep for annen gang, ble nephittene drevet bort og slaktet ned i et overmåte stort blodbad. Og deres kvinner og barn ble igjen ofret til avguder.\n\n22 Og det skjedde at nephittene flyktet for dem igjen og tok alle innbyggerne med seg, både i småbyer og landsbyer.\n\n23 Og da jeg, Mormon, forsto at lamanittene nå var nær ved å underlegge seg landet, gikk jeg til høyden Shim og tok frem alle de opptegnelsene som Ammaron hadde skjult til Herren.\n\n", "morm 5": "[center][font_size=26]Kapittel 5[/font_size][/center]\n\n[i]Mormon leder igjen nephittenes hærstyrker i blodige slag – Mormons bok vil komme frem for å overbevise hele Israel om at Jesus er Kristus – På grunn av sin vantro vil lamanittene bli adspredt, og Ånden vil slutte å streve med dem – De vil motta evangeliet fra hedningefolkene i de siste dager. Ca. 375–384 e.Kr.[/i]\n\n1 Og det skjedde at jeg gikk ut blant nephittene og angret på den ed som jeg hadde avlagt om ikke å hjelpe dem mer. Og igjen overlot de meg kommandoen over sine hærstyrker, for de antok at jeg kunne befri dem fra deres lidelser.\n\n2 Men se, jeg var uten håp, for jeg kjente Herrens straffedommer som skulle komme over dem. For de omvendte seg ikke fra sine synder, men kjempet for sine liv uten å påkalle det Vesen som skapte dem.\n\n3 Og det skjedde at lamanittene angrep oss da vi hadde flyktet til byen Jordan, men se, de ble drevet tilbake så de ikke inntok byen denne gang.\n\n4 Og det skjedde at de angrep oss igjen, og vi forsvarte byen. Og det var også andre byer som ble forsvart av nephittene, og disse sterke forsvarsstillingene stengte veien for dem, så de ikke kunne komme inn i det land som lå foran oss for å drepe innbyggerne i vårt land.\n\n5 Men det skjedde at i alle de land vi hadde dratt forbi og hvor innbyggerne ikke hadde samlet seg, ble de drept av lamanittene, og deres småbyer og landsbyer og byer ble brent med ild. Og slik gikk det tre hundre og ni og syttiende år.\n\n6 Og det skjedde at i det tre hundre og åttiende år gikk lamanittene til kamp mot oss igjen, og vi holdt tappert stand mot dem. Men alt var forgjeves, for deres antall var så stort at de tråkket nephittene ned.\n\n7 Og det skjedde at vi flyktet igjen, og de som flyktet raskere enn lamanittene, unnslapp, og de som ikke var like raske som lamanittene, ble slått ned og drept.\n\n8 Og se, jeg, Mormon, ønsker ikke å opprive menneskenes sjeler ved å skildre slike redselsfulle scener av blod og blodsutgytelse som fant sted for mine øyne. Men fordi jeg vet at disse ting visselig må gjøres kjent og at alt som er skjult, må åpenbares fra hustakene,\n\n9 og også at kunnskapen om disse ting må komme til levningen av dette folk – og også til hedningefolkene som Herren har sagt skal adspre dette folk, og dette folk skal ikke regnes for noe blant dem – derfor skriver jeg en liten forkortelse – jeg våger ikke å gi en fullstendig beskrivelse av det som jeg har sett – på grunn av befalingen jeg har fått, og også for at dere ikke skal ha altfor stor sorg på grunn av dette folks ugudelighet.\n\n10 Og se, dette taler jeg til deres ætt, og også til hedningefolkene som har omsorg for Israels hus og som forstår og vet hvor deres velsignelser kommer fra.\n\n11 For jeg vet at det er slike som vil sørge over den ulykke som vil ramme Israels hus, ja, de vil sørge over at dette folk ble utryddet, de vil sørge over at dette folk ikke hadde omvendt seg så Jesus kunne ha tatt dem i sine armer.\n\n12 Nå er dette skrevet til levningen av Jakobs hus, og det er skrevet på denne måten fordi Gud vet at ugudelighet ikke vil frembringe det for dem, og det skal bli skjult til Herren så det kan komme frem i hans egen beleilige tid.\n\n13 Og dette er den befaling som jeg har mottatt, og se, de skal komme frem ifølge Herrens befaling når han i sin visdom finner det passende.\n\n14 Og se, de skal gå til de vantro blant jødene, og i denne hensikt skal de gå, så de kan bli overbevist om at Jesus er Kristus, sønn av den levende Gud, så Faderen, gjennom sin høyt elskede, kan gjennomføre sin store og evige hensikt med å føre jødene, eller hele Israels hus, til deres arveland som Herren deres Gud har gitt dem, for å oppfylle sin pakt.\n\n15 Og også for at dette folks ætt mer fullstendig kan tro på hans evangelium, som skal komme til dem fra hedningefolkene. For dette folk skal bli adspredt og skal bli et mørkt, et motbydelig og et frastøtende folk, mer ubeskrivelig enn noe som noensinne har vært blant oss, ja, eller noe som har vært blant lamanittene, og dette på grunn av deres vantro og avgudsdyrkelse.\n\n16 For se, Herrens Ånd har allerede sluttet å streve med deres fedre, og de er uten Kristus og Gud i verden, og de drives omkring som agner for vinden.\n\n17 De var en gang et tiltalende folk, og Kristus var deres hyrde, ja, de ble til og med ledet av Gud Faderen.\n\n18 Men se, nå blir de ført omkring av Satan – som agner drives for vinden eller som et skip kastes om på bølgene uten seil eller anker eller uten noe å styre det med – og som skipet, så også de.\n\n19 Og se, Herren har holdt tilbake de velsignelser de kunne ha mottatt i landet, til fordel for hedningefolkene som skal ta landet i besittelse.\n\n20 Men se, det skal skje at de skal bli jaget og adspredt av hedningefolkene, og etter at de er blitt jaget og adspredt av hedningefolkene, se, da vil Herren huske pakten som han sluttet med Abraham og med hele Israels hus.\n\n21 Og Herren vil også huske de rettferdiges bønner som er blitt oppsendt til ham for dem.\n\n22 Og da, dere hedningefolk, hvordan kan dere tåle Guds kraft hvis dere ikke omvender dere og vender dere bort fra deres onde veier?\n\n23 Vet dere ikke at dere er i Guds hender? Vet dere ikke at han har all makt, og at på hans store befaling skal jorden rulles sammen som en bokrull?\n\n24 Derfor, omvend dere og ydmyk dere for ham, så han ikke står frem med sin rettferdighet mot dere – så ikke en levning av Jakobs ætt skal gå ut blant dere som en løve og rive dere i stykker, og det er ingen som redder.\n\n", "morm 6": "[center][font_size=26]Kapittel 6[/font_size][/center]\n\n[i]Nephittene samles i landet Cumorah til de avsluttende slag – Mormon skjuler de hellige opptegnelsene i høyden Cumorah – Lamanittene seirer, og nephittenes nasjon blir utryddet – Mange hundre tusen blir drept med sverd. Ca. 385 e.Kr.[/i]\n\n1 Og nå avslutter jeg min opptegnelse om hvordan mitt folk, nephittene, ble utryddet. Og det skjedde at vi rykket frem mot lamanittene.\n\n2 Og jeg, Mormon, skrev et brev til lamanittenes konge og spurte om han ville tillate at vi samlet vårt folk i landet Cumorah – ved en høyde som kaltes Cumorah – og der ville vi kjempe mot dem.\n\n3 Og det skjedde at lamanittenes konge innvilget mitt ønske.\n\n4 Og det skjedde at vi marsjerte til landet Cumorah, og vi slo opp våre telt rundt høyden Cumorah. Og det var et land med mange vann, elver og kilder, og her håpet vi å få overtak på lamanittene.\n\n5 Og da tre hundre og fire og åtti år var gått, hadde vi samlet alle som var igjen av vårt folk, i landet Cumorah.\n\n6 Og det skjedde da vi hadde samlet hele vårt folk i én gruppe i landet Cumorah, se, da begynte jeg, Mormon, å bli gammel. Og da jeg visste at det var mitt folks siste kamp, og da jeg hadde blitt befalt av Herren at jeg ikke skulle la de hellige opptegnelsene som hadde blitt overlevert fra våre fedre, falle i lamanittenes hender (for lamanittene ville ødelegge dem), laget jeg denne opptegnelsen etter Nephis plater og skjulte alle opptegnelsene som var betrodd meg av Herren, i høyden Cumorah, med unntagelse av disse få platene som jeg ga til min sønn Moroni.\n\n7 Og det skjedde at mitt folk med sine hustruer og sine barn så at lamanittenes hærstyrker rykket frem mot dem, og med den grufulle dødsangst som fyller alle ugudeliges bryst, ventet de på at de skulle angripe.\n\n8 Og det skjedde at de gikk til kamp mot oss, og hver eneste sjel var fylt av redsel på grunn av deres store antall.\n\n9 Og det skjedde at de overfalt mitt folk med sverd og med buer og med piler og med økser og med alle slags krigsvåpen.\n\n10 Og det skjedde at mine menn ble hugget ned, ja, mine ti tusen som var med meg. Og jeg falt såret om midt iblant dem, og de gikk forbi meg og gjorde ikke ende på mitt liv.\n\n11 Og da de hadde passert og hadde hugget ned hele mitt folk unntatt fire og tyve av oss (blant dem var min sønn Moroni), skuet vi som hadde overlevd, neste dag da lamanittene hadde vendt tilbake til sin leir, fra toppen av høyden Cumorah de ti tusen av mitt folk som var blitt hugget ned mens de ble anført av meg.\n\n12 Og vi så også de ti tusen av mitt folk som ble anført av min sønn Moroni.\n\n13 Og se, Gidgiddonahs ti tusen hadde falt, og han selv midt iblant dem.\n\n14 Og Lamah hadde falt med sine ti tusen, og Gilgal hadde falt med sine ti tusen, og Limhah hadde falt med sine ti tusen, og Jeneum hadde falt med sine ti tusen, og Cumenihah og Moroniha og Antionum og Shiblom og Shem og Josh hadde falt, hver med sine ti tusen.\n\n15 Og det skjedde at det var enda ti som hadde falt for sverdet, hver med sine ti tusen. Ja, hele mitt folk hadde falt – unntatt de fire og tyve som var med meg, og også noen få som hadde flyktet til landene i syd, og noen få som hadde gått over til lamanittene – og deres kjøtt og ben og blod lå på jordoverflaten, etterlatt av dem som hadde drept dem, for å råtne på marken, smuldre hen og vende tilbake til moder jord.\n\n16 Og min sjel led sorgens kvaler på grunn av mitt folks falne, og jeg ropte:\n\n17 Dere skjønne, hvordan kunne dere vike bort fra Herrens veier! Dere skjønne, hvordan kunne dere ha forkastet den Jesus som sto med åpne armer for å ta imot dere!\n\n18 Se, hvis dere ikke hadde gjort dette, ville dere ikke ha falt. Men se, dere har falt, og jeg sørger over tapet av dere.\n\n19 Dere skjønne sønner og døtre, dere fedre og mødre, dere ektemenn og hustruer, dere skjønne, hvordan kunne dere ha falt?\n\n20 Men se, dere er gått bort, og mine sorger kan ikke bringe dere tilbake.\n\n21 Og dagen kommer snart da deres dødelige legeme må bli ikledd udødelighet og disse legemer som nå smuldrer hen i forgjengelighet, snart må bli uforgjengelige legemer. Og da må dere stå for Kristi domstol for å bli dømt etter deres gjerninger, og hvis dere er rettferdige, da blir dere velsignet med deres fedre som har gått foran dere.\n\n22 Om dere bare hadde omvendt dere før denne store ødeleggelse var kommet over dere. Men se, dere er gått bort, og Faderen, ja, himmelens evige Fader, kjenner deres tilstand, og han gjør med dere ifølge sin rettferdighet og barmhjertighet.\n\n", "morm 7": "[center][font_size=26]Kapittel 7[/font_size][/center]\n\n[i]Mormon innbyr lamanittene i de siste dager til å tro på Kristus, ta imot hans evangelium og bli frelst – Alle som tror på Bibelen, vil også tro på Mormons bok. Ca. 385 e.Kr.[/i]\n\n1 Og se, nå vil jeg tale noe til levningen av dette folk som er blitt spart – hvis Gud vil gi mine ord til dem – så de kan få vite hva som skjedde med deres fedre. Ja, jeg taler til dere som er en levning av Israels hus, og dette er de ord som jeg taler:\n\n2 Vit at dere er av Israels hus.\n\n3 Vit at dere må omvende dere, ellers kan dere ikke bli frelst.\n\n4 Vit at dere må legge ned deres krigsvåpen, ikke mer finne behag i å utgyte blod og ikke ta dem frem igjen uten at det skjer på Guds befaling.\n\n5 Vit at dere må komme til kunnskap om deres fedre og omvende dere fra alle deres synder og misgjerninger og tro på Jesus Kristus – at han er Guds Sønn og at han ble drept av jødene og at han ved Faderens kraft har oppstått, og derved har han seiret over graven, og ved ham er også dødens brodd oppslukt.\n\n6 Og han tilveiebringer de dødes oppstandelse, og ved den må mennesket oppstå og stilles for hans domstol.\n\n7 Og han har tilveiebragt verdens forløsning, og den som blir funnet skyldfri for ham på dommens dag, til ham gis å bo i Guds nærhet i hans rike, for der å synge uopphørlige lovsanger med korene, og prise Faderen og Sønnen og Den hellige ånd, som er én Gud, i en tilstand av lykke som aldri tar slutt.\n\n8 Derfor, omvend dere og bli døpt i Jesu navn, og grip Kristi evangelium, som skal gjøres tilgjengelig for dere, ikke bare i denne opptegnelse, men også i den opptegnelse som skal komme til hedningefolkene fra jødene og fra hedningefolkene til dere.\n\n9 For se, dette er skrevet i den hensikt at dere skal tro den. Og hvis dere tror den, vil dere også tro dette. Og hvis dere tror dette, vil dere få vite om deres fedre og også om de vidunderlige gjerninger som ble utført blant dem ved Guds kraft.\n\n10 Og dere vil også vite at dere er en levning av Jakobs ætt. Derfor blir dere regnet blant den første pakts folk, og hvis dere tror på Kristus og blir døpt – først med vann og deretter med ild og med Den hellige ånd – og følger vår Frelsers eksempel ifølge det som han har befalt oss, skal det bli vel med dere på dommens dag. Amen.\n\n", "morm 8": "[center][font_size=26]Kapittel 8[/font_size][/center]\n\n[i]Lamanittene jager og dreper nephittene – Mormons bok vil komme frem ved Guds kraft – Ve-rop uttalt over dem som utøser vrede og ypper til strid mot Herrens verk – Nephittenes opptegnelse vil komme frem i en tid med ugudelighet, forfall og frafall. Ca. 400–421 e.Kr.[/i]\n\n1 Se, jeg, Moroni, avslutter min far Mormons opptegnelse. Se, jeg har bare noen få ting å skrive, nemlig det min far har befalt meg.\n\n2 Og nå skjedde det at etter det store og forferdelige slaget ved Cumorah, se, da ble de nephittene som hadde flyktet inn i landet mot syd, jaget av lamanittene til de alle var drept.\n\n3 Og min far ble også drept av dem, og jeg er helt alene tilbake for å skrive den sørgelige beretningen om hvordan mitt folk ble utryddet. Men se, de er borte, og jeg utfører min fars befaling, og om de vil drepe meg, vet jeg ikke.\n\n4 Derfor vil jeg skrive og skjule opptegnelsene i jorden, og hvor jeg går hen, har ingen betydning.\n\n5 Se, min far har skrevet denne opptegnelsen, og han har skrevet hvorfor den ble til. Og se, jeg ville også ha gjort det hvis jeg hadde hatt plass på platene, men det har jeg ikke, og jeg har ingen malm, for jeg er alene. Min far er blitt drept i kamp og alle mine slektninger også, og jeg har hverken venner eller noe sted å gå, og hvor lenge Herren vil la meg leve, vet jeg ikke.\n\n6 Se, fire hundre år er gått siden vår Herre og Frelsers komme.\n\n7 Og se, lamanittene har jaget mitt folk, nephittene, fra by til by og fra sted til sted helt til de ikke er mer. Og deres fall har vært stort, ja, stor og ufattelig er utslettelsen av mitt folk, nephittene.\n\n8 Og se, det er Herrens hånd som har gjort det, og se, lamanittene ligger også i krig med hverandre, og hele dette land er en sammenhengende kjede av mord og blodsutgytelse, og ingen vet når krigen vil ta slutt.\n\n9 Og se, jeg sier ikke mer om dem, for det finnes ingen andre enn lamanitter og røvere i landet.\n\n10 Og det er ingen som kjenner den sanne Gud, unntatt Jesu disipler som skulle være i landet inntil folkets ugudelighet ble så stor at Herren ikke ville tillate dem å være hos folket. Og om de er i landet eller ikke, vet intet menneske.\n\n11 Men se, min far og jeg har sett dem, og de har betjent oss.\n\n12 Og enhver som mottar denne opptegnelsen og ikke fordømmer den på grunn av de ufullkommenheter som finnes i den, skal få vite om større ting enn disse. Se, jeg er Moroni, og hvis det var mulig, ville jeg gjøre alle ting kjent for dere.\n\n13 Se, jeg slutter nå å tale om dette folk. Jeg er sønn av Mormon, og min far var en etterkommer av Nephi.\n\n14 Og det er jeg som skjuler denne opptegnelsen til Herren. Selve platene har ingen verdi på grunn av Herrens befaling, for han sier visselig at ingen skal få dem for vinnings skyld. Men det som er skrevet på dem, er av stor verdi, og den som bringer det frem i lyset, ham vil Herren velsigne.\n\n15 For ingen har makt til å bringe det frem i lyset uten at det skjer ved Guds hjelp, for Gud vil det skal gjøres med øyet fullt og helt vendt mot hans ære eller til beste for Herrens folk i fordums tid, paktens folk som lenge har vært adspredt.\n\n16 Og velsignet er han som skal bringe dette frem i lyset, for det skal bringes ut av mørke og inn i lyset ifølge Guds ord. Ja, det skal bringes ut av jorden, og det skal la sitt lys skinne i mørket og komme til folkets kunnskap, og det skal gjøres ved Guds kraft.\n\n17 Og hvis det finnes feil, er det menneskers feil. Men se, vi vet ikke om noen feil, ikke desto mindre vet Gud alle ting, la derfor den som fordømmer, være på vakt så han ikke kommer i fare for helvetes ild.\n\n18 Og den som sier: Vis meg det, ellers vil dere bli slått, må ta seg i vare så han ikke krever noe som er forbudt av Herren.\n\n19 For se, den som dømmer hastig, skal dømmes hastig igjen, for hans lønn skal bli ifølge hans gjerninger. Derfor, den som slår, skal Herren også slå.\n\n20 Se hva Skriftene sier: Mennesket skal ikke slå og heller ikke dømme, for dommen er min, sier Herren, og hevnen er også min, og jeg vil gjengjelde.\n\n21 Og den som utøser vrede og ypper til strid mot Herrens verk og Herrens paktsfolk som er Israels hus, og sier: Vi vil ødelegge Herrens verk, og Herren vil ikke huske sin pakt som han har inngått med Israels hus – han står i fare for å bli hugget ned og kastet på ilden.\n\n22 For Herrens evige planer skal rulle videre inntil alle hans løfter er oppfylt.\n\n23 Gransk Jesajas profetier. Se, jeg kan ikke skrive dem. Ja, se, jeg sier til dere at de hellige som er gått bort før meg og som har eid dette landet, skal rope, ja, fra støvet vil de rope til Herren, og så sant Herren lever, vil han huske pakten han har inngått med dem.\n\n24 Og han kjenner deres bønner og vet at de ba for sine brødre. Og han kjenner deres tro, for i hans navn kunne de flytte fjell, og i hans navn kunne de få jorden til å ryste, og ved hans ords kraft fikk de fengsler til å rase sammen. Ja, selv ikke den glovarme smelteovn kunne skade dem, heller ikke ville dyr eller giftige slanger, på grunn av hans ords kraft.\n\n25 Og se, i sine bønner ba de også for ham som Herren skulle la frembringe disse ting.\n\n26 Og ingen må si at de ikke skal komme frem, for det skal de visselig, for Herren har talt det, for ut av jorden skal de komme ved Herrens hånd, og ingen kan hindre det, og de skal komme i en tid da det skal bli sagt at mirakler er avskaffet, og de skal komme som om en taler fra de døde.\n\n27 Og de skal komme frem i en tid da de helliges blod skal rope til Herren på grunn av hemmelige forbund og mørkets gjerninger.\n\n28 Ja, de skal komme frem i en tid da Guds kraft skal bli fornektet og kirker bli fordervet og bli oppblåste i sine hjerters stolthet, ja, i en tid da kirkeledere og lærere skal stå frem i hjertets stolthet og til og med misunne dem som tilhører deres egne kirker.\n\n29 Ja, de skal komme frem i en tid da det skal høres om ild og uvær og røkskyer i fremmede land.\n\n30 Og det skal også høres om kriger, rykter om kriger og jordskjelv på forskjellige steder.\n\n31 Ja, de skal komme frem i en tid da det skal være stor forurensning og urenhet på jordens overflate. Det skal være mord og røveri og løgn og bedrag og hor og alle slags avskyeligheter, og mange skal si: Gjør dette eller gjør hint, og det er uten betydning, for Herren vil anerkjenne slike på den siste dag. Men ve slike, for de er i bitterhets galle og syndens lenker.\n\n32 Ja, de skal komme frem i en tid da det skal bygges opp kirker som skal si: Kom til meg, og for dine penger skal du få tilgivelse for dine synder.\n\n33 Dere ugudelige og vrange og hårdnakkede folk, hvorfor har dere bygget opp kirker for dere selv for egen vinnings skyld? Hvorfor har dere forandret Guds hellige ord, så dere bringer fordømmelse over deres sjeler? Se, gi akt på Guds åpenbaringer, for tiden og dagen kommer da alle disse ting må gå i oppfyllelse.\n\n34 Se, Herren har vist meg store og vidunderlige ting om det som snart må skje på den dag da disse ting skal komme frem blant dere.\n\n35 Se, jeg taler til dere som om dere var tilstede, og likevel er dere ikke det. Men se, Jesus Kristus har vist meg dere, og jeg vet hva dere gjør.\n\n36 Og jeg vet at dere vandrer i deres hjerters stolthet, og det er bare noen ganske få som ikke er oppblåste i sine hjerters stolthet og kler seg i meget fine klær, noe som skaper misunnelse og strid og ondsinnethet og forfølgelse og alle slags synder. Og deres kirker, ja, hver eneste én, er blitt fordervet på grunn av deres stolte hjerter.\n\n37 For se, dere elsker penger og eiendom og fine klær og utsmykningen i kirkene mer enn dere elsker de fattige og de trengende, de syke og dem som lider.\n\n38 Dere som er fordervet, dere hyklere og lærere som selger dere for det som etser og tærer, hvorfor har dere fordervet Guds hellige kirke? Hvorfor er dere skamfulle for å påta dere Kristi navn? Hvorfor tror dere ikke at en uendelig lykke er av større verdi enn den elendighet som aldri dør? Er det for å få verdens ros?\n\n39 Hvorfor pynter dere dere med det som ikke har liv, og lar de sultne og de trengende, de nakne og syke og de som lider gå dere forbi uten å ense dem?\n\n40 Ja, hvorfor bygger dere opp deres hemmelige avskyeligheter for vinnings skyld og får enker og også faderløse til å komme til Herren i sorg, og også deres fedres og ektemenns blod til å rope til Herren fra jorden om hevn over deres hoder?\n\n41 Se, hevnens sverd henger over dere, og tiden kommer snart da han vil hevne de helliges blod på dere, for han vil ikke lenger tåle deres rop.\n\n", "morm 9": "[center][font_size=26]Kapittel 9[/font_size][/center]\n\n[i]Moroni oppfordrer dem som ikke tror på Kristus, til å omvende seg – Han taler om en Gud som gjør mirakler, som gir åpenbaringer og utøser gaver og tegn over de trofaste – Mirakler opphører på grunn av vantro – Tegn følger dem som tror – Menneskene formanes til å være vise og holde budene. Ca. 401–421 e.Kr.[/i]\n\n1 Og nå taler jeg også om dem som ikke tror på Kristus.\n\n2 Se, vil dere tro på deres hjemsøkelses dag – se, når Herren skal komme, ja, på den store dag da jorden skal bli rullet sammen som en bokrull og grunnstoffene skal smelte med gloende hete, ja, på den store dag da dere skal føres frem og stå for Guds Lam – vil dere da si at det ikke finnes noen Gud?\n\n3 Vil dere da fremdeles fornekte Kristus, eller kan dere se Guds Lam? Tror dere at dere skal bo hos ham med bevisstheten om deres skyld? Tror dere at dere kunne være lykkelige ved å bo hos dette hellige Vesen når deres sjeler er tynget ned av skyldbevissthet om at dere alltid har overtrådt hans lover?\n\n4 Se, jeg sier til dere at dere ville være mer ulykkelige ved å bo hos en hellig og rettferdig Gud med bevisstheten om deres urenhet for ham, enn dere ville være ved å bo med de fordømte sjeler i helvete.\n\n5 For se, når dere skal forstå deres nakenhet overfor Gud og også Guds herlighet og Jesu Kristi hellighet, vil det tenne en uslukkelig ild i dere.\n\n6 Dere vantro, vend dere da til Herren og rop inntrengende til Faderen i Jesu navn, så dere kanskje kan bli funnet plettfrie, rene, skjønne og hvite etter å ha blitt renset ved Lammets blod på denne store og siste dag.\n\n7 Og videre taler jeg til dere som fornekter Guds åpenbaringer og sier at de er avskaffet, at det ikke er noen åpenbaringer eller profetier, ingen gaver eller helbredelse eller noen som taler med tunger eller tyder tungemål.\n\n8 Se, jeg sier dere at den som fornekter disse ting, kjenner ikke Kristi evangelium. Ja, han har ikke lest Skriftene, og om han har, forstår han dem ikke.\n\n9 For leser vi ikke at Gud er den samme i går, i dag og for evig, og at hos ham er det ingen forandring eller skiftende skygge?\n\n10 Og nå, hvis dere har forestilt dere en gud som forandrer seg og hos hvem det er skiftende skygge, da har dere forestilt dere en annen gud enn den Gud som gjør mirakler.\n\n11 Men se, jeg vil vise dere en Gud som gjør mirakler, nemlig Abrahams Gud, og Isaks Gud og Jakobs Gud. Og det er den samme Gud som skapte himlene og jorden og alle ting som i dem er.\n\n12 Se, han skapte Adam, og ved Adam kom menneskets fall. Og på grunn av menneskets fall kom Jesus Kristus som er Faderen og Sønnen, og på grunn av Jesus Kristus kom menneskets forløsning.\n\n13 Og på grunn av menneskets forløsning som kom ved Jesus Kristus, blir de ført tilbake til Herrens nærhet, ja, på denne måten blir alle mennesker forløst. For Kristi død tilveiebringer oppstandelsen, som tilveiebringer en forløsning fra en uendelig søvn, og fra denne søvn skal alle mennesker våkne opp ved Guds kraft når basunen skal lyde. Og de skal komme frem, både liten og stor, og alle skal stå for hans domstol etter å ha blitt forløst og befridd fra denne evige døds bånd – fra en timelig død.\n\n14 Og så kommer Den Helliges dom over dem, og så kommer tiden da den som er uren, fremdeles skal være uren og den som er rettferdig, fremdeles skal være rettferdig. Den som er lykkelig, skal fremdeles være lykkelig, og den som er ulykkelig, skal fremdeles være ulykkelig.\n\n15 Og nå, alle dere som har forestilt dere en gud som ikke kan gjøre mirakler, jeg vil spørre dere: Har alle disse ting som jeg har talt om, skjedd? Har enden kommet ennå? Se, jeg sier dere: Nei. Og Gud har ikke opphørt å være en Gud som gjør mirakler.\n\n16 Se, er ikke de ting som Gud har gjort, forunderlige for våre øyne? Jo, og hvem kan fullt ut forstå Guds vidunderlige gjerninger?\n\n17 Hvem vil si det ikke var et mirakel at himmelen og jorden ble til på hans ord og at mennesket ble skapt av jordens støv ved hans ords kraft, eller at mirakler ikke er blitt utført ved hans ords kraft?\n\n18 Og hvem vil si at Jesus Kristus ikke gjorde mange mektige mirakler? Og mange mektige mirakler ble også utført ved apostlenes hender.\n\n19 Og hvis mirakler ble utført dengang, hvorfor har så Gud opphørt å være en Gud som gjør mirakler når han fremdeles er et uforanderlig Vesen? Og se, jeg sier til dere at han forandrer seg ikke, i så fall ville han opphøre å være Gud. Og han opphører ikke å være Gud, og er en Gud som gjør mirakler.\n\n20 Og grunnen til at han slutter å gjøre mirakler blant menneskenes barn, er at de synker ned i vantro og viker bort fra den riktige vei og ikke kjenner den Gud som de skulle sette sin lit til.\n\n21 Se, jeg sier til dere at den som tror på Kristus uten å tvile, skal få alt han skal be Faderen om i Kristi navn, og dette løfte er til alle, ja, til jordens ender.\n\n22 For se, slik talte Jesus Kristus, Guds Sønn, til sine disipler som skulle bli på jorden, ja, til alle sine disipler i folkemengdens påhør: Gå ut i all verden og forkynn evangeliet for all skapningen.\n\n23 Og den som tror og blir døpt, skal bli frelst, men den som ikke tror, skal bli fordømt.\n\n24 Og disse tegn skal følge dem som tror: I mitt navn skal de drive ut djevler. De skal tale nye tungemål, de skal ta opp slanger, og om de drikker noe dødelig, skal det ikke skade dem, de skal legge sine hender på de syke, og de skal bli helbredet.\n\n25 Og hver den som tror på mitt navn uten å tvile, for ham vil jeg bekrefte alle mine ord, ja, til jordens ender.\n\n26 Og se, hvem kan gå imot det Herren har gjort? Hvem kan fornekte det han har sagt? Hvem vil reise seg mot Herrens allmektige kraft? Hvem vil forakte det Herren har gjort? Hvem vil forakte Kristi barn? Se, alle dere som forakter Herrens verk, for dere skal bli forundret og gå til grunne.\n\n27 Forakt ikke og bli ikke forundret, men lytt til Herrens ord og be Faderen i Jesu navn om de ting dere står i trang til. Tvil ikke, men vær troende, og begynn som i fordums tid og kom til Herren av hele deres hjerte og arbeid på deres frelse med frykt og beven for ham.\n\n28 Vær vise i deres prøvetids dager og legg bort all urenhet. Be ikke om noe for å kunne fortære det i deres vellyst, men be med urokkelig fasthet om at dere ikke vil gi etter for noen fristelse, men at dere vil tjene den sanne og levende Gud.\n\n29 Se til at dere ikke blir døpt uverdig. Se til at dere ikke deltar i Kristi nadverd uverdig, men se til at dere er verdige i alt dere gjør, og gjør det i Jesu Kristi navn, han som er Sønn av den levende Gud. Og hvis dere gjør dette og holder ut til enden, vil dere på ingen måte bli utstøtt.\n\n30 Se, jeg taler til dere som om jeg talte fra de døde, for jeg vet at dere skal ha mine ord.\n\n31 Fordøm meg ikke på grunn av min ufullkommenhet, heller ikke min far på grunn av hans ufullkommenhet, heller ikke dem som har skrevet før ham. Men takk heller Gud for at han har vist dere vår ufullkommenhet, så dere kan lære å bli visere enn vi har vært.\n\n32 Og se, vi har skrevet denne opptegnelsen ifølge vår kunnskap i de skrifttegn som blant oss kalles reformert egyptisk, og de ble overlevert og forandret av oss ifølge vår måte å snakke på.\n\n33 Og hvis platene våre hadde vært tilstrekkelig store, ville vi ha skrevet på hebraisk, men det hebraiske er også blitt forandret av oss, og hvis vi kunne ha skrevet på hebraisk, se, da ville dere ikke ha funnet noen ufullkommenhet i vår opptegnelse.\n\n34 Men Herren kjenner til de ting som vi har skrevet og også at intet annet folk kjenner vårt språk. Og fordi intet annet folk kjenner vårt språk, har han beredt midler så det kan bli oversatt.\n\n35 Og disse ting er skrevet så vi kan rense våre klær for våre brødres blod – våre brødre som har sunket ned i vantro.\n\n36 Og se, disse ting som vi har ønsket for våre brødre, ja, at de igjen måtte få kunnskap om Kristus, er i overensstemmelse med de bønner som er oppsendt av alle de hellige som har bodd i landet.\n\n37 Og måtte Herren, Jesus Kristus, la deres bønner bli besvart i forhold til deres tro, og måtte Gud Faderen huske pakten som han har inngått med Israels hus, og måtte han velsigne dem i all evighet for deres tro på Jesu Kristi navn. Amen.\n\n", "ether 1": "[center][font_size=26]Ethers bok[/font_size][/center]\n\nJaredittenes opptegnelse, tatt fra de fireogtyve platene som ble funnet av Limhis folk i kong Mosiahs dager.\n\n[center][font_size=26]Kapittel 1[/font_size][/center]\n\n[i]Moroni forkorter det Ether har skrevet – Ethers slektshistorie gjengis – Jaredittenes språk blir ikke forvirret ved Babels tårn – Herren lover å føre dem til et utvalgt land og gjøre dem til en stor nasjon.[/i]\n\n1 Og nå begynner jeg, Moroni, å gi en beretning om disse fordums innbyggere som ble utryddet ved Herrens hånd i den nordlige del av dette land.\n\n2 Og jeg tar min beretning fra de fire og tyve platene som ble funnet av Limhis folk og som kalles Ethers bok.\n\n3 Og da jeg antar at første del av denne opptegnelsen, som forteller om verdens skapelse og også om Adam og gir en beretning fra hans tid og like ned til det store tårn og om alle ting som hendte blant menneskenes barn ned til denne tid, er i jødenes besittelse,\n\n4 derfor skriver jeg ikke om de ting som skjedde fra Adams dager og ned til denne tid. Men de finnes på platene, og den som finner dem, vil ha makt til å få en fullstendig beretning.\n\n5 Men se, jeg gjengir ikke hele beretningen, men en del av beretningen gjengir jeg, fra tårnet og ned til de ble utryddet.\n\n6 Og på denne måten gir jeg beretningen. Han som skrev denne opptegnelsen, var Ether, og han var en etterkommer av Coriantor.\n\n7 Coriantor var sønn av Moron.\n\n8 Og Moron var sønn av Ethem.\n\n9 Og Ethem var sønn av Aha.\n\n10 Og Aha var sønn av Seth.\n\n11 Og Seth var sønn av Shiblon.\n\n12 Og Shiblon var sønn av Com.\n\n13 Og Com var sønn av Coriantum.\n\n14 Og Coriantum var sønn av Amnigaddah.\n\n15 Og Amnigaddah var sønn av Aaron.\n\n16 Og Aaron var en etterkommer av Heth, som var sønn av Hearthom.\n\n17 Og Hearthom var sønn av Lib.\n\n18 Og Lib var sønn av Kish.\n\n19 Og Kish var sønn av Corom.\n\n20 Og Corom var sønn av Levi.\n\n21 Og Levi var sønn av Kim.\n\n22 Og Kim var sønn av Morianton.\n\n23 Og Morianton var en etterkommer av Riplakish.\n\n24 Og Riplakish var sønn av Shez.\n\n25 Og Shez var sønn av Heth.\n\n26 Og Heth var sønn av Com.\n\n27 Og Com var sønn av Coriantum.\n\n28 Og Coriantum var sønn av Emer.\n\n29 Og Emer var sønn av Omer.\n\n30 Og Omer var sønn av Shule.\n\n31 Og Shule var sønn av Kib.\n\n32 Og Kib var sønn av Orihah, som var sønn av Jared.\n\n33 Denne Jared kom sammen med sin bror og deres familier og noen andre og deres familier fra det store tårn på den tid da Herren forvirret folkets språk og sverget i sin vrede at de skulle bli adspredt over hele jordens overflate. Og ifølge Herrens ord ble folket adspredt.\n\n34 Og Jareds bror var en stor og mektig mann og en mann som var rikt begunstiget av Herren, derfor sa hans bror, Jared, til ham: Rop til Herren at han ikke forvirrer vårt språk så vi ikke kan forstå våre ord.\n\n35 Og det skjedde at Jareds bror ropte til Herren, og Herren hadde medlidenhet med Jared. Derfor forvirret han ikke Jareds språk, og Jared og hans bror ble ikke forvirret.\n\n36 Da sa Jared til sin bror: Rop til Herren igjen, og kanskje vil han vende sin vrede bort fra dem som er våre venner, så han ikke forvirrer deres språk.\n\n37 Og det skjedde at Jareds bror ropte til Herren, og Herren hadde også medlidenhet med deres venner og familier, så de ikke ble forvirret.\n\n38 Og det skjedde at Jared talte til sin bror igjen og sa: Gå og spør Herren om han vil drive oss ut av landet. Og hvis han vil drive oss ut av landet, rop til ham og spør hvor vi skal gå. Og hvem vet om ikke Herren vil føre oss inn i et land som er utvalgt fremfor alle land på jorden? Og om så er, la oss være trofaste mot Herren, så vi kan få det til arv.\n\n39 Og det skjedde at Jareds bror ropte til Herren i overensstemmelse med det som hadde blitt uttalt ved Jareds munn.\n\n40 Og det skjedde at Herren hørte Jareds bror og hadde medlidenhet med ham og sa til ham:\n\n41 Gå bort og samle dine hjorder, både hankjønn og hunkjønn av enhver art og også enhver art av jordens frø. Og samle dine familier og også din bror Jared og hans familie og også dine venner og deres familier og Jareds venner og deres familier.\n\n42 Og når du har gjort dette, skal du gå foran dem ned i dalen mot nord. Og der vil jeg møte deg og gå foran deg inn i et land som er utvalgt fremfor alle land på jorden.\n\n43 Og der vil jeg velsigne deg og din ætt, og av din ætt og din brors ætt og av deres ætt som skal gå med deg, vil jeg oppreise meg en stor nasjon, og det skal ikke finnes noen større nasjon på hele jordens overflate enn den jeg vil oppreise meg av din ætt. Og dette vil jeg gjøre for deg fordi du har anropt meg så lenge.\n\n", "ether 2": "[center][font_size=26]Kapittel 2[/font_size][/center]\n\n[i]Jaredittene forbereder seg til sin reise til et lovet land – Det er et utvalgt land hvor menneskene må tjene Kristus eller bli utryddet – Herren taler til Jareds bror i tre timer – Jaredittene bygger båter – Herren ber Jareds bror foreslå hvordan de skal få lys i båtene.[/i]\n\n1 Og det skjedde at Jared og hans bror og deres familier, og også Jareds og hans brors venner og deres familier, gikk ned i dalen som lå mot nord (og dalens navn var Nimrod, oppkalt etter den store jegeren), med sine hjorder som de hadde samlet – hankjønn og hunkjønn av enhver art.\n\n2 Og de satte også opp snarer og fanget luftens fugler. Og de laget også et kar hvor de tok med seg fisk fra vannene.\n\n3 Og de tok også med seg deseret, som oversatt betyr en honningbie. Og derfor tok de med seg bisvermer og alt mulig av det som var i landet, og alle sorter frø.\n\n4 Og det skjedde at da de var kommet ned i dalen Nimrod, kom Herren ned og talte med Jareds bror, og han var i en sky, og Jareds bror så ham ikke.\n\n5 Og det skjedde at Herren befalte dem at de skulle dra ut i villmarken, ja, inn i det området hvor mennesker aldri før hadde vært. Og det skjedde at Herren gikk foran dem og talte med dem mens han sto i en sky, og viste dem hvor de skulle reise.\n\n6 Og det skjedde at de reiste i villmarken og bygget båter som de brukte til å krysse mange vann med, og de ble stadig ledet ved Herrens hånd.\n\n7 Og Herren ville ikke la dem stanse i villmarken på den andre siden av havet, men han ville at de skulle dra videre til det lovede land som var utvalgt fremfor alle andre land som Gud Herren hadde bevart til et rettferdig folk.\n\n8 Og han hadde sverget i sin vrede for Jareds bror at hver den som skulle ta dette lovede land i besittelse – fra den tid av og for evig – skulle tjene ham, den sanne og eneste Gud, ellers skulle de bli utryddet når fylden av hans vrede skulle komme over dem.\n\n9 Og nå kan vi se Guds beslutning angående dette land – at det er et lovet land, og at enhver nasjon som tar det i besittelse, skal tjene Gud, eller bli utryddet når fylden av hans vrede kommer over dem, og fylden av hans vrede kommer over dem når de er modne i ugudelighet.\n\n10 For se, dette er et land som er utvalgt fremfor alle andre land. Derfor skal de som tar det i besittelse, tjene Gud eller bli utryddet, for dette er Guds evige beslutning. Og landets barn blir ikke utryddet før de er modne i ugudelighet.\n\n11 Og dette kommer til dere, dere hedningefolk, så dere kan vite hva Gud har bestemt, så dere kan omvende dere og ikke fortsette til dere er modne i ugudelighet, så dere ikke nedkaller fylden av Guds vrede over dere slik landets innbyggere hittil har gjort.\n\n12 Se, dette er et utvalgt land, og enhver nasjon som tar det i besittelse, skal være fri for trelldom og for fangenskap og for alle andre nasjoner under himmelen hvis de bare vil tjene landets Gud, som er Jesus Kristus, og han er tilkjennegitt ved de ting som vi har skrevet.\n\n13 Og nå fortsetter jeg med min opptegnelse, for se, det skjedde at Herren førte Jared og hans brødre frem til det store havet som skiller landene fra hverandre. Og da de kom frem til havet, slo de opp teltene sine, og de kalte stedet Moriancumer. Og de bodde i telt, ja, i fire år bodde de i telt ute ved havet.\n\n14 Og det skjedde at da fire år var gått, kom Herren igjen til Jareds bror og sto i en sky og talte med ham, og i tre timer talte Herren med Jareds bror og refset ham fordi han ikke husket å påkalle Herrens navn.\n\n15 Og Jareds bror omvendte seg fra det onde som han hadde gjort, og påkalte Herrens navn for sine brødre som var med ham. Og Herren sa til ham: Jeg vil tilgi deg og dine brødre deres synder, men du skal ikke synde mer, for du skal huske at min Ånd ikke alltid vil streve med menneskene. Hvis dere derfor synder til dere er fullstendig modne, skal dere bli avskåret fra Herrens nærhet. Og dette er mine tanker om det landet som jeg skal gi dere til arv, for det skal være et land som er utvalgt fremfor alle andre land.\n\n16 Og Herren sa: Gå i gang og bygg båter på samme måte som dere hittil har gjort, og det skjedde at Jareds bror gikk i gang med arbeidet, og også hans brødre. Og de bygget båter på samme måte som de hadde gjort ifølge Herrens instruksjoner. Og båtene var små og lette på vannet, ja, så lette som en fugl på vannet.\n\n17 Og de var bygget slik at de var helt tette, så de kunne holde vann som et kar. Og bunnen var tett som et kar, og sidene var tette som et kar, og endene var spisse, og overdelen var tett som et kar, og båten var lang som et tre, og når døren var lukket, var den tett som et kar.\n\n18 Og det skjedde at Jareds bror ropte til Herren og sa: O Herre, jeg har utført det arbeidet som du har befalt meg, og jeg har laget båtene slik du har vist meg.\n\n19 Og se, O Herre, det er ikke lys i dem, så hvorhen skal vi styre dem? Og dessuten vil vi omkomme, for vi kan ikke puste inn annen luft enn den som er i dem, derfor vil vi omkomme.\n\n20 Og Herren sa til Jareds bror: Se, du skal lage et hull øverst og også et i bunnen, og når dere trenger luft, skal dere åpne hullet og få luft. Og hvis det skulle skje at vannet kommer inn til dere, skal dere stenge hullet, så dere ikke omkommer i vannmassene.\n\n21 Og det skjedde at Jareds bror gjorde som Herren hadde befalt.\n\n22 Og han ropte igjen til Herren og sa: O Herre, se, jeg har gjort som du har befalt meg, og jeg har gjort istand båtene til mitt folk, og se, det er ikke lys i dem. Se, O Herre, vil du tillate at vi skal krysse dette store vann i mørke?\n\n23 Og Herren sa til Jareds bror: Hva vil du jeg skal gjøre så dere kan få lys i båtene deres? For se, dere kan ikke ha vinduer, for de vil bli slått i stykker. Heller ikke skal dere ta ild med dere, for dere skal ikke reise i lyset fra ild.\n\n24 For se, dere skal være som en hval i havet, for bølger så høye som fjell skal skylle over dere. Likevel vil jeg bringe dere opp igjen ut av havets dyp, for vindene har utgått fra min munn, og regn og vannflom har jeg også sendt ut.\n\n25 Og se, jeg forbereder dere til disse ting, for dere kan ikke krysse dette store dyp uten at jeg forbereder dere til havets bølger og til vindene som har gått ut, og vannmassene som skal komme. Derfor, hva vil du at jeg skal gjøre istand for dere så dere kan ha lys når dere er oppslukt i havets dyp?\n\n", "ether 3": "[center][font_size=26]Kapittel 3[/font_size][/center]\n\n[i]Jareds bror ser Herrens finger når han berører seksten stener – Kristus viser sin ånds legeme for Jareds bror – De som har en fullkommen kunnskap, kan ikke holdes utenfor sløret – Uttydere gis for å bringe jaredittenes opptegnelse frem i lyset.[/i]\n\n1 Og det skjedde at Jareds bror (antallet av de båter som hadde blitt bygget, var åtte) gikk opp på fjellet som de kalte Shelem fordi det var meget høyt, og ut av en klippe smeltet han seksten små stener. Og de var hvite og klare som gjennomsiktig glass, og han bar dem i hendene opp på toppen av fjellet og ropte til Herren igjen og sa:\n\n2 O Herre, du har sagt at vi må være omgitt av vannmassene. Se, Herre, og bli ikke vred på din tjener på grunn av hans svakhet i dine øyne, for vi vet at du er hellig og bor i himlene, og at vi er uverdige for deg. På grunn av fallet er vår natur stadig ond. Likevel, O Herre, har du gitt oss en befaling at vi må påkalle deg, så vi fra deg kan motta ifølge våre ønsker.\n\n3 Se, O Herre, du har slått oss på grunn av våre synder og har drevet oss ut. Og i alle disse år har vi vært i villmarken, likevel har du vært barmhjertig mot oss. O Herre, ha medlidenhet med meg og vend din vrede bort fra dette ditt folk, og la dem ikke fare over dette opprørte dyp i mørke. Men se disse ting som jeg har smeltet ut av klippen.\n\n4 Og jeg vet, O Herre, at du har all makt og kan gjøre hva du vil som er til gavn for mennesket. Berør derfor disse stenene med din finger, O Herre, og bered dem så de kan skinne i mørket. Og de skal lyse for oss i båtene som vi har laget, så vi kan ha lys mens vi skal krysse havet.\n\n5 Se, O Herre, du kan gjøre dette. Vi vet at du er istand til å fremvise stor makt som ser ubetydelig ut i lys av den forståelse menneskene har.\n\n6 Og det skjedde at da Jareds bror hadde sagt disse ord, se, da rakte Herren ut sin hånd og berørte stenene, én etter én, med sin finger. Og sløret ble tatt bort fra Jareds brors øyne, og han så Herrens finger, og den var som en manns finger – som av kjød og blod. Og Jareds bror falt ned for Herren, for han ble slått av frykt.\n\n7 Og Herren så at Jareds bror hadde falt til jorden, og Herren sa til ham: Reis deg opp, hvorfor har du falt?\n\n8 Og han sa til Herren: Jeg så Herrens finger, og jeg var redd han skulle slå meg, for jeg visste ikke at Herren hadde kjød og blod.\n\n9 Og Herren sa til ham: På grunn av din tro har du sett at jeg skal påta meg kjød og blod, og aldri har noe menneske kommet frem for meg med så overmåte stor tro som du har, for om det ikke hadde vært så, kunne du ikke ha sett min finger. Så du mer enn dette?\n\n10 Og han svarte: Nei, Herre, vis deg for meg.\n\n11 Og Herren sa til ham: Tror du de ord som jeg skal tale?\n\n12 Og han svarte: Ja, Herre, jeg vet at du taler sannhet, for du er en sannhetens Gud og kan ikke lyve.\n\n13 Og da han hadde sagt disse ord, se, da viste Herren seg for ham og sa: Fordi du vet disse ting, er du forløst fra fallet. Derfor er du bragt tilbake i min nærhet, derfor viser jeg meg for deg.\n\n14 Se, jeg er den som fra verdens grunnvoll ble lagt, ble beredt til å forløse mitt folk. Se, jeg er Jesus Kristus. Jeg er Faderen og Sønnen. Ved meg skal hele menneskeheten ha liv, ja, evig liv vil komme til dem som tror på mitt navn, og de skal bli mine sønner og mine døtre.\n\n15 Og aldri har jeg vist meg for noe menneske som jeg har skapt, for aldri har noe menneske trodd på meg som du har. Ser du at du er skapt i mitt eget bilde? Ja, alle mennesker ble i begynnelsen skapt i mitt eget bilde.\n\n16 Se, dette legeme som du nå ser, er min ånds legeme, og mennesket har jeg skapt etter min ånds legeme. Og slik som jeg viser meg for deg i ånden, vil jeg vise meg for mitt folk i kjødet.\n\n17 Og nå, som jeg Moroni sa, kunne jeg ikke skrive en fullstendig beretning om disse ting som er skrevet, derfor er det tilstrekkelig for meg å si at Jesus viste seg for denne mann i ånden, på samme måte som, og i et legeme lik det han viste seg i for nephittene.\n\n18 Og han betjente ham slik han betjente nephittene, og alt dette gjorde han så denne mannen kunne vite at han var Gud på grunn av de mange store gjerninger som Herren hadde vist ham.\n\n19 Og på grunn av denne mannens kunnskap kunne han ikke holdes utenfor sløret. Han så Jesu finger, og da han så den, falt han om av frykt, for han visste at det var Herrens finger, og han trodde ikke lenger, for han visste og tvilte ikke.\n\n20 Og fordi han hadde denne fullkomne kunnskap om Gud, kunne han ikke holdes utenfor sløret. Derfor så han Jesus, og han betjente ham.\n\n21 Og det skjedde at Herren sa til Jareds bror: Se, du skal ikke la disse ting som du har sett og hørt, gå ut til verden før den tid kommer da jeg skal herliggjøre mitt navn i kjødet. Derfor skal du holde for deg selv de ting som du har sett og hørt, og ikke vise det til noe menneske.\n\n22 Og se, før du kommer til meg, skal du skrive det og forsegle det, så ingen kan tyde det, for du skal skrive det på et språk som ikke kan leses.\n\n23 Og se, jeg gir deg disse to stenene som du skal forsegle sammen med de ting du skal skrive.\n\n24 For se, jeg har forvirret det språk du skal skrive på. Derfor vil jeg i min egen beleilige tid la disse stenene åpne menneskenes øyne for disse ting som du skal skrive.\n\n25 Og da Herren hadde sagt disse ord, viste han Jareds bror alle jordens innbyggere – alle som hadde levd, og også alle som skulle leve, ja, til jordens ender – og holdt dem ikke tilbake for hans blikk.\n\n26 For han hadde tidligere fortalt ham at hvis han ville tro at han kunne vise ham alle ting, da skulle de bli vist til ham. Derfor kunne ikke Herren holde noe tilbake for ham, for han visste at Herren kunne vise ham alle ting.\n\n27 Og Herren sa til ham: Skriv disse ting og forsegl dem, og i min egen beleilige tid vil jeg vise dem til menneskenes barn.\n\n28 Og det skjedde at Herren befalte ham at han skulle forsegle de to stenene som han hadde mottatt, og ikke vise dem til noen før Herren skulle vise dem til menneskenes barn.\n\n", "ether 4": "[center][font_size=26]Kapittel 4[/font_size][/center]\n\n[i]Moroni blir befalt å forsegle det Jareds bror har skrevet – Det vil ikke bli åpenbart før menneskene har like stor tro som Jareds bror – Kristus befaler menneskene å tro på hans egne og hans disiplers ord – Menneskene blir befalt å omvende seg, tro på evangeliet og bli frelst.[/i]\n\n1 Og Herren befalte Jareds bror å gå ned fra fjellet, fra Herrens nærhet, og skrive de ting som han hadde sett. Og det ble forbudt at de skulle komme til menneskenes barn før han skulle løftes opp på korset. Og av denne grunn oppbevarte kong Mosiah dem så de ikke skulle komme ut til verden før etter at Kristus skulle vise seg for sitt folk.\n\n2 Og etter at Kristus virkelig hadde vist seg for sitt folk, befalte han at de skulle åpenbares.\n\n3 Og etter den tid har de alle sunket ned i vantro, og det er ingen andre tilbake enn lamanittene, og de har forkastet Kristi evangelium. Derfor er jeg blitt befalt å skjule dem i jorden igjen.\n\n4 Se, på disse platene har jeg skrevet det samme som Jareds bror så, og aldri er større ting blitt åpenbart enn de som ble åpenbart for Jareds bror.\n\n5 Derfor har Herren befalt meg å skrive dem, og jeg har skrevet dem. Og han befalte meg at jeg skulle forsegle dem, og han har også befalt meg at jeg skulle forsegle uttydningen av dem. Derfor har jeg forseglet uttyderne ifølge Herrens befaling.\n\n6 For Herren sa til meg: De skal ikke gå ut til hedningefolkene før den dagen da de skal omvende seg fra sine synder og bli rene for Herren.\n\n7 Og på den dag da de skal utøve tro på meg, sier Herren, likesom Jareds bror gjorde, så de kan bli helliggjort ved meg, da vil jeg åpenbare for dem de ting som Jareds bror så – ja, utfolde for dem alle mine åpenbaringer – sier Jesus Kristus, Guds Sønn, han som er Faderen over himmel og jord og alle ting som i dem er.\n\n8 Og forbannet være den som kjemper mot Herrens ord, og forbannet være den som fornekter disse ting, for dem vil jeg ikke vise større ting, sier Jesus Kristus, for det er jeg som taler.\n\n9 På min befaling åpnes og lukkes himlene, og på mitt ord skal jorden skjelve, og på min befaling skal dens innbyggere dø likesom ved ild.\n\n10 Og den som ikke tror på mine ord, tror ikke på mine disipler, og om det ikke er jeg som taler, så døm selv, for dere skal vite at det er jeg som taler, på den siste dag.\n\n11 Men den som tror disse ting som jeg har talt, ham vil jeg gi min ånds åpenbaringer. Og han skal vite og bære vitnesbyrd. For ved min Ånd skal han vite at disse ting er sanne, for de tilskynder menneskene til å gjøre godt.\n\n12 Og alt som tilskynder menneskene til å gjøre godt, er av meg, for det som er godt, kommer ikke fra andre enn meg. Jeg er den som leder menneskene til å gjøre alt godt. Den som ikke vil tro mine ord, vil ikke tro på meg – at jeg er. Og den som ikke vil tro på meg, vil ikke tro på Faderen som sendte meg, for se, jeg er Faderen, jeg er verdens lys og liv og sannhet.\n\n13 Kom til meg, dere hedningefolk, og jeg vil vise dere de større ting – den kunnskap som er skjult på grunn av vantro.\n\n14 Kom til meg, O du Israels hus, og det skal bli åpenbart for dere hvor store ting Faderen har tiltenkt dere fra verdens grunnvoll ble lagt, og de har ikke kommet til dere på grunn av vantro.\n\n15 Se, når dere river i stykker det vantroens slør som forårsaker at dere forblir i deres fryktelige tilstand av ugudelighet og hårde hjerter og et forblindet sinn, da skal de store og strålende ting som har vært skjult for dere fra verdens grunnvoll ble lagt – ja, når dere skal påkalle Faderen i mitt navn med et sønderknust hjerte og en angrende ånd, da skal dere vite at Faderen har husket pakten som han inngikk med deres fedre, O Israels hus.\n\n16 Og da skal mine åpenbaringer som jeg lot min tjener Johannes skrive, foldes ut for alle folks øyne. Husk at når dere ser disse ting, da skal dere vite at tiden er for hånden da de virkelig skal bli åpenbart.\n\n17 Derfor, når dere skal motta denne opptegnelsen, kan dere vite at Faderens verk har begynt over hele landet.\n\n18 Derfor, omvend dere, alle jordens ender, og kom til meg og tro på mitt evangelium og bli døpt i mitt navn, for den som tror og blir døpt, skal bli frelst, men den som ikke tror, skal bli fordømt. Og tegn skal følge dem som tror på mitt navn.\n\n19 Og velsignet er den som blir funnet trofast mot mitt navn på den siste dag, for han skal bli løftet opp for å bo i det rike som er beredt for ham fra verdens grunnvoll ble lagt. Og se, det er jeg som har uttalt det. Amen.\n\n", "ether 5": "[center][font_size=26]Kapittel 5[/font_size][/center]\n\n[i]Tre vitner og verket selv vil stå som et vitnesbyrd om sannheten av Mormons bok.[/i]\n\n1 Og nå har jeg, Moroni, skrevet de ord som ble befalt meg, ifølge min hukommelse, og jeg har fortalt deg om de ting som jeg har forseglet. Rør dem derfor ikke for å oversette dem, for det er deg forbudt, unntatt når det senere kan skje i en for Gud vis hensikt.\n\n2 Og se, du kan få anledning til å vise platene til dem som skal hjelpe til med å frembringe dette verk.\n\n3 Og til tre skal de bli vist ved Guds kraft. Derfor skal de vite med sikkerhet at disse ting er sanne.\n\n4 Og ved tre vitners munn skal disse ting stå fast. Og disse tres vitnesbyrd og dette verk, hvor Guds kraft skal tilkjennegis og også hans ord, som Faderen og Sønnen og Den hellige ånd bærer vitnesbyrd om – og alt dette skal stå som et vitnesbyrd mot verden på den siste dag.\n\n5 Og hvis de omvender seg og kommer til Faderen i Jesu navn, skal de bli mottatt i Guds rike.\n\n6 Og har jeg ingen myndighet i disse ting, så døm selv, for dere skal vite at jeg har myndighet når dere skal se meg og vi skal stå for Gud på den siste dag. Amen.\n\n", "ether 6": "[center][font_size=26]Kapittel 6[/font_size][/center]\n\n[i]Jaredittenes båter driver med vinden mot det lovede land – Folket priser Herren for hans godhet – Orihah velges til å være konge over dem – Jared og hans bror dør.[/i]\n\n1 Og nå fortsetter jeg, Moroni, med Jared og hans brors opptegnelse.\n\n2 For det skjedde at etter at Herren hadde beredt stenene som Jareds bror hadde tatt med seg opp på fjellet, kom Jareds bror ned fra fjellet, og han anbragte stenene i båtene som de hadde bygget – én i hver ende – og se, de ga lys i båtene.\n\n3 Og slik lot Herren stenene skinne i mørket for å gi lys til menn, kvinner og barn, så de ikke skulle krysse de store vann i mørke.\n\n4 Og det skjedde at da de hadde sørget for allslags føde så de kunne holde seg i live på vannet – og også hadde mat til sitt storfe og småfe og alle slags store og små dyr og fugler som de skulle ha med seg – og det skjedde at da de hadde gjort alle disse ting, gikk de ombord i sine båter, eller fartøyer, og la ut på havet og overlot seg helt til Herren sin Gud.\n\n5 Og det skjedde at Gud Herren lot en sterk vind blåse over havflaten mot det lovede land, og derfor ble de kastet om på havets bølger av vinden.\n\n6 Og det skjedde at de mange ganger ble begravet i havets dyp, fordi bølger så høye som fjell skyllet over dem, og også på grunn av det voldsomme uvær som den sterke vinden forårsaket.\n\n7 Og det skjedde at når de ble begravet i dypet, kunne ikke noe vann skade dem, for båtene deres var tette som kar, ja, de var like tette som Noahs ark. Derfor ropte de til Herren når de ble omgitt av vannmassene, og han førte dem opp til overflaten igjen.\n\n8 Og det skjedde at vinden ikke sluttet å blåse mot det lovede land mens de var på vannene, og derfor ble de drevet frem av vinden.\n\n9 Og de sang lovsanger til Herren, ja, Jareds bror sang lovsanger til Herren, og han takket og priste Herren hele dagen lang, og når natten kom, sluttet de ikke å prise Herren.\n\n10 Og slik ble de drevet frem. Og intet havuhyre kunne knuse dem, og ingen hval kunne skade dem, og de hadde lys hele tiden, enten de var over vannet eller under vannet.\n\n11 Og slik ble de drevet frem på vannet i tre hundre og fire og førti dager.\n\n12 Og de gikk i land på stranden i det lovede land, og etter at de hadde satt foten på det lovede lands strender, bøyde de seg til jorden og ydmyket seg for Herren og felte gledestårer for Herren på grunn av den store og milde barmhjertighet han viste dem.\n\n13 Og det skjedde at de dro inn i landet og begynte å dyrke jorden.\n\n14 Og Jared hadde fire sønner, og de het Jacom og Gilgah og Mahah og Orihah.\n\n15 Og Jareds bror fikk også sønner og døtre.\n\n16 Og Jareds og hans brors venner var tilsammen omtrent to og tyve sjeler, og de fikk også sønner og døtre før de kom til det lovede land, derfor begynte de å bli mange.\n\n17 Og de ble lært å vandre i ydmykhet for Herren, og de ble også undervist fra det høye.\n\n18 Og det skjedde at de begynte å bre seg utover i landet og formere seg og dyrke jorden, og de vokste seg sterke i landet.\n\n19 Og Jareds bror begynte nå å bli gammel og forsto at han snart måtte gå ned i sin grav. Derfor sa han til Jared: La oss samle vårt folk, så vi kan telle dem og kan få vite av dem hva de ønsker av oss før vi går ned i våre graver.\n\n20 Og derfor ble folket samlet. Jareds brors sønner og døtre var to og tyve sjeler, og Jared hadde tolv sønner og døtre, blant dem fire sønner.\n\n21 Og det skjedde at de talte sitt folk, og etter at de hadde talt dem, ønsket de å vite av dem hva de ville de skulle gjøre før de gikk ned i sin grav.\n\n22 Og det skjedde at folket ønsket av dem at de skulle salve en av sine sønner til å være konge over dem.\n\n23 Og se, dette gjorde dem bedrøvet, og Jareds bror sa til dem: Dette vil sikkert føre til fangenskap.\n\n24 Men Jared sa til sin bror: La dem få en konge, og derfor sa han til dem: Velg dere en konge blant våre sønner, ja, hvem dere vil.\n\n25 Og det skjedde at de valgte Jareds brors førstefødte, og hans navn var Pagag. Og det skjedde at han nektet og ville ikke være deres konge. Og folket ville at hans far skulle tvinge ham, men hans far ville ikke, og han befalte dem at de ikke skulle tvinge noen til å være deres konge.\n\n26 Og det skjedde at de valgte alle Pagags brødre, og de ville ikke.\n\n27 Og det skjedde at Jareds sønner heller ikke ville, ingen unntatt én. Og Orihah ble salvet til å være konge over folket.\n\n28 Og han begynte å regjere, og det begynte å gå folket vel, og de ble overmåte rike.\n\n29 Og det skjedde at Jared døde, og hans bror også.\n\n30 Og det skjedde at Orihah vandret ydmykt for Herren og husket hvor store ting Herren hadde gjort for hans far, og han lærte også sitt folk hvor store ting Herren hadde gjort for deres fedre.\n\n", "ether 7": "[center][font_size=26]Kapittel 7[/font_size][/center]\n\n[i]Orihah regjerer i rettferdighet – Under maktkamp og strid blir Shules og Cohors rivaliserende riker opprettet – Profeter fordømmer folkets ugudelighet og avgudsdyrkelse, og folket omvender seg.[/i]\n\n1 Og det skjedde at Orihah dømte rettferdig i landet alle sine dager, og han ble overmåte gammel.\n\n2 Og han ble far til sønner og døtre, ja, han ble far til en og tredve, og blant dem var det tre og tyve sønner.\n\n3 Og det skjedde at han også ble far til Kib i sin alderdom. Og det skjedde at Kib regjerte i hans sted. Og Kib ble far til Corihor.\n\n4 Og da Corihor var to og tredve år gammel, gjorde han opprør mot sin far og dro til landet Nehor hvor han slo seg ned. Og han ble far til sønner og døtre, og de ble overmåte vakre, derfor overtalte Corihor mange mennesker så de fulgte ham.\n\n5 Og da han hadde samlet en hærstyrke, kom han opp til landet Moron hvor kongen bodde, og tok ham til fange, og derved gikk det i oppfyllelse som Jareds bror hadde sagt – at de ville bli ført i fangenskap.\n\n6 Nå lå landet Moron, hvor kongen bodde, i nærheten av det land som nephittene kalte Ødemark.\n\n7 Og det skjedde at Kib og hans folk var i fangenskap under hans sønn Corihor til han ble overmåte gammel. Likevel ble Kib far til Shule i sin alderdom mens han fremdeles var i fangenskap.\n\n8 Og det skjedde at Shule var sint på sin bror. Og Shule vokste seg sterk hva en manns styrke angår, og han hadde også god dømmekraft.\n\n9 Derfor gikk han til høyden Efra’im, og han smeltet malm ut av høyden og laget sverd av stål til dem som han hadde overtalt til å følge seg. Og etter at han hadde væpnet dem med sverd, vendte han tilbake til byen Nehor og gikk til kamp mot sin bror Corihor. Og på denne måten erobret han riket og ga det tilbake til sin far Kib.\n\n10 Og på grunn av det som Shule hadde gjort, overlot hans far riket til ham, derfor begynte han å regjere i sin fars sted.\n\n11 Og det skjedde at han dømte rettferdig og utbredte sitt rike over hele landet, for folket var blitt overmåte tallrikt.\n\n12 Og det skjedde at Shule også ble far til mange sønner og døtre.\n\n13 Og Corihor omvendte seg fra alt det onde han hadde gjort. Derfor ga Shule ham makt i sitt rike.\n\n14 Og det skjedde at Corihor hadde mange sønner og døtre, og blant Corihors sønner var det en ved navn Noah.\n\n15 Og det skjedde at Noah gjorde opprør mot kong Shule og også mot sin far, Corihor, og overtalte sin bror, Cohor, og også alle sine brødre og mange av folket til å følge seg.\n\n16 Og han gikk til kamp mot kong Shule, og han erobret deres første arveland, og han ble konge over denne delen av landet.\n\n17 Og det skjedde at han gikk til kamp mot kong Shule igjen, og han tok kong Shule og førte ham som fange til Moron.\n\n18 Og det skjedde at like før han skulle ta ham av dage, snek Shules sønner seg inn i Noahs hus om natten og slo ham ihjel. Og de brøt opp fengselsdøren, førte sin far ut og satte ham på hans trone i hans eget rike.\n\n19 Derfor bygget Noahs sønn opp riket i hans sted. Likevel fikk de ikke makt over kong Shule, og det folk kong Shule regjerte over, gikk det overmåte vel, og det vokste seg sterkt.\n\n20 Og landet ble delt, og det var to riker, Shules rike og Cohors rike – Cohor var sønn av Noah.\n\n21 Og Noahs sønn, Cohor, lot sitt folk gå til kamp mot Shule, og Shule slo dem og drepte Cohor.\n\n22 Og nå hadde Cohor en sønn som ble kalt Nimrod, og Nimrod overga Cohors rike til Shule, og han fant nåde for Shules øyne. Derfor ble han rikt begunstiget av Shule, og han gjorde som han ønsket i Shules rike.\n\n23 Og i Shules regjeringstid kom det også profeter sendt av Herren blant folket, og de profeterte at folkets ugudelighet og avgudsdyrkelse førte en forbannelse over landet, og de skulle bli ødelagt hvis de ikke omvendte seg.\n\n24 Og det skjedde at folket spottet profetene og gjorde narr av dem. Og det skjedde at kong Shule avsa dom over alle dem som spottet profetene.\n\n25 Han ga en lov som gjaldt for hele landet og som ga profetene adgang til å ferdes hvor de ville, og derfor ble folket bragt til omvendelse.\n\n26 Og fordi folket omvendte seg fra sine synder og sin avgudsdyrkelse, sparte Herren dem, og det begynte igjen å gå dem vel i landet. Og det skjedde at Shule ble far til sønner og døtre i sin alderdom.\n\n27 Og det var ikke flere kriger i Shules dager, og han husket de store ting som Herren hadde gjort for hans fedre ved å føre dem over det store dyp inn i det lovede land, derfor dømte han rettferdig alle sine dager.\n\n", "ether 8": "[center][font_size=26]Kapittel 8[/font_size][/center]\n\n[i]Det er strid og uenighet om riket – Akish danner et hemmelig forbund med edsavleggelse for å slå kongen ihjel – Hemmelige forbund er av djevelen og fører til nasjoners fall – Hedningefolkene i nyere tid advares mot det hemmelige forbund som vil forsøke å omstyrte friheten i alle land, nasjoner og riker.[/i]\n\n1 Og det skjedde at han ble far til Omer, og Omer regjerte i hans sted. Omer ble far til Jared, og Jared ble far til sønner og døtre.\n\n2 Og Jared gjorde opprør mot sin far, og kom og bosatte seg i landet Heth. Og det skjedde at han innsmigret seg hos mange ved sine listige ord til han hadde vunnet halve riket.\n\n3 Og da han hadde vunnet halve riket, gikk han til kamp mot sin far, og han bortførte sin far og lot ham tjene i fangenskap.\n\n4 Og i Omers regjeringstid var han i fangenskap halvparten av sine dager. Og det skjedde at han ble far til sønner og døtre, og blant dem var Esrom og Coriantumr.\n\n5 Og de ble så overmåte sinte for det deres bror, Jared, hadde gjort, at de samlet en hærstyrke og gikk til kamp mot Jared. Og det skjedde at de angrep ham om natten.\n\n6 Og det skjedde at da de hadde drept Jareds hærstyrke, var de nær ved å drepe ham også. Og han bønnfalt dem og sa at hvis de ikke slo ham ihjel, ville han overlate riket til sin far. Og det skjedde at de lot ham leve.\n\n7 Og nå ble Jared overmåte sørgmodig fordi han hadde mistet riket, for han hadde lagt sin elsk på riket og på verdens ros.\n\n8 Nå var Jareds datter overmåte klok, og da hun så hvor sørgmodig hennes far var, la hun en plan så hun kunne gi riket tilbake til sin far.\n\n9 Nå var Jareds datter overmåte vakker, og det skjedde at hun talte med sin far og sa til ham: Hvorfor er min far så bedrøvet? Har han ikke lest den opptegnelsen som våre fedre bragte over det store dyp? Se, finnes det ikke der en beretning om dem som levde i fordums tid, om at de ved sine hemmelige planer vant riker og stor herlighet?\n\n10 Og derfor skal min far sende bud på Akish, sønn av Kimnor. Og se, jeg er vakker, og jeg vil danse for ham, og jeg vil behage ham så han gjerne vil ha meg til hustru. Hvis han derfor ber deg om å få meg til hustru, da skal du si: Jeg vil gi henne til deg hvis du vil bringe meg min fars, kongens hode.\n\n11 Og nå var Omer en venn av Akish, derfor, da Jared hadde sendt bud på Akish, danset Jareds datter for ham og var ham til så stort behag at han ønsket å få henne til hustru. Og det skjedde at han sa til Jared: Gi meg henne til hustru.\n\n12 Og Jared sa til ham: Jeg vil gi henne til deg hvis du vil bringe meg min fars, kongens hode.\n\n13 Og det skjedde at Akish samlet alle sine slektninger i Jareds hus og sa til dem: Vil dere sverge for meg at dere vil være meg trofast i det jeg ønsker av dere?\n\n14 Og det skjedde at de alle sverget for ham ved himmelens Gud og også ved himlene og også ved jorden og ved sine hoder at den som nektet å gi den hjelp Akish ønsket, skulle miste sitt hode. Og den som røpet noe av det Akish hadde fortalt dem, skulle miste livet.\n\n15 Og det skjedde at slik ble de enige med Akish. Og Akish lot dem gjenta de eder som var gitt av dem som levde i fordums tid og som også traktet etter makt, og de hadde blitt overlevert helt fra Kain, som var en morder fra begynnelsen av.\n\n16 Og de ble bevart ved djevelens makt, så disse edene kunne gis til folket for å holde dem i mørke og hjelpe dem som traktet etter makt, til å få makt og til å myrde og til å plyndre og til å lyve og til å begå allslags ugudelighet og horeri.\n\n17 Og det var Jareds datter som la det i hans hjerte at han skulle lete frem disse ting fra fordums tid. Og Jared la det i Akish’ hjerte. Derfor ga Akish det til sine slektninger og venner, og med fagre løfter ledet han dem på avveie så de gjorde hva som helst han ønsket.\n\n18 Og det skjedde at de dannet et hemmelig forbund akkurat som de i fordums tid hadde gjort, og dette forbund er mer avskyelig og ugudelig enn noe annet i Guds øyne.\n\n19 For Herren virker ikke gjennom hemmelige forbund, heller ikke vil han at mennesket skal utgyte blod, men har på alle måter forbudt det fra menneskets begynnelse.\n\n20 Og nå skriver ikke jeg, Moroni, noe om deres eder og forbund, for det er blitt kunngjort for meg at de finnes blant alle folk, og de finnes også blant lamanittene.\n\n21 Og de har forårsaket at dette folk som jeg nå taler om, er blitt utryddet, og Nephis folk er også blitt utryddet.\n\n22 Og enhver nasjon som understøtter slike hemmelige forbund, for å oppnå makt og vinning, til de er utbredt over hele nasjonen, se, de skal bli utryddet, for Herren vil ikke tillate at hans helliges blod som skal bli utgytt av dem, alltid skal rope til ham fra jorden om hevn over dem, og likevel hevner han dem ikke.\n\n23 Derfor, dere hedningefolk, har Gud en vis hensikt med å gjøre disse ting kjent for dere, så dere derved kan omvende dere fra deres synder og ikke tillate at disse morderiske forbund, som er bygget opp for å oppnå makt og vinning, skal få kontroll over dere, og dette verk – ja, dette ødeleggelsens verk – komme over dere, for rettferdighetens sverd fra den evige Gud skal falle på dere og omstyrte og utrydde dere hvis dere tillater at disse ting finner sted.\n\n24 Derfor befaler Herren dere når dere skal se disse ting komme blant dere, at dere skal våkne til erkjennelse av deres fryktelige tilstand på grunn av dette hemmelige forbund som skal være blant dere. Og ve over det på grunn av blodet fra dem som er blitt slått ihjel, for de roper fra støvet om å sende hevn over det – og også over dem som bygget det opp.\n\n25 For det skal skje at enhver som bygger det opp, forsøker å omstyrte friheten i alle land, nasjoner og riker, og det fører til at alle folk blir ødelagt, for det er bygget opp av djevelen, som er alle løgners far og er den samme løgner som dåret våre første foreldre, ja, den samme løgner som har fått mennesket til å begå mord fra begynnelsen av, som har forherdet menneskenes hjerter så de har myrdet profetene og stenet dem og utstøtt dem fra begynnelsen av.\n\n26 Derfor er jeg, Moroni, blitt befalt å skrive disse ting så ondskap kan bli avskaffet og så den tid kan komme da Satan ikke vil ha noen makt over menneskenes barns hjerter, men at de kan påvirkes til stadig å gjøre godt, så de kan komme til all rettferdighets kilde og bli frelst.\n\n", "ether 9": "[center][font_size=26]Kapittel 9[/font_size][/center]\n\n[i]Riket går fra den ene til den andre ved slektskapsforhold, renkespill og mord – Emer så Rettferdighetens Sønn – Mange profeter roper omvendelse – En hungersnød og giftige slanger plager folket.[/i]\n\n1 Og nå fortsetter jeg, Moroni, min opptegnelse. Derfor skjedde det at på grunn av Akish og hans venners hemmelige forbund, omstyrtet de Omers rike.\n\n2 Likevel var Herren barmhjertig mot Omer og også mot hans sønner og mot hans døtre som ikke søkte å ødelegge ham.\n\n3 Og Herren varslet Omer i en drøm at han skulle dra ut av landet. Derfor dro Omer ut av landet med sin familie og reiste i mange dager og kom til høyden Shim og dro forbi og kom til det sted hvor nephittene ble utryddet. Og derfra dro han videre østover og kom til et sted som ble kalt Ablom ute ved havet. Og der slo han opp teltet sitt, og det gjorde også hans sønner og hans døtre og hele hans hus unntatt Jared og hans familie.\n\n4 Og det skjedde at Jared ble salvet til konge over folket av dem som var ugudelige, og han ga Akish sin datter til hustru.\n\n5 Og det skjedde at Akish sto sin svigerfar etter livet. Og han henvendte seg til dem som hadde sverget og avlagt eden fra dem i fordums tid, og de hugget hodet av hans svigerfar mens han satt på sin trone og talte med sitt folk.\n\n6 For så stor hadde utbredelsen av dette ugudelige og hemmelige forbund vært at alle menneskenes hjerter var blitt fordervet. Derfor ble Jared myrdet på sin trone, og Akish regjerte i hans sted.\n\n7 Og det skjedde at Akish begynte å bli sjalu på sin sønn. Derfor satte han ham i fengsel og lot ham få lite eller ingen mat til han avgikk ved døden.\n\n8 Og broren til ham som avgikk ved døden (og hans navn var Nimrah), ble sint på sin far for det hans far hadde gjort mot hans bror.\n\n9 Og det skjedde at Nimrah samlet et lite antall menn og flyktet ut av landet og kom over til Omer og bodde hos ham.\n\n10 Og det skjedde at Akish ble far til flere sønner, og de vant menneskenes hjerter – selv om de hadde sverget for ham å gjøre all slags misgjerning ifølge hans ønske.\n\n11 Nå traktet Akish’ folk etter rikdom likesom Akish traktet etter makt. Derfor tilbød Akish’ sønner dem penger, og på den måten fikk de størstedelen av folket til å følge seg.\n\n12 Og en krig brøt ut mellom Akish’ sønner og Akish, og den varte i mange år, ja, inntil nesten alle mennesker i riket var drept – alle unntatt tredve sjeler og de som flyktet sammen med Omer og hans hus.\n\n13 Derfor fikk Omer sitt arveland tilbake.\n\n14 Og det skjedde at Omer begynte å bli gammel. Likevel ble han far til Emer i sin alderdom, og han salvet Emer til konge, og han regjerte i hans sted.\n\n15 Og etter at han hadde salvet Emer til konge, hadde han fred i landet i to år, og han døde etter å ha blitt overmåte gammel og hatt et liv fylt av sorg. Og det skjedde at Emer regjerte i hans sted og gikk i sin fars fotspor.\n\n16 Og Herren begynte igjen å ta forbannelsen bort fra landet. Og det gikk Emers hus overmåte vel i Emers regjeringstid, og i løpet av to og seksti år hadde de blitt så overmåte sterke at de ble overmåte rike –\n\n17 og hadde allslags frukt og korn og silke og fin lin og gull og sølv og kostelige ting.\n\n18 Og de hadde også allslags kveg, alle slags okser og kuer og sauer og svin og geiter og også mange andre slags dyr som var nyttige til føde for mennesker.\n\n19 Og de hadde også hester og esler, og det var elefanter og curelomer og cumomer, som alle var nyttige for mennesket, og særlig elefantene og curelomene og cumomene.\n\n20 Og slik utøste Herren sine velsignelser over dette landet som var utvalgt fremfor alle andre land, og han befalte at de som tok landet i besittelse, skulle ta det i besittelse til Herren, ellers ville de bli utryddet når de var modne i ugudelighet. For over slike sier Herren: Jeg vil utøse fylden av min vrede.\n\n21 Og Emer dømte rettferdig alle sine dager, og han ble far til mange sønner og døtre, og han ble far til Coriantum, og han salvet Coriantum til å regjere i sitt sted.\n\n22 Og etter at han hadde salvet Coriantum til å regjere i sitt sted, levde han i fire år, og han hadde fred i landet, ja, og han så til og med Rettferdighetens Sønn og frydet seg og jublet over hans dag. Og han døde i fred.\n\n23 Og det skjedde at Coriantum vandret i sin fars fotspor og bygget mange store byer og gjorde det som var godt for folket alle sine dager. Og det skjedde at han ikke fikk barn før han var overmåte gammel.\n\n24 Og det skjedde at hans hustru døde et hundre og to år gammel. Og det skjedde at Coriantum i sin alderdom tok en ung pike til hustru og ble far til sønner og døtre. Derfor levde han til han var et hundre og to og førti år gammel.\n\n25 Og det skjedde at han ble far til Com, og Com regjerte i hans sted, og han regjerte i ni og førti år, og han ble far til Heth, og han ble også far til andre sønner og døtre.\n\n26 Og folket hadde igjen bredt seg ut over hele landet, og det begynte igjen å bli overmåte stor ugudelighet i landet, og Heth begynte igjen å følge de hemmelige planer fra fordums tid for å ta livet av sin far.\n\n27 Og det skjedde at han fjernet sin far fra tronen, for han drepte ham med hans eget sverd, og han regjerte i hans sted.\n\n28 Og det kom profeter i landet igjen og ropte omvendelse til dem – at de måtte berede Herrens vei – ellers skulle det komme en forbannelse over landet, ja, det skulle til og med bli en stor hungersnød som ville utrydde dem hvis de ikke omvendte seg.\n\n29 Men folket trodde ikke profetenes ord, men de kastet dem ut, og noen av dem kastet de i fangehull og lot dem omkomme. Og det skjedde at de gjorde alle disse ting ifølge kong Heths befaling.\n\n30 Og det skjedde at det begynte å bli stor nød i landet, og innbyggerne begynte å dø meget raskt på grunn av nøden, for det falt ikke regn på marken.\n\n31 Og det kom også giftige slanger i landet og forgiftet mange mennesker. Og det skjedde at deres hjorder begynte å flykte for de giftige slangene mot landet i syd som nephittene kalte Zarahemla.\n\n32 Og det skjedde at mange av dem omkom på veien. Likevel var det noen som flyktet inn i landet i syd.\n\n33 Og det skjedde at Herren ikke lot slangene forfølge dem mer, men han lot dem sperre veien så folket ikke kunne komme forbi, så den som forsøkte å komme forbi, ville falle for de giftige slangene.\n\n34 Og det skjedde at folket fulgte etter dyrene og fortærte åtslene av dem som falt langs veien, til de hadde fortært dem alle. Da folket forsto at de måtte omkomme, begynte de å omvende seg fra sin ugudelighet og anropte Herren.\n\n35 Og det skjedde at da de hadde ydmyket seg tilstrekkelig for Herren, lot han det falle regn på marken, og folket begynte å komme seg igjen, og det begynte å bli frukt i de nordlige land og i alle landene omkring. Og Herren viste dem sin makt ved å bevare dem fra hunger.\n\n", "ether 10": "[center][font_size=26]Kapittel 10[/font_size][/center]\n\n[i]Den ene kongen følger etter den andre – Noen av kongene er rettferdige, andre er ugudelige – Når rettferdigheten er fremherskende, blir folket velsignet av Herren og det går dem vel.[/i]\n\n1 Og det skjedde at Shez, som var en etterkommer av Heth – for Heth hadde omkommet av sult sammen med hele sitt hus unntatt Shez – derfor begynte Shez å bygge opp igjen et fallent folk.\n\n2 Og det skjedde at Shez husket at hans fedre hadde omkommet, og han bygget opp et rettferdig rike, for han husket hva Herren hadde gjort da han førte Jared og hans bror over dypet. Og han vandret på Herrens veier, og han ble far til sønner og døtre.\n\n3 Og hans eldste sønn, hvis navn var Shez, gjorde opprør mot ham. Men Shez ble slått ihjel av en røver på grunn av sine overmåte store rikdommer, og dette ga hans far fred igjen.\n\n4 Og det skjedde at hans far bygget mange byer i landet, og folket begynte igjen å bli utbredt over hele landet. Og Shez levde til han ble overmåte gammel, og han ble far til Riplakish. Og han døde, og Riplakish regjerte i hans sted.\n\n5 Og det skjedde at Riplakish ikke gjorde det som var riktig i Herrens øyne, for han hadde mange hustruer og medhustruer og la byrder som var tunge å bære på menneskenes skuldre, ja, han påla dem store skatter, og for skattene bygget han mange store bygninger.\n\n6 Og han lot oppføre en overmåte vakker trone til seg selv, og han bygget mange fengsler. Og alle som ikke ville betale skatt, kastet han i fengsel, og de som ikke greide å betale skatt, kastet han i fengsel, og han lot dem arbeide ustanselig for sitt underhold. Og de som nektet å arbeide, lot han drepe.\n\n7 Slik fikk han utført alt sitt fine arbeide, ja, til og med sitt fine gull lot han lutre i fengslene, og alt slags fint håndverk lot han bli utført i fengselet. Og det skjedde at han plaget folket med sitt horeri og sine avskyeligheter.\n\n8 Og da han hadde regjert i to og førti år, gjorde folket opprør mot ham, og det brøt ut krig i landet igjen så Riplakish ble drept, og hans etterkommere ble drevet ut av landet.\n\n9 Og det skjedde etter at mange år var gått, at Morianton (som var en etterkommer av Riplakish) samlet en hærstyrke av landflyktige og dro ut og gikk til kamp mot folket. Og han fikk makt over mange byer, og krigen ble overmåte hård og varte i mange år. Og han fikk makt over hele landet og innsatte seg selv som konge over hele landet.\n\n10 Og etter at han hadde innsatt seg selv som konge, lettet han folkets byrder, og derved vant han yndest i folkets øyne, og de salvet ham til å være deres konge.\n\n11 Og han var rettferdig mot folket, men ikke mot seg selv på grunn av alt sitt horeri, derfor ble han utestengt fra Herrens nærhet.\n\n12 Og det skjedde at Morianton bygget mange byer, og folket ble overmåte rike i hans regjeringstid, både når det gjaldt bygninger og gull og sølv, og dyrking av korn, og oppaling av småfe og storfe, slike ting som hadde blitt gitt tilbake til dem.\n\n13 Og Morianton levde til han var overmåte gammel, og da ble han far til Kim, og Kim regjerte i sin fars sted. Og han regjerte i åtte år, og hans far døde. Og det skjedde at Kim ikke regjerte i rettferdighet, derfor ble han ikke begunstiget av Herren.\n\n14 Og hans bror gjorde opprør mot ham og førte ham derved i fangenskap. Og han forble i fangenskap hele sitt liv, og han ble far til sønner og døtre i fangenskapet, og han ble i sin alderdom far til Levi, og han døde.\n\n15 Og det skjedde at Levi etter sin fars død tjente i fangenskap i to og førti år. Og han gikk til krig mot landets konge og overtok derved riket selv.\n\n16 Og etter at han hadde overtatt riket selv, gjorde han det som var riktig i Herrens øyne, og det gikk folket vel i landet. Og han levde til han ble meget gammel og ble far til sønner og døtre, og han ble også far til Corom som han salvet til konge i sitt sted.\n\n17 Og det skjedde at Corom gjorde det som var godt i Herrens øyne alle sine dager, og han ble far til mange sønner og døtre. Og etter at han hadde sett mange dager, gikk han bort slik alt på jorden gjør, og Kish regjerte i hans sted.\n\n18 Og det skjedde at Kish også gikk bort, og Lib regjerte i hans sted.\n\n19 Og det skjedde at Lib også gjorde det som var godt i Herrens øyne, og i Libs dager ble de giftige slangene utryddet. Derfor dro de til landet i syd for å gå på jakt etter mat til landets folk, for landet var fullt av skogens dyr, og Lib selv ble også en stor jeger.\n\n20 Og de bygget en stor by ved den smale landtungen, på det sted hvor havet deler landet.\n\n21 Og de lot landet i syd være en villmark for å kunne jakte på vilt. Og hele landet i nord var tett befolket.\n\n22 Og de var overmåte flittige, og de kjøpte og solgte og handlet med hverandre så de kunne skaffe seg inntekter.\n\n23 Og de arbeidet med allslags malm, og de utvant gull og sølv og jern og messing og alle slags metaller, og de gravde den ut av jorden. Derfor kastet de opp store jordhauger for å finne malm til gull og til sølv og til jern og til kobber, og de utførte allslags fint arbeide.\n\n24 Og de hadde silke og finvevet lin, og de laget alle slags stoffer så de kunne skjule sin nakenhet.\n\n25 Og de laget alle slags redskaper til å dyrke jorden med, både til å pløye og til å så, til å høste og til å hakke og også til å treske med.\n\n26 Og de laget alle slags redskaper som de brukte når de arbeidet med sine dyr.\n\n27 Og de laget alle slags krigsvåpen, og de utførte allslags arbeide som håndverksmessig var særdeles fint.\n\n28 Og intet folk kunne være mer velsignet og mer begunstiget av Herren enn de var, og de var i et land som var utvalgt fremfor alle andre land, for Herren hadde uttalt det.\n\n29 Og det skjedde at Lib levde i mange år og ble far til sønner og døtre, og han ble også far til Hearthom.\n\n30 Og det skjedde at Hearthom regjerte i sin fars sted. Og da Hearthom hadde regjert i fire og tyve år, se, da ble riket tatt fra ham, og han tjente mange år i fangenskap, ja, hele resten av sitt liv.\n\n31 Og han ble far til Heth, og Heth levde i fangenskap alle sine dager. Og Heth ble far til Aaron, og Aaron levde i fangenskap alle sine dager, og han ble far til Amnigaddah. Og Amnigaddah levde også i fangenskap hele sitt liv, og han ble far til Coriantum. Og Coriantum levde i fangenskap hele sitt liv, og han ble far til Com.\n\n32 Og det skjedde at Com fikk halve riket til å følge seg. Og han regjerte over halve riket i to og førti år, og han gikk til kamp mot kongen, Amgid. Og de kjempet i mange år, og i løpet av denne tiden fikk Com makt over Amgid og fikk makt over resten av riket.\n\n33 Og i Coms dager begynte det å komme røvere i landet. Og de tok i bruk de gamle planer og avla eder på samme måte som dem i fordums tid, og forsøkte igjen å ødelegge riket.\n\n34 Nå kjempet Com hardt mot dem, likevel greide han ikke å få makt over dem.\n\n", "ether 11": "[center][font_size=26]Kapittel 11[/font_size][/center]\n\n[i]Kriger, splid og ugudelighet dominerer jaredittenes liv – Profeter forutsier at jaredittene vil bli fullstendig utryddet hvis de ikke omvender seg – Folket forkaster profetenes ord.[/i]\n\n1 Og i Coms dager kom det også mange profeter og profeterte at dette store folk ville bli utryddet hvis de ikke omvendte seg og vendte seg til Herren og sluttet med sine mord og sin ugudelighet.\n\n2 Og det skjedde at profetene ble forkastet av folket, og de flyktet til Com for å få beskyttelse, for folket forsøkte å drepe dem.\n\n3 Og de profeterte om mange ting for Com, og han ble velsignet resten av sitt liv.\n\n4 Og han levde til han ble meget gammel og ble far til Shiblom, og Shiblom regjerte i hans sted. Og Shibloms bror gjorde opprør mot ham, og en overmåte stor krig brøt ut i hele landet.\n\n5 Og det skjedde at Shibloms bror sørget for at alle profeter som profeterte om folkets utryddelse, skulle bli tatt av dage.\n\n6 Og det var stor jammer i hele landet, for de hadde vitnet om at en stor forbannelse skulle komme over landet, og også over folket, og at en stor utryddelse skulle finne sted blant dem, en utryddelse hvis make aldri før hadde funnet sted på jordens overflate, og deres ben skulle bli som jordhauger i landet hvis de ikke ville omvende seg fra sin ugudelighet.\n\n7 Og på grunn av sine ugudelige forbund lyttet de ikke til Herrens røst, derfor brøt det ut kriger og stridigheter i hele landet, og det kom også stor hungersnød og pest, så en stor utryddelse fant sted, en utryddelse hvis make aldri før var sett på jordens overflate. Og alt dette skjedde i Shibloms dager.\n\n8 Og folket begynte å omvende seg fra sine synder, og i den grad de gjorde det, viste Herren dem barmhjertighet.\n\n9 Og det skjedde at Shiblom ble drept, og Seth ble ført i fangenskap og levde i fangenskap alle sine dager.\n\n10 Og det skjedde at hans sønn, Aha, overtok riket, og han regjerte over folket alle sine dager. Og han begikk alle slags synder i sin tid, og han var derved årsak til stor blodsutgytelse. Og hans dager var få.\n\n11 Og Ethem, som var en etterkommer av Aha, overtok riket, og han gjorde også det som var ugudelig i sine dager.\n\n12 Og det skjedde at i Ethems dager kom det mange profeter og profeterte til folket igjen, ja, de profeterte at Herren ville utrydde dem fullstendig fra jordens overflate hvis de ikke omvendte seg fra sine synder.\n\n13 Og det skjedde at folket forherdet sine hjerter og ville ikke lytte til deres ord, og profetene sørget og trakk seg tilbake fra folket.\n\n14 Og det skjedde at Ethem avsa dom i ugudelighet alle sine dager, og han ble far til Moron. Og det skjedde at Moron regjerte i hans sted, og Moron gjorde det som var ugudelig i Herrens øyne.\n\n15 Og det skjedde at det ble opprør blant folket på grunn av det hemmelige forbund som var bygget opp for å få makt og oppnå vinning. Og en meget ugudelig mann sto frem iblant dem, han gikk til kamp mot Moron hvor han erobret halve riket, og han beholdt halvparten av riket i mange år.\n\n16 Og det skjedde at Moron styrtet ham og overtok riket igjen.\n\n17 Og det skjedde at en annen mektig mann sto frem, og han var en etterkommer av Jareds bror.\n\n18 Og det skjedde at han styrtet Moron og overtok riket, derfor levde Moron i fangenskap resten av sitt liv, og han ble far til Coriantor.\n\n19 Og det skjedde at Coriantor levde i fangenskap hele sitt liv.\n\n20 Og i Coriantors dager kom det også mange profeter og profeterte om store og vidunderlig ting og ropte omvendelse til folket og sa at hvis de ikke omvendte seg, ville Gud Herren straffe dem til de ble fullstendig utryddet,\n\n21 og at Gud Herren ville sende eller oppreise et annet folk som skulle ta landet i besittelse ved hans makt på samme måte som han hadde ført deres fedre dit.\n\n22 Og de forkastet alle profetenes ord på grunn av sitt hemmelige forbund og sine ugudelige avskyeligheter.\n\n23 Og det skjedde at Coriantor ble far til Ether, og han døde etter å ha levd i fangenskap alle sine dager.\n\n", "ether 12": "[center][font_size=26]Kapittel 12[/font_size][/center]\n\n[i]Profeten Ether formaner folket til å tro på Gud – Moroni forteller hvilke undere og mirakler som utføres ved tro – Tro gjorde det mulig for Jareds bror å se Kristus – Herren gir menneskene svakhet så de kan være ydmyke – Ved tro flyttet Jareds bror fjellet Zerin – Tro, håp og kjærlighet er avgjørende for å bli frelst – Moroni så Jesus ansikt til ansikt.[/i]\n\n1 Og det skjedde at Ether levde i Coriantumrs dager, og Coriantumr var konge over hele landet.\n\n2 Og Ether var en Herrens profet, og han sto frem i Coriantumrs dager og begynte å profetere til folket, for han kunne ikke holdes tilbake på grunn av Herrens Ånd som var i ham.\n\n3 For han ropte fra morgenen og helt til solen gikk ned og formante folket til å tro på Gud og omvende seg for at de ikke skulle bli utryddet, og han sa til dem at ved tro blir alle ting oppfylt.\n\n4 Derfor kan den som tror på Gud, ha et sikkert håp om en bedre verden, ja, også om en plass ved Guds høyre hånd. Og dette håp kommer ved tro og er et anker for menneskenes sjeler som vil gjøre dem sikre og standhaftige – alltid rike på gode gjerninger – og lede dem til å forherlige Gud.\n\n5 Og det skjedde at Ether profeterte store og forunderlige ting til folket som de ikke trodde fordi de ikke så dem.\n\n6 Og nå vil jeg, Moroni, tale noe om disse ting, jeg vil vise verden at tro er det som håpes, men ikke sees. Derfor, protester ikke fordi dere ikke ser, for dere får ikke noe vitnesbyrd før deres tro er prøvd.\n\n7 For det var ved tro at Kristus viste seg for våre fedre etter at han hadde stått opp fra de døde, og han viste seg ikke for dem før etter at de hadde tro på ham. Derfor måtte nødvendigvis noen ha tro på ham, for han viste seg ikke for verden.\n\n8 Men på grunn av menneskenes tro har han vist seg for verden og forherliget Faderens navn og beredt en vei så andre derved kunne få del i den himmelske gave, så de kunne håpe på de ting som de ikke har sett.\n\n9 Derfor kan dere også ha håp og få del i gaven hvis dere bare vil ha tro.\n\n10 Se, det var ved tro at de som levde i fordums tid, ble kalt etter Guds hellige orden.\n\n11 Derfor, ved tro ble Moseloven gitt, men ved å gi sin Sønn som gave har Gud beredt en enda bedre vei, og det er ved tro at den er blitt oppfylt.\n\n12 For hvis det ikke finnes tro blant menneskenes barn, kan ikke Gud utføre noe mirakel blant dem. Derfor viste han seg først etter at de hadde vist sin tro.\n\n13 Se, det var Almas og Amuleks tro som fikk fengselet til å rase sammen.\n\n14 Se, det var Nephis og Lehis tro som frembragte en forandring hos lamanittene, så de ble døpt med ild og med Den hellige ånd.\n\n15 Se, det var Ammons og hans brødres tro som frembragte et så stort mirakel blant lamanittene.\n\n16 Ja, alle som utførte mirakler, utførte dem ved tro – de som levde før Kristus, og også de som levde etter ham.\n\n17 Og det var ved tro at de tre disiplene fikk det løfte at de ikke skulle smake døden, og de fikk løftet først etter at de hadde vist sin tro.\n\n18 Og aldri har noen på noe tidspunkt utført mirakler uten først å ha tro, derfor hadde de først tro på Guds Sønn.\n\n19 Og det var mange som hadde så overmåte sterk tro, også før Kristus kom, og de kunne ikke holdes utenfor sløret, men så virkelig med sine øyne de ting som de hadde skuet med troens øyne, og de var glade.\n\n20 Og se, vi har sett i denne opptegnelsen at en av disse var Jareds bror, for så stor var hans tro på Gud at da Gud rakte frem sin finger, kunne han ikke skjule den for Jareds brors øyne fordi han hadde gitt ham sitt ord – et ord han hadde fått ved tro.\n\n21 Og etter at Jareds bror hadde sett Herrens finger på grunn av det løfte som Jareds bror hadde fått ved tro, kunne ikke Herren holde noe skjult for hans øyne. Derfor viste han ham alle ting, for han kunne ikke lenger holdes utenfor sløret.\n\n22 Og det er ved tro at mine fedre har fått det løfte at disse ting skulle komme til deres brødre gjennom hedningefolkene. Derfor har Herren, ja, Jesus Kristus, gitt meg befalinger.\n\n23 Og jeg sa til ham: Herre, hedningefolkene vil gjøre narr av disse ting fordi vi er ukyndige i å skrive, for, Herre, ved tro har du latt oss bli dyktige i ord, men du har ikke latt oss bli dyktige til å skrive, for du har gitt hele dette folk evne til å tale mye på grunn av Den hellige ånd som du har gitt dem.\n\n24 Og du har bare gitt oss evne til å skrive litt på grunn av våre henders klossethet. Se, du har ikke gjort oss så dyktige til å skrive som Jareds bror, for du lot det han skrev, bli mektig slik du selv er, så det overveldet menneskene som leste det.\n\n25 Du har også gjort våre ord mektige og store, ja, så vi ikke kan skrive dem. Derfor innser vi at vi er svake når vi skriver og snubler når vi setter ordene sammen. Og jeg er redd for at hedningefolkene vil gjøre narr av våre ord.\n\n26 Og da jeg hadde sagt dette, talte Herren til meg og sa: Dårer spotter, men de skal sørge, og min nåde er tilstrekkelig for de saktmodige så de ikke skal utnytte deres svakhet.\n\n27 Og hvis menneskene kommer til meg, vil jeg vise dem deres svakhet. Jeg gir menneskene svakhet så de kan være ydmyke, og min nåde er tilstrekkelig for alle mennesker som ydmyker seg for meg, for hvis de ydmyker seg for meg og har tro på meg, da vil jeg la det svake bli til styrke for dem.\n\n28 Se, jeg vil vise hedningefolkene deres svakhet, og jeg vil vise dem at tro, håp og kjærlighet fører dem til meg – all rettferdighets kilde.\n\n29 Og da jeg, Moroni, hadde hørt disse ord, ble jeg trøstet og sa: O Herre, din rettferdige vilje skje, for jeg vet at du virker blant menneskenes barn i overensstemmelse med deres tro.\n\n30 For Jareds bror sa til fjellet Zerin: Flytt deg, og det flyttet seg. Og hvis han ikke hadde hatt tro, ville det ikke ha flyttet seg. Derfor handler du etter at menneskene har fått tro.\n\n31 På denne måten åpenbarte du deg for dine disipler, for etter at de hadde fått tro og talte i ditt navn, viste du deg for dem med stor kraft.\n\n32 Og jeg husker også at du har sagt at du har beredt et sted for mennesket, ja, blant din Faders boliger, som menneskene kan ha et herligere håp om. Derfor må menneskene håpe, ellers kan de ikke få en arv på det sted som du har beredt.\n\n33 Og videre husker jeg at du har sagt at du har elsket verden så du kunne sette ditt liv til for verden, så du kunne ta det igjen for å berede et sted for menneskenes barn.\n\n34 Og jeg vet at denne omsorg du har hatt for menneskenes barn, er kjærlighet. Derfor, hvis menneskene ikke har kjærlighet, kan de ikke arve det sted som du har beredt i din Faders boliger.\n\n35 Derfor vet jeg av dette som du har sagt, at hvis hedningefolkene ikke har kjærlighet på grunn av vår svakhet, da vil du prøve dem og ta bort deres talent, ja, det som de har mottatt, og gi det til dem som allerede har i overflod.\n\n36 Og det skjedde at jeg ba til Herren at han ville vise hedningefolkene nåde, så de kunne ha kjærlighet.\n\n37 Og det skjedde at Herren sa til meg: Hvis de ikke har kjærlighet, så angår det ikke deg. Du har vært trofast, derfor skal dine klær gjøres rene, og fordi du har sett din svakhet, skal du gjøres sterk og ta plass på det sted som jeg har beredt i min Faders boliger.\n\n38 Og nå sier jeg, Moroni, farvel til hedningefolkene – ja, også til mine brødre som jeg elsker – inntil vi skal møtes for Kristi domstol hvor alle mennesker skal vite at mine klær er uplettet av deres blod.\n\n39 Og da skal dere vite at jeg har sett Jesus, at han har talt med meg ansikt til ansikt, og at han klart og tydelig og i all ydmykhet fortalte meg, likesom en mann forteller en annen på mitt eget språk om disse ting.\n\n40 Og jeg har bare skrevet noen få ting, på grunn av min ukyndighet i å skrive.\n\n41 Og nå vil jeg råde dere til å søke denne Jesus som profetene og apostlene har skrevet om, så den nåde som er i Gud Faderen og også i Herren Jesus Kristus og i Den hellige ånd, som bærer vitnesbyrd om dem, kan være i dere og forbli hos dere for evig. Amen.\n\n", "ether 13": "[center][font_size=26]Kapittel 13[/font_size][/center]\n\n[i]Ether taler om et nytt Jerusalem som skal bygges i Amerika av Josefs ætt – Han profeterer, blir utstøtt, skriver jaredittenes historie og forutsier at jaredittene vil bli utryddet – Krig raser over hele landet.[/i]\n\n1 Og nå avslutter jeg, Moroni, min opptegnelse om hvordan det folk jeg har skrevet om, ble utryddet.\n\n2 For se, de forkastet alle Ethers ord, for han fortalte dem sannelig om alle ting fra menneskets begynnelse av, og at da vannet hadde gått tilbake fra dette land, ble det et utvalgt land fremfor alle andre land, et av Herren utvalgt land. Derfor vil Herren at alle mennesker som bor der skal tjene ham,\n\n3 og at det var stedet for det nye Jerusalem, som skulle komme ned fra himmelen, og Herrens hellige helligdom.\n\n4 Se, Ether så Kristi dager, og han talte om et nytt Jerusalem i dette land.\n\n5 Og han talte også om Israels hus og om Jerusalem som Lehi skulle komme fra – etter at den var blitt ødelagt, skulle den bygges opp igjen, en hellig by for Herren. Derfor kunne den ikke bli et nytt Jerusalem, for den hadde eksistert i fordums tid, men den skulle bygges opp igjen og bli en hellig by for Herren, og den skulle bygges for Israels hus –\n\n6 og at et nytt Jerusalem skulle bli bygget i dette land til levningen av Josefs ætt, og for disse ting tjener den som et bilde.\n\n7 For på samme måte som Josef førte sin far ned til landet Egypt, hvor han døde, førte Herren en levning av Josefs ætt ut av Jerusalems land så han kunne være barmhjertig mot Josefs ætt så de ikke skulle omkomme – likesom han var barmhjertig mot Josefs far så han ikke skulle omkomme.\n\n8 Derfor skal levningen av Josefs hus bygges opp i dette land, og det skal være deres arveland. Og de skal bygge en hellig by til Herren likesom Jerusalem i fordums tid, og de skal ikke mer forvirres før enden kommer da jorden skal forgå.\n\n9 Og det skal bli en ny himmel og en ny jord, og de skal være som de gamle, men de gamle er gått bort, og alle ting er blitt nye.\n\n10 Og så kommer det nye Jerusalem, og velsignet er de som bor i det, for det er de hvis klær er gjort hvite i Lammets blod. Og det er de som blir regnet blant levningen av Josefs ætt, som var av Israels hus.\n\n11 Og så kommer også det fordums Jerusalem, og velsignet er innbyggerne i det, for de har blitt tvettet i Lammets blod, og det er de som ble adspredt og samlet inn fra jordens fire hjørner og fra landene i nord, og som deltar i oppfyllelsen av pakten som Gud inngikk med deres far, Abraham.\n\n12 Og når disse ting skjer, da går det skriftsted i oppfyllelse som sier at der er de som var først som skal bli sist, og der er de som var sist som skal bli først.\n\n13 Og jeg var nær ved å skrive mer, men det ble meg forbudt. Men store og vidunderlige var Ethers profetier, men de aktet ham for intet og kastet ham ut, og han skjulte seg i en fjellhule om dagen, og om natten gikk han ut og betraktet de ting som skulle skje med folket.\n\n14 Og mens han bodde i en fjellhule, skrev han resten av denne opptegnelsen, og om natten betraktet han de ødeleggelser som kom over folket.\n\n15 Og det skjedde at i det samme år som han ble kastet ut fra folket, brøt det ut en stor krig blant folket, for mange sto frem som var mektige menn og forsøkte å drepe Coriantumr ved sine hemmelige og ugudelige planer som er blitt omtalt.\n\n16 Og nå hadde Coriantumr selv studert alle krigskunster og all verdens list, derfor gikk han til kamp mot dem som forsøkte å drepe ham.\n\n17 Men han omvendte seg ikke, heller ikke hans skjønne sønner og døtre eller Cohors skjønne sønner og døtre, og heller ikke Corihors skjønne sønner og døtre – og kort sagt, var det ingen skjønne sønner og døtre i hele landet som omvendte seg fra sine synder.\n\n18 Derfor skjedde det i det første år som Ether bodde i fjellhulen, at mange mennesker ble drept ved sverdet av disse hemmelige forbund som kjempet mot Coriantumr så de kunne overta riket.\n\n19 Og det skjedde at Coriantumrs sønner kjempet meget og blødde meget.\n\n20 Og i det annet år kom Herrens ord til Ether og ba ham gå og profetere til Coriantumr at hvis han og hele hans hus ville omvende seg, ville Herren gi ham hans rike og spare folket.\n\n21 Ellers skulle de og hele hans hus – på ham selv nær – bli utryddet. Og han skulle bare leve for å se oppfyllelsen av de profetier som var blitt uttalt om et annet folk som skulle få landet til arveland. Og Coriantumr skulle bli begravet av dem, og hver eneste sjel – unntatt Coriantumr – skulle bli utryddet.\n\n22 Og det skjedde at Coriantumr ikke omvendte seg, og det gjorde heller ikke hans hus eller folket, og krigene opphørte ikke, og de forsøkte å drepe Ether, men han flyktet fra dem og skjulte seg igjen i fjellhulen.\n\n23 Og det skjedde at Shared sto frem. Og han kjempet også mot Coriantumr, og han seiret over ham, så han i det tredje år førte ham i fangenskap.\n\n24 Og i det fjerde år seiret Coriantumrs sønner over Shared og vant riket tilbake for sin far.\n\n25 Nå brøt det ut krig i hele landet, og hver mann med sin bande kjempet for det som han ønsket.\n\n26 Og det var røvere og allslags ugudelighet over hele landet.\n\n27 Og det skjedde at Coriantumr ble overmåte vred på Shared, og han gikk til kamp mot ham med sine hærstyrker, og de møttes i stor vrede i dalen Gilgal, og slaget ble overmåte hårdt.\n\n28 Og det skjedde at Shared kjempet mot ham i tre dager, og det skjedde at Coriantumr seiret over ham og forfulgte ham til han kom til Heshlons sletter.\n\n29 Og det skjedde at Shared kjempet mot ham igjen på slettene, og se, han seiret over Coriantumr og drev ham tilbake til dalen Gilgal igjen.\n\n30 Og igjen kjempet Coriantumr mot Shared i dalen Gilgal, hvor han seiret over Shared og drepte ham.\n\n31 Og Shared såret Coriantumr i låret så han ikke gikk i krig igjen på to år. Og i denne tiden ble blod utgytt av alle mennesker i hele landet, og det var ingen til å stanse dem.\n\n", "ether 14": "[center][font_size=26]Kapittel 14[/font_size][/center]\n\n[i]Folkets synd bringer en forbannelse over landet – Coriantumr fører krig mot Gilead, så mot Lib og så mot Shiz – Blod og blodbad over hele landet.[/i]\n\n1 Og nå begynte en stor forbannelse å komme over hele landet på grunn av folkets synder. Hvis en mann derfor la fra seg sitt verktøy eller sitt sverd på hyllen sin, eller på det sted hvor han oppbevarte det, se, neste dag kunne han ikke finne det, så stor var forbannelsen over landet.\n\n2 Derfor, hver mann holdt fast på det som var hans eget med sine egne hender, og ville hverken låne eller låne bort, og hver mann holdt i håndtaket på sitt sverd med sin høyre hånd for å forsvare sin eiendom og sitt eget, sine hustruers og sine barns liv.\n\n3 Og etter to års forløp og etter Shareds død, se, da kom Shareds bror, og han gikk til kamp mot Coriantumr. Men Coriantumr seiret over ham og forfulgte ham til villmarken Akish.\n\n4 Og det skjedde at Shareds bror kjempet mot ham i villmarken Akish, og slaget ble overmåte hardt, og mange tusen falt for sverdet.\n\n5 Og det skjedde at Coriantumr beleiret villmarken, og Shareds bror dro ut av villmarken om natten og slo ihjel en del av Coriantumrs soldater mens de var drukne.\n\n6 Og han kom til landet Moron og satte seg på Coriantumrs trone.\n\n7 Og det skjedde at Coriantumr oppholdt seg med sin hærstyrke i villmarken i to år. Og i løpet av denne tiden mottok hans hærstyrke store forsterkninger.\n\n8 Nå fikk også Shareds bror, hvis navn var Gilead, store forsterkninger til sin hærstyrke på grunn av hemmelige forbund.\n\n9 Og det skjedde at hans høyprest myrdet ham mens han satt på sin trone.\n\n10 Og det skjedde at en som tilhørte de hemmelige forbund, myrdet ham i et hemmelig pass og overtok riket selv. Og hans navn var Lib, og Lib var en mann som var stor av vekst, større enn noen annen mann blant hele folket.\n\n11 Og det skjedde at i Libs første år kom Coriantumr opp til landet Moron og gikk til kamp mot Lib.\n\n12 Og det skjedde at han kjempet mot Lib, og Lib hugget ham i armen så han ble såret. Likevel fortsatte Coriantumrs hærstyrke å angripe Lib, så han flyktet ut mot havet.\n\n13 Og det skjedde at Coriantumr forfulgte ham, og Lib kjempet mot ham på stranden.\n\n14 Og det skjedde at Lib seiret over Coriantumrs hærstyrke, så de flyktet tilbake til villmarken Akish.\n\n15 Og det skjedde at Lib forfulgte ham til han kom til Agosh-slettene. Og da han flyktet for Lib, tok Coriantumr med seg alt folket til den del av landet han flyktet til.\n\n16 Og da han kom til Agosh-slettene, kjempet han mot Lib, og han slo ham til han døde. Men Libs bror angrep Coriantumr i hans sted, og slaget ble overmåte hårdt, så Coriantumr igjen flyktet for Libs brors hærstyrke.\n\n17 Nå het Libs bror Shiz. Og det skjedde at Shiz forfulgte Coriantumr, og han ødela mange byer, og han drepte både kvinner og barn, og han brente byene.\n\n18 Og en frykt for Shiz bredte seg over hele landet. Ja, et rop hørtes over landet: Hvem kan stå seg mot Shiz’s hærstyrke? Se, han jevner alt med jorden!\n\n19 Og det skjedde at folket begynte å flokke seg sammen i hærstyrker over hele landet.\n\n20 Og de delte seg, og en del av dem flyktet til Shiz’s hærstyrke, og en del av dem flyktet til Coriantumrs hærstyrke.\n\n21 Og så stor og langvarig hadde krigen vært, og så lenge hadde blodsutgytelsen og blodbadet vart, at hele landet var dekket av de dødes legemer.\n\n22 Og så raskt og hurtig foregikk krigen at det ikke var noen igjen til å begrave de døde, men de gikk fra blodbad til blodbad og etterlot seg både menns, kvinners og barns legemer strødd omkring i landet til føde for mark.\n\n23 Og stanken av dem spredte seg over landet, ja, over hele landet, derfor ble folket plaget av denne stanken både dag og natt.\n\n24 Likevel sluttet ikke Shiz å forfølge Coriantumr, for han hadde sverget å hevne seg på Coriantumr fordi han hadde drept hans bror, og på Herrens ord som var gitt til Ether om at Coriantumr ikke skulle falle for sverdet.\n\n25 Og således ser vi at Herren hjemsøkte dem med sin fulle vrede, og deres ugudelighet og avskyeligheter hadde beredt en vei for deres evige fortapelse.\n\n26 Og det skjedde at Shiz forfulgte Coriantumr østover – helt ut til havet, og der kjempet han mot Shiz i tre dager.\n\n27 Og så forferdelig var ødeleggelsene blant Shiz’s hærstyrker at folket begynte å bli redde og begynte å flykte for Coriantumrs hærstyrker. Og de flyktet til landet Corihor, og alle innbyggere som ikke ville slutte seg til dem, ble utryddet.\n\n28 Og de slo opp teltene sine i dalen Corihor, og Coriantumr slo opp teltene sine i dalen Shurr. Nå lå dalen Shurr like ved høyden Comnor, derfor samlet Coriantumr sine hærstyrker på høyden Comnor og blåste i basun mot Shiz og hans hærstyrker for å utfordre dem til kamp.\n\n29 Og det skjedde at de kom, men ble drevet tilbake, og de kom for annen gang, og de ble drevet tilbake igjen for annen gang. Og det skjedde at de kom for tredje gang, og slaget ble overmåte hårdt.\n\n30 Og det skjedde at Shiz slo Coriantumr og ga ham mange dype sår. Og etter å ha mistet mye blod besvimte Coriantumr og ble båret bort som om han var død.\n\n31 Nå var tapet av menn, kvinner og barn på begge sider så stort at Shiz befalte sitt folk at de ikke skulle forfølge Coriantumrs hærstyrker, derfor vendte de tilbake til sin leir.\n\n", "ether 15": "[center][font_size=26]Kapittel 15[/font_size][/center]\n\n[i]Millioner av jareditter blir drept i kamp – Shiz og Coriantumr samler hele folket til en kamp på liv og død – Herrens Ånd slutter å streve med dem – Jaredittenes nasjon blir fullstendig utryddet – Bare Coriantumr blir igjen.[/i]\n\n1 Og det skjedde at da Coriantumr var helbredet av sine sår, begynte han å huske de ord som Ether hadde sagt til ham.\n\n2 Han forsto at nærmere to millioner av hans folk allerede var drept ved sverd, og han begynte å sørge i sitt hjerte. Ja, to millioner sterke menn var blitt drept, og også deres hustruer og deres barn.\n\n3 Han begynte å omvende seg fra det onde han hadde gjort, han begynte å huske de ord som hadde blitt uttalt ved alle profetenes munn, og han forsto at de hittil var oppfylt til minste detalj. Og hans sjel sørget, og han nektet å la seg trøste.\n\n4 Og det skjedde at han skrev et brev til Shiz og ba ham spare folket, og han ville oppgi riket for å redde folkets liv.\n\n5 Og det skjedde at da Shiz hadde mottatt hans brev, skrev han et brev til Coriantumr – at hvis han selv ville overgi seg, så han kunne drepe ham med hans eget sverd, ville han spare folkets liv.\n\n6 Og det skjedde at folket ikke omvendte seg fra sine synder, og Coriantumrs folk ble oppegget til vrede mot Shiz’ folk, og Shiz’ folk ble oppegget til vrede mot Coriantumrs folk. Derfor gikk Shiz’ folk til krig mot Coriantumrs folk.\n\n7 Og da Coriantumr forsto at han var nær ved å falle, flyktet han igjen for Shiz og hans folk.\n\n8 Og det skjedde at han kom til vannet Ripliancum, som oversatt betyr stort eller som overgår alle. Derfor, da de kom til dette vannet, slo de opp sine telt, og Shiz slo opp teltene nær ved dem, og derfor gikk de neste dag til kamp.\n\n9 Og det skjedde at de kjempet et overmåte hårdt slag hvor Coriantumr ble såret igjen, og han besvimte på grunn av blodtapet.\n\n10 Og det skjedde at Coriantumrs hærstyrker fortsatte å angripe Shiz og hans hærstyrker så de seiret over dem og fikk dem til å flykte, og de flyktet sydover og slo opp sine telt på et sted som ble kalt Ogath.\n\n11 Og det skjedde at Coriantumrs hærstyrke slo opp teltene sine ved høyden Ramah, og det var den samme høyden hvor min far, Mormon, skjulte de hellige opptegnelsene til Herren.\n\n12 Og det skjedde at de samlet alt folket i hele landet, alle som ikke var drept – unntatt Ether.\n\n13 Og det skjedde at Ether så alt som folket foretok seg, og han så at det folk som var på Coriantumrs side, ble samlet i Coriantumrs hærstyrke, og det folk som var på Shiz’ side, ble samlet i Shiz’ hærstyrke.\n\n14 Derfor, i et tidsrom av fire år samlet de folket, så de kunne få tak i alle som var i landet, så de kunne få alle forsterkninger som det var mulig for dem å få.\n\n15 Og det skjedde at da de alle var samlet, hver i den hærstyrke som de ønsket, med sine hustruer og sine barn – både menn, kvinner og barn var væpnet med krigsvåpen og hadde skjold og brystskjold og hjelmer og var kledd som krigere – marsjerte de mot hverandre til kamp, og de kjempet hele dagen, og ingen seiret.\n\n16 Og det skjedde at da det ble kveld, var de trette og trakk seg tilbake hver til sin leir. Og etter at de hadde trukket seg tilbake til sine leirer, begynte de å hyle og jamre seg over tapet av sitt folks drepte – og så høyt ropte, hylte og jamret de seg at det skar gjennom luften.\n\n17 Og det skjedde at neste dag gikk de til kamp igjen, og stor og forferdelig var den dagen. Likevel var det ingen som seiret, og da det igjen ble kveld, skar deres rop og deres hyl og deres jammer gjennom luften over tapet av de drepte av deres folk.\n\n18 Og det skjedde at Coriantumr igjen skrev et brev til Shiz med ønske om at han ikke skulle angripe dem mer, men at han skulle ta riket og spare folkets liv.\n\n19 Men se, Herrens Ånd hadde sluttet å streve med dem, og Satan hadde full makt over folkets hjerter, for de var overlatt til sine hårde hjerter og sine forblindede sinn så de kunne bli drept, derfor gikk de til kamp igjen.\n\n20 Og det skjedde at de kjempet hele dagen, og da natten kom, sov de på sine sverd.\n\n21 Og neste dag kjempet de helt til natten kom.\n\n22 Og da natten kom, var de beruset av vrede likesom en mann er beruset av vin, og de sov igjen på sine sverd.\n\n23 Og neste dag kjempet de igjen, og da natten kom, hadde alle unntatt to og femti av Coriantumrs folk og ni og seksti av Shiz’ folk falt for sverdet.\n\n24 Og det skjedde at de sov på sine sverd den natten, og neste dag kjempet de igjen, og de kjempet av all makt med sine sverd og med sine skjold hele den dagen.\n\n25 Og da natten kom, var det to og tredve av Shiz’ folk og syv og tyve av Coriantumrs folk.\n\n26 Og det skjedde at de spiste og sov og forberedte seg på å dø neste dag. Og de var store og sterke menn hva menneskelig styrke angår.\n\n27 Og det skjedde at de kjempet i tre timer, og de besvimte av blodtapet.\n\n28 Og det skjedde at da Coriantumrs menn hadde samlet så mye styrke at de kunne gå, var de nær ved å flykte for å redde livet, men se, Shiz reiste seg, og hans menn også, og han sverget i sin vrede at han ville drepe Coriantumr eller selv bli drept ved sverdet.\n\n29 Derfor forfulgte han dem, og neste dag innhentet han dem, og de kjempet igjen med sverdet. Og det skjedde at da de alle hadde falt for sverdet unntatt Coriantumr og Shiz, hadde Shiz besvimt av blodtapet.\n\n30 Og det skjedde at da Coriantumr hadde lent seg på sitt sverd så han hvilte seg litt, hugget han hodet av Shiz.\n\n31 Og det skjedde at etter at han hadde hugget hodet av Shiz, reiste Shiz seg opp på sine hender og falt ned igjen, og etter at han hadde anstrengt seg for å få luft, døde han.\n\n32 Og det skjedde at Coriantumr falt til jorden og ble liggende som om han var livløs.\n\n33 Og Herren talte til Ether og sa til ham: Gå avsted! Og han gikk og så at alle Herrens ord var blitt oppfylt, og han avsluttet sin opptegnelse (men jeg har ikke engang skrevet en hundredel av den), og han skjulte den på en slik måte at Limhis folk fant den.\n\n34 De siste ord Ether skrev, er disse: Om Herren vil jeg skal forvandles eller at jeg skal underkaste meg Herrens vilje i kjødet, er uten betydning når jeg bare blir frelst i Guds rike. Amen.\n\n", "moro 1": "[center][font_size=26]Moronis bok[/font_size][/center]\n\n[center][font_size=26]Kapittel 1[/font_size][/center]\n\n[i]Moroni skriver til gavn for lamanittene – De nephitter som ikke vil fornekte Kristus, blir tatt av dage. Ca. 401–421 e.Kr.[/i]\n\n1 Etter at jeg, Moroni, hadde avsluttet forkortelsen av beretningen om Jareds folk, hadde jeg ikke tenkt å skrive mer, men jeg har ennå ikke omkommet, og jeg gir meg ikke til kjenne for lamanittene av frykt for at de skal drepe meg.\n\n2 For se, deres innbyrdes kriger er voldsomme, og på grunn av sitt hat dreper de alle nephitter som ikke vil fornekte Kristus.\n\n3 Og jeg, Moroni, vil ikke fornekte Kristus, derfor vandrer jeg omkring overalt hvor jeg er trygg for mitt eget liv.\n\n4 Derfor skriver jeg litt til, mot min hensikt, for jeg hadde ikke tenkt å skrive mer. Men jeg skriver litt til, så det kanskje en gang i fremtiden vil bli verdifullt for mine brødre, lamanittene, ifølge Herrens vilje.\n\n", "moro 2": "[center][font_size=26]Kapittel 2[/font_size][/center]\n\n[i]Jesus ga nephittenes tolv disipler myndighet til å meddele Den hellige ånds gave. Ca. 401–421 e.Kr.[/i]\n\n1 Kristi ord som han uttalte til sine disipler, de tolv som han hadde utvalgt, idet han la sine hender på dem –\n\n2 og han kalte dem ved navn og sa: Dere skal påkalle Faderen i mitt navn i mektig bønn, og etter at dere har gjort dette, skal dere ha myndighet til å gi Den hellige ånd til den dere legger hendene på. Og i mitt navn skal dere gi den, for slik gjør mine apostler.\n\n3 Disse ord talte Kristus til dem første gang han viste seg for dem, og folkemengden hørte det ikke. Men disiplene hørte det, og Den hellige ånd falt på alle dem de la hendene på.\n\n", "moro 3": "[center][font_size=26]Kapittel 3[/font_size][/center]\n\n[i]Eldster ordinerer prester og lærere ved håndspåleggelse. Ca. 401–421 e.Kr.[/i]\n\n1 Dette viser hvordan de disipler som ble kalt kirkens eldster, ordinerte prester og lærere –\n\n2 etter at de hadde bedt til Faderen i Kristi navn, la de sine hender på dem og sa:\n\n3 I Jesu Kristi navn ordinerer jeg deg til en prest (eller hvis han skulle være lærer, ordinerer jeg deg til en lærer) for å forkynne omvendelse og syndsforlatelse gjennom Jesus Kristus ved utholdenhet i troen på hans navn til enden. Amen.\n\n4 Og på denne måten ordinerte de prester og lærere ifølge Guds gaver og kall til menneskene, og de ordinerte dem ved Den hellige ånds kraft som var hos dem.\n\n", "moro 4": "[center][font_size=26]Kapittel 4[/font_size][/center]\n\n[i]Hvordan eldster og prester forretter nadverdens brød blir forklart. Ca. 401–421 e.Kr.[/i]\n\n1 Dette viser hvordan deres eldster og prester forrettet Kristi kjød og blod for kirken. Og de forrettet det ifølge Kristi befalinger, derfor vet vi at fremgangsmåten er riktig, og eldsten eller presten forrettet.\n\n2 Og de knelte ned med menigheten og ba til Faderen i Kristi navn og sa:\n\n3 O Gud, du evige Fader, vi ber deg i din Sønns Jesu Kristi navn, å velsigne og hellige dette brød for alle de sjeler som nyter av det, så de kan ete til minne om din Sønns legeme og vitne for deg, O Gud, du evige Fader, at de er villige til å påta seg din Sønns navn og alltid minnes ham og holde hans bud som han har gitt dem, så hans Ånd alltid kan være hos dem. Amen.\n\n", "moro 5": "[center][font_size=26]Kapittel 5[/font_size][/center]\n\n[i]Hvordan nadverdens vin ble forrettet. Ca. 401–421 e.Kr.[/i]\n\n1 Dette viser hvordan vinen ble forrettet. Se, de tok begeret og sa:\n\n2 O Gud, du evige Fader, vi ber deg i din Sønns Jesu Kristi navn, å velsigne og hellige denne vin for alle de sjeler som drikker av den, så de kan gjøre det til minne om din Sønns blod som ble utgytt for dem, så de kan vitne for deg, O Gud, du evige Fader, at de alltid minnes ham, så hans Ånd kan være hos dem. Amen.\n\n", "moro 6": "[center][font_size=26]Kapittel 6[/font_size][/center]\n\n[i]De personer som omvender seg, blir døpt og innlemmes i fellesskapet – Kirkens medlemmer som omvender seg, blir tilgitt – Møter ledes ved Den hellige ånds kraft. Ca. 401–421 e.Kr.[/i]\n\n1 Og nå taler jeg om dåp. Se, eldster, prester og lærere ble døpt, og de ble ikke døpt uten at de bar frem frukter som viste at de var verdige til det.\n\n2 Heller ikke tok de imot noen til dåp uten at de kom frem med et sønderknust hjerte og en angrende ånd og vitnet for kirken at de virkelig omvendte seg fra alle sine synder.\n\n3 Og ingen ble mottatt til dåp uten at de påtok seg Kristi navn og var fast bestemt på å tjene ham til enden.\n\n4 Og etter at de var blitt mottatt til dåp og ble påvirket av og renset ved Den hellige ånds kraft, ble de regnet blant Kristi kirkes folk, og deres navn ble skrevet ned, så de kunne bli husket og næret ved Guds gode ord for å holde dem på den rette vei, for stadig å holde dem våkne i bønn og la dem bare stole på det Kristus hadde gjort, han som var deres tros opphavsmann og fullender.\n\n5 Og kirkens medlemmer kom ofte sammen for å faste og for å be og for å tale med hverandre om sine sjelers velferd.\n\n6 Og de kom ofte sammen for å nyte av brødet og vinen til minne om Herren Jesus.\n\n7 Og de var nøye med at det ikke var noen synd blant dem. Og hvis noen ble grepet i synd og tre vitner i kirken erklærte dem skyldige for eldstene, og hvis de ikke omvendte seg og ikke bekjente, ble deres navn strøket ut, og de ble ikke regnet blant Kristi folk.\n\n8 Men hver gang de omvendte seg og ba om tilgivelse med ærlig hensikt, ble de tilgitt.\n\n9 Og deres møter ble ledet av kirken etter Åndens påvirkning og ved Den hellige ånds kraft, for slik som Den hellige ånds kraft ledet dem til enten å forkynne eller til å formane eller til å be eller til å påkalle eller til å synge, slik ble det gjort.\n\n", "moro 7": "[center][font_size=26]Kapittel 7[/font_size][/center]\n\n[i]En innbydelse blir gitt om å gå inn til Herrens hvile – Be med ærlig hensikt – Kristi Ånd gjør det mulig for menneskene å kjenne godt fra ondt – Satan overtaler menneskene til å fornekte Kristus og gjøre ondt – Profetene åpenbarer Kristi komme – Ved tro skjer mirakler, og englers betjening – Menneskene skulle ha håp om evig liv og holde fast ved kjærligheten. Ca. 401–421 e.Kr.[/i]\n\n1 Og nå skriver jeg, Moroni, noen av de ord min far, Mormon, talte om tro, håp og kjærlighet, for på denne måten talte han til folket da han underviste dem i synagogen som de hadde bygget for tilbedelse.\n\n2 Og nå taler jeg, Mormon, til dere, mine elskede brødre, og det er ved Gud Faderens og vår Herre Jesu Kristi nåde og hans hellige vilje og på grunn av hans kalls gave til meg at jeg har fått tillatelse til å tale til dere i denne stund.\n\n3 Derfor taler jeg til dere som tilhører kirken, dere som er Kristi fredelige etterfølgere og som har fått et tilstrekkelig håp, hvorved dere kan gå inn til Herrens hvile fra nå av og fremover inntil dere skal hvile hos ham i himmelen.\n\n4 Og nå, mine brødre, bedømmer jeg dere på denne måten, på grunn av deres fredelige vandring blant menneskenes barn.\n\n5 For jeg husker Guds ord som sier at på deres gjerninger skal dere kjenne dem, for hvis deres gjerninger er gode, da er også de gode.\n\n6 For se, Gud har sagt at et menneske som er ondt, ikke kan gjøre det som er godt, for hvis han gir en gave eller ber til Gud og ikke gjør det med ærlig hensikt, gavner det ham ikke.\n\n7 For se, det blir ikke tilregnet ham som rettferdighet.\n\n8 For se, hvis et menneske som er ondt, gir en gave, gjør han det motvillig. Derfor blir det regnet som om han hadde holdt gaven tilbake, derfor blir han regnet som ond for Gud.\n\n9 Og på samme måte blir det også regnet som ondt hvis et menneske ber og ikke gjør det av et oppriktig hjerte, ja, og det gavner ham ikke, for Gud tar ikke imot slike.\n\n10 Derfor, et menneske som er ondt, kan ikke gjøre det som er godt, heller ikke vil han gi en god gave.\n\n11 For se, en bitter kilde kan ikke frembringe godt vann, heller ikke kan en god kilde frembringe bittert vann. Derfor, et menneske som er djevelens tjener, kan ikke følge Kristus, og hvis han følger Kristus, kan han ikke være en djevelens tjener.\n\n12 Derfor kommer alt som er godt, fra Gud, og det som er ondt, kommer fra djevelen. For djevelen er en fiende av Gud og kjemper stadig mot ham og innbyr og lokker stadig til synd og til å gjøre det som er ondt.\n\n13 Men se, det som er av Gud, innbyr og lokker stadig til å gjøre godt. Derfor er alt som innbyr og lokker til å gjøre godt og til å elske Gud og til å tjene ham, inspirert av Gud.\n\n14 Derfor, vokt dere, mine elskede brødre, så dere ikke regner det som er ondt, for å være av Gud, eller det som er godt og av Gud, for å være av djevelen.\n\n15 For se, mine brødre, dere har fått dømmekraft så dere kan skjelne godt fra ondt, og måten å dømme på er så klar at dere kan vite det med fullkommen kunnskap, likesom dere kan skjelne dagslyset fra den mørke natten.\n\n16 For se, Kristi Ånd er gitt til alle mennesker, så de kan skjelne godt fra ondt. Derfor forteller jeg dere hvordan dere skal dømme, for alt som innbyr til å gjøre godt og tilskynder til å tro på Kristus, kommer ved Kristi kraft og gave. Derfor kan dere ha en fullkommen kunnskap om at det er av Gud.\n\n17 Men alt som tilskynder menneskene til å gjøre ondt og til ikke å tro på Kristus – og til å fornekte ham og ikke tjene Gud – kan dere med en fullkommen kunnskap vite er av djevelen, og på denne måten arbeider djevelen, for han tilskynder ingen til å gjøre godt, nei, ikke en eneste – heller ikke hans engler eller de som underkaster seg ham.\n\n18 Og nå, mine brødre, ettersom dere kjenner det lys dere kan dømme ved, nemlig Kristi lys, se til at dere ikke dømmer feilaktig, for med den samme dom som dere dømmer, skal dere også bli dømt.\n\n19 Derfor bønnfaller jeg dere, brødre, om å søke flittig i Kristi lys, så dere kan kjenne godt fra ondt, og hvis dere griper alt som er godt, og ikke fordømmer det, skal dere visselig bli Kristi barn.\n\n20 Og nå, mine brødre, hvordan er det mulig for dere å gripe alt som er godt?\n\n21 Nå kommer jeg til den tro som jeg sa jeg ville tale om, og jeg vil fortelle dere hvordan dere kan gripe alt som er godt.\n\n22 For se, Gud som kjenner alle ting fordi han er fra evighet til evighet, se, han sendte engler for å betjene menneskenes barn og gjøre dem kjent med Kristi komme, og alt som er godt, skulle komme gjennom Kristus.\n\n23 Og Gud fortalte også profeter ved sin egen munn at Kristus skulle komme.\n\n24 Og se, på forskjellige måter åpenbarte han det som var godt til menneskenes barn. Og alt som er godt, kommer fra Kristus, ellers ville menneskene ha forblitt i en fallen tilstand, og intet godt kunne komme til dem.\n\n25 Derfor, ved englers betjening og ved hvert ord som gikk ut av Guds munn, begynte menneskene å utøve tro på Kristus, og derfor, ved tro grep de alt som er godt, og slik var det til Kristi komme.\n\n26 Og etter at han kom, ble menneskene også frelst ved tro på hans navn, og ved tro blir de Guds sønner. Og like sikkert som Kristus lever, talte han disse ord til våre fedre og sa: Alt dere skal be Faderen om i mitt navn – som er godt og som dere med tro stoler på at dere skal få – se, det skal bli gitt dere.\n\n27 Derfor, mine elskede brødre, har mirakler opphørt fordi Kristus har fart opp til himmelen og har tatt plass ved Guds høyre hånd for å kreve av Faderen den rett han har til å vise menneskenes barn barmhjertighet?\n\n28 For han har oppfylt de krav loven stiller, og han gjør krav på alle som har tro på ham. Og de som har tro på ham, vil holde fast ved alt som er godt. Derfor taler han menneskenes barns sak, og han bor i himlene i all evighet.\n\n29 Og fordi han har gjort dette, mine elskede brødre, har mirakler opphørt? Se, jeg sier dere: Nei. Heller ikke har engler opphørt å betjene menneskenes barn.\n\n30 For se, de er underkastet ham for å tjene ifølge hans befaling og vise seg for dem som er sterke i troen og har et urokkelig sinn i all gudfryktighet.\n\n31 Og deres kall og gjerning består i å kalle mennesker til omvendelse og til å oppfylle og utføre arbeidet med Faderens pakter som han har inngått med menneskenes barn for å berede veien blant menneskenes barn ved å forkynne Kristi ord til Herrens utvalgte redskaper, så de kan bære vitnesbyrd om ham.\n\n32 Og ved å gjøre dette bereder Gud Herren veien så resten av menneskeheten kan få tro på Kristus, så Den hellige ånd kan få plass i deres hjerter ifølge sin kraft. Og på denne måten oppfyller Faderen de pakter som han har inngått med menneskenes barn.\n\n33 Og Kristus har sagt: Hvis dere har tro på meg, skal dere ha kraft til å gjøre alt jeg anser for nødvendig.\n\n34 Og han har sagt: Omvend dere, alle jordens ender, og kom til meg og bli døpt i mitt navn og ha tro på meg, så dere kan bli frelst.\n\n35 Og nå, mine elskede brødre, om så er at disse ting som jeg har talt til dere er sanne – og Gud vil vise dere med kraft og stor herlighet på den siste dag at de er sanne – og hvis de er sanne, har så miraklenes tid opphørt?\n\n36 Eller har engler sluttet å vise seg for menneskenes barn? Eller har han holdt tilbake Den hellige ånds kraft fra dem? Eller vil han gjøre det så lenge tiden eller jorden består, eller så lenge det finnes et menneske på jorden å frelse?\n\n37 Se, jeg sier dere: Nei. For det er ved tro mirakler blir utført, og det er ved tro engler viser seg og betjener menneskene. Derfor, ve menneskenes barn hvis disse ting har opphørt, for det er på grunn av vantro, og alt er forgjeves.\n\n38 For ifølge Kristi ord kan intet menneske bli frelst uten å ha tro på hans navn. Derfor, hvis disse ting har opphørt, da har troen også opphørt, og menneskene befinner seg i en fryktelig tilstand, for det er med dem som om ingen forløsning hadde funnet sted.\n\n39 Men se, mine elskede brødre, jeg bedømmer dere som bedre, for etter deres saktmodighet å dømme har dere tro på Kristus, for hvis dere ikke har tro på ham, da er dere ikke verdige til å bli regnet blant hans kirkes folk.\n\n40 Og videre, mine elskede brødre, vil jeg tale til dere om håp. Hvordan er det mulig for dere å komme til tro uten å ha håp?\n\n41 Og hva er det dere skal håpe på? Se, jeg sier til dere at dere skal ha håp, gjennom Kristi forsoning og i hans oppstandelses kraft, om å bli oppreist til evig liv, og dette på grunn av deres tro på ham i henhold til løftet.\n\n42 Derfor, hvis et menneske har tro, må han nødvendigvis ha håp, for uten tro kan det ikke være noe håp.\n\n43 Og videre, se, jeg sier dere at han kan ikke ha tro og håp uten å være saktmodig og ydmyk av hjertet,\n\n44 ellers er hans tro og håp forgjeves, for ingen er antagelig for Gud unntatt den som er saktmodig og ydmyk av hjertet, og hvis et menneske er saktmodig og ydmyk av hjertet og bekjenner ved Den hellige ånds kraft at Jesus er Kristus, må han nødvendigvis ha kjærlighet, for hvis han ikke har kjærlighet, er han intet. Derfor må han nødvendigvis ha kjærlighet.\n\n45 Og kjærligheten er tålmodig og er velvillig og misunner ikke og blåser seg ikke opp, søker ikke sitt eget, blir ikke lett bitter, tenker intet ondt og gleder seg ikke over ugudelighet, men gleder seg ved sannheten. Den utholder alt, tror alt, håper alt og tåler alt.\n\n46 Derfor, mine elskede brødre, hvis dere ikke har kjærlighet, er dere intet, for kjærligheten svikter aldri. Derfor, hold fast ved kjærligheten som er det største av alt, for alle ting skal svikte.\n\n47 Men kjærligheten er Kristi rene kjærlighet, og den varer evig, og den som er i besittelse av den på den siste dag, ham skal det bli vel med.\n\n48 Derfor, mine elskede brødre, be til Faderen med all hjertets iver om å bli fylt med denne kjærlighet som han har skjenket alle som er sanne etterfølgere av hans Sønn Jesus Kristus, så dere kan bli Guds sønner, så vi, når han viser seg, skal være lik ham, for vi skal se ham som han er, så vi kan ha dette håp, så vi kan bli renset likesom han er ren. Amen.\n\n", "moro 8": "[center][font_size=26]Kapittel 8[/font_size][/center]\n\n[i]Barnedåp er en ond avskyelighet – Små barn er levende i Kristus på grunn av forsoningen – De som har tro, de som omvender seg, er saktmodige og ydmyke av hjertet, de som mottar Den hellige ånd og holder ut til enden, vil bli frelst. Ca. 401–421 e.Kr.[/i]\n\n1 Et brev fra min far, Mormon, skrevet til meg, Moroni, og det ble skrevet til meg straks etter at jeg ble kalt til min tjenestegjerning, og på denne måten skrev han til meg:\n\n2 Min elskede sønn, Moroni. Jeg gleder meg svært meget over at din Herre, Jesus Kristus, har husket deg og har kalt deg til sin tjenestegjerning og til sitt hellige arbeide.\n\n3 Jeg husker deg alltid i mine bønner og ber stadig til Gud Faderen i Jesu, hans hellige barns navn, at han gjennom sin grenseløse godhet og nåde vil bevare deg i standhaftig tro på hans navn til enden.\n\n4 Og nå, min sønn, taler jeg til deg om det som bedrøver meg umåtelig, for det bedrøver meg at det skulle oppstå ordstrid blant dere.\n\n5 For hvis jeg har fått vite sannheten, har det vært ordstrid blant dere om deres små barns dåp.\n\n6 Og nå, min sønn, vil jeg at du skal arbeide flittig så denne store feiltagelse blir avskaffet blant dere, for i denne hensikt har jeg skrevet dette brevet.\n\n7 For straks etter at jeg hadde fått vite disse ting om dere, spurte jeg Herren om dette, og Herrens ord kom til meg ved Den hellige ånds kraft slik:\n\n8 Lytt til Kristi din Forløsers, din Herres og din Guds ord. Se, jeg kom til verden, ikke for å kalle de rettferdige, men syndere til omvendelse. De friske trenger ikke lege, men de som er syke. Derfor er små barn friske, for de er ikke i stand til å begå synd. Derfor er Adams forbannelse tatt bort fra dem ved meg, så den ikke har noen makt over dem, og omskjærelsens lov er avskaffet ved meg.\n\n9 Og på denne måten åpenbarte Den hellige ånd Guds ord for meg. Derfor vet jeg, min elskede sønn, at det er alvorlig gudsbespottelse at dere døper små barn.\n\n10 Se, jeg sier deg at dette skal dere undervise: Omvendelse og dåp for dem som er ansvarlige og i stand til å begå synd. Ja, lær foreldre at de må omvende seg og bli døpt og ydmyke seg som sine små barn, og de skal alle bli frelst med sine små barn.\n\n11 Og deres små barn trenger hverken omvendelse eller dåp. Se, dåp er til omvendelse for å oppfylle budene om syndenes forlatelse.\n\n12 Men små barn er levende i Kristus helt fra verdens grunnvoll ble lagt. Hvis ikke er Gud en partisk Gud, og også en foranderlig Gud som viser persons anseelse, for hvor mange små barn er ikke døde uten dåp!\n\n13 Derfor, hvis små barn ikke kunne frelses uten dåp, måtte de ha gått til et endeløst helvete.\n\n14 Se, jeg sier deg at den som antar at små barn trenger dåp, er i bitterhets galle og i syndens lenker, for han har hverken tro, håp eller kjærlighet. Derfor, hvis han skulle dø og tenke slik, måtte han gå ned til helvete.\n\n15 For det er fryktelig ugudelig å anta at Gud frelser et barn fordi det er døpt, og at et annet må gå fortapt fordi det ikke er døpt.\n\n16 Ve dem som forvender Herrens veier på denne måten, for hvis de ikke omvender seg, skal de gå fortapt. Se, jeg taler med frimodighet og med myndighet fra Gud, og jeg frykter ikke for hva menneskene kan gjøre, for fullkommen kjærlighet jager bort all frykt.\n\n17 Og jeg er fylt av kjærlighet, som er en evig kjærlighet. Derfor er alle barn like for meg, derfor elsker jeg små barn med en fullkommen kjærlighet, og de er alle like og vil motta frelse.\n\n18 For jeg vet at Gud ikke er en partisk Gud eller et foranderlig vesen, men han er uforanderlig fra all evighet til all evighet.\n\n19 Små barn kan ikke omvende seg, derfor er det fryktelig ugudelig å nekte dem Guds rene barmhjertighet, for de er alle levende i ham på grunn av hans barmhjertighet.\n\n20 Og den som sier at små barn trenger dåp, fornekter Kristi barmhjertighet og betrakter hans forsoning og hans forløsnings kraft som noe verdiløst.\n\n21 Ve slike, for de står i fare for død, helvete og en uendelig pine. Jeg taler frimodig, for Gud har befalt meg. Lytt til det og gi akt, ellers vil det bli brukt mot deg ved Kristi domstol.\n\n22 For se, alle små barn er levende i Kristus, og likeledes alle som er uten loven, for forløsningens kraft kommer til alle som ikke har noen lov. Derfor, den som ikke er fordømt – eller den som ikke er under noen fordømmelse – kan ikke omvende seg, og for slike har dåpen ingen hensikt.\n\n23 Men det er gudsbespottelse å fornekte Kristi barmhjertighet og hans Hellige ånds kraft og sette sin lit til døde gjerninger.\n\n24 Se, min sønn, slik burde det ikke være, for omvendelse er for dem som er under fordømmelse og under forbannelse av en lov som er brutt.\n\n25 Og omvendelsens første frukt er dåp, og dåpen kommer ved tro til oppfyllelse av budene, og oppfyllelsen av budene gir syndenes forlatelse.\n\n26 Og syndenes forlatelse gir oss saktmodighet og hjertets ydmykhet. Og på grunn av saktmodighet og hjertets ydmykhet kommer Den hellige ånds nærvær, og denne Trøster fyller oss med håp og fullkommen kjærlighet, en kjærlighet som ved flittig bønn varer til enden kommer, da alle de hellige skal bo hos Gud.\n\n27 Se, min sønn, jeg vil skrive til deg igjen hvis jeg ikke snart går i krig mot lamanittene. Se, denne nasjons, eller det nephittiske folks stolthet vil føre til at de blir utryddet hvis de ikke omvender seg.\n\n28 Be for dem, min sønn, at de må omvende seg. Men se, jeg frykter for at Ånden har sluttet å streve med dem. Og i denne del av landet forsøker de også å fjerne all kraft og myndighet som kommer fra Gud, og de fornekter Den hellige ånd.\n\n29 Og etter å ha forkastet så stor kunnskap, min sønn, må de snart omkomme for å oppfylle de profetier som ble uttalt av profetene så vel som vår Frelsers egne ord.\n\n30 Farvel, min sønn, til jeg skriver til deg eller møter deg igjen. Amen.\n\n", "moro 9": "Mormons annet brev til sin sønn Moroni.\n\nOmfatter kapittel 9.\n\n[center][font_size=26]Kapittel 9[/font_size][/center]\n\n[i]Både nephittene og lamanittene er fordervet og avstumpet – De torturerer og myrder hverandre – Mormon ber om at nåde og godhet må være med Moroni i all evighet. Ca. 401 e.Kr.[/i]\n\n1 Min elskede sønn, jeg skriver til deg igjen så du kan vite at jeg ennå er i live. Men jeg skriver litt om noe som er nedslående.\n\n2 For se, jeg har hatt et meget hardt slag med lamanittene hvor vi ikke seiret. Og Archeantus har falt for sverdet, og Luram og Emron også. Ja, og vi har mistet et stort antall av våre beste menn.\n\n3 Og se nå, min sønn, jeg frykter at lamanittene skal utrydde dette folk, for de omvender seg ikke, og Satan oppegger dem stadig til vrede mot hverandre.\n\n4 Se, jeg arbeider stadig med dem, og når jeg taler Guds ord med strenghet, skjelver de av sinne mot meg, og når jeg ikke er streng, forherder de sine hjerter mot det. Derfor frykter jeg at Herrens Ånd har sluttet å streve med dem.\n\n5 For de er så umåtelig sinte at det for meg ser ut til at de ikke har noen frykt for døden. Og de har mistet kjærligheten til hverandre og tørster stadig etter blod og hevn.\n\n6 Og nå, min elskede sønn, la oss til tross for deres hårdhet arbeide flittig, for hvis vi skulle slutte å arbeide, skulle vi komme under fordømmelse. For vi har et arbeide å utføre mens vi er i dette jordiske tabernakel, så vi kan seire over fienden av all rettferdighet og hvile våre sjeler i Guds rike.\n\n7 Og nå skriver jeg noe om dette folks lidelser, for se, ifølge den kunnskap som jeg har fått av Amoron, har lamanittene mange fanger som de tok fra tårnet i Sherrizah, og det var menn, kvinner og barn.\n\n8 Og disse kvinners og barns ektemenn og fedre har de drept, og de gir kvinnene deres ektemenns kjøtt og barna deres fedres kjøtt å spise, og de gir dem bare litt vann.\n\n9 Og selv om denne avskyeligheten blant lamanittene er stor, overgår den ikke vårt eget folks avskyelighet i Moriantum. For se, mange av lamanittenes døtre har de tatt til fange, og etter å ha berøvet dem for det som var mer kjært og dyrebart enn noe annet, nemlig kyskhet og dyd –\n\n10 og etter at de hadde gjort dette, myrdet de dem på den mest grusomme måte og torturerte deres legemer til de døde. Og etter å ha gjort dette, fortærer de deres kjøtt som ville dyr på grunn av sine hårde hjerter, og de gjør det som et tegn på tapperhet.\n\n11 Min elskede sønn, hvordan kan et folk som dette være så usivilisert?\n\n12 (Og for bare noen få år siden var de et sivilisert og behagelig folk.)\n\n13 Men, min sønn, hvordan kan et folk som dette som finner behag i så mange avskyeligheter –\n\n14 hvordan kan vi forvente at Gud vil holde sin straffende hånd tilbake fra oss?\n\n15 Se, mitt hjerte roper: Ve dette folk. Straff dem, O Gud, og skjul deres synder og ugudelighet og avskyeligheter for ditt ansikt!\n\n16 Og videre, min sønn, det er mange enker og deres døtre tilbake i Sherrizah, og den del av fødemidlene som lamanittene ikke tok med seg, se, den har Zenephis hærstyrke tatt med seg og overlatt dem til å vandre omkring hvor som helst de kan for å finne mat, og mange gamle kvinner blir utmattet på veien og dør.\n\n17 Og den hærstyrke som er med meg, er svak, og lamanittenes hærstyrker befinner seg mellom Sherrizah og meg. Og alle som har flyktet til Aarons hærstyrke, har blitt offer for deres fryktelige brutalitet.\n\n18 Hvor fordervet mitt folk er! De er uten orden og uten barmhjertighet. Se, jeg er bare et menneske, og jeg har bare et menneskes styrke, og jeg kan ikke lenger tvinge igjennom mine befalinger.\n\n19 Og de har sunket dypt i sin fordervelse, og de er like brutale og sparer ingen, hverken gammel eller ung, og de fryder seg over alt unntatt det som er godt, og våre kvinners og barns lidelser overalt i dette landet overgår alt, ja, ingen tunge kan fortelle det, heller ikke kan det skrives.\n\n20 Og nå, min sønn, dveler jeg ikke lenger ved denne fryktelige tilstand. Se, du kjenner dette folks ugudelighet, du vet at de er uten prinsipper og er følelsesløse, og deres ugudelighet overgår lamanittenes.\n\n21 Se, min sønn, jeg kan ikke anbefale dem for Gud av frykt for at han skal slå meg.\n\n22 Men se, min sønn, jeg anbefaler deg for Gud, og ved Kristus setter jeg min lit til at du vil bli frelst, og jeg ber til Gud at han vil spare ditt liv så du kan være vitne til at hans folk vender tilbake til ham eller blir fullstendig utryddet. For jeg vet at de må omkomme hvis de ikke omvender seg og vender tilbake til ham.\n\n23 Og hvis de omkommer, vil det skje som med jaredittene fordi de av hjertet bevisst trakter etter blod og hevn.\n\n24 Og hvis de omkommer, vet vi at mange av våre brødre har gått over til lamanittene, og mange flere vil også gå over til dem. Derfor, skriv litt til hvis du blir spart og jeg skulle omkomme og ikke få se deg. Men jeg håper at jeg snart får se deg, for jeg har hellige opptegnelser som jeg vil gi deg.\n\n25 Min sønn, vær trofast i Kristus, og måtte ikke det som jeg har skrevet, bedrøve deg så det knuger deg ned til døde. Men måtte Kristus løfte deg opp, og måtte hans lidelser og død og det at han viste våre fedre sitt legeme, og hans barmhjertighet og langmodighet og håpet om hans herlighet og om evig liv for evig hvile i ditt sinn.\n\n26 Og måtte den nåde som kommer fra Gud Faderen, hvis trone er høyt i himlene, og fra vår Herre Jesus Kristus, som sitter ved hans krafts høyre hånd inntil alle ting skal bli ham underlagt, være hos deg og med deg i all evighet. Amen.\n\n", "moro 10": "[center][font_size=26]Kapittel 10[/font_size][/center]\n\n[i]Et vitnesbyrd om Mormons bok kommer ved Den hellige ånds kraft – Åndens gaver gis til de trofaste – Tro ledsages alltid av åndelige gaver – Moronis ord taler fra støvet – Kom til Kristus, bli fullkommengjort i ham og helliggjør deres sjeler. Ca. 421 e.Kr.[/i]\n\n1 Nå skriver jeg, Moroni, det jeg synes passer. Og jeg skriver til mine brødre, lamanittene, og jeg vil de skal vite at mer enn fire hundre og tyve år er gått siden tegnet på Kristi komme ble gitt.\n\n2 Og jeg forsegler disse opptegnelser etter å ha talt noen få formanende ord til dere.\n\n3 Se, når dere leser dette – hvis Gud har en vis hensikt med at dere skal lese det – vil jeg be dere innstendig om å minnes hvor barmhjertig Herren har vært mot menneskenes barn, fra Adam ble skapt og like ned til den tid når dere mottar dette, og overveie det i deres hjerter.\n\n4 Og når dere mottar dette, vil jeg be dere innstendig om å spørre Gud den evige Fader, i Kristi navn om ikke disse ting er sanne. Og hvis dere spør av et oppriktig hjerte, med ærlig hensikt og har tro på Kristus, vil han åpenbare sannheten av det for dere ved Den hellige ånds kraft.\n\n5 Og ved Den hellige ånds kraft kan dere vite sannheten i alle ting.\n\n6 Og alt som er godt, er rettferdig og sant, derfor vil ikke noe som er godt, fornekte Kristus, men erkjenne at han er til.\n\n7 Og dere kan vite at han er til ved Den hellige ånds kraft. Derfor ber jeg dere innstendig om ikke å fornekte Guds kraft, for han virker med kraft i forhold til menneskenes barns tro – den samme i dag og i morgen og for evig.\n\n8 Og videre ber jeg dere innstendig, mine brødre, om ikke å fornekte Guds gaver, for de er mange, og de kommer fra den samme Gud, og disse gaver gis på forskjellige måter, men det er den samme Gud som gir alt dette til alle, og de gis ved Guds Ånds åpenbaringer til menneskenes gavn.\n\n9 For se, til én er det gitt ved Guds Ånd å undervise i visdommens ord.\n\n10 Og til en annen å kunne undervise i kunnskapens ord ved den samme Ånd.\n\n11 Og til en annen overmåte stor tro, og til en annen gavene til å helbrede ved den samme Ånd.\n\n12 Og videre, til en annen å kunne utføre mektige mirakler.\n\n13 Og videre, til en annen å kunne profetere om alle ting.\n\n14 Og videre, til en annen å kunne se engler og tjenende ånder.\n\n15 Og videre, til en annen alle slags tunger.\n\n16 Og videre, til en annen å tolke språk og forskjellige slags tunger.\n\n17 Og alle disse gaver kommer ved Kristi Ånd, og de kommer til hver enkelt ettersom han vil.\n\n18 Og jeg vil be dere innstendig om å huske, mine elskede brødre, at enhver god gave kommer fra Kristus.\n\n19 Og jeg vil be dere innstendig om å huske, mine elskede brødre, at han er den samme i går, i dag og for evig, og at alle disse gaver som jeg har talt om, som er åndelige, aldri vil bli tatt bort så lenge verden består, unntatt ved menneskenes barns vantro.\n\n20 Derfor må det finnes tro, og hvis det må finnes tro, må det også finnes håp. Og hvis det må finnes håp, må det også finnes kjærlighet.\n\n21 Og hvis dere ikke har kjærlighet, kan dere på ingen måte bli frelst i Guds rike. Heller ikke kan dere bli frelst i Guds rike hvis dere ikke har tro, heller ikke hvis dere ikke har noe håp.\n\n22 Og hvis dere ikke har noe håp, må dere nødvendigvis være fortvilet, og fortvilelse kommer på grunn av synd.\n\n23 Og Kristus sa visselig til våre fedre: Hvis dere har tro, kan dere gjøre alle ting jeg anser for nødvendig.\n\n24 Og nå taler jeg til alle jordens ender: Hvis den dag kommer at Guds kraft og gaver blir tatt fra dere, har det skjedd på grunn av vantro.\n\n25 Og ve menneskenes barn om så skjer, for da skal det ikke finnes noen blant dere som gjør det som er godt, nei, ikke én. For hvis det finnes én blant dere som gjør det som er godt, da gjør han det ved Guds kraft og gaver.\n\n26 Og ve dem som bringer disse ting til opphør og dør, for de dør i sine synder, og de kan ikke bli frelst i Guds rike. Og jeg taler dette i overensstemmelse med Kristi ord, og jeg lyver ikke.\n\n27 Og jeg ber dere innstendig om å huske disse ting, for tiden kommer hastig da dere skal vite at jeg ikke lyver, for dere skal se meg for Guds domstol. Og Gud Herren vil si til dere: forkynte jeg dere ikke mine ord, som ble skrevet av denne mannen, likesom en som roper fra de døde, ja, likesom en som taler fra støvet?\n\n28 Jeg kunngjør disse ting til oppfyllelse av profetiene, og se, de skal gå ut av den evige Guds munn, og hans ord skal hvisle frem fra generasjon til generasjon.\n\n29 Og Gud skal vise dere at det som jeg har skrevet, er sant.\n\n30 Og videre ber jeg dere innstendig om å komme til Kristus og gripe enhver god gave og ikke røre ved den onde gave eller ved det som er urent.\n\n31 Og våkn opp og reis deg fra støvet, O Jerusalem. Ja, og ta på deg dine skjønne klær, O Sions datter, og styrk dine staver og utvid dine grenser for evig, så du aldri mer forvirres, så Den Evige Faders pakter som han har inngått med deg, O Israels hus, kan bli oppfylt.\n\n32 Ja, kom til Kristus og bli fullkommengjort i ham, og nekt dere all ugudelighet. Og hvis dere nekter dere all ugudelighet og elsker Gud av hele deres makt, sinn og styrke, da er hans nåde tilstrekkelig for dere, så dere ved hans nåde kan bli fullkomne i Kristus. Og hvis dere ved Guds nåde er fullkomne i Kristus, kan dere på ingen måte fornekte Guds kraft.\n\n33 Og videre, hvis dere ved Guds nåde er fullkomne i Kristus og ikke fornekter hans kraft, da er dere helliggjort i Kristus, ved Guds nåde gjennom utgytelsen av Kristi blod, som ifølge Faderens pakt er til deres synders forlatelse, så dere blir hellige og plettfrie.\n\n34 Og nå byr jeg dere alle farvel. Jeg går snart til hvile i Guds paradis inntil min ånd og mitt legeme igjen skal forenes og jeg skal føres seirende gjennom luften for å møte dere for Den Store Jehovas behagelige domstol, han som er både levendes og dødes evige dommer. Amen.\n\nSlutt\n\n"}