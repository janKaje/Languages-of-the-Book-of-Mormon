{"title-page 0": "[center][font_size=26]Cartea lui Mormon[/font_size][/center]\n\nUn alt testament al lui Isus Hristos\n\nPublicată de către Biserica lui Isus Hristos a Sfinţilor din Zilele din Urmă\n\nSalt Lake City, Utah, S.U.A. 2002\n\n© 1993 by Intellectual Reserve, Inc.\n\nAll rights reserved\n\nPrinted in Germany 10/2011\n\n19932003\n\nTranslation of the Book of Mormon, Doctrine and Covenants, and Pearl of Great Price\n\nRomanian\n\n34404 171\n\n", "bofm-title 0": "[center][font_size=26]Cartea lui Mormon[/font_size][/center]\n\nO relatare scrisă de mâna lui Mormon pe plăci, conform plăcilor lui Nefi\n\nDe aceea, este o prescurtare a cronicii poporului lui Nefi şi, de asemenea, a lamaniţilor—Scrisă lamaniţilor, care sunt urmaşii casei lui Israel; şi, de asemenea, iudeilor şi neamurilor—Scrisă sub formă de poruncă şi, de asemenea, prin spiritul profeţiei şi al revelaţiei—Scrisă şi pecetluită şi ascunsă pentru Domnul pentru a nu putea fi distrusă—Să apară prin harul şi puterea lui Dumnezeu, folosite în interpretarea ei—Pecetluită de mâna lui Moroni şi ascunsă pentru Domnul, să fie descoperită la timpul potrivit prin intermediul neamurilor—Iar interpretarea ei, prin harul lui Dumnezeu.\n\nDe asemenea, o prescurtare luată din Cartea lui Eter, care este o cronică a poporului lui Iared, care a fost risipit atunci când Domnul a încurcat limba oamenilor, când ei construiau un turn ca să ajungă la cer—Care arată urmaşilor casei lui Israel ce lucruri măreţe a făcut Domnul pentru strămoşii lor; şi ca ei să cunoască legămintele Domnului, că ei nu sunt alungaţi pentru totdeauna—Şi, de asemenea, pentru convingerea iudeilor şi a neamurilor că Isus este Hristosul, Dumnezeul Veşnic, care Se arată tuturor naţiunilor—Şi acum, dacă există erori, ele sunt greşelile oamenilor; de aceea, nu condamnaţi lucrurile lui Dumnezeu, ca să fiţi găsiţi fără pată la scaunul de judecată al lui Hristos.\n\nTraducere originală după plăci, în limba engleză de Joseph Smith, Jr.\n\nPrima ediţie în limba engleză publicată la Palmyra, New York, S.U.A., în 1830\n\n", "introduction 0": "[center][font_size=26]Introducere[/font_size][/center]\n\nCartea lui Mormon este un volum de scriptură sfântă comparabil cu Biblia. Este o cronică a legăturilor lui Dumnezeu cu vechii locuitori ai Americilor şi conţine plenitudinea nepieritoarei Evanghelii.\n\nCartea a fost scrisă de mai mulţi profeţi din vechime prin spiritul profeţiei şi al revelaţiei. Cuvintele lor, scrise pe plăci de aur, au fost citate şi prescurtate de către un profet şi istoric numit Mormon. Cronica relatează despre două mari civilizaţii. Una a venit din Ierusalim în anul 600 î.H. şi după aceea s-a separat în două neamuri cunoscute sub numele de nefiţi şi lamaniţi. Cealaltă a venit mult mai devreme, pe vremea când Domnul a încurcat limbile la Turnul Babel. Acest grup este cunoscut drept iarediţi. După mii de ani, toţi au fost distruşi cu excepţia lamaniţilor şi ei sunt principalii strămoşi ai indienilor americani.\n\nEvenimentul suprem consemnat în Cartea lui Mormon este slujirea personală a Domnului Isus Hristos printre nefiţi, curând după învierea Sa. Cartea dezvăluie doctrinele Evangheliei, înfăţişează planul salvării şi spune oamenilor ce trebuie să facă pentru a câştiga pace în această viaţă şi mântuire veşnică în viaţa viitoare.\n\nDupă ce Mormon şi-a terminat scrierile, el a încredinţat relatarea fiului său Moroni, care a adăugat câteva cuvinte de-ale sale şi a ascuns plăcile pe dealul Cumora. La 21 septembrie 1823, acelaşi Moroni, atunci o fiinţă glorificată şi înviată, a apărut profetului Joseph Smith şi l-a instruit cu privire la vechea cronică şi traducerea sa în limba engleză.\n\nLa timpul potrivit, plăcile i-au fost înmânate lui Joseph Smith, care le-a tradus prin harul şi puterea lui Dumnezeu. Cronica este acum publicată în multe limbi ca o nouă şi suplimentară mărturie că Isus Hristos este Fiul lui Dumnezeu cel Viu şi că toţi cei ce vor veni la El şi se vor supune legilor şi rânduielilor Evangheliei Sale pot fi salvaţi.\n\nÎn legătură cu această cronică, profetul Joseph Smith a spus: „Le-am spus fraţilor despre Cartea lui Mormon că este cea mai corectă carte de pe Pământ şi cheia de boltă a religiei noastre şi că omul va ajunge mai aproape de Dumnezeu supunându-se învăţăturii ei, decât a oricărei alte cărţi”.\n\nPe lângă Joseph Smith, Domnul a mai lăsat pe alţi unsprezece să vadă plăcile de aur şi să fie martori speciali ai adevărului şi ai divinităţii Cărţii lui Mormon. Mărturiile lor scrise sunt incluse aici ca „Mărturia a trei martori” şi „Mărturia a opt martori”.\n\nNoi îi invităm pe toţi oamenii de pretutindeni să citească Cartea lui Mormon, să chibzuiască în inimile lor mesajul pe care îl conţine şi, după aceea să-L întrebe pe Dumnezeu, Tatăl Veşnic, în numele lui Hristos, dacă este adevărată cartea. Aceia care vor urma această cale şi vor întreba cu credinţă, vor obţine o mărturie despre adevărul şi divinitatea ei prin puterea Duhului Sfânt. (Vezi Moroni 10:3–5.)\n\nAceia care vor obţine această mărturie divină de la Spiritul Sfânt vor ajunge să cunoască, de asemenea, prin intermediul aceleiaşi puteri, că Isus Hristos este Salvatorul lumii, că Joseph Smith este revelatorul şi profetul Său din aceste ultime zile şi că Biserica lui Isus Hristos a Sfinţilor din Zilele din Urmă este Împărăţia Domnului întemeiată din nou pe pământ, pregătind a doua venire a lui Mesia.\n\n\nMărturia a trei martori\n\nFie cunoscut tuturor naţiunilor, neamurilor, limbilor şi popoarelor la care va ajunge lucrarea că noi, prin harul lui Dumnezeu Tatăl şi al Domnului nostru Isus Hristos, am văzut plăcile care conţin această cronică, care este o cronică a poporului lui Nefi şi, de asemenea, a lamaniţilor, fraţii lor şi, de asemenea, a poporului lui Iared, care au venit din turnul despre care s-a vorbit. Şi, de asemenea, noi ştim că au fost traduse prin harul şi puterea lui Dumnezeu, căci glasul Lui ne-a spus-o nouă; de aceea, noi ştim cu siguranţă că această lucrare este adevărată. Şi noi, de asemenea, mărturisim că am văzut inscripţiile care sunt pe plăci; şi ele ne-au fost arătate prin puterea lui Dumnezeu şi nu a omului. Şi noi declarăm în cuvinte chibzuite că un înger al lui Dumnezeu a coborât din cer şi a adus şi a pus în faţa ochilor noştri, astfel că noi ne-am uitat şi am văzut plăcile şi inscripţiile de pe ele; şi noi ştim că prin harul lui Dumnezeu Tatăl şi al Domnului nostru Isus Hristos noi am văzut şi depunem mărturie că aceste lucruri sunt adevărate. Şi este minunat în ochii noştri. Cu toate acestea, glasul Domnului ne-a poruncit să depunem mărturie despre aceasta; de aceea, ca să ne supunem poruncii lui Dumnezeu, noi depunem mărturie despre toate aceste lucruri. Şi noi ştim că, dacă suntem credincioşi lui Hristos, ne vom curăţa veşmintele de sângele tuturor oamenilor şi vom fi găsiţi fără pată la scaunul de judecată al lui Hristos şi vom locui veşnic cu El în ceruri. Şi onoarea să fie a Tatălui, şi a Fiului, şi a Duhului Sfânt, care este un Dumnezeu. Amin.\n\nOliver Cowdery\n\nDavid Whitmer\n\nMartin Harris\n\n\n\n\nMărturia a opt martori\n\nFie cunoscut tuturor naţiunilor, neamurilor, limbilor şi popoarelor la care va ajunge această carte că Joseph Smith Jr., traducătorul acestei lucrări, ne-a arătat plăcile despre care s-a vorbit şi care se aseamănă cu aurul: şi atâtea foi câte numitul Smith a tradus, noi cu adevărat le-am avut în mână; şi noi, de asemenea, am văzut inscripţiile de pe ele, toate câte erau arătau ca lucru din vechime şi de o lucrătură neobişnuită. Şi despre aceasta noi depunem mărturie în cuvinte chibzuite, că numitul Smith ni le-a arătat, căci noi le-am văzut şi le-am ridicat şi ştim cu siguranţă că numitul Smith a avut plăcile despre care am vorbit. Şi noi ne dăm numele lumii întregi spre a mărturisi lumii ceea ce am văzut. Şi noi nu minţim, Dumnezeu depunând mărturie despre aceasta.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n\n\n\nMărturia profetului Joseph Smith\n\nPropriile cuvinte ale Profetului Joseph Smith despre apariţia Cărţii lui Mormon sunt:\n\n„În seara … de douăzeci şi unu septembrie [1823] … m-am adresat în rugăciune şi implorare Atotputernicului Dumnezeu.…\n\nÎn timp ce Îl chemam astfel pe Dumnezeu, am descoperit o lumină apărând în camera mea care a continuat să crească până când camera a fost mai luminoasă decât ziua în amiaza-mare, când imediat un personaj a apărut la marginea patului meu, stând în aer, deoarece picioarele sale nu atingeau podeaua.\n\nEl purta o mantie amplă, de un alb minunat. Era un alb care întrecea orice văzusem vreodată pe pământ; şi nici nu cred că ceva pe acest pământ ar putea fi făcut să apară atât de extraordinar de alb şi de strălucitor. Mâinile sale erau goale şi tot aşa erau şi braţele sale, până puţin mai sus de încheietura mâinii; tot aşa erau goale tălpile şi picioarele sale până puţin mai sus de glezne. Capul şi gâtul erau, de asemenea, descoperite. Am putut să descopăr că nu avea pe el alte haine decât această mantie, căci aceasta era deschisă, astfel că i-am putut vedea pieptul.\n\nNu numai mantia sa era extraordinar de albă, dar întreaga sa persoană era glorioasă, mai presus de orice descriere, şi înfăţişarea sa era într-adevăr ca fulgerul. Camera era extrem de luminată, dar nu atât de strălucitoare ca în imediata apropiere a persoanei sale. Când m-am uitat întâi la el, mi-a fost teamă; dar frica m-a părăsit de îndată.\n\nEl m-a chemat pe nume şi mi-a spus că era un mesager trimis la mine din prezenţa lui Dumnezeu şi că numele lui era Moroni; că Dumnezeu avea o lucrare pe care să o fac eu: şi că numele meu va fi ţinut de bine şi de rău printre toate naţiunile, neamurile şi limbile, sau va fi pomenit şi de bine şi de rău printre toate popoarele.\n\nEl a spus că a fost depozitată o carte, scrisă pe plăci de aur, cuprinzând o relatare despre foştii locuitori ai acestui continent şi despre originea lor. De asemenea, a spus că plenitudinea nepieritoarei Evanghelii este cuprinsă în această carte, aşa cum a fost dată de către Salvator vechilor locuitori.\n\nDe asemenea, că erau două pietre montate în arcuri de argint—şi aceste pietre, ataşate unei platoşe, constituiau ceea ce se numeşte Urimul şi Tumimul—depozitate cu plăcile; şi posesiunea şi folosinţa acestor pietre erau ceea ce făceau „văzătorii” în vechime sau în vremurile trecute; şi că Dumnezeu le pregătise în scopul traducerii cărţii.\n\n· · · · · · ·\n\nDin nou, el mi-a spus că atunci când voi primi acele plăci despre care îmi vorbise—deoarece timpul când ele urmau să fie obţinute nu era încă împlinit—nu trebuie să le arăt nici unei persoane; nici platoşa cu Urimul şi Tumimul; numai acelor persoane cărora mi se va porunci să le arăt; dacă voi face contrariul, voi fi distrus. În timp ce el vorbea cu mine despre plăci, minţii mele i-a fost dezvăluită o viziune, astfel încât am putut vedea locul în care fuseseră depozitate plăcile şi aceasta atât de clar şi de distinct, încât am recunoscut locul atunci când l-am vizitat.\n\nDupă această comunicare, am văzut că lumina din cameră începe să se strângă imediat în jurul persoanei care îmi vorbise şi a continuat tot aşa până când camera a rămas din nou în întuneric, cu excepţia locului exact dimprejurul lui; când, dintr-o dată, am văzut cum s-a deschis o cale direct spre cer şi el s-a ridicat până când a dispărut cu totul şi camera a rămas în întuneric aşa cum fusese înainte ca această lumină cerească să-şi fi făcut apariţia.\n\nStăteam întins, meditând asupra acestei scene neobişnuite şi minunându-mă mult de ceea ce îmi fusese spus de acest mesager extraordinar; atunci, în mijlocul meditaţiei mele, deodată, am descoperit că, din nou, camera începea să se lumineze şi, de parcă ar fi fost într-o clipă, acelaşi mesager ceresc a fost din nou lângă patul meu.\n\nEl a început, şi mi-a spus, din nou, exact aceleaşi lucruri pe care le spusese la prima sa vizită, fără cea mai mică schimbare; după ce a terminat, el m-a informat despre marile judecăţi care aveau să vină pe pământ, cu mari pustiiri prin foamete, sabie şi ciumă; şi că aceste amarnice judecăţi vor sosi pe pământ în această generaţie. După ce a relatat aceste lucruri, s-a ridicat din nou, aşa cum făcuse şi mai înainte.\n\nÎn acel moment, atât de profunde erau impresiile făcute asupra minţii mele, încât somnul îmi părăsise ochii şi stăteam culcat, copleşit de uimire de ceea ce văzusem şi auzisem. Dar cât de mare mi-a fost surpriza, când l-am văzut, din nou, pe acelaşi mesager lângă patul meu şi l-am auzit spunând sau repetând aceleaşi lucruri ca şi mai înainte; şi a adăugat un avertisment pentru mine, spunându-mi că Satana va încerca să mă ispitească (din cauza situaţiei sărăcăcioase a familiei tatălui meu) să iau plăcile cu scopul de a deveni bogat. Aceasta el mi-a interzis-o, spunându-mi că nu trebuie să am în vedere nici un alt scop, atunci când primesc plăcile, decât să-L slăvesc pe Dumnezeu şi că nu trebuia să fiu influenţat de nici un alt motiv, decât acela de a clădi împărăţia Lui; altfel, eu nu voi putea să le primesc.\n\nDupă această a treia vizită, el s-a ridicat din nou la cer ca şi mai înainte şi am fost lăsat, din nou, să meditez asupra ciudăţeniei evenimentelor prin care tocmai trecusem; aproape imediat după ce mesagerul ceresc se ridicase de lângă mine pentru a treia oară, cocoşul a cântat şi am văzut că se făcea ziuă, aşa că întrevederile noastre trebuie să fi durat toată noaptea.\n\nCurând după aceea, m-am ridicat din pat şi, ca de obicei, m-am dus la treburile mele zilnice; dar, încercând să lucrez ca în alte dăţi, am găsit că puterea mea era atât de epuizată încât eram incapabil să fac ceva. Tatăl meu, care lucra împreună cu mine, a observat că era ceva în neregulă cu mine şi mi-a spus să mă duc acasă. Am pornit cu intenţia de a merge acasă; dar, încercând să trec peste gardul câmpului unde eram, puterile m-au părăsit complet şi am căzut neajutorat la pământ şi am fost, un timp, complet inconştient.\n\nPrimul lucru, de care îmi amintesc, a fost un glas care-mi vorbea, chemându-mă pe nume. M-am uitat în sus şi l-am văzut pe acelaşi mesager stând deasupra capului meu, înconjurat de lumină ca şi mai înainte. El mi-a relatat atunci, din nou, tot ce-mi povestise noaptea anterioară şi mi-a poruncit să merg la tatăl meu şi să-i spun despre viziunea pe care am avut-o şi despre poruncile pe care le primisem.\n\nAm ascultat; m-am întors la tatăl meu pe câmp şi i-am repetat toată întâmplarea. El mi-a răspuns că aceasta era de la Dumnezeu şi mi-a spus să merg şi să fac aşa cum mi-a poruncit mesagerul. Am părăsit câmpul şi m-am dus la locul unde mesagerul îmi spusese că erau depozitate plăcile; şi, datorită clarităţii viziunii pe care o avusesem despre acesta, am cunoscut locul de îndată ce am ajuns acolo.\n\nAproape de satul Manchester, ţinutul Ontario din statul New York, se află un deal de mărime considerabilă, şi cel mai înalt din împrejurimi. Pe partea de vest a acestui deal, nu departe de vârf, sub o piatră de o mărime considerabilă se aflau plăcile, depozitate într-o cutie de piatră. Această piatră era groasă şi rotunjită în mijlocul părţii superioare şi mai subţire pe margini, astfel încât partea din mijloc era vizibilă deasupra pământului, iar marginea era acoperită, de jur împrejur, cu pământ.\n\nDupă ce am îndepărtat pământul, mi-am procurat o pârghie pe care am fixat-o sub marginea pietrei şi, cu puţin efort, am ridicat-o. Am privit înăuntru şi acolo am văzut, într-adevăr, plăcile, Urimul şi Tumimul şi platoşa aşa cum declarase mesagerul. Cutia în care se aflau ele era formată prin împreunarea pietrelor într-un fel de ciment. Pe fundul cutiei se aflau două pietre aşezate transversal faţă de cutie şi pe aceste pietre erau aşezate plăcile şi celelalte lucruri împreună cu ele.\n\nAm încercat să le scot afară, dar mesagerul mi-a interzis şi am fost înştiinţat, din nou, că nu sosise încă timpul pentru ca ele să apară şi nici nu va sosi decât peste patru ani de la acea dată; dar mi-a spus că va trebui să vin în acel loc exact peste un an de la acea dată şi că se va întâlni cu mine acolo şi că eu va trebui să continui să fac astfel până va veni vremea să obţin plăcile.\n\nCa urmare, după cum mi-a fost poruncit, m-am dus la sfârşitul fiecărui an şi, de fiecare dată, am găsit acolo pe acelaşi mesager şi, la fiecare dintre întrevederile noastre, am primit instrucţiuni şi informaţii de la el referitoare la ceea ce va face Domnul şi cum şi în ce fel va trebui condusă împărăţia Sa în zilele din urmă.\n\n· · · · · · ·\n\nÎn cele din urmă, a venit timpul pentru a obţine plăcile, Urimul şi Tumimul, şi platoşa. În a douăzeci şi doua zi a lui septembrie, o mie opt sute douăzeci şi şapte, ducându-mă, ca de obicei, la sfârşitul unui alt an, la locul unde erau depozitate aceste lucruri, acelaşi mesager ceresc mi le-a dat împreună cu această poruncă: că eu va trebui să fiu răspunzător pentru ele; dacă le voi pierde prin nepăsare sau prin neglijenţa mea de orice fel, voi fi nimicit; dar, dacă voi depune toate eforturile să le păstrez până când el, mesagerul, le va cere înapoi, ele vor fi protejate.\n\nCurând am aflat motivul pentru care primisem porunci atât de stricte de a le păstra în siguranţă şi de ce mesagerul spusese că, după ce voi fi făcut ceea ce mi s-a cerut, el le va cere înapoi. Pentru că, imediat ce s-a aflat că plăcile erau în posesia mea, au fost depuse cele mai înverşunate eforturi pentru a-mi fi luate. Orice stratagemă ce a putut fi inventată a fost folosită în acest scop. Persecuţia a devenit mai amară şi mai aspră decât înainte şi mulţimi mă urmăreau să mi le ia, dacă s-ar fi putut. Dar, prin înţelepciunea lui Dumnezeu, ele au rămas în siguranţă în mâinile mele până când am împlinit prin ele ceea ce mi s-a cerut. Când, conform înţelegerii, mesagerul mi le-a cerut înapoi eu i le-am dat; şi el le are în grija sa până în această zi, fiind cea de a doua zi a lunii mai, o mie opt sute treizeci şi opt.”\n\nPentru înregistrarea completă, vezi Joseph Smith—Istorie, în Perla de mare preţ şi History of The Church of Jesus Christ of Latter-day Saints [Istoria Bisericii lui Isus Hristos a Sfinţilor din Zilele din Urmă], volumul 1, capitolele 1 până la 6.\n\nAceastă cronică străveche a fost scoasă din pământ, ca glasul unui popor vorbind din ţărână, şi a fost tradusă în vorbirea modernă prin harul şi prin puterea lui Dumnezeu aşa cum arată mărturiile divine; a fost publicată pentru prima dată în limba engleză în anul 1830, sub titlul The Book of Mormon.\n\n", "three 0": "[center][font_size=26]Cartea lui Mormon[/font_size][/center]\n\nIntroducere şi mărturii\n\n\n\n\n\n\npagină de titlu\n\n\npagină de titlu a Cărţii lui Mormon\n\nDe aceea, este o prescurtare a cronicii poporului lui Nefi şi, de asemenea, a lamaniţilor—Scrisă lamaniţilor, care sunt urmaşii casei lui Israel; şi, de asemenea, iudeilor şi neamurilor—Scrisă sub formă de poruncă şi, de asemenea, prin spiritul profeţiei şi al revelaţiei—Scrisă şi pecetluită şi ascunsă pentru Domnul pentru a nu putea fi distrusă—Să apară prin harul şi puterea lui Dumnezeu, folosite în interpretarea ei—Pecetluită de mâna lui Moroni şi ascunsă pentru Domnul, să fie descoperită la timpul potrivit prin intermediul neamurilor—Iar interpretarea ei, prin harul lui Dumnezeu.\n\nIntroducere\n\nCartea lui Mormon este un volum de scriptură sfântă comparabil cu Biblia. Este o cronică a legăturilor lui Dumnezeu cu vechii locuitori ai Americilor şi conţine plenitudinea nepieritoarei Evanghelii.\n\nO scurtă explicaţie despre Cartea lui Mormon\n\nCartea lui Mormon este o cronică sfântă despre popoarele vechii Americi, care a fost gravată pe foi de metal. În carte se vorbeşte despre patru feluri de plăci metalice:\n\nIlustraţii\n\n\n\n1 Nefi\n\n\n\n\n\n\n1 Nefi 1\n\nNefi începe cronica despre poporul său—Lehi vede într-o viziune o coloană de foc şi citeşte dintr-o carte de profeţii—El Îl laudă pe Dumnezeu, prezice venirea lui Mesia şi profeţeşte distrugerea Ierusalimului—El este prigonit de către iudei. Circa 600 î.H.\n\n1 Nefi 2\n\nLehi îşi duce familia în pustiu lângă Marea Roşie—Ei îşi părăsesc averile—Lehi oferă o jertfă Domnului şi îi învaţă pe fiii săi să ţină poruncile—Laman şi Lemuel cârtesc împotriva tatălui lor—Nefi este supus şi se roagă cu credinţă; Domnul vorbeşte către el şi el este ales ca să-i conducă pe fraţii săi. Circa 600 î.H.\n\n1 Nefi 3\n\nFiii lui Lehi se reîntorc la Ierusalim ca să obţină plăcile de aramă—Laban refuză să cedeze plăcile—Nefi îi îndeamnă şi-i încurajează pe fraţii săi—Laban le fură averea şi încearcă să-i ucidă—Laman şi Lemuel îi lovesc pe Nefi şi pe Sam şi sunt pedepsiţi de un înger. Circa 600–592 î.H.\n\n1 Nefi 4\n\nNefi îl ucide pe Laban la porunca Domnului şi capătă plăcile de aramă printr-un şiretlic—Zoram hotărăşte să se alăture familiei lui Lehi în pustiu. Circa 600–592 î.H.\n\n1 Nefi 5\n\nSaria se plânge de Lehi—Amândoi se bucură de reîntoarcerea fiilor lor—Ei oferă jertfe—Plăcile de aramă conţin scrieri ale lui Moise şi ale profeţilor—Plăcile îl arată pe Lehi ca fiind un urmaş al lui Iosif—Lehi profeţeşte despre seminţia sa şi despre păstrarea plăcilor. Circa 600–592 î.H.\n\n1 Nefi 6\n\nNefi scrie despre lucrurile lui Dumnezeu—Scopul lui Nefi este să-i convingă pe oameni să vină la Dumnezeul lui Avraam şi să fie salvaţi. Circa 600–592 î.H.\n\n1 Nefi 7\n\nFiii lui Lehi se întorc la Ierusalim şi îi invită pe Ismael şi pe casa lui să meargă cu ei în călătoria lor—Laman şi ceilalţi se revoltă—Nefi îi îndeamnă pe fraţii lui să aibă credinţă în Domnul—Ei îl leagă cu frânghii şi plănuiesc să-l distrugă—El este eliberat prin puterea credinţei—Fraţii lui îi cer iertare—Lehi şi tovarăşii lui oferă jertfe şi daruri arse. Circa 600–592 î.H.\n\n1 Nefi 8\n\nLehi vede o viziune despre pomul vieţii—El ia din fructul lui şi doreşte ca şi familia sa să facă la fel—El vede o bară de fier, o cărare strâmtă şi îngustă şi o negură de întuneric care-i înfăşoară pe oameni—Saria, Nefi şi Sam iau din fruct, dar Laman şi Lemuel refuză. Circa 600–592 î.H.\n\n1 Nefi 9\n\nNefi face două rânduri de cronici—Fiecare dintre ele poartă numele de plăcile lui Nefi—Plăcile cele mai mari conţin o istorie seculară; plăcile cele mai mici se ocupă mai ales de lucruri sfinte. Circa 600–592 î.H.\n\n1 Nefi 10\n\nLehi prezice că Iudeii vor fi luaţi în robie de babilonieni—El vorbeşte despre venirea printre iudei a unui Mesia, Salvator şi Mântuitor—Lehi vorbeşte şi despre venirea aceluia care-L va boteza pe Mielul lui Dumnezeu—Lehi vorbeşte despre moartea şi învierea lui Mesia—El compară împrăştierea şi adunarea laolaltă a Israelului cu un măslin—Nefi vorbeşte despre Fiul lui Dumnezeu, despre darul Duhului Sfânt şi despre nevoia de dreptate. Circa 600–592 î.H.\n\n1 Nefi 11\n\nNefi vede Spiritul Domnului şi i se arată în viziune pomul vieţii—El o vede pe mama Fiului lui Dumnezeu şi află despre pogorârea lui Dumnezeu—El vede botezul, slujirea şi răstignirea Mielului lui Dumnezeu—El vede, de asemenea, chemarea şi slujirea celor Doisprezece Apostoli ai Mielului. Circa 600–592 î.H.\n\n1 Nefi 12\n\nNefi vede într-o viziune ţara făgăduinţei; dreptatea, nedreptatea şi decăderea locuitorilor ei; venirea printre ei a Mielului lui Dumnezeu; cum cei Doisprezece Ucenici şi cei Doisprezece Apostoli vor judeca Israelul; starea dezgustătoare şi murdară a celor care rătăcesc în necredinţă. Circa 600–592 î.H.\n\n1 Nefi 13\n\nNefi vede într-o viziune biserica diavolului ridicată printre neamuri, descoperirea şi colonizarea Americii, pierderea multor părţi clare şi preţioase ale Bibliei, starea de apostazie a neamurilor care a urmat, restaurarea Evangheliei, apariţia scripturilor din zilele din urmă şi construirea Sionului. Circa 600–592 î.H.\n\n1 Nefi 14\n\nUn înger îi spune lui Nefi despre binecuvântările şi blestemele care vor cădea asupra neamurilor—Numai două biserici sunt: Biserica Mielului lui Dumnezeu şi biserica diavolului—Sfinţii lui Dumnezeu din toate naţiunile sunt prigoniţi de către biserica cea mare şi odioasă—Apostolul Ioan va scrie despre sfârşitul lumii. Circa 600–592 î.H.\n\n1 Nefi 15\n\nSeminţia lui Lehi va primi Evanghelia de la neamuri în zilele din urmă—Adunarea lui Israel se aseamănă cu un măslin ale cărui ramuri naturale vor fi iarăşi altoite—Nefi tălmăceşte viziunea pomului vieţii şi vorbeşte despre dreptatea lui Dumnezeu în ceea ce priveşte separarea celor păcătoşi de cei drepţi. Circa 600–592 î.H.\n\n1 Nefi 16\n\nPentru cei păcătoşi adevărul este greu de suportat—Fiii lui Lehi se însoară cu fiicele lui Ismael—Liahona le arată drumul prin pustiu—Mesajele Domnului sunt scrise pe Liahona din când în când—Ismael moare; cei din familia lui cârtesc din cauza suferinţelor. Circa 600–592 î.H.\n\n1 Nefi 17\n\nNefi primeşte poruncă să construiască o corabie—Fraţii lui se împotrivesc—El îi îndeamnă reamintindu-le istoria înţelegerilor lui Dumnezeu cu Israelul—Nefi este plin de puterea lui Dumnezeu—Fraţii lui nu au voie să-l atingă, căci altfel ei se vor ofili ca o trestie uscată. Circa 592–591 î.H.\n\n1 Nefi 18\n\nCorabia este terminată—Sunt pomenite naşterile lui Iacov şi a lui Iosif—Grupul se îmbarcă pentru călătoria către ţara făgăduinţei—Fiii lui Ismael şi nevestele lor se unesc în orgii şi răzvrătire—Nefi este legat şi corabia este mânată înapoi de o furtună grozavă—Nefi este eliberat şi, prin rugăciunea lui, furtuna se potoleşte—Oamenii ajung în ţara făgăduinţei. Circa 591–589 î.H.\n\n1 Nefi 19\n\nNefi face plăci din metal şi scrie istoria poporului său—Dumnezeul lui Israel va veni după şase sute de ani de la timpul când Lehi a plecat din Ierusalim—Nefi vorbeşte despre suferinţele Lui şi despre răstignire—Iudeii vor fi dispreţuiţi şi împrăştiaţi până în zilele din urmă, când ei se vor reîntoarce la Domnul. Circa 588–570 î.H.\n\n1 Nefi 20\n\nDomnul îi dezvăluie lui Israel planurile Sale—Israel a fost ales în vâltoarea de foc a suferinţei şi va ieşi din Babilon—Compară cu Isaia 48. Circa 588–570 î.H.\n\n1 Nefi 21\n\nMesia va fi o lumină pentru neamuri şi îi va elibera pe robi—Israelul va fi adunat cu putere în ultimele zile—Regii vor fi părinţii lor adoptivi—Compară cu Isaia 49. Circa 588–570 î.H.\n\n1 Nefi 22\n\nIsraelul va fi împrăştiat pe toată faţa pământului—Neamurile vor îngriji şi vor hrăni Israelul cu Evanghelia în ultimele zile—Israelul va fi adunat şi salvat, iar cei păcătoşi vor arde ca miriştea—Împărăţia diavolului va fi distrusă şi Satana va fi legat. Circa 588–570 î.H.\n\n2 Nefi\n\n\n\n\n\n\n2 Nefi 1\n\nLehi profeţeşte despre o ţară a libertăţii—Seminţia lui va fi împrăştiată şi pedepsită dacă Îl vor respinge pe Cel Sfânt al lui Israel—El îi îndeamnă pe fiii săi să-şi îmbrace armura dreptăţii. Circa 588–570 î.H.\n\n2 Nefi 2\n\nMântuirea vine prin Mesia cel Sfânt—Libertatea de a alege (alegerea) este esenţială pentru existenţă şi progres—Adam a căzut pentru ca oamenii să poată exista—Oamenii sunt liberi să aleagă libertatea şi viaţa veşnică. Circa 588–570 î.H.\n\n2 Nefi 3\n\nIosif, în Egipt, i-a văzut pe nefiţi într-o viziune—El a profeţit despre Joseph Smith, văzătorul zilelor din urmă; despre Moise, cel care va elibera Israelul, precum şi despre apariţia Cărţii lui Mormon. Circa 588–570 î.H.\n\n2 Nefi 4\n\nLehi îi sfătuieşte şi-i binecuvântează pe urmaşii săi—El moare şi este îngropat—Nefi preaslăveşte bunătatea lui Dumnezeu—Nefi îşi pune încrederea în Domnul pentru totdeauna. Circa 588–570 î.H.\n\n2 Nefi 5\n\nNefiţii se despart de lamaniţi, păstrează legea lui Moise şi construiesc un templu—Din cauza necredinţei lor, lamaniţii sunt alungaţi din prezenţa Domnului, sunt blestemaţi şi devin o pacoste pentru nefiţi. Circa 588–559 î.H.\n\n2 Nefi 6\n\nIacov povesteşte istoria iudeilor: robia în Babilon şi reîntoarcerea; slujirea şi răstignirea Celui Sfânt al lui Israel; ajutorul primit de la neamuri; şi restaurarea iudeilor în zilele din urmă, când ei vor crede în Mesia. Circa 559–545 î.H.\n\n2 Nefi 7\n\nIsaia vorbeşte într-un fel mesianic—Mesia va avea limba celor învăţaţi—El va întoarce spatele celor care lovesc—El nu va fi făcut de ruşine—Compară cu Isaia 50. Circa 559–545 î.H.\n\n2 Nefi 8\n\nÎn ultimele zile, Domnul va alina Sionul şi va aduna Israelul—Cei mântuiţi vor veni la Sion în mare bucurie—Compară cu Isaia 51 şi 52:1–2. Circa 559–545 î.H.\n\n2 Nefi 9\n\nIudeii vor fi adunaţi în toate ţările făgăduinţei lor—Ispăşirea îl răscumpără pe om de la cădere—Trupurile morţilor vor ieşi din mormânt, şi spiritele lor din iad şi din Paradis—Ei vor fi judecaţi—Ispăşirea salvează de la moarte, de la iad, de la diavol şi de la chin fără de sfârşit—Cei drepţi vor fi salvaţi în Împărăţia lui Dumnezeu—Pedepsele pentru păcate sunt hotărâte—Cel Sfânt al lui Israel este păzitorul porţii. Circa 559–545 î.H.\n\n2 Nefi 10\n\nIudeii Îl vor răstigni pe Dumnezeul lor—Ei vor fi împrăştiaţi până când vor începe să creadă în El—America va fi o ţară a libertăţii în care nu va domni nici un rege—Împăcaţi-vă cu Dumnezeu şi câştigaţi-vă Salvarea prin harul Lui. Circa 559–545 î.H.\n\n2 Nefi 11\n\nIacov L-a văzut pe Mântuitorul său—Legea lui Moise Îl reprezintă pe Hristos şi dovedeşte că El va veni. Circa 559–545 î.H.\n\n2 Nefi 12\n\nIsaia vede templul din zilele din urmă, adunarea lui Israel, şi judecata milenară şi pacea—Cei mândri şi cei păcătoşi vor fi umiliţi la cea de a Doua Venire—Compară cu Isaia 2. Circa 559–545 î.H.\n\n2 Nefi 13\n\nIuda şi Ierusalimul vor fi pedepsiţi pentru nesupunerea lor—Domnul apără şi judecă poporul Său—Fiicele Sionului sunt blestemate şi chinuite pentru purtarea lor lumească—Compară cu Isaia 3. Circa 559–545 î.H.\n\n2 Nefi 14\n\nSionul şi fiicele lui vor fi mântuiţi şi curăţaţi în ziua milenară—Compară cu Isaia 4. Circa 559–545 î.H.\n\n2 Nefi 15\n\nVia Domnului (Israelul) va deveni pustie şi poporul Lui va fi împrăştiat—Nenorociri vor veni peste ei în starea lor de apostazie şi împrăştiere—Domnul va ridica un steag şi va aduna Israelul—Compară cu Isaia 5. Circa 559–545 î.H.\n\n2 Nefi 16\n\nIsaia Îl vede pe Domnul—Păcatele lui Isaia sunt iertate—El este chemat să profeţească—El profeţeşte despre respingerea de către iudei a învăţăturilor lui Hristos—O rămăşiţă se va întoarce—Compară cu Isaia 6. Circa 559–545 î.H.\n\n2 Nefi 17\n\nEfraim şi Siria poartă război împotriva Iudeii—Hristos se va naşte dintr-o fecioară—Compară cu Isaia 7. Circa 559–545 î.H.\n\n2 Nefi 18\n\nHristos va fi ca o piatră de poticnire şi ca o stâncă de păcătuire—Caută-L pe Domnul, nu te uita la vrăjitori—Întoarce-te la lege şi la mărturie pentru îndrumare—Compară cu Isaia 8. Circa 559–545 î.H.\n\n2 Nefi 19\n\nIsaia vorbeşte într-un fel mesianic—Popoarele din întuneric vor vedea o lumină mare—Un copil s-a născut pentru noi—El va fi Domn al Păcii şi va domni pe tronul lui David—Compară cu Isaia 9. Circa 559–545 î.H.\n\n2 Nefi 20\n\nDistrugerea Asiriei este un fel de distrugere a celor păcătoşi la cea de a Doua Venire—Puţini oameni vor rămâne după ce Domnul va veni din nou—Rămăşiţa lui Iacov se va reîntoarce în ziua aceea—Compară cu Isaia 10. Circa 559–545 î.H.\n\n2 Nefi 21\n\nTulpina lui Isai (Hristos) va judeca cu dreptate—Cunoaşterea lui Dumnezeu va cuprinde pământul în Mileniu—Domnul va ridica un steag şi va aduna Israelul—Compară cu Isaia 11. Circa 559–545 î.H.\n\n2 Nefi 22\n\nÎn ziua milenară, toţi oamenii Îl vor lăuda pe Domnul—El va locui printre ei—Compară cu Isaia 12. Circa 559–545 î.H.\n\n2 Nefi 23\n\nDistrugerea Babilonului este un tip de distrugere ca la cea de-a Doua Venire—Aceasta va fi o zi de mânie şi răzbunare—Babilonul (lumea) va cădea pentru totdeauna—Compară cu Isaia 13. Circa 559–545 î.H.\n\n2 Nefi 24\n\nIsraelul va fi adunat şi se va bucura de odihna milenară—Lucifer a fost alungat din cer din cauza răzvrătirii lui—Israelul va triumfa peste Babilon (lume)—Compară cu Isaia 14. Circa 559–545 î.H.\n\n2 Nefi 25\n\nNefi se bucură de claritate—Profeţiile lui Isaia vor fi înţelese în ultimele zile—Iudeii se vor întoarce din Babilon, Îl vor răstigni pe Mesia şi vor fi împrăştiaţi şi persecutaţi—Ei vor fi restauraţi atunci când vor crede în Mesia—El va veni pentru prima dată după şase sute de ani de la plecarea lui Lehi din Ierusalim—Nefiţii ţin legea lui Moise şi cred în Hristos, care este Cel Sfânt al lui Israel. Circa 559–545 î.H.\n\n2 Nefi 26\n\nHristos va sluji printre nefiţi—Nefi prevede distrugerea poporului său—Ei vor glăsui din ţărână—Neamurile vor zidi biserici neadevărate şi combinaţii secrete—Domnul le interzice oamenilor să practice vicleşuguri preoţeşti. Circa 559–545 î.H.\n\n2 Nefi 27\n\nÎntunericul şi apostazia vor cuprinde pământul în ultimele zile—Cartea lui Mormon va apărea—Trei martori vor depune mărturie despre carte—Omul învăţat va spune că nu poate citi cartea pecetluită—Domnul va face o lucrare minunată şi un miracol—Comparaţi cu Isaia 29. Circa 559–545 î.H.\n\n2 Nefi 28\n\nMulte biserici neadevărate vor fi construite în zilele din urmă—Ele vor propovădui doctrine neadevărate, deşarte şi nesăbuite—Apostazia va exista din abundenţă din cauza învăţătorilor neadevăraţi—Diavolul va face ravagii în inimile oamenilor—El va propovădui tot felul de doctrine neadevărate. Circa 559–545 î.H.\n\n2 Nefi 29\n\nMulte neamuri vor respinge Cartea lui Mormon—Ele vor spune: Noi nu avem nevoie de încă o Biblie—Domnul vorbeşte către multe popoare—El va judeca omenirea după cărţile care vor fi scrise. Circa 559–545 î.H.\n\n2 Nefi 30\n\nNeamurile convertite se vor număra laolaltă cu poporul de legământ—Mulţi lamaniţi şi iudei vor crede cuvântul şi vor deveni plăcuţi—Israelul va fi restaurat, iar cei păcătoşi vor fi distruşi. Circa 559–545 î.H.\n\n2 Nefi 31\n\nNefi spune de ce Hristos a fost botezat—Oamenii trebuie să-L urmeze pe Hristos, să fie botezaţi, să primească Duhul Sfânt şi să îndure până la sfârşit pentru a fi salvaţi—Pocăinţa şi botezul sunt poarta către calea strâmtă şi îngustă—Viaţa veşnică vine la cei care respectă poruncile după botez. Circa 559–545 î.H.\n\n2 Nefi 32\n\nÎngerii vorbesc prin puterea Duhului Sfânt—Oamenii trebuie să se roage şi să dobândească cunoaştere pentru ei înşişi de la Duhul Sfânt. Circa 559–545 î.H.\n\n2 Nefi 33\n\nCuvintele lui Nefi sunt adevărate—Ele mărturisesc despre Hristos—Cei care cred în Hristos vor crede în cuvintele lui Nefi, care vor sta ca o mărturie la scaunul de judecată. Circa 559–545 î.H.\n\nIacov\n\n\n\n\n\n\nIacov 1\n\n1 Iacov şi Iosif încearcă să-i convingă pe oameni să creadă în Hristos şi să ţină poruncile Lui—Nefi moare—Ticăloşia predomină printre nefiţi. Circa 544–421 î.H.\n\nIacov 2\n\nIacov denunţă dragostea pentru bogăţii, mândria şi lipsa de castitate—Oamenii pot căuta bogăţii ca să-i ajute pe semenii lor—Iacov condamnă practica nepermisă a căsătoriei multiple—Domnul se bucură de castitatea femeilor. Circa 544–421 î.H.\n\nIacov 3\n\nCei cu inima pură primesc cuvântul plăcut al lui Dumnezeu—Dreptatea lamaniţilor este mai mare decât cea a nefiţilor—Iacov avertizează împotriva imoralităţii, lascivităţii şi oricărui păcat. Circa 544–421 î.H.\n\nIacov 4\n\nToţi profeţii Îl preaslăvesc pe Tatălui în numele lui Hristos—Jertfirea lui Isaac de către Avraam a fost asemănătoare cu jertfirea de către Dumnezeu a Singurului Său Născut—Oamenii trebuie să se împace cu Dumnezeu prin Ispăşire—Iudeii vor respinge piatra de temelie. Circa 544–421 î.H.\n\nIacov 5\n\nIacov îl pomeneşte pe Zenos în legătură cu pilda măslinului cultivat şi a celui sălbatic—Ei sunt asemănători lui Israel şi neamurilor—Se prevede împrăştierea şi adunare lui Israel—Se fac aluzii la nefiţi şi lamaniţi şi la întreaga casă a lui Israel—Neamurile vor fi altoite pe Israel—În cele din urmă, via va fi arsă. Circa 544–421 î.H.\n\nIacov 6\n\nDomnul va salva Israelul în zilele din urmă—Lumea va fi arsă în foc—Oamenii trebuie să-L urmeze pe Hristos ca să evite lacul de foc şi pucioasă. Circa 544–421 î.H.\n\nIacov 7\n\nŞerem Îl tăgăduieşte pe Hristos, se ceartă cu Iacov, cere un semn şi este lovit de Dumnezeu—Toţi profeţii au vorbit despre Hristos şi despre ispăşirea Lui—nefiţii şi-au trăit zilele ca hoinarii, născuţi în suferinţe şi urâţi de lamaniţi. Circa 544–421 î.H.\n\nEnos\n\nEnos se roagă cu putere şi obţine iertarea păcatelor sale—Glasul Domnului vine în mintea lui făgăduind salvarea lamaniţilor într-o zi viitoare—Nefiţii au încercat să-i îndrepte pe lamaniţi—Enos se bucură pentru Mântuitorul său. Circa 420 î.H.\n\nIarom\n\nNefiţii ţin legea lui Moise, aşteaptă cu bucurie venirea lui Hristos şi prosperă în ţară—Mulţi profeţi lucrează ca să păstreze poporul pe drumul adevărului. Circa 399–361 î.H.\n\nOmni\n\nOmni, Amaron, Cemiş, Abinadom şi Amalechi, fiecare la rândul său, ţin cronicile—Mosia descoperă poporul lui Zarahemla, care a venit din Ierusalim în zilele lui Zedechia—Mosia este făcut rege peste ei—Descendenţii lui Mulec la Zarahemla l-au descoperit pe Coriantumr, ultimul dintre iarediţi—Regele Beniamin îi urmează lui Mosia—Oamenii trebuie să-şi ofere sufletele ca jertfă lui Hristos. Circa 323–130 î.H.\n\nCuvintele lui Mormon\n\nMormon prescurtează plăcile mari ale lui Nefi—El pune plăcile mici împreună cu celelalte plăci—Regele Beniamin instaurează pacea în ţară. Circa 385 d.H.\n\nMosia\n\n\n\n\n\n\nMosia 1\n\nRegele Beniamin îi învaţă pe fiii săi limba şi profeţiile strămoşilor lor—Religia şi civilizaţia lor au fost păstrate datorită cronicilor păstrate pe diferite plăci—Mosia este ales ca rege şi i se dau în îngrijire cronicile şi alte lucruri. Circa 130–124 î.H.\n\nMosia 2\n\nRegele Beniamin se adresează poporului său—El povesteşte despre egalitatea, corectitudinea şi spiritualitatea domniei sale—El îi sfătuieşte să-L slujească pe Regele lor Ceresc—Cei care se revoltă împotriva lui Dumnezeu vor suferi chinuri ca un foc nestins. Circa 124 î.H.\n\nMosia 3\n\nRegele Beniamin continuă mesajul său—Domnul Atotputernic va sluji printre oameni într-un tabernacol de lut—Sânge va ţâşni din fiecare por în timp ce El ispăşeşte pentru păcatele lumii—Numele Lui este singurul prin care vine salvarea—Oamenii pot să renunţe la starea lor naturală şi să devină Sfinţi prin Ispăşire—Chinurile celor păcătoşi vor fi ca un lac de foc şi pucioasă. Circa 124 î.H.\n\nMosia 4\n\nRegele Beniamin continuă mesajul său—Salvarea vine datorită Ispăşirii—Credeţi în Dumnezeu ca să fiţi salvaţi—Păstraţi iertarea păcatelor voastre prin credinţă—Împărţiţi din averea voastră celor săraci—Faceţi toate lucrurile cu înţelepciune şi în ordine. Circa 124 î.H.\n\nMosia 5\n\nSfinţii devin fiii şi fiicele lui Hristos prin credinţă—De aceea ei sunt numiţi după numele lui Hristos—Regele Beniamin îi îndeamnă să fie fermi şi neclintiţi în lucrări bune. Circa 124 î.H.\n\nMosia 6\n\nRegele Beniamin înregistrează numele oamenilor şi numeşte preoţi ca să-i înveţe—Mosia domneşte ca un rege drept. Circa 124–121 î.H.\n\nMosia 7\n\nAmon găseşte ţara lui Lehi-Nefi, unde Limhi este rege—Poporul lui Limhi este înrobit lamaniţilor—Limhi povesteşte istoria lor—Un profet (Abinadi) a depus mărturie că Hristos este Dumnezeul şi Tatăl tuturor lucrurilor—Cei care seamănă vânt culeg furtună, iar cei care-şi pun nădejdea lor în Domnul vor fi salvaţi. Circa 121 î.H.\n\nMosia 8\n\nAmon propovăduieşte poporului lui Limhi—El află despre cele douăzeci şi patru de plăci ale iarediţilor—Inscripţii vechi pot fi traduse de văzători—Nici un dar nu este mai presus decât cel de a fi văzător. Circa 121 î.H.\n\nMosia 9\n\nZenif conduce un grup din Zarahemla ca să ocupe ţara lui Lehi-Nefi—Regele lamanit le dă permisiunea să moştenească pământul—Este război între lamaniţi şi poporul lui Zenif. Circa 200–187 î.H.\n\nMosia 10\n\nRegele Laman moare—Oamenii lui sunt sălbatici şi fioroşi şi cred în tradiţii neadevărate—Zenif şi oamenii săi îi predomină. Circa 187–160 î.H.\n\nMosia 11\n\nRegele Noe domneşte în ticăloşie—El petrece într-o viaţă desfrânată cu nevestele şi concubinele sale—Abinadi profeţeşte că poporul va fi luat în sclavie—Regele Noe a căutat să-i ia viaţa. Circa 160–150 î.H.\n\nMosia 12\n\nAbinadi este băgat la închisoare pentru că a profeţit distrugerea poporului şi moartea regelui Noe—Preoţii neadevăraţi pomenesc scripturile şi pretind că ţin legea lui Moise—Abinadi începe să-i înveţe Cele zece porunci. Circa 148 î.H.\n\nMosia 13\n\nAbinadi este protejat de o putere divină—El propovăduieşte Cele zece porunci—Salvarea nu vine numai prin legea lui Moise—Dumnezeu Însuşi va face o ispăşire şi va mântui poporul Său. Circa 148 î.H.\n\nMosia 14\n\nIsaia vorbeşte într-un fel mesianic—Umilinţele şi suferinţele lui Mesia sunt dezvăluite—El Îşi oferă sufletul ca o jertfă pentru păcate şi face o rugăciune pentru iertarea păcătoşilor—Compară cu Isaia 53. Circa 148 î.H.\n\nMosia 15\n\nCum Hristos este în acelaşi timp şi Tatăl şi Fiul—El va face o rugăciune pentru iertare şi va lua cu El păcatele poporului Său—Ei şi toţi profeţii cei sfinţi sunt seminţia Lui—El va înfăptui învierea din morţi—Pruncii au viaţă veşnică. Circa 148 î.H.\n\nMosia 16\n\nDumnezeu îi mântuieşte pe oameni din starea lor pierdută şi decăzută—Cei care sunt carnali rămân ca şi cum n-ar fi fost nici o mântuire—Hristos înfăptuieşte învierea fie către o viaţă fără de sfârşit, fie către o condamnare fără de sfârşit. Circa 148 î.H.\n\nMosia 17\n\nAlma crede şi scrie cuvintele lui Abinadi—Abinadi suferă moartea prin foc—El profeţeşte boală şi moarte prin foc asupra ucigaşilor săi. Circa 148 î.H.\n\nMosia 18\n\nAlma predică, dar nu în public—El stabileşte legământul botezului şi botează în apele lui Mormon—El organizează Biserica lui Hristos şi rânduieşte preoţi—Ei se întreţin singuri şi învaţă poporul—Alma şi poporul său fug de regele Noe în pustiu. Circa 147–145 î.H.\n\nMosia 19\n\nGhedeon încearcă să-l ucidă pe regele Noe—Lamaniţii invadează ţara—Regele Noe moare prin foc—Limhi domneşte ca un domnitor tributar. Circa 145–121 î.H.\n\nMosia 20\n\nCâteva fiice de-ale lamaniţilor sunt răpite de preoţii lui Noe—Lamaniţii poartă război împotriva lui Limhi şi a poporului lui—Oştile lamaniţilor sunt respinse şi forţate să facă pace. Circa 145–123 î.H.\n\nMosia 21\n\nOamenii lui Limhi sunt atacaţi şi învinşi de către lamaniţi—Oamenii lui Limhi îl întâlnesc pe Amon şi sunt convertiţi—Ei îi povestesc lui Amon despre cele douăzeci şi patru de plăci ale iarediţilor. Circa 122–121 î.H.\n\nMosia 22\n\nSe fac planuri pentru ca poporul să scape de sub sclavia lamaniţilor—Lamaniţii sunt îmbătaţi—Poporul scapă, se întoarce la Zarahemla şi devine supus regelui Mosia. Circa 121–120 î.H.\n\nMosia 23\n\nAlma refuză să fie rege—El slujeşte ca mare preot—Domnul pedepseşte pe poporul Său, iar lamaniţii cuceresc ţara lui Helam—Amulon, conducătorul preoţilor păcătoşi ai regelui Noe, domneşte ca supus al regelui lamaniţilor. Circa 145–121 î.H.\n\nMosia 24\n\nAmulon îl persecută pe Alma şi pe poporul lui—Ei sunt condamnaţi la moarte dacă se roagă—Domnul face ca poverile lor să pară uşoare—El îi salvează din sclavie şi ei se întorc la Zarahemla. Circa 145–120 î.H.\n\nMosia 25\n\nUrmaşii lui Mulec din Zarahemla devin nefiţi—Ei învaţă de la popoarele lui Alma şi Zenif—Alma îl botează pe Limhi şi pe toţi oamenii lui—Mosia îl împuterniceşte pe Alma să organizeze Biserica lui Dumnezeu. Circa 120 î.H.\n\nMosia 26\n\nMulţi membri ai Bisericii sunt conduşi în păcat de către necredincioşi—Lui Alma i se făgăduieşte viaţă veşnică—Cei care se pocăiesc şi se botează câştigă iertare—Membrii păcătoşi ai Bisericii care se pocăiesc şi se spovedesc lui Alma şi Domnului vor fi iertaţi; altfel, ei nu vor face parte dintre oamenii Bisericii. Circa 120–100 î.H.\n\nMosia 27\n\nMosia interzice persecuţiile şi impune egalitatea—Alma cel Tânăr şi cei patru fii ai lui Mosia caută să distrugă Biserica—Un înger apare şi le porunceşte să înceteze lucrul lor cel rău—Alma amuţeşte—Toată omenirea trebuie să se nască din nou pentru ca să câştige Salvarea—Alma şi fiii lui Mosia anunţă veşti de bucurie. Circa 100–92 î.H.\n\nMosia 28\n\nFiii lui Mosia se duc să predice lamaniţilor—Cu ajutorul celor două pietre văzătoare, Mosia traduce plăcile iarediţilor. Circa 92 î.H.\n\nMosia 29\n\nMosia propune ca judecătorii să fie aleşi în locul regelui—Regii nedrepţi conduc popoarele lor în păcat—Alma cel Tânăr este ales şef prin glasul poporului—El este, de asemenea, marele preot în Biserică—Alma cel Vârstnic şi Mosia mor. Circa 92–91 î.H.\n\nAlma\n\n\n\n\n\n\nAlma 1\n\nNehor propovăduieşte doctrine neadevărate, întemeiază o biserică, introduce vicleşuguri preoţeşti şi-l ucide pe Ghedeon—Nehor este omorât pentru crimele sale—Vicleşugurile preoţeşti şi persecuţiile se răspândesc în popor—Preoţii se întreţin pe ei înşişi, poporul are grijă de cei săraci, iar Biserica prosperă. Circa 91–88 î.H.\n\nAlma 2\n\nAmlici caută să fie rege şi este respins prin glasul poporului—Cei care-l urmează îl fac rege—Amliciţii fac război cu nefiţii şi sunt învinşi—Lamaniţii şi amliciţii îşi unesc forţele şi sunt învinşi—Alma îl ucide pe Amlici. Circa 87 î.H.\n\nAlma 3\n\nAmliciţii s-au însemnat aşa cum zicea cuvântul profetic—Lamaniţii au fost blestemaţi pentru răzvrătirea lor—Oamenii îşi aduc singuri blestemele asupra lor înşişi—Nefiţii înfrâng o altă armată a lamaniţilor. Circa 87–86 î.H.\n\nAlma 4\n\nAlma botează mii de convertiţi—Nedreptatea pătrunde în Biserică şi progresul Bisericii este frânat—Nefiha este numit judecător-sef—Alma, ca mare preot, se dedică slujirii preoţeşti. Circa 86–83 î.H.\n\nAlma 5\n\nPentru ca să obţină Salvarea, oamenii trebuie să se pocăiască şi să respecte poruncile, să se nască din nou, să-şi cureţe veşmintele prin sângele lui Hristos, să fie umili şi să se elibereze de mândrie şi invidie, precum şi să facă lucrările dreptăţii—Păstorul cel Bun cheamă poporul Său—Cei care fac lucrări rele sunt copiii diavolului—Alma depune mărturie despre adevărul doctrinei Sale şi le porunceşte oamenilor să se pocăiască—Numele celor drepţi vor fi scrise în cartea vieţii. Circa 83 î.H.\n\nAlma 6\n\nBiserica din Zarahemla este curăţată şi pusă în ordine—Alma se duce să predice la Ghedeon. Circa 83 î.H.\n\nAlma 7\n\nHristos se va naşte din Maria—El va dezlega legăturile morţii şi va purta păcatele poporului Său—Aceia care se pocăiesc sunt botezaţi, iar cei care respectă poruncile vor avea viaţă veşnică—Murdăria nu poate moşteni împărăţia lui Dumnezeu—Se cere umilinţă, credinţă, speranţă şi caritate. Circa 83 î.H.\n\nAlma 8\n\nAlma predică şi botează în Melec—El este respins în Amoniha şi pleacă—Un înger îi porunceşte să se întoarcă şi să strige pocăinţă către popor—El este primit de Amulec şi amândoi predică în Amoniha. Circa 82 î.H.\n\nAlma 9\n\nAlma le porunceşte oamenilor din Amoniha să se pocăiască—Domnul va fi milos cu lamaniţii în zilele din urmă—Dacă nefiţii renunţă la lumină, ei vor fi distruşi de către lamaniţi—Fiul lui Dumnezeu va veni în curând—El îi va mântui pe cei care se pocăiesc, care sunt botezaţi şi au credinţă în numele Său. Circa 82 î.H.\n\nAlma 10\n\nLehi se trage din Manase—Amulec relatează porunca îngerilor ca el să îngrijească de Alma—Rugăciunile celor drepţi îi ocrotesc pe oameni—Învăţătorii legii şi judecătorii nedrepţi pun temelia distrugerii oamenilor. Circa 82 î.H.\n\nAlma 11\n\nSistemul monetar al nefiţilor este făcut cunoscut—Amulec se luptă cu Zeezrom—Hristos nu-i va salva pe oameni în păcatele lor—Numai acei care moştenesc împărăţia cerului vor fi salvaţi—Toţi oamenii se vor ridica în nemurire—Moartea nu mai există după înviere. Circa 82 î.H.\n\nAlma 12\n\nAlma se ceartă cu Zeezrom—Tainele lui Dumnezeu pot fi dăruite numai celor credincioşi—Oamenii sunt judecaţi după gândurile, credinţele, cuvintele şi faptele lor—Ticăloşii vor suferi o moarte spirituală—Această viaţă muritoare este o stare de încercare—Planul mântuirii aduce înviere şi, prin credinţă, iertarea păcatelor—Cei care se pocăesc poate să revendice iertare prin Singurul Fiu Născut. Circa 82 î.H.\n\nAlma 13\n\nOamenii sunt chemaţi să devină mari preoţi datorită credinţei lor foarte mari şi a faptelor lor bune—Ei sunt chemaţi să propovăduiască poruncile—Prin dreptate ei sunt sfinţiţi întră în odihna Domnului—Melhisedec a fost unul dintre aceştia—Îngerii anunţă veşti de bucurie în toată ţara—Ei vor dezvălui adevărata venire a lui Hristos. Circa 82 î.H.\n\nAlma 14\n\nAlma şi Amulec sunt duşi la închisoare şi bătuţi—Credincioşii şi scripturile lor sfinte sunt arse în foc—Aceşti martiri sunt primiţi de către Domnul în slavă—Zidurile închisorii sunt distruse şi se prăbuşesc—Alma şi Amulec sunt eliberaţi, iar cei care i-au persecutat sunt ucişi. Circa 82–81 î.H.\n\nAlma 15\n\nAlma şi Amulec se duc la Sidom şi întemeiază o biserică—Alma îl vindecă pe Zeezrom, care se uneşte cu Biserica—Mulţi sunt botezaţi şi Biserica prosperă—Alma şi Amulec se duc la Zarahemla. Circa 81 î.H.\n\nAlma 16\n\nLamaniţii distrug poporul lui Amoniha—Zoram îi conduce pe nefiţi la victorie asupra lamaniţilor—Alma şi Amulec şi mulţi alţii predică cuvântul—Ei propovăduiesc că, după învierea Sa, Hristos va apărea în faţa nefiţilor. Circa 81–77 î.H.\n\nAlma 17\n\nFiii lui Mosia au spiritul profeţiei şi al revelaţiei—Ei merg pe drumurile lor diferite ca să declare cuvântul către lamaniţi—Amon se duce în ţara lui Ismael şi devine slujitorul regelui Lamoni—Amon salvează turmele regelui şi îi ucide pe duşmanii lui la apa lui Sebus. Versetele 1-3, circa 77 î.H.; versetul 4, circa 91-77 î.H. şi versetele 5–39, circa 91 î.H.\n\nAlma 18\n\nRegele Lamoni crede că Amon este Marele Spirit—Amon îl învaţă pe rege despre crearea lumii, despre lucrările lui Dumnezeu pentru oameni şi despre mântuirea care vine prin Hristos—Lamoni crede şi cade la pământ ca şi cum ar fi fost mort. Circa 90 î.H.\n\nAlma 19\n\nLamoni primeşte lumina vieţii celei fără de sfârşit şi Îl vede pe Mântuitor—Cei din casa lui cad în extaz, iar mulţi dintre ei văd îngeri—Amon este salvat în mod miraculos—El îi botează pe mulţi şi întemeiază o biserică printre ei. Circa 90 î.H.\n\nAlma 20\n\nDomnul îl trimite pe Amon la Midoni ca să-i elibereze pe fraţii lui închişi—Amon şi Lamoni îl întâlnesc pe tatăl lui Lamoni, care este rege peste întreaga ţară—Amon îl forţează pe bătrânul rege să-i elibereze pe fraţii lui. Circa 90 î.H.\n\nAlma 21\n\nAaron îi învaţă pe amaleciţi despre Hristos şi despre ispăşirea Lui—Aaron şi fraţii lui sunt închişi în Midoni—După eliberarea lor, ei predică în sinagogi şi îi convertesc pe mulţi—Lamoni dă libertate religioasă poporului în ţara lui Ismael. Circa 90–77 î.H.\n\nAlma 22\n\nAaron îl învaţă pe tatăl lui Lamoni despre crearea lumii, despre căderea lui Adam şi despre planul mântuirii prin Hristos—Regele şi toată casa lui sunt convertiţi—Împărţirea ţării între nefiţi şi lamaniţi este explicată. Circa 90–77 î.H.\n\nAlma 23\n\nLibertatea religioasă este proclamată—lamaniţii din şapte ţări şi oraşe sunt convertiţi—Ei îşi dau numele de anti-nefi-lehiţi şi sunt eliberaţi de sub blestem—Amaleciţii şi amuloniţii resping adevărul. Circa 90–77 î.H.\n\nAlma 24\n\nLamaniţii se ridică împotriva poporului lui Dumnezeu—Anti-nefi-lehiţii se bucură de Hristos şi sunt vizitaţi de către îngeri—Ei aleg mai degrabă să îndure moartea decât să se apere pe ei înşişi—Tot mai mulţi lamaniţi sunt convertiţi. Circa 90–77 î.H.\n\nAlma 25\n\nAgresiunile lamaniţilor se răspândesc—Seminţia preoţilor lui Noe dispare, aşa după cum a profeţit Abinadi—Mulţi lamaniţi sunt convertiţi şi se unesc cu poporul anti-nefi-lehiţilor—Ei cred în Hristos şi ţin legea lui Moise. Circa 90–77 î.H.\n\nAlma 26\n\nAmon se slăveşte în Domnul—Cei credincioşi sunt întăriţi de către Domnul şi li se dă cunoaşterea—Prin credinţă oamenii pot să aducă mii de suflete la pocăire—Dumnezeu are toată puterea şi înţelege toate lucrurile. Circa 90–77 î.H.\n\nAlma 27\n\nDomnul îi dă ordin lui Amon să conducă poporul anti-nefi-lehiţilor într-un loc sigur—Atunci când îl întâlneşte pe Alma, bucuria lui Amon îi epuizează toată puterea—nefiţii dau anti-nefi-lehiţilor pământul lui Ierşon —Ei se numesc poporul lui Amon. Circa 90–77 î.H.\n\nAlma 28\n\nLamaniţii sunt învinşi într-o bătălie înspăimântătoare—Zeci de mii sunt ucişi—Cei păcătoşi sunt consemnaţi într-o stare de nenorocire fără de sfârşit; cei drepţi ajung la o stare de fericire fără de sfârşit. Circa 77–76 î.H.\n\nAlma 29\n\nAlma doreşte să strige pocăinţă cu un zel îngeresc—Domnul aprobă învăţători pentru toate naţiunile—Alma se bucură de faptele Domnului şi de succesul lui Amon şi al fraţilor lui. Circa 76 î.H.\n\nAlma 30\n\nCorihor, antihristul, îl ridiculizează pe Hristos, Ispăşirea şi spiritul profeţiei—El propovăduiesţe că nu este nici un Dumnezeu, nici o cădere a omului, nici o pedeapsă pentru păcat şi nici un Hristos—Alma depune mărturie că Hristos va veni şi că toate lucrurile dovedesc că este un Dumnezeu—Corihor cere să i se dea un semn şi el a amuţit dintr-odată—Diavolul a apărut înaintea lui Corihor sub forma unui înger şi l-a învăţat ce să spună—Corihor este călcat în picioare şi moare. Circa 76–74 î.H.\n\nAlma 31\n\nAlma conduce o misiune ca să-i aducă pe calea cea bună pe zoramiţii cei apostaţi—Zoramiţii Îl tăgăduiesc pe Hristos, cred într-o idee neadevărată despre dreptul de a alege şi preaslăvesc cu rugăciuni stabilite—Misionarii sunt plini de Spiritul Sfânt—Suferinţele lor sunt înghiţite în bucuria pentru Hristos. Circa 74 î.H.\n\nAlma 32\n\nAlma îi învaţă pe cei săraci pe care durerile i-au umilit—Credinţa este o speranţă în ceea ce nu se vede, care este adevărat—Alma depune mărturie despre faptul că îngeri îi slujesc pe bărbaţi, pe femei şi pe copii—Alma compară cuvântul cu o sămânţă—Ea trebuie să fie plantată şi îngrijită—Atunci ea creşte şi se face un pom din care este cules fructul vieţii veşnice. Circa 74 î.H.\n\nAlma 33\n\nZenos a propovăduit că oamenii trebuie să se roage şi să se închine în toate locurile şi că judecăţile sunt date la o parte datorită Fiului—Zenoc a propovăduit că mila este oferită datorită Fiului—Moise a înălţat în pustiu un simbol al Fiului lui Dumnezeu. Circa 74 î.H.\n\nAlma 34\n\nAmulec depune mărturie că în Hristos este cuvântul pentru salvare—Dacă nu se face o ispăşire, atunci toată omenirea trebuie să dispară—Întreaga lege a lui Moise indică jertfa Fiului lui Dumnezeu—Planul cel veşnic al mântuirii se bazează pe credinţă şi pe pocăinţă—Roagă-te pentru binecuvântări vremelnice şi spirituale—Viaţa aceasta este timpul potrivit pentru oameni ca să se pregătească să-L întâlnească pe Dumnezeu—Lucrează pentru salvarea ta cu frică în faţa lui Dumnezeu. Circa 74 î.H.\n\nAlma 35\n\nPredicarea cuvântului distruge vicleşugul zoramiţilor—Ei îi dau afară pe convertiţi care apoi se unesc cu poporul lui Amon în Ierşon—Alma se întristează din cauza ticăloşiei oamenilor. Circa 74 î.H.\n\nAlma 36\n\nAlma depune mărturie lui Helaman despre convertirea lui după ce a văzut un înger—El a suferit durerile unui suflet condamnat; el a strigat numele lui Isus şi atunci a fost născut pentru Dumnezeu—O bucurie dulce i-a umplut sufletul—El a văzut mulţimi de îngeri lăudându-L pe Domnul—Mulţi convertiţi au gustat şi au văzut la fel cum a gustat şi a văzut şi el. Circa 74 î.H.\n\nAlma 37\n\nPlăcile de aramă şi alte scripturi sunt păstrate ca să aducă suflete către Salvare—Iarediţii au fost distruşi din cauza ticăloşiei lor—Jurămintele lor secrete şi legămintele lor trebuie să fie păstrate departe de popor—Sfătuieşte-te cu Domnul în toate faptele tale—Aşa după cum Liahona i-a condus pe nefiţi, tot aşa cuvântul lui Hristos îi conduce pe oameni către viaţa veşnică. Circa 74 î.H.\n\nAlma 38\n\nŞiblon a fost persecutat în numele dreptăţii—Salvarea este în Hristos, care este viaţa şi lumina lumii—Pune frâu la toate pasiunile tale. Circa 74 î.H.\n\nAlma 39\n\nPăcatul sexual este un lucru abominabil—Păcatele lui Corianton i-au împiedicat pe zoramiţi de a primi cuvântul—Mântuirea lui Hristos este retroactivă, salvându-i pe credincioşii care au precedat-o. Circa 74 î.H.\n\nAlma 40\n\nHristos înfăptuieşte învierea tuturor oamenilor—Morţii cei drepţi se duc în paradis, iar cei păcătoşi se duc în întunericul de afară ca să aştepte ziua învierii lor—La înviere, toate lucrurile vor fi restaurate la forma lor adevărată şi perfectă. Circa 74 î.H.\n\nAlma 41\n\nLa înviere, oamenii se ridica la o stare de fericire fără de sfârşit sau de nefericire fără de sfârşit—Ticăloşia nu a fost niciodată fericire—Oamenii carnali sunt fără de Dumnezeu în lume—Fiecare persoană primeşte iarăşi în restaurare caracteristicile şi atributele pe care le-a dobândit în viaţa muritoare. Circa 74 î.H.\n\nAlma 42\n\nMortalitatea este un timp de încercare pentru a-i da omului prilejul să se pocăiască şi să-L slujească pe Dumnezeu—Căderea a adus moarte vremelnică şi spirituală asupra întregii omeniri—Mântuirea vine prin pocăinţă—Dumnezeu Însuşi ispăşeşte păcatele lumii—Mila este pentru cei care se pocăiesc—Toţi ceilalţi vor fi supuşi dreptăţii lui Dumnezeu—Mila vine datorită Ispăşirii—Numai cei care se pocăiesc cu adevărat sunt salvaţi. Circa 74 î.H.\n\nAlma 43\n\nAlma şi fiii lui predică cuvântul—zoramiţii şi alţi disidenţi nefiţi devin lamaniţi—lamaniţii se ridică într-un război împotriva nefiţilor—Moroni îi înarmează pe nefiţi cu armuri de apărare—Domnul îi dezvăluie lui Alma strategia lamaniţilor—Nefiţii îşi apără casele, libertăţile, familiile şi religia—Armatele lui Moroni şi Lehi îi înconjoară pe lamaniţi. Circa 74 î.H.\n\nAlma 44\n\nMoroni le dă ordin lamaniţilor să facă un legământ de pace sau să fie distruşi—Zerahemna refuză oferta şi lupta reîncepe—Armatele lui Moroni îi înving pe lamaniţi. Circa 74–73 î.H.\n\nAlma 45\n\nHelaman crede în cuvintele lui Alma—Alma profeţeşte despre distrugerea nefiţilor—El binecuvântează şi blestemă ţara—Se presupune că Alma a fost luat de către Spirit, la fel ca şi Moise—Conflictul din Biserică creşte. Circa 73 î.H.\n\nAlma 46\n\nAmalichia conspiră ca să fie rege—Moroni înalţă un drapel al libertăţii—El reuneşte poporul ca să-şi apere religia lor—Credincioşii adevăraţi sunt numiţi creştini—O rămăşiţă a lui Iosif va fi păstrată—Amalichia şi disidenţii fug în ţara lui Nefi—Cei care nu vor sprijini cauza libertăţii sunt omorâţi. Circa 73–72 î.H.\n\nAlma 47\n\nAmalichia foloseşte trădare, ucidere şi intrigă pentru a deveni rege al lamaniţilor—Disidenţii nefiţi sunt mult mai ticăloşi şi mai fioroşi decât lamaniţii. Circa 72 î.H.\n\nAlma 48\n\nAmalichia îi provoacă pe lamaniţi împotriva nefiţilor—Moroni îşi pregăteşte poporul ca să apere cauza creştinilor—El se bucură de îngăduinţă şi libertate şi este un om puternic al lui Dumnezeu. Circa 72 î.H.\n\nAlma 49\n\nLamaniţii invadatori nu sunt capabili să cucerească oraşele fortificate ale lui Amoniha şi Noe—Amalichia Îl blestemă pe Dumnezeu şi jură să bea sângele lui Moroni—Helaman şi fraţii lui continuă să întărească Biserica. Circa 72 î.H.\n\nAlma 50\n\nMoroni fortifică pământurile nefiţilor—Ei construiesc multe oraşe noi—Războaie şi distrugeri li s-au întâmplat nefiţilor în zilele ticăloşiei şi ale lucrurilor lor abominabile—Morianton şi disidenţii lui sunt învinşi de către Teancum—Nefiha moare, iar fiul lui, Pahoran, ocupă scaunul de judecată. Circa 72–67 î.H.\n\nAlma 51\n\nRegaliştii caută să schimbe legea şi să întroneze un rege—Pahoran şi oamenii liberi sunt sprijiniţi de glasul poporului—Moroni îi forţează pe regalişti să-şi apere ţara sau, dacă nu, atunci vor fi omorâţi—Amalichia şi lamaniţii capturează multe oraşe fortificate—Teancum respinge invazia lamaniţilor şi îl ucide pe Amalichia în cortul lui. Circa 67–66 î.H.\n\nAlma 52\n\nAmoron îl urmează pe Amalichia ca rege al lamaniţilor—Moroni, Teancum şi Lehi îi conduc pe nefiţi într-un război victorios împotriva lamaniţilor—Oraşul lui Mulec este recapturat, iar Iacov zoramitul este ucis. Circa 66–64 î.H.\n\nAlma 53\n\nPrizonierii lamaniţi sunt folosiţi ca să fortifice oraşul Abundenţa—Conflictele dintre nefiţi dau naştere la victoriile lamaniţilor—Helaman ia comanda celor două mii de tineri fii ai poporului lui Amon. Circa 64–63 î.H.\n\nAlma 54\n\nAmoron şi Moroni negociază pentru schimbul de prizonieri—Moroni cere ca lamaniţii să se retragă şi să înceteze atacurile lor ucigătoare—Amoron cere ca nefiţii să-şi lepede armele şi să devină supuşi ai lamaniţilor. Circa 63 î.H.\n\nAlma 55\n\nMoroni refuză să schimbe prizonieri—Gărzile lamaniţilor sunt ademenite să se îmbete, iar prizonierii nefiţi sunt eliberaţi—Oraşul Ghid este capturat fără curgere de sânge. Circa 63–62 î.H.\n\nAlma 56\n\nHelaman îi trimite o scrisoare lui Moroni povestind despre starea de război cu lamaniţii—Antipus şi Helaman câştigă o mare victorie asupra lamaniţilor—Cei două mii de tineri fii ai lui Helaman se luptă cu o putere miraculoasă şi nici unul dintre ei nu este ucis. Versetul 1, circa 62 î.H.; versetele 2–19, circa 66 î.H.; şi versetele 20–57, circa 65–64 î.H.\n\nAlma 57\n\nHelaman povesteşte cucerirea Antiparei, capitularea şi apoi apărarea oraşului Cumeni—Amoniţii lui tineri se luptă vitejeşte; sunt răniţi cu toţii, dar nici unul dintre ei nu este ucis—Ghid raportează uciderea şi evadarea prizonierilor lamaniţi. Circa 63 î.H.\n\nAlma 58\n\nHelaman, Ghid şi Teomner capturează oraşul Manti printr-un vicleşug—Lamaniţii se retrag—Fiii poporului lui Amon sunt salvaţi în timp ce ei rămân neclintiţi în apărarea libertăţii şi a credinţei lor. Circa 63–62 î.H.\n\nAlma 59\n\nMoroni îi cere lui Pahoran să întărească forţele lui Helaman—lamaniţii cuceresc oraşul Nefiha—Moroni este furios pe guvern. Circa 62 î.H.\n\nAlma 60\n\nMoroni se plânge lui Pahoran despre neglijarea armatelor de către guvern—Domnul îngăduie ca cei drepţi să fie ucişi—Nefiţii trebuie să-şi folosească toată puterea şi mijloacele lor pentru ca să se elibereze de duşmani—Moroni ameninţă să lupte împotriva guvernului dacă nu li se dă ajutor armatelor sale. Circa 62 î.H.\n\nAlma 61\n\nPahoran îi spune lui Moroni despre insurecţia şi răzvrătirea împotriva guvernului—Regaliştii ocupă Zarahemla şi sunt în uniune cu lamaniţii—Pahoran cere ajutor militar împotriva rebelilor. Circa 62 î.H.\n\nAlma 62\n\nMoroni mărşăluieşte în ajutorul lui Pahoran în ţara lui Ghedeon—Regaliştii care refuză să-şi apere ţara sunt omorâţi—Pahoran şi Moroni recapturează Nefiha—Mulţi lamaniţi se unesc cu poporul lui Amon—Teancum îl ucide pe Amoron şi este la rândul său ucis—Lamaniţii sunt alungaţi din ţară şi se stabileşte pacea—Helaman se reîntoarce la slujire şi întăreşte Biserica. Circa 62–57 î.H.\n\nAlma 63\n\nŞiblon şi, mai târziu, Helaman pun stăpânire pe inscripţiile sfinte—Mulţi nefiţi călătoresc către ţara de la miazănoapte—Hagot construieşte corăbii care călătoresc pe marea de la apus—Moroniha îi învinge pe lamaniţi în bătălie. Circa 56–52 î.H.\n\nHelaman\n\n\n\n\n\n\nHelaman 1\n\nPahoran al Doilea devine judecător-şef şi este ucis de către Chişcumen—Pacumeni ocupă scaunul de judecată—Coriantumr conduce armatele lamaniţilor, ocupă Zarahemla şi-l ucide pe Pacumeni—Moroniha îi învinge pe lamaniţi şi recapturează Zarahemla, iar Coriantumr este ucis. Circa 52–50 î.H.\n\nHelaman 2\n\nHelaman, fiul lui Helaman, devine judecător-şef—Gadianton conduce ceata lui Chişcumen—Slujitorul lui Helaman îl ucide pe Chişcumen, iar ceata lui Gadianton fuge în pustiu. Circa 50–49 î.H.\n\nHelaman 3\n\nMulţi nefiţi migrează către ţara de la nord—Ei construiesc case din ciment şi păstrează multe inscripţii—Zeci de mii sunt convertiţi şi botezaţi—Cuvântul lui Dumnezeu îi conduce pe oameni către salvare—Nefi, fiul lui Helaman, ocupă scaunul de judecată. Circa 49–39 î.H.\n\nHelaman 4\n\nDisidenţii nefiţi şi lamaniţii îşi unesc forţele şi ocupă ţara lui Zarahemla—Înfrângerile nefiţilor au loc din cauza ticăloşiei lor—Biserica decade, iar poporul ajunge să fie slab ca şi lamaniţii. Circa 38–30 î.H.\n\nHelaman 5\n\nNefi şi Lehi se dedică propovăduirii—Numele lor îi îndeamnă pe ei să-şi croiască vieţile după modelul înaintaşilor lor—Hristos îi mântuieşte pe cei care se pocăiesc—Nefi şi Lehi îi convertesc pe mulţi şi sunt întemniţaţi, iar focul îi încercuieşte—Un nor de întuneric umbreşte trei sute de oameni—Pământul se cutremură, iar un glas le porunceşte oamenilor să se pocăiască—Nefi şi Lehi vorbesc cu îngeri, iar mulţimea este înconjurată de foc. Circa 30 î.H.\n\nHelaman 6\n\nLamaniţii cei drepţi predică pentru nefiţii cei ticăloşi—Amândouă popoarele prosperă în timpul unei epoci de pace şi de belşug—Lucifer, autorul păcatului, aţâţă inimile ticăloşilor şi tâlharilor lui Gadianton la crimă şi la ticăloşie—Tâlharii acaparează guvernul nefiţilor. Circa 29–23 î.H.\n\nHelaman 7\n\nNefi este respins la miazănoapte şi se reîntoarce la Zarahemla—El se roagă în turnul din grădina sa şi cheamă poporul să se pocăiască sau să piară. Circa 23–21 î.H.\n\nHelaman 8\n\nJudecători corupţi caută să incite poporul împotriva lui Nefi—Avraam, Moise, Zenos, Zenoc, Ezias, Isaia, Ieremia, Lehi şi Nefi au depus cu toţii mărturie despre Hristos—Prin inspiraţie, Nefi anunţă uciderea judecătorului-şef. Circa 23–21 î.H.\n\nHelaman 9\n\nMesagerii îl găsesc pe judecătorul-şef mort la scaunul de judecată—Ei sunt închişi, iar mai târziu eliberaţi—Prin inspiraţie, Nefi îl identifică pe Seantum ca fiind ucigaşul—Nefi este acceptat de către unii ca profet. Circa 23–21 î.H.\n\nHelaman 10\n\nDomnul îi dă lui Nefi puterea de a pecetlui—El este împuternicit să lege şi să dezlege pe pământ şi în cer—El porunceşte poporului să se pocăiască sau să piară—Spiritul îl poartă pe el din mulţime în mulţime. Circa 21–20 î.H.\n\nHelaman 11\n\nNefi L-a convins pe Domnul să înlocuiască războiul cu foamete—Mulţi oameni au pierit—Ei s-au pocăit, iar Nefi Îl strigă pe Domnul pentru ploaie—Nefi şi Lehi primesc multe revelaţii—Tâlharii lui Gadianton au venit peste ţară. Circa 20–6 î.H.\n\nHelaman 12\n\nOamenii sunt instabili şi nesăbuiţi şi iuţi în a face rău—Domnul îl dojeneşte pe poporul Său—Nimicnicia oamenilor este asemuită cu puterea lui Dumnezeu—În ziua judecăţii, oamenii vor câştiga viaţă veşnică sau condamnare veşnică. Circa 6 î.H.\n\nHelaman 13\n\nSamuel Lamanitul profeţeşte distrugerea nefiţilor, dacă ei nu se pocăiesc—Ei, împreună cu bogăţiile lor, sunt blestemaţi—Ei îi resping şi îi bat cu pietre pe profeţi, sunt încercuiţi de către demoni şi caută fericire făcând nedreptăţi. Circa 6 î.H.\n\nHelaman 14\n\nSamuel prezice lumină în timpul nopţii şi o stea nouă la naşterea lui Hristos—Hristos îi mântuieşte pe oameni de la moartea vremelnică şi spirituală—Semnele morţii Lui includ trei zile de întuneric, distrugerea stâncilor şi mari calamităţi naturale. Circa 6 î.H.\n\nHelaman 15\n\nDomnul i-a dojenit pe nefiţi pentru că i-a iubit—Lamaniţii convertiţi sunt tari şi neclintiţi în credinţă—Domnul va fi milos cu lamaniţii în zilele din urmă. Circa 6 î.H.\n\nHelaman 16\n\nNefiţii care cred în Samuel sunt botezaţi de către Nefi—Samuel nu poate fi ucis cu săgeţile şi cu pietrele nefiţilor care nu se pocăesc—Unii îşi împietresc inimile, iar alţii văd îngeri—Cei necredincioşi spun că nu este înţelept să crezi în Hristos şi în venirea Lui la Ierusalim. Circa 6–1 î.H.\n\n3 Nefi\n\n\n\n\n\n\n3 Nefi 1\n\nNefi, fiul lui Helaman, pleacă din ţară, iar fiul lui, Nefi, păstrează cronicile—Cu toate că semne şi minuni abundă, cei ticăloşi plănuiesc să-i ucidă pe cei drepţi—Noaptea naşterii lui Hristos soseşte—Semnul este dat şi o stea nouă răsare—Minciunile şi înşelătoriile se înmulţesc, iar tâlharii lui Gadianton îi ucid pe mulţi. Circa 1–4 d.H.\n\n3 Nefi 2\n\nTicăloşia şi lucrurile abominabile se înmulţesc printre popor—nefiţii şi lamaniţii se unesc ca să se apere împotriva tâlharilor lui Gadianton—Lamaniţii convertiţi devin albi şi sunt numiţi nefiţi. Circa 5–16 d.H.\n\n3 Nefi 3\n\nGhidiani, conducătorul gadiantonilor, cere ca Laconeus şi nefiţii să se predea atât pe ei, cât şi pământurile lor—Laconeus îl numeşte pe Ghidghidoni căpitan-şef al oştirilor—Nefiţii se adună în Zarahemla în şi Abundenţa ca să se apere. Circa 16–18 d.H.\n\n3 Nefi 4\n\nOştirile nefiţilor îi înving pe tâlharii lui Gadianton—Ghidiani este ucis, iar urmaşul lui, Zemnariha, este spânzurat—Nefiţii Îl preamăresc pe Domnul pentru victoriile lor. Circa 19–22 d.H.\n\n3 Nefi 5\n\nNefiţii se pocăiesc şi abandonează păcatele lor—Mormon scrie istoria poporului său şi le propovăduieşte cuvântul veşnic—Israel va fi adunat la un loc după împrăştierea lui. Circa 22–26 d.H.\n\n3 Nefi 6\n\nNefiţii prosperă—Mândria, bogăţia şi diferenţele de clasă cresc—Biserica este sfâşiată de neînţelegeri—Satana îi conduce pe oameni la răzvrătire deschisă—Mulţi profeţi strigă pocăinţă şi sunt ucişi—Ucigaşii lor complotează ca să pună mâna pe guvern. Circa 26–30 d.H.\n\n3 Nefi 7\n\nJudecătorul-şef este ucis, guvernul este distrus, iar poporul se împarte în triburi—Iacov, un antihrist, devine regele unei combinaţii secrete—Nefi predică pocăire şi credinţă în Hristos—Îngeri îi slujesc lui în fiecare zi, şi el îl scoală pe fratele lui din moarte—Mulţi se pocăiesc şi sunt botezaţi. Circa 30–33 d.H.\n\n3 Nefi 8\n\nFurtuni, cutremure de pământ, focuri, vârtejuri şi calamităţi naturale dovedesc răstignirea lui Hristos—Mulţi oameni sunt distruşi—Întunericul acoperă pământul trei zile—Cei rămaşi îşi plâng soarta. Circa 33–34 d.H.\n\n3 Nefi 9\n\nÎn întuneric, glasul lui Hristos proclamă distrugerea multor oameni şi oraşe din cauza ticăloşiei lor—El proclamă, de asemenea, divinitatea Sa, anunţă că legea lui Moise este împlinită şi îi invită pe oameni să vină la El şi să fie mântuiţi. Circa 34 d.H.\n\n3 Nefi 10\n\nEste linişte în ţară timp de multe ore—Glasul lui Hristos făgăduieşte să adune pe poporul Său aşa cum găina îşi adună puii—Cea mai dreaptă parte a poporului a fost cruţată. Circa 34–35 d.H.\n\n3 Nefi 11\n\nTatăl depune mărturie despre Fiul Său Preaiubit—Hristos apare şi proclamă ispăşirea Sa—Oamenii simt semnele rănilor în mâinile Lui, în tălpile Lui şi în coasta Lui—Ei strigă Osana—El stabileşte felul în care să fie botezul—Spiritul de neînţelegere este de la diavol—Doctrina lui Hristos este ca oamenii să creadă şi să fie botezaţi şi să primească Duhul Sfânt. Circa 34 d.H.\n\n3 Nefi 12\n\nIsus îi cheamă şi îi împuterniceşte pe Cei Doisprezece—El le ţine nefiţilor o cuvântare asemănătoare cu Predica de pe Munte—El spune Fericirile—Învăţăturile Lui se ridică deasupra legii lui Moise şi o înlocuiesc—Oamenilor li se dă porunca să fie perfecţi, tot aşa cum El şi Tatăl Lui sunt perfecţi—Compară cu Matei 5. Circa 34 d.H.\n\n3 Nefi 13\n\nIsus îi învaţă pe nefiţi rugăciunea Domnului—Ei trebuie să-şi aştearnă comori în ceruri—Celor doisprezece, în slujirea lor, li se dă porunca să nu se gândească deloc la lucrurile vremelnice—Compară cu Matei 6. Circa 34 d.H.\n\n3 Nefi 14\n\nIsus porunceşte: Nu judecaţi; întrebaţi-L pe Dumnezeu; feriţi-vă de profeţii neadevăraţi—El făgăduieşte salvarea acelora care fac aşa cum este voinţa Tatălui—Compară cu Matei 7. Circa 34 d.H.\n\n3 Nefi 15\n\nIsus anunţă că legea lui Moise este împlinită în El—Nefiţii sunt celelalte oi despre care El a pomenit în Ierusalim—Din cauza nedreptăţii, poporul Domnului din Ierusalim nu cunoaşte despre oile împrăştiate ale Israelului. Circa 34 d.H.\n\n3 Nefi 16\n\nIsus va vizita celelalte oi pierdute ale lui Israel—În zilele din urmă Evanghelia va ajunge până la neamuri, iar apoi până la casa lui Israel—Poporul Domnului va vedea cu ochii săi când El va aduce înapoi Sionul. Circa 34 d.H.\n\n3 Nefi 17\n\nIsus îi îndrumă pe oameni să se gândească la cuvintele Lui şi să se roage pentru înţelegere—El îi vindecă pe bolnavii lor—El se roagă pentru oameni, folosind o limbă care nu poate fi scrisă—Îngerii îi slujesc şi focul îi înconjoară pe cei mici. Circa 34 d.H.\n\n3 Nefi 18\n\nIsus pune bazele împărtăşaniei printre nefiţi—Lor li se porunceşte să se roage întotdeauna în numele Lui—Cei care mănâncă din trupul Lui şi beau din sângele Lui în chip nedemn sunt blestemaţi—Ucenicilor li se dă puterea să dea Duhul Sfânt. Circa 34 d.H.\n\n3 Nefi 19\n\nCei doisprezece ucenici slujesc poporului şi se roagă pentru Duhul Sfânt—Ucenicii sunt botezaţi şi primesc Duhul Sfânt şi slujirea îngerilor—Isus Se roagă folosind cuvinte care nu pot fi scrise—El atestă credinţa nespus de mare a acestor nefiţi. Circa 34 d.H.\n\n3 Nefi 20\n\nIsus îi aprovizionează în chip miraculos cu pâine şi cu vin şi dă iarăşi oamenilor împărtăşanie—Cei din rămăşiţa lui Iacov vor ajunge la cunoaşterea Domnului Dumnezeului lor şi vor moşteni Americile—Isus este profetul asemănător lui Moise, iar nefiţii sunt copiii profeţilor—Ceilalţi din poporul Domnului vor fi adunaţi în Ierusalim. Circa 34 d.H.\n\n3 Nefi 21\n\nIsraelul va fi adunat atunci când Cartea lui Mormon va apărea—Neamurile vor fi întemeiate ca popor liber în America—Ei vor fi salvaţi de cred şi se supun; altfel, ei vor fi alungaţi şi distruşi—Israelul va zidi Noul Ierusalim, iar triburile pierdute se vor reîntoarce. Circa 34 d.H.\n\n3 Nefi 22\n\nÎn zilele din urmă, Sionul şi ţăruşii lui vor fi întemeiaţi şi Israelul va fi adunat în milă şi simţire—Ei vor triumfa—Compară cu Isaia 54. Circa 34 d.H.\n\n3 Nefi 23\n\nIsus aprobă cuvintele lui Isaia—El porunceşte poporului să-i caute pe profeţi—Cuvintele lui Samuel Lamanitul despre înviere sunt adăugate la cronicile lor. Circa 34 d.H.\n\n3 Nefi 24\n\nTrimisul Domnului va pregăti calea pentru cea de-a Doua Venire—Hristos va participa la judecată—Lui Israel i se porunceşte să plătească zeciuieli şi daruri—O carte de aduceri aminte este păstrată—Compară cu Maleahi 3. Circa 34 d.H.\n\n3 Nefi 25\n\nLa cea de-a Doua Venire, cei mândri şi cei răi vor fi arşi ca miriştea—Ilie se va reîntoarce înainte de acea zi mare şi înfricoşătoare—Compară cu Maleahi 4. Circa 34 d.H.\n\n3 Nefi 26\n\nIsus explică toate lucrurile de la început şi până la sfârşit—Pruncii şi copiii rostesc lucruri minunate care nu pot fi scrise—Cei din Biserica lui Hristos au toate lucrurile în comun între ei. Circa 34 d.H.\n\n3 Nefi 27\n\nIsus le porunceşte să numească Biserica după numele Lui—Misiunea şi jertfa Lui ispăşitoare constituie Evanghelia Lui—Oamenilor li se porunceşte să se pocăiască şi să fie botezaţi pentru ca ei să poată fi sfinţiţi de Duhul Sfânt—Ei urmează să fie tot aşa cum Isus este. Circa 34–35 d.H.\n\n3 Nefi 28\n\nNouă dintre cei doisprezece doresc şi li se făgăduieşte o moştenire în împărăţia lui Hristos atunci când vor muri—Cei trei nefiţi doresc şi li se dă putere asupra morţii aşa ca ei să rămână pe pământ până când Isus va veni din nou—Ei sunt strămutaţi şi văd lucruri care nu sunt îngăduite să fie glăsuite şi ei acum slujesc printre oameni. Circa 34-35 d.H.\n\n3 Nefi 29\n\nApariţia Cărţii lui Mormon este un semn că Domnul a început să adune Israelul şi să îndeplinească legămintele Sale—Aceia care resping revelaţiile şi darurile Lui din zilele din urmă vor fi blestemaţi. Circa 34–35 d.H.\n\n3 Nefi 30\n\nNeamurilor din zilele din urmă li se porunceşte să se pocăiască, să vină la Hristos şi să fie numărate împreună cu casa lui Israel. Circa 34–35 d.H.\n\n4 Nefi\n\nNefiţii şi lamaniţii sunt cu toţii convertiţi în Domnul—Ei cu toţii au lucruri în comun, fac minuni şi prosperă în ţară—După două secole, au loc dezbinări, fapte rele, biserici neadevărate şi persecuţii—După trei sute de ani, atât nefiţii, cât şi lamaniţii sunt păcătoşi—Amaron ascunde cronicile sfinte. Circa 35–321 d.H.\n\nMormon\n\n\n\n\n\n\nMormon 1\n\nAmaron îl instruieşte pe Mormon despre cronicile sfinte—Un război începe între nefiţi şi lamaniţi—Cei trei nefiţi sunt luaţi—Ticăloşia, necredinţa, farmecele şi vrăjitoria predomină. Circa 321–326 d.H.\n\nMormon 2\n\nMormon conduce oştirile nefiţilor—Sânge şi măcel mătură ţara—Nefiţii se plâng şi jelesc cu întristarea celor blestemaţi—Ziua lor de har a trecut—Mormon obţine plăcile lui Nefi—Războaiele continuă. Circa 327–350 d.H.\n\nMormon 3\n\nMormon strigă pocăinţă către nefiţi—Ei câştigă o mare biruinţă şi se mândresc cu puterea lor—Mormon refuză să-i conducă şi rugăciunile lui pentru ei sunt fără credinţă—Cartea lui Mormon invită pe cele douăsprezece triburi ale lui Israel să creadă în Evanghelie. Circa 360–362 d.H.\n\nMormon 4\n\nRăzboiul şi măcelul continuă—Ticăloşii îi pedepsesc pe cei ticăloşi—O ticăloşie mai mare decât oricare dinainte predomină în tot Israelul—Femei şi copii sunt jertfiţi idolilor—Lamaniţii încep să-i măture pe nefiţi din faţa lor. Circa 363–375 d.H.\n\nMormon 5\n\nMormon conduce iarăşi oştirile nefiţilor în bătălii de sânge şi măcel—Cartea lui Mormon va fi dezvăluită pentru ca să convingă întregul Israel că Isus este Hristosul—Din cauza necredinţei lor, lamaniţii vor fi împrăştiaţi, iar Spiritul va înceta să trăiască cu ei—Ei vor primi Evanghelia de la neamuri, în zilele din urmă. Circa 375–384 d.H.\n\nMormon 6\n\nNefiţii se adună în ţara Cumora pentru ultimele bătălii—Mormon ascunde cronicile sfinte în Dealul Cumora—Lamaniţii sunt victorioşi şi neamul nefiţilor este distrus—Sute de mii sunt ucişi de sabie. Circa 385 d.H.\n\nMormon 7\n\nMormon îi invită pe lamaniţii din zilele din urmă să creadă în Hristos, să accepte Evanghelia Lui şi să fie salvaţi—Toţi aceia care cred în Biblie vor crede şi în Cartea lui Mormon. Circa 385 d.H.\n\nMormon 8\n\nLamaniţii îi caută şi-i distrug pe nefiţi—Cartea lui Mormon va fi dezvăluită prin puterea lui Dumnezeu—Blesteme sunt aruncate asupra acelora care respiră mânie şi se împotrivesc lucrărilor Domnului—Cronica nefiţilor se va dezvălui într-o zi de ticăloşie, degenerare şi apostazie. Circa 400–421 d.H.\n\nMormon 9\n\nMoroni îi cheamă pe cei care nu cred în Hristos să se pocăiască—El vesteşte un Dumnezeu al miracolelor care dă revelaţii şi care revărsă daruri şi semne asupra celor credincioşi—Miracolele încetează din cauza necredinţei—Semne îi urmează pe cei care cred—Oamenii sunt chemaţi să fie înţelepţi şi să ţină poruncile. Circa 401–421 d.H.\n\nEter\n\n\n\n\n\n\nEter 1\n\nMoroni prescurtează scrierile lui Eter—Genealogia lui Eter este stabilită—Limba iarediţilor nu este încurcată la Turnul lui Babel—Domnul făgăduieşte să-i conducă într-o o ţară aleasă şi să-i facă un mare neam.\n\nEter 2\n\nIarediţii se pregătesc pentru călătoria lor către ţara făgăduită—Aceasta este o ţară aleasă în care oamenii trebuie să-L slujească pe Hristos sau să fie distruşi—Domnul îi vorbeşte fratelui lui Iared timp de trei ore—Iarediţii construiesc corăbii—Domnul îi cere fratelui lui Iared să propună cum să fie luminate corăbiile.\n\nEter 3\n\nFratele lui Iared vede degetul Domnului în timp ce El atinge şaisprezece pietre—Hristos Îşi arată trupul Său spiritual fratelui lui Iared—Cei care au o cunoaştere perfectă nu pot fi ţinuţi după văl—Tălmăcitori sunt daţi ca să aducă la lumină cronica iarediţilor.\n\nEter 4\n\nLui Moroni i se porunceşte să pecetluiască scrierile fratelui lui Iared—Ele nu vor fi dezvăluite până când oamenii nu vor avea credinţă tot atât cât şi fratele lui Iared—Hristos le porunceşte oamenilor să creadă în cuvintele Lui şi în acelea ale Ucenicilor Lui—Oamenilor li se porunceşte să se pocăiască, să creadă în Evanghelie şi să fie salvaţi.\n\nEter 5\n\nTrei martori şi lucrarea însăşi vor fi o mărturie a adevărului Cărţii lui Mormon.\n\nEter 6\n\nCorăbiile iarediţilor sunt mânate de vânt înspre ţara făgăduită—Poporul Îl laudă pe Domnul pentru bunătatea Lui—Oriha este numit rege peste ei—Iared şi fratele lui mor.\n\nEter 7\n\nOriha domneşte în dreptate—În uzurpare şi lupte, regatele rivale ale lui Şul şi Cohor sunt stabilite—Profeţii condamnă ticăloşia şi idolatria poporului, iar atunci acesta se pocăieşte.\n\nEter 8\n\nLupte şi neînţelegeri sunt peste tot în regat—Achiş formează o combinaţie secretă legată prin jurământ ca să-l ucidă pe rege—Combinaţiile secrete sunt ale diavolului şi au ca rezultat distrugerea popoarelor—Neamurile moderne sunt avertizate împotriva combinaţiei secrete care va căuta să distrugă libertatea tuturor pământurilor, popoarelor şi ţărilor.\n\nEter 9\n\nRegatul trece de la unul la altul prin moştenire, intrigă şi omor—Emer L-a văzut pe Fiul Dreptăţii—Mulţi profeţi strigă pocăinţă—Foamete şi şerpi veninoşi chinuie poporul.\n\nEter 10\n\nUn rege îl urmează pe celălalt—Unii dintre regi sunt drepţi, iar alţii sunt ticăloşi—Atunci când dreptatea predomină, poporul este binecuvântat şi prosperă în Domnul.\n\nEter 11\n\nRăzboi, neînţelegeri şi ticăloşie domină viaţa iarediţilor—Profeţi prezic distrugerea totală a iarediţilor dacă ei nu se pocăiesc—Poporul respinge cuvintele profeţilor.\n\nEter 12\n\nProfetul Eter îndeamnă poporul să creadă în Dumnezeu—Moroni povesteşte miracolele şi minunile făcute de credinţă—Credinţa l-a făcut pe fratele lui Iared să-L vadă pe Hristos—Domnul le dă oamenilor slăbiciune pentru ca ei să fie umili—Fratele lui Iared a mutat muntele Zerin prin credinţă—Credinţa, speranţa şi caritatea sunt esenţiale pentru salvare—Moroni L-a văzut pe Isus faţă în faţă.\n\nEter 13\n\nEter vorbeşte despre un nou Ierusalim care va fi construit în America de către seminţia lui Iosif—El profeţeşte, este alungat, scrie istoria iarediţilor şi prezice distrugerea iarediţilor—Războiul face ravagii în toată ţara.\n\nEter 14\n\nNedreptatea poporului aduce un blestem asupra ţării—Coriantumr se amestecă în război împotriva lui Galaad, apoi împotriva lui Lib şi apoi împotriva lui Şiz—Sânge şi măcel acoperă ţara.\n\nEter 15\n\nMilioane de iarediţi sunt ucişi în luptă—Şiz şi Coriantumr adună întregul popor la o bătălie mortală—Spiritul Domnului încetează să se străduie cu ei—Neamul iarediţilor este complet distrus—Numai Coriantumr rămâne.\n\nMoroni\n\n\n\n\n\n\nMoroni 1\n\nMoroni scrie în folosul lamaniţilor—Nefiţii care nu-L vor tăgădui pe Hristos vor fi omorâţi. Circa 401–421 d.H.\n\nMoroni 2\n\nIsus le-a dat celor doisprezece ucenici nefiţi puterea să confere darul Duhului Sfânt. Circa 401–421 d.H.\n\nMoroni 3\n\nVârstnicii rânduiesc preoţi şi învăţători prin aşezarea mâinilor. Circa 401–421 d.H.\n\nMoroni 4\n\nEste explicat cum slujesc pâinea la împărtăşanie vârstnicii şi preoţii. Circa 401–421 d.H.\n\nMoroni 5\n\nSe stabileşte modul de slujire a vinului la împărtăşanie. Circa 401–421 d.H.\n\nMoroni 6\n\nPersoanele care se pocăiesc sunt botezate şi devin membri—Membrii Bisericii care se pocăiesc sunt iertaţi—Adunările sunt conduse prin puterea Duhului Sfânt. Circa 401–421 d.H.\n\nMoroni 7\n\nO invitaţie este dată pentru intrarea în odihna Domnului—Roagă-te cu intenţii serioase—Spiritul lui Hristos le dă oamenilor posibilitatea să cunoască ceea ce este bun de ceea ce este rău—Satana îi convinge pe oameni să-L tăgăduiască pe Hristos şi să facă lucruri rele—Profeţii vestesc venirea lui Hristos—Prin credinţă se înfăptuiesc miracole şi îngerii slujesc—Oamenii trebuie să aibă nădejde în viaţa veşnică şi să se lipească de caritate. Circa 401–421 d.H.\n\nMoroni 8\n\nBotezarea pruncilor este un lucru rău şi abominabil—Pruncii sunt în viaţă în Hristos datorită Ispăşirii—Credinţa, pocăinţa, umilinţa şi inima smerită, acceptarea Duhului Sfânt şi îndurarea până la sfârşit duc la Salvare. Circa 401–421 d.H.\n\nMoroni 9\n\nAtât nefiţii, cât şi lamaniţii sunt depravaţi şi degeneraţi—Ei se chinuie şi se ucid unii pe alţii—Mormon se roagă ca harul şi bunătatea să fie asupra lui Moroni pentru totdeauna. Circa 401–421 d.H.\n\nMoroni 10\n\nO mărturie despre Cartea lui Mormon vine prin puterea Duhului Sfânt—Darurile Spiritului sunt dăruite celor credincioşi—Darurile spirituale însoţesc întotdeauna credinţa—Cuvintele lui Moroni vorbesc din ţărână—Veniţi către Hristos, perfecţionaţi-vă în El şi sfinţiţi-vă sufletele. Circa 421 d.H.\n\n", "eight 0": "[center][font_size=26]Cartea lui Mormon[/font_size][/center]\n\nIntroducere şi mărturii\n\n\n\n\n\n\npagină de titlu\n\n\npagină de titlu a Cărţii lui Mormon\n\nDe aceea, este o prescurtare a cronicii poporului lui Nefi şi, de asemenea, a lamaniţilor—Scrisă lamaniţilor, care sunt urmaşii casei lui Israel; şi, de asemenea, iudeilor şi neamurilor—Scrisă sub formă de poruncă şi, de asemenea, prin spiritul profeţiei şi al revelaţiei—Scrisă şi pecetluită şi ascunsă pentru Domnul pentru a nu putea fi distrusă—Să apară prin harul şi puterea lui Dumnezeu, folosite în interpretarea ei—Pecetluită de mâna lui Moroni şi ascunsă pentru Domnul, să fie descoperită la timpul potrivit prin intermediul neamurilor—Iar interpretarea ei, prin harul lui Dumnezeu.\n\nIntroducere\n\nCartea lui Mormon este un volum de scriptură sfântă comparabil cu Biblia. Este o cronică a legăturilor lui Dumnezeu cu vechii locuitori ai Americilor şi conţine plenitudinea nepieritoarei Evanghelii.\n\nO scurtă explicaţie despre Cartea lui Mormon\n\nCartea lui Mormon este o cronică sfântă despre popoarele vechii Americi, care a fost gravată pe foi de metal. În carte se vorbeşte despre patru feluri de plăci metalice:\n\nIlustraţii\n\n\n\n1 Nefi\n\n\n\n\n\n\n1 Nefi 1\n\nNefi începe cronica despre poporul său—Lehi vede într-o viziune o coloană de foc şi citeşte dintr-o carte de profeţii—El Îl laudă pe Dumnezeu, prezice venirea lui Mesia şi profeţeşte distrugerea Ierusalimului—El este prigonit de către iudei. Circa 600 î.H.\n\n1 Nefi 2\n\nLehi îşi duce familia în pustiu lângă Marea Roşie—Ei îşi părăsesc averile—Lehi oferă o jertfă Domnului şi îi învaţă pe fiii săi să ţină poruncile—Laman şi Lemuel cârtesc împotriva tatălui lor—Nefi este supus şi se roagă cu credinţă; Domnul vorbeşte către el şi el este ales ca să-i conducă pe fraţii săi. Circa 600 î.H.\n\n1 Nefi 3\n\nFiii lui Lehi se reîntorc la Ierusalim ca să obţină plăcile de aramă—Laban refuză să cedeze plăcile—Nefi îi îndeamnă şi-i încurajează pe fraţii săi—Laban le fură averea şi încearcă să-i ucidă—Laman şi Lemuel îi lovesc pe Nefi şi pe Sam şi sunt pedepsiţi de un înger. Circa 600–592 î.H.\n\n1 Nefi 4\n\nNefi îl ucide pe Laban la porunca Domnului şi capătă plăcile de aramă printr-un şiretlic—Zoram hotărăşte să se alăture familiei lui Lehi în pustiu. Circa 600–592 î.H.\n\n1 Nefi 5\n\nSaria se plânge de Lehi—Amândoi se bucură de reîntoarcerea fiilor lor—Ei oferă jertfe—Plăcile de aramă conţin scrieri ale lui Moise şi ale profeţilor—Plăcile îl arată pe Lehi ca fiind un urmaş al lui Iosif—Lehi profeţeşte despre seminţia sa şi despre păstrarea plăcilor. Circa 600–592 î.H.\n\n1 Nefi 6\n\nNefi scrie despre lucrurile lui Dumnezeu—Scopul lui Nefi este să-i convingă pe oameni să vină la Dumnezeul lui Avraam şi să fie salvaţi. Circa 600–592 î.H.\n\n1 Nefi 7\n\nFiii lui Lehi se întorc la Ierusalim şi îi invită pe Ismael şi pe casa lui să meargă cu ei în călătoria lor—Laman şi ceilalţi se revoltă—Nefi îi îndeamnă pe fraţii lui să aibă credinţă în Domnul—Ei îl leagă cu frânghii şi plănuiesc să-l distrugă—El este eliberat prin puterea credinţei—Fraţii lui îi cer iertare—Lehi şi tovarăşii lui oferă jertfe şi daruri arse. Circa 600–592 î.H.\n\n1 Nefi 8\n\nLehi vede o viziune despre pomul vieţii—El ia din fructul lui şi doreşte ca şi familia sa să facă la fel—El vede o bară de fier, o cărare strâmtă şi îngustă şi o negură de întuneric care-i înfăşoară pe oameni—Saria, Nefi şi Sam iau din fruct, dar Laman şi Lemuel refuză. Circa 600–592 î.H.\n\n1 Nefi 9\n\nNefi face două rânduri de cronici—Fiecare dintre ele poartă numele de plăcile lui Nefi—Plăcile cele mai mari conţin o istorie seculară; plăcile cele mai mici se ocupă mai ales de lucruri sfinte. Circa 600–592 î.H.\n\n1 Nefi 10\n\nLehi prezice că Iudeii vor fi luaţi în robie de babilonieni—El vorbeşte despre venirea printre iudei a unui Mesia, Salvator şi Mântuitor—Lehi vorbeşte şi despre venirea aceluia care-L va boteza pe Mielul lui Dumnezeu—Lehi vorbeşte despre moartea şi învierea lui Mesia—El compară împrăştierea şi adunarea laolaltă a Israelului cu un măslin—Nefi vorbeşte despre Fiul lui Dumnezeu, despre darul Duhului Sfânt şi despre nevoia de dreptate. Circa 600–592 î.H.\n\n1 Nefi 11\n\nNefi vede Spiritul Domnului şi i se arată în viziune pomul vieţii—El o vede pe mama Fiului lui Dumnezeu şi află despre pogorârea lui Dumnezeu—El vede botezul, slujirea şi răstignirea Mielului lui Dumnezeu—El vede, de asemenea, chemarea şi slujirea celor Doisprezece Apostoli ai Mielului. Circa 600–592 î.H.\n\n1 Nefi 12\n\nNefi vede într-o viziune ţara făgăduinţei; dreptatea, nedreptatea şi decăderea locuitorilor ei; venirea printre ei a Mielului lui Dumnezeu; cum cei Doisprezece Ucenici şi cei Doisprezece Apostoli vor judeca Israelul; starea dezgustătoare şi murdară a celor care rătăcesc în necredinţă. Circa 600–592 î.H.\n\n1 Nefi 13\n\nNefi vede într-o viziune biserica diavolului ridicată printre neamuri, descoperirea şi colonizarea Americii, pierderea multor părţi clare şi preţioase ale Bibliei, starea de apostazie a neamurilor care a urmat, restaurarea Evangheliei, apariţia scripturilor din zilele din urmă şi construirea Sionului. Circa 600–592 î.H.\n\n1 Nefi 14\n\nUn înger îi spune lui Nefi despre binecuvântările şi blestemele care vor cădea asupra neamurilor—Numai două biserici sunt: Biserica Mielului lui Dumnezeu şi biserica diavolului—Sfinţii lui Dumnezeu din toate naţiunile sunt prigoniţi de către biserica cea mare şi odioasă—Apostolul Ioan va scrie despre sfârşitul lumii. Circa 600–592 î.H.\n\n1 Nefi 15\n\nSeminţia lui Lehi va primi Evanghelia de la neamuri în zilele din urmă—Adunarea lui Israel se aseamănă cu un măslin ale cărui ramuri naturale vor fi iarăşi altoite—Nefi tălmăceşte viziunea pomului vieţii şi vorbeşte despre dreptatea lui Dumnezeu în ceea ce priveşte separarea celor păcătoşi de cei drepţi. Circa 600–592 î.H.\n\n1 Nefi 16\n\nPentru cei păcătoşi adevărul este greu de suportat—Fiii lui Lehi se însoară cu fiicele lui Ismael—Liahona le arată drumul prin pustiu—Mesajele Domnului sunt scrise pe Liahona din când în când—Ismael moare; cei din familia lui cârtesc din cauza suferinţelor. Circa 600–592 î.H.\n\n1 Nefi 17\n\nNefi primeşte poruncă să construiască o corabie—Fraţii lui se împotrivesc—El îi îndeamnă reamintindu-le istoria înţelegerilor lui Dumnezeu cu Israelul—Nefi este plin de puterea lui Dumnezeu—Fraţii lui nu au voie să-l atingă, căci altfel ei se vor ofili ca o trestie uscată. Circa 592–591 î.H.\n\n1 Nefi 18\n\nCorabia este terminată—Sunt pomenite naşterile lui Iacov şi a lui Iosif—Grupul se îmbarcă pentru călătoria către ţara făgăduinţei—Fiii lui Ismael şi nevestele lor se unesc în orgii şi răzvrătire—Nefi este legat şi corabia este mânată înapoi de o furtună grozavă—Nefi este eliberat şi, prin rugăciunea lui, furtuna se potoleşte—Oamenii ajung în ţara făgăduinţei. Circa 591–589 î.H.\n\n1 Nefi 19\n\nNefi face plăci din metal şi scrie istoria poporului său—Dumnezeul lui Israel va veni după şase sute de ani de la timpul când Lehi a plecat din Ierusalim—Nefi vorbeşte despre suferinţele Lui şi despre răstignire—Iudeii vor fi dispreţuiţi şi împrăştiaţi până în zilele din urmă, când ei se vor reîntoarce la Domnul. Circa 588–570 î.H.\n\n1 Nefi 20\n\nDomnul îi dezvăluie lui Israel planurile Sale—Israel a fost ales în vâltoarea de foc a suferinţei şi va ieşi din Babilon—Compară cu Isaia 48. Circa 588–570 î.H.\n\n1 Nefi 21\n\nMesia va fi o lumină pentru neamuri şi îi va elibera pe robi—Israelul va fi adunat cu putere în ultimele zile—Regii vor fi părinţii lor adoptivi—Compară cu Isaia 49. Circa 588–570 î.H.\n\n1 Nefi 22\n\nIsraelul va fi împrăştiat pe toată faţa pământului—Neamurile vor îngriji şi vor hrăni Israelul cu Evanghelia în ultimele zile—Israelul va fi adunat şi salvat, iar cei păcătoşi vor arde ca miriştea—Împărăţia diavolului va fi distrusă şi Satana va fi legat. Circa 588–570 î.H.\n\n2 Nefi\n\n\n\n\n\n\n2 Nefi 1\n\nLehi profeţeşte despre o ţară a libertăţii—Seminţia lui va fi împrăştiată şi pedepsită dacă Îl vor respinge pe Cel Sfânt al lui Israel—El îi îndeamnă pe fiii săi să-şi îmbrace armura dreptăţii. Circa 588–570 î.H.\n\n2 Nefi 2\n\nMântuirea vine prin Mesia cel Sfânt—Libertatea de a alege (alegerea) este esenţială pentru existenţă şi progres—Adam a căzut pentru ca oamenii să poată exista—Oamenii sunt liberi să aleagă libertatea şi viaţa veşnică. Circa 588–570 î.H.\n\n2 Nefi 3\n\nIosif, în Egipt, i-a văzut pe nefiţi într-o viziune—El a profeţit despre Joseph Smith, văzătorul zilelor din urmă; despre Moise, cel care va elibera Israelul, precum şi despre apariţia Cărţii lui Mormon. Circa 588–570 î.H.\n\n2 Nefi 4\n\nLehi îi sfătuieşte şi-i binecuvântează pe urmaşii săi—El moare şi este îngropat—Nefi preaslăveşte bunătatea lui Dumnezeu—Nefi îşi pune încrederea în Domnul pentru totdeauna. Circa 588–570 î.H.\n\n2 Nefi 5\n\nNefiţii se despart de lamaniţi, păstrează legea lui Moise şi construiesc un templu—Din cauza necredinţei lor, lamaniţii sunt alungaţi din prezenţa Domnului, sunt blestemaţi şi devin o pacoste pentru nefiţi. Circa 588–559 î.H.\n\n2 Nefi 6\n\nIacov povesteşte istoria iudeilor: robia în Babilon şi reîntoarcerea; slujirea şi răstignirea Celui Sfânt al lui Israel; ajutorul primit de la neamuri; şi restaurarea iudeilor în zilele din urmă, când ei vor crede în Mesia. Circa 559–545 î.H.\n\n2 Nefi 7\n\nIsaia vorbeşte într-un fel mesianic—Mesia va avea limba celor învăţaţi—El va întoarce spatele celor care lovesc—El nu va fi făcut de ruşine—Compară cu Isaia 50. Circa 559–545 î.H.\n\n2 Nefi 8\n\nÎn ultimele zile, Domnul va alina Sionul şi va aduna Israelul—Cei mântuiţi vor veni la Sion în mare bucurie—Compară cu Isaia 51 şi 52:1–2. Circa 559–545 î.H.\n\n2 Nefi 9\n\nIudeii vor fi adunaţi în toate ţările făgăduinţei lor—Ispăşirea îl răscumpără pe om de la cădere—Trupurile morţilor vor ieşi din mormânt, şi spiritele lor din iad şi din Paradis—Ei vor fi judecaţi—Ispăşirea salvează de la moarte, de la iad, de la diavol şi de la chin fără de sfârşit—Cei drepţi vor fi salvaţi în Împărăţia lui Dumnezeu—Pedepsele pentru păcate sunt hotărâte—Cel Sfânt al lui Israel este păzitorul porţii. Circa 559–545 î.H.\n\n2 Nefi 10\n\nIudeii Îl vor răstigni pe Dumnezeul lor—Ei vor fi împrăştiaţi până când vor începe să creadă în El—America va fi o ţară a libertăţii în care nu va domni nici un rege—Împăcaţi-vă cu Dumnezeu şi câştigaţi-vă Salvarea prin harul Lui. Circa 559–545 î.H.\n\n2 Nefi 11\n\nIacov L-a văzut pe Mântuitorul său—Legea lui Moise Îl reprezintă pe Hristos şi dovedeşte că El va veni. Circa 559–545 î.H.\n\n2 Nefi 12\n\nIsaia vede templul din zilele din urmă, adunarea lui Israel, şi judecata milenară şi pacea—Cei mândri şi cei păcătoşi vor fi umiliţi la cea de a Doua Venire—Compară cu Isaia 2. Circa 559–545 î.H.\n\n2 Nefi 13\n\nIuda şi Ierusalimul vor fi pedepsiţi pentru nesupunerea lor—Domnul apără şi judecă poporul Său—Fiicele Sionului sunt blestemate şi chinuite pentru purtarea lor lumească—Compară cu Isaia 3. Circa 559–545 î.H.\n\n2 Nefi 14\n\nSionul şi fiicele lui vor fi mântuiţi şi curăţaţi în ziua milenară—Compară cu Isaia 4. Circa 559–545 î.H.\n\n2 Nefi 15\n\nVia Domnului (Israelul) va deveni pustie şi poporul Lui va fi împrăştiat—Nenorociri vor veni peste ei în starea lor de apostazie şi împrăştiere—Domnul va ridica un steag şi va aduna Israelul—Compară cu Isaia 5. Circa 559–545 î.H.\n\n2 Nefi 16\n\nIsaia Îl vede pe Domnul—Păcatele lui Isaia sunt iertate—El este chemat să profeţească—El profeţeşte despre respingerea de către iudei a învăţăturilor lui Hristos—O rămăşiţă se va întoarce—Compară cu Isaia 6. Circa 559–545 î.H.\n\n2 Nefi 17\n\nEfraim şi Siria poartă război împotriva Iudeii—Hristos se va naşte dintr-o fecioară—Compară cu Isaia 7. Circa 559–545 î.H.\n\n2 Nefi 18\n\nHristos va fi ca o piatră de poticnire şi ca o stâncă de păcătuire—Caută-L pe Domnul, nu te uita la vrăjitori—Întoarce-te la lege şi la mărturie pentru îndrumare—Compară cu Isaia 8. Circa 559–545 î.H.\n\n2 Nefi 19\n\nIsaia vorbeşte într-un fel mesianic—Popoarele din întuneric vor vedea o lumină mare—Un copil s-a născut pentru noi—El va fi Domn al Păcii şi va domni pe tronul lui David—Compară cu Isaia 9. Circa 559–545 î.H.\n\n2 Nefi 20\n\nDistrugerea Asiriei este un fel de distrugere a celor păcătoşi la cea de a Doua Venire—Puţini oameni vor rămâne după ce Domnul va veni din nou—Rămăşiţa lui Iacov se va reîntoarce în ziua aceea—Compară cu Isaia 10. Circa 559–545 î.H.\n\n2 Nefi 21\n\nTulpina lui Isai (Hristos) va judeca cu dreptate—Cunoaşterea lui Dumnezeu va cuprinde pământul în Mileniu—Domnul va ridica un steag şi va aduna Israelul—Compară cu Isaia 11. Circa 559–545 î.H.\n\n2 Nefi 22\n\nÎn ziua milenară, toţi oamenii Îl vor lăuda pe Domnul—El va locui printre ei—Compară cu Isaia 12. Circa 559–545 î.H.\n\n2 Nefi 23\n\nDistrugerea Babilonului este un tip de distrugere ca la cea de-a Doua Venire—Aceasta va fi o zi de mânie şi răzbunare—Babilonul (lumea) va cădea pentru totdeauna—Compară cu Isaia 13. Circa 559–545 î.H.\n\n2 Nefi 24\n\nIsraelul va fi adunat şi se va bucura de odihna milenară—Lucifer a fost alungat din cer din cauza răzvrătirii lui—Israelul va triumfa peste Babilon (lume)—Compară cu Isaia 14. Circa 559–545 î.H.\n\n2 Nefi 25\n\nNefi se bucură de claritate—Profeţiile lui Isaia vor fi înţelese în ultimele zile—Iudeii se vor întoarce din Babilon, Îl vor răstigni pe Mesia şi vor fi împrăştiaţi şi persecutaţi—Ei vor fi restauraţi atunci când vor crede în Mesia—El va veni pentru prima dată după şase sute de ani de la plecarea lui Lehi din Ierusalim—Nefiţii ţin legea lui Moise şi cred în Hristos, care este Cel Sfânt al lui Israel. Circa 559–545 î.H.\n\n2 Nefi 26\n\nHristos va sluji printre nefiţi—Nefi prevede distrugerea poporului său—Ei vor glăsui din ţărână—Neamurile vor zidi biserici neadevărate şi combinaţii secrete—Domnul le interzice oamenilor să practice vicleşuguri preoţeşti. Circa 559–545 î.H.\n\n2 Nefi 27\n\nÎntunericul şi apostazia vor cuprinde pământul în ultimele zile—Cartea lui Mormon va apărea—Trei martori vor depune mărturie despre carte—Omul învăţat va spune că nu poate citi cartea pecetluită—Domnul va face o lucrare minunată şi un miracol—Comparaţi cu Isaia 29. Circa 559–545 î.H.\n\n2 Nefi 28\n\nMulte biserici neadevărate vor fi construite în zilele din urmă—Ele vor propovădui doctrine neadevărate, deşarte şi nesăbuite—Apostazia va exista din abundenţă din cauza învăţătorilor neadevăraţi—Diavolul va face ravagii în inimile oamenilor—El va propovădui tot felul de doctrine neadevărate. Circa 559–545 î.H.\n\n2 Nefi 29\n\nMulte neamuri vor respinge Cartea lui Mormon—Ele vor spune: Noi nu avem nevoie de încă o Biblie—Domnul vorbeşte către multe popoare—El va judeca omenirea după cărţile care vor fi scrise. Circa 559–545 î.H.\n\n2 Nefi 30\n\nNeamurile convertite se vor număra laolaltă cu poporul de legământ—Mulţi lamaniţi şi iudei vor crede cuvântul şi vor deveni plăcuţi—Israelul va fi restaurat, iar cei păcătoşi vor fi distruşi. Circa 559–545 î.H.\n\n2 Nefi 31\n\nNefi spune de ce Hristos a fost botezat—Oamenii trebuie să-L urmeze pe Hristos, să fie botezaţi, să primească Duhul Sfânt şi să îndure până la sfârşit pentru a fi salvaţi—Pocăinţa şi botezul sunt poarta către calea strâmtă şi îngustă—Viaţa veşnică vine la cei care respectă poruncile după botez. Circa 559–545 î.H.\n\n2 Nefi 32\n\nÎngerii vorbesc prin puterea Duhului Sfânt—Oamenii trebuie să se roage şi să dobândească cunoaştere pentru ei înşişi de la Duhul Sfânt. Circa 559–545 î.H.\n\n2 Nefi 33\n\nCuvintele lui Nefi sunt adevărate—Ele mărturisesc despre Hristos—Cei care cred în Hristos vor crede în cuvintele lui Nefi, care vor sta ca o mărturie la scaunul de judecată. Circa 559–545 î.H.\n\nIacov\n\n\n\n\n\n\nIacov 1\n\n1 Iacov şi Iosif încearcă să-i convingă pe oameni să creadă în Hristos şi să ţină poruncile Lui—Nefi moare—Ticăloşia predomină printre nefiţi. Circa 544–421 î.H.\n\nIacov 2\n\nIacov denunţă dragostea pentru bogăţii, mândria şi lipsa de castitate—Oamenii pot căuta bogăţii ca să-i ajute pe semenii lor—Iacov condamnă practica nepermisă a căsătoriei multiple—Domnul se bucură de castitatea femeilor. Circa 544–421 î.H.\n\nIacov 3\n\nCei cu inima pură primesc cuvântul plăcut al lui Dumnezeu—Dreptatea lamaniţilor este mai mare decât cea a nefiţilor—Iacov avertizează împotriva imoralităţii, lascivităţii şi oricărui păcat. Circa 544–421 î.H.\n\nIacov 4\n\nToţi profeţii Îl preaslăvesc pe Tatălui în numele lui Hristos—Jertfirea lui Isaac de către Avraam a fost asemănătoare cu jertfirea de către Dumnezeu a Singurului Său Născut—Oamenii trebuie să se împace cu Dumnezeu prin Ispăşire—Iudeii vor respinge piatra de temelie. Circa 544–421 î.H.\n\nIacov 5\n\nIacov îl pomeneşte pe Zenos în legătură cu pilda măslinului cultivat şi a celui sălbatic—Ei sunt asemănători lui Israel şi neamurilor—Se prevede împrăştierea şi adunare lui Israel—Se fac aluzii la nefiţi şi lamaniţi şi la întreaga casă a lui Israel—Neamurile vor fi altoite pe Israel—În cele din urmă, via va fi arsă. Circa 544–421 î.H.\n\nIacov 6\n\nDomnul va salva Israelul în zilele din urmă—Lumea va fi arsă în foc—Oamenii trebuie să-L urmeze pe Hristos ca să evite lacul de foc şi pucioasă. Circa 544–421 î.H.\n\nIacov 7\n\nŞerem Îl tăgăduieşte pe Hristos, se ceartă cu Iacov, cere un semn şi este lovit de Dumnezeu—Toţi profeţii au vorbit despre Hristos şi despre ispăşirea Lui—nefiţii şi-au trăit zilele ca hoinarii, născuţi în suferinţe şi urâţi de lamaniţi. Circa 544–421 î.H.\n\nEnos\n\nEnos se roagă cu putere şi obţine iertarea păcatelor sale—Glasul Domnului vine în mintea lui făgăduind salvarea lamaniţilor într-o zi viitoare—Nefiţii au încercat să-i îndrepte pe lamaniţi—Enos se bucură pentru Mântuitorul său. Circa 420 î.H.\n\nIarom\n\nNefiţii ţin legea lui Moise, aşteaptă cu bucurie venirea lui Hristos şi prosperă în ţară—Mulţi profeţi lucrează ca să păstreze poporul pe drumul adevărului. Circa 399–361 î.H.\n\nOmni\n\nOmni, Amaron, Cemiş, Abinadom şi Amalechi, fiecare la rândul său, ţin cronicile—Mosia descoperă poporul lui Zarahemla, care a venit din Ierusalim în zilele lui Zedechia—Mosia este făcut rege peste ei—Descendenţii lui Mulec la Zarahemla l-au descoperit pe Coriantumr, ultimul dintre iarediţi—Regele Beniamin îi urmează lui Mosia—Oamenii trebuie să-şi ofere sufletele ca jertfă lui Hristos. Circa 323–130 î.H.\n\nCuvintele lui Mormon\n\nMormon prescurtează plăcile mari ale lui Nefi—El pune plăcile mici împreună cu celelalte plăci—Regele Beniamin instaurează pacea în ţară. Circa 385 d.H.\n\nMosia\n\n\n\n\n\n\nMosia 1\n\nRegele Beniamin îi învaţă pe fiii săi limba şi profeţiile strămoşilor lor—Religia şi civilizaţia lor au fost păstrate datorită cronicilor păstrate pe diferite plăci—Mosia este ales ca rege şi i se dau în îngrijire cronicile şi alte lucruri. Circa 130–124 î.H.\n\nMosia 2\n\nRegele Beniamin se adresează poporului său—El povesteşte despre egalitatea, corectitudinea şi spiritualitatea domniei sale—El îi sfătuieşte să-L slujească pe Regele lor Ceresc—Cei care se revoltă împotriva lui Dumnezeu vor suferi chinuri ca un foc nestins. Circa 124 î.H.\n\nMosia 3\n\nRegele Beniamin continuă mesajul său—Domnul Atotputernic va sluji printre oameni într-un tabernacol de lut—Sânge va ţâşni din fiecare por în timp ce El ispăşeşte pentru păcatele lumii—Numele Lui este singurul prin care vine salvarea—Oamenii pot să renunţe la starea lor naturală şi să devină Sfinţi prin Ispăşire—Chinurile celor păcătoşi vor fi ca un lac de foc şi pucioasă. Circa 124 î.H.\n\nMosia 4\n\nRegele Beniamin continuă mesajul său—Salvarea vine datorită Ispăşirii—Credeţi în Dumnezeu ca să fiţi salvaţi—Păstraţi iertarea păcatelor voastre prin credinţă—Împărţiţi din averea voastră celor săraci—Faceţi toate lucrurile cu înţelepciune şi în ordine. Circa 124 î.H.\n\nMosia 5\n\nSfinţii devin fiii şi fiicele lui Hristos prin credinţă—De aceea ei sunt numiţi după numele lui Hristos—Regele Beniamin îi îndeamnă să fie fermi şi neclintiţi în lucrări bune. Circa 124 î.H.\n\nMosia 6\n\nRegele Beniamin înregistrează numele oamenilor şi numeşte preoţi ca să-i înveţe—Mosia domneşte ca un rege drept. Circa 124–121 î.H.\n\nMosia 7\n\nAmon găseşte ţara lui Lehi-Nefi, unde Limhi este rege—Poporul lui Limhi este înrobit lamaniţilor—Limhi povesteşte istoria lor—Un profet (Abinadi) a depus mărturie că Hristos este Dumnezeul şi Tatăl tuturor lucrurilor—Cei care seamănă vânt culeg furtună, iar cei care-şi pun nădejdea lor în Domnul vor fi salvaţi. Circa 121 î.H.\n\nMosia 8\n\nAmon propovăduieşte poporului lui Limhi—El află despre cele douăzeci şi patru de plăci ale iarediţilor—Inscripţii vechi pot fi traduse de văzători—Nici un dar nu este mai presus decât cel de a fi văzător. Circa 121 î.H.\n\nMosia 9\n\nZenif conduce un grup din Zarahemla ca să ocupe ţara lui Lehi-Nefi—Regele lamanit le dă permisiunea să moştenească pământul—Este război între lamaniţi şi poporul lui Zenif. Circa 200–187 î.H.\n\nMosia 10\n\nRegele Laman moare—Oamenii lui sunt sălbatici şi fioroşi şi cred în tradiţii neadevărate—Zenif şi oamenii săi îi predomină. Circa 187–160 î.H.\n\nMosia 11\n\nRegele Noe domneşte în ticăloşie—El petrece într-o viaţă desfrânată cu nevestele şi concubinele sale—Abinadi profeţeşte că poporul va fi luat în sclavie—Regele Noe a căutat să-i ia viaţa. Circa 160–150 î.H.\n\nMosia 12\n\nAbinadi este băgat la închisoare pentru că a profeţit distrugerea poporului şi moartea regelui Noe—Preoţii neadevăraţi pomenesc scripturile şi pretind că ţin legea lui Moise—Abinadi începe să-i înveţe Cele zece porunci. Circa 148 î.H.\n\nMosia 13\n\nAbinadi este protejat de o putere divină—El propovăduieşte Cele zece porunci—Salvarea nu vine numai prin legea lui Moise—Dumnezeu Însuşi va face o ispăşire şi va mântui poporul Său. Circa 148 î.H.\n\nMosia 14\n\nIsaia vorbeşte într-un fel mesianic—Umilinţele şi suferinţele lui Mesia sunt dezvăluite—El Îşi oferă sufletul ca o jertfă pentru păcate şi face o rugăciune pentru iertarea păcătoşilor—Compară cu Isaia 53. Circa 148 î.H.\n\nMosia 15\n\nCum Hristos este în acelaşi timp şi Tatăl şi Fiul—El va face o rugăciune pentru iertare şi va lua cu El păcatele poporului Său—Ei şi toţi profeţii cei sfinţi sunt seminţia Lui—El va înfăptui învierea din morţi—Pruncii au viaţă veşnică. Circa 148 î.H.\n\nMosia 16\n\nDumnezeu îi mântuieşte pe oameni din starea lor pierdută şi decăzută—Cei care sunt carnali rămân ca şi cum n-ar fi fost nici o mântuire—Hristos înfăptuieşte învierea fie către o viaţă fără de sfârşit, fie către o condamnare fără de sfârşit. Circa 148 î.H.\n\nMosia 17\n\nAlma crede şi scrie cuvintele lui Abinadi—Abinadi suferă moartea prin foc—El profeţeşte boală şi moarte prin foc asupra ucigaşilor săi. Circa 148 î.H.\n\nMosia 18\n\nAlma predică, dar nu în public—El stabileşte legământul botezului şi botează în apele lui Mormon—El organizează Biserica lui Hristos şi rânduieşte preoţi—Ei se întreţin singuri şi învaţă poporul—Alma şi poporul său fug de regele Noe în pustiu. Circa 147–145 î.H.\n\nMosia 19\n\nGhedeon încearcă să-l ucidă pe regele Noe—Lamaniţii invadează ţara—Regele Noe moare prin foc—Limhi domneşte ca un domnitor tributar. Circa 145–121 î.H.\n\nMosia 20\n\nCâteva fiice de-ale lamaniţilor sunt răpite de preoţii lui Noe—Lamaniţii poartă război împotriva lui Limhi şi a poporului lui—Oştile lamaniţilor sunt respinse şi forţate să facă pace. Circa 145–123 î.H.\n\nMosia 21\n\nOamenii lui Limhi sunt atacaţi şi învinşi de către lamaniţi—Oamenii lui Limhi îl întâlnesc pe Amon şi sunt convertiţi—Ei îi povestesc lui Amon despre cele douăzeci şi patru de plăci ale iarediţilor. Circa 122–121 î.H.\n\nMosia 22\n\nSe fac planuri pentru ca poporul să scape de sub sclavia lamaniţilor—Lamaniţii sunt îmbătaţi—Poporul scapă, se întoarce la Zarahemla şi devine supus regelui Mosia. Circa 121–120 î.H.\n\nMosia 23\n\nAlma refuză să fie rege—El slujeşte ca mare preot—Domnul pedepseşte pe poporul Său, iar lamaniţii cuceresc ţara lui Helam—Amulon, conducătorul preoţilor păcătoşi ai regelui Noe, domneşte ca supus al regelui lamaniţilor. Circa 145–121 î.H.\n\nMosia 24\n\nAmulon îl persecută pe Alma şi pe poporul lui—Ei sunt condamnaţi la moarte dacă se roagă—Domnul face ca poverile lor să pară uşoare—El îi salvează din sclavie şi ei se întorc la Zarahemla. Circa 145–120 î.H.\n\nMosia 25\n\nUrmaşii lui Mulec din Zarahemla devin nefiţi—Ei învaţă de la popoarele lui Alma şi Zenif—Alma îl botează pe Limhi şi pe toţi oamenii lui—Mosia îl împuterniceşte pe Alma să organizeze Biserica lui Dumnezeu. Circa 120 î.H.\n\nMosia 26\n\nMulţi membri ai Bisericii sunt conduşi în păcat de către necredincioşi—Lui Alma i se făgăduieşte viaţă veşnică—Cei care se pocăiesc şi se botează câştigă iertare—Membrii păcătoşi ai Bisericii care se pocăiesc şi se spovedesc lui Alma şi Domnului vor fi iertaţi; altfel, ei nu vor face parte dintre oamenii Bisericii. Circa 120–100 î.H.\n\nMosia 27\n\nMosia interzice persecuţiile şi impune egalitatea—Alma cel Tânăr şi cei patru fii ai lui Mosia caută să distrugă Biserica—Un înger apare şi le porunceşte să înceteze lucrul lor cel rău—Alma amuţeşte—Toată omenirea trebuie să se nască din nou pentru ca să câştige Salvarea—Alma şi fiii lui Mosia anunţă veşti de bucurie. Circa 100–92 î.H.\n\nMosia 28\n\nFiii lui Mosia se duc să predice lamaniţilor—Cu ajutorul celor două pietre văzătoare, Mosia traduce plăcile iarediţilor. Circa 92 î.H.\n\nMosia 29\n\nMosia propune ca judecătorii să fie aleşi în locul regelui—Regii nedrepţi conduc popoarele lor în păcat—Alma cel Tânăr este ales şef prin glasul poporului—El este, de asemenea, marele preot în Biserică—Alma cel Vârstnic şi Mosia mor. Circa 92–91 î.H.\n\nAlma\n\n\n\n\n\n\nAlma 1\n\nNehor propovăduieşte doctrine neadevărate, întemeiază o biserică, introduce vicleşuguri preoţeşti şi-l ucide pe Ghedeon—Nehor este omorât pentru crimele sale—Vicleşugurile preoţeşti şi persecuţiile se răspândesc în popor—Preoţii se întreţin pe ei înşişi, poporul are grijă de cei săraci, iar Biserica prosperă. Circa 91–88 î.H.\n\nAlma 2\n\nAmlici caută să fie rege şi este respins prin glasul poporului—Cei care-l urmează îl fac rege—Amliciţii fac război cu nefiţii şi sunt învinşi—Lamaniţii şi amliciţii îşi unesc forţele şi sunt învinşi—Alma îl ucide pe Amlici. Circa 87 î.H.\n\nAlma 3\n\nAmliciţii s-au însemnat aşa cum zicea cuvântul profetic—Lamaniţii au fost blestemaţi pentru răzvrătirea lor—Oamenii îşi aduc singuri blestemele asupra lor înşişi—Nefiţii înfrâng o altă armată a lamaniţilor. Circa 87–86 î.H.\n\nAlma 4\n\nAlma botează mii de convertiţi—Nedreptatea pătrunde în Biserică şi progresul Bisericii este frânat—Nefiha este numit judecător-sef—Alma, ca mare preot, se dedică slujirii preoţeşti. Circa 86–83 î.H.\n\nAlma 5\n\nPentru ca să obţină Salvarea, oamenii trebuie să se pocăiască şi să respecte poruncile, să se nască din nou, să-şi cureţe veşmintele prin sângele lui Hristos, să fie umili şi să se elibereze de mândrie şi invidie, precum şi să facă lucrările dreptăţii—Păstorul cel Bun cheamă poporul Său—Cei care fac lucrări rele sunt copiii diavolului—Alma depune mărturie despre adevărul doctrinei Sale şi le porunceşte oamenilor să se pocăiască—Numele celor drepţi vor fi scrise în cartea vieţii. Circa 83 î.H.\n\nAlma 6\n\nBiserica din Zarahemla este curăţată şi pusă în ordine—Alma se duce să predice la Ghedeon. Circa 83 î.H.\n\nAlma 7\n\nHristos se va naşte din Maria—El va dezlega legăturile morţii şi va purta păcatele poporului Său—Aceia care se pocăiesc sunt botezaţi, iar cei care respectă poruncile vor avea viaţă veşnică—Murdăria nu poate moşteni împărăţia lui Dumnezeu—Se cere umilinţă, credinţă, speranţă şi caritate. Circa 83 î.H.\n\nAlma 8\n\nAlma predică şi botează în Melec—El este respins în Amoniha şi pleacă—Un înger îi porunceşte să se întoarcă şi să strige pocăinţă către popor—El este primit de Amulec şi amândoi predică în Amoniha. Circa 82 î.H.\n\nAlma 9\n\nAlma le porunceşte oamenilor din Amoniha să se pocăiască—Domnul va fi milos cu lamaniţii în zilele din urmă—Dacă nefiţii renunţă la lumină, ei vor fi distruşi de către lamaniţi—Fiul lui Dumnezeu va veni în curând—El îi va mântui pe cei care se pocăiesc, care sunt botezaţi şi au credinţă în numele Său. Circa 82 î.H.\n\nAlma 10\n\nLehi se trage din Manase—Amulec relatează porunca îngerilor ca el să îngrijească de Alma—Rugăciunile celor drepţi îi ocrotesc pe oameni—Învăţătorii legii şi judecătorii nedrepţi pun temelia distrugerii oamenilor. Circa 82 î.H.\n\nAlma 11\n\nSistemul monetar al nefiţilor este făcut cunoscut—Amulec se luptă cu Zeezrom—Hristos nu-i va salva pe oameni în păcatele lor—Numai acei care moştenesc împărăţia cerului vor fi salvaţi—Toţi oamenii se vor ridica în nemurire—Moartea nu mai există după înviere. Circa 82 î.H.\n\nAlma 12\n\nAlma se ceartă cu Zeezrom—Tainele lui Dumnezeu pot fi dăruite numai celor credincioşi—Oamenii sunt judecaţi după gândurile, credinţele, cuvintele şi faptele lor—Ticăloşii vor suferi o moarte spirituală—Această viaţă muritoare este o stare de încercare—Planul mântuirii aduce înviere şi, prin credinţă, iertarea păcatelor—Cei care se pocăesc poate să revendice iertare prin Singurul Fiu Născut. Circa 82 î.H.\n\nAlma 13\n\nOamenii sunt chemaţi să devină mari preoţi datorită credinţei lor foarte mari şi a faptelor lor bune—Ei sunt chemaţi să propovăduiască poruncile—Prin dreptate ei sunt sfinţiţi întră în odihna Domnului—Melhisedec a fost unul dintre aceştia—Îngerii anunţă veşti de bucurie în toată ţara—Ei vor dezvălui adevărata venire a lui Hristos. Circa 82 î.H.\n\nAlma 14\n\nAlma şi Amulec sunt duşi la închisoare şi bătuţi—Credincioşii şi scripturile lor sfinte sunt arse în foc—Aceşti martiri sunt primiţi de către Domnul în slavă—Zidurile închisorii sunt distruse şi se prăbuşesc—Alma şi Amulec sunt eliberaţi, iar cei care i-au persecutat sunt ucişi. Circa 82–81 î.H.\n\nAlma 15\n\nAlma şi Amulec se duc la Sidom şi întemeiază o biserică—Alma îl vindecă pe Zeezrom, care se uneşte cu Biserica—Mulţi sunt botezaţi şi Biserica prosperă—Alma şi Amulec se duc la Zarahemla. Circa 81 î.H.\n\nAlma 16\n\nLamaniţii distrug poporul lui Amoniha—Zoram îi conduce pe nefiţi la victorie asupra lamaniţilor—Alma şi Amulec şi mulţi alţii predică cuvântul—Ei propovăduiesc că, după învierea Sa, Hristos va apărea în faţa nefiţilor. Circa 81–77 î.H.\n\nAlma 17\n\nFiii lui Mosia au spiritul profeţiei şi al revelaţiei—Ei merg pe drumurile lor diferite ca să declare cuvântul către lamaniţi—Amon se duce în ţara lui Ismael şi devine slujitorul regelui Lamoni—Amon salvează turmele regelui şi îi ucide pe duşmanii lui la apa lui Sebus. Versetele 1-3, circa 77 î.H.; versetul 4, circa 91-77 î.H. şi versetele 5–39, circa 91 î.H.\n\nAlma 18\n\nRegele Lamoni crede că Amon este Marele Spirit—Amon îl învaţă pe rege despre crearea lumii, despre lucrările lui Dumnezeu pentru oameni şi despre mântuirea care vine prin Hristos—Lamoni crede şi cade la pământ ca şi cum ar fi fost mort. Circa 90 î.H.\n\nAlma 19\n\nLamoni primeşte lumina vieţii celei fără de sfârşit şi Îl vede pe Mântuitor—Cei din casa lui cad în extaz, iar mulţi dintre ei văd îngeri—Amon este salvat în mod miraculos—El îi botează pe mulţi şi întemeiază o biserică printre ei. Circa 90 î.H.\n\nAlma 20\n\nDomnul îl trimite pe Amon la Midoni ca să-i elibereze pe fraţii lui închişi—Amon şi Lamoni îl întâlnesc pe tatăl lui Lamoni, care este rege peste întreaga ţară—Amon îl forţează pe bătrânul rege să-i elibereze pe fraţii lui. Circa 90 î.H.\n\nAlma 21\n\nAaron îi învaţă pe amaleciţi despre Hristos şi despre ispăşirea Lui—Aaron şi fraţii lui sunt închişi în Midoni—După eliberarea lor, ei predică în sinagogi şi îi convertesc pe mulţi—Lamoni dă libertate religioasă poporului în ţara lui Ismael. Circa 90–77 î.H.\n\nAlma 22\n\nAaron îl învaţă pe tatăl lui Lamoni despre crearea lumii, despre căderea lui Adam şi despre planul mântuirii prin Hristos—Regele şi toată casa lui sunt convertiţi—Împărţirea ţării între nefiţi şi lamaniţi este explicată. Circa 90–77 î.H.\n\nAlma 23\n\nLibertatea religioasă este proclamată—lamaniţii din şapte ţări şi oraşe sunt convertiţi—Ei îşi dau numele de anti-nefi-lehiţi şi sunt eliberaţi de sub blestem—Amaleciţii şi amuloniţii resping adevărul. Circa 90–77 î.H.\n\nAlma 24\n\nLamaniţii se ridică împotriva poporului lui Dumnezeu—Anti-nefi-lehiţii se bucură de Hristos şi sunt vizitaţi de către îngeri—Ei aleg mai degrabă să îndure moartea decât să se apere pe ei înşişi—Tot mai mulţi lamaniţi sunt convertiţi. Circa 90–77 î.H.\n\nAlma 25\n\nAgresiunile lamaniţilor se răspândesc—Seminţia preoţilor lui Noe dispare, aşa după cum a profeţit Abinadi—Mulţi lamaniţi sunt convertiţi şi se unesc cu poporul anti-nefi-lehiţilor—Ei cred în Hristos şi ţin legea lui Moise. Circa 90–77 î.H.\n\nAlma 26\n\nAmon se slăveşte în Domnul—Cei credincioşi sunt întăriţi de către Domnul şi li se dă cunoaşterea—Prin credinţă oamenii pot să aducă mii de suflete la pocăire—Dumnezeu are toată puterea şi înţelege toate lucrurile. Circa 90–77 î.H.\n\nAlma 27\n\nDomnul îi dă ordin lui Amon să conducă poporul anti-nefi-lehiţilor într-un loc sigur—Atunci când îl întâlneşte pe Alma, bucuria lui Amon îi epuizează toată puterea—nefiţii dau anti-nefi-lehiţilor pământul lui Ierşon —Ei se numesc poporul lui Amon. Circa 90–77 î.H.\n\nAlma 28\n\nLamaniţii sunt învinşi într-o bătălie înspăimântătoare—Zeci de mii sunt ucişi—Cei păcătoşi sunt consemnaţi într-o stare de nenorocire fără de sfârşit; cei drepţi ajung la o stare de fericire fără de sfârşit. Circa 77–76 î.H.\n\nAlma 29\n\nAlma doreşte să strige pocăinţă cu un zel îngeresc—Domnul aprobă învăţători pentru toate naţiunile—Alma se bucură de faptele Domnului şi de succesul lui Amon şi al fraţilor lui. Circa 76 î.H.\n\nAlma 30\n\nCorihor, antihristul, îl ridiculizează pe Hristos, Ispăşirea şi spiritul profeţiei—El propovăduiesţe că nu este nici un Dumnezeu, nici o cădere a omului, nici o pedeapsă pentru păcat şi nici un Hristos—Alma depune mărturie că Hristos va veni şi că toate lucrurile dovedesc că este un Dumnezeu—Corihor cere să i se dea un semn şi el a amuţit dintr-odată—Diavolul a apărut înaintea lui Corihor sub forma unui înger şi l-a învăţat ce să spună—Corihor este călcat în picioare şi moare. Circa 76–74 î.H.\n\nAlma 31\n\nAlma conduce o misiune ca să-i aducă pe calea cea bună pe zoramiţii cei apostaţi—Zoramiţii Îl tăgăduiesc pe Hristos, cred într-o idee neadevărată despre dreptul de a alege şi preaslăvesc cu rugăciuni stabilite—Misionarii sunt plini de Spiritul Sfânt—Suferinţele lor sunt înghiţite în bucuria pentru Hristos. Circa 74 î.H.\n\nAlma 32\n\nAlma îi învaţă pe cei săraci pe care durerile i-au umilit—Credinţa este o speranţă în ceea ce nu se vede, care este adevărat—Alma depune mărturie despre faptul că îngeri îi slujesc pe bărbaţi, pe femei şi pe copii—Alma compară cuvântul cu o sămânţă—Ea trebuie să fie plantată şi îngrijită—Atunci ea creşte şi se face un pom din care este cules fructul vieţii veşnice. Circa 74 î.H.\n\nAlma 33\n\nZenos a propovăduit că oamenii trebuie să se roage şi să se închine în toate locurile şi că judecăţile sunt date la o parte datorită Fiului—Zenoc a propovăduit că mila este oferită datorită Fiului—Moise a înălţat în pustiu un simbol al Fiului lui Dumnezeu. Circa 74 î.H.\n\nAlma 34\n\nAmulec depune mărturie că în Hristos este cuvântul pentru salvare—Dacă nu se face o ispăşire, atunci toată omenirea trebuie să dispară—Întreaga lege a lui Moise indică jertfa Fiului lui Dumnezeu—Planul cel veşnic al mântuirii se bazează pe credinţă şi pe pocăinţă—Roagă-te pentru binecuvântări vremelnice şi spirituale—Viaţa aceasta este timpul potrivit pentru oameni ca să se pregătească să-L întâlnească pe Dumnezeu—Lucrează pentru salvarea ta cu frică în faţa lui Dumnezeu. Circa 74 î.H.\n\nAlma 35\n\nPredicarea cuvântului distruge vicleşugul zoramiţilor—Ei îi dau afară pe convertiţi care apoi se unesc cu poporul lui Amon în Ierşon—Alma se întristează din cauza ticăloşiei oamenilor. Circa 74 î.H.\n\nAlma 36\n\nAlma depune mărturie lui Helaman despre convertirea lui după ce a văzut un înger—El a suferit durerile unui suflet condamnat; el a strigat numele lui Isus şi atunci a fost născut pentru Dumnezeu—O bucurie dulce i-a umplut sufletul—El a văzut mulţimi de îngeri lăudându-L pe Domnul—Mulţi convertiţi au gustat şi au văzut la fel cum a gustat şi a văzut şi el. Circa 74 î.H.\n\nAlma 37\n\nPlăcile de aramă şi alte scripturi sunt păstrate ca să aducă suflete către Salvare—Iarediţii au fost distruşi din cauza ticăloşiei lor—Jurămintele lor secrete şi legămintele lor trebuie să fie păstrate departe de popor—Sfătuieşte-te cu Domnul în toate faptele tale—Aşa după cum Liahona i-a condus pe nefiţi, tot aşa cuvântul lui Hristos îi conduce pe oameni către viaţa veşnică. Circa 74 î.H.\n\nAlma 38\n\nŞiblon a fost persecutat în numele dreptăţii—Salvarea este în Hristos, care este viaţa şi lumina lumii—Pune frâu la toate pasiunile tale. Circa 74 î.H.\n\nAlma 39\n\nPăcatul sexual este un lucru abominabil—Păcatele lui Corianton i-au împiedicat pe zoramiţi de a primi cuvântul—Mântuirea lui Hristos este retroactivă, salvându-i pe credincioşii care au precedat-o. Circa 74 î.H.\n\nAlma 40\n\nHristos înfăptuieşte învierea tuturor oamenilor—Morţii cei drepţi se duc în paradis, iar cei păcătoşi se duc în întunericul de afară ca să aştepte ziua învierii lor—La înviere, toate lucrurile vor fi restaurate la forma lor adevărată şi perfectă. Circa 74 î.H.\n\nAlma 41\n\nLa înviere, oamenii se ridica la o stare de fericire fără de sfârşit sau de nefericire fără de sfârşit—Ticăloşia nu a fost niciodată fericire—Oamenii carnali sunt fără de Dumnezeu în lume—Fiecare persoană primeşte iarăşi în restaurare caracteristicile şi atributele pe care le-a dobândit în viaţa muritoare. Circa 74 î.H.\n\nAlma 42\n\nMortalitatea este un timp de încercare pentru a-i da omului prilejul să se pocăiască şi să-L slujească pe Dumnezeu—Căderea a adus moarte vremelnică şi spirituală asupra întregii omeniri—Mântuirea vine prin pocăinţă—Dumnezeu Însuşi ispăşeşte păcatele lumii—Mila este pentru cei care se pocăiesc—Toţi ceilalţi vor fi supuşi dreptăţii lui Dumnezeu—Mila vine datorită Ispăşirii—Numai cei care se pocăiesc cu adevărat sunt salvaţi. Circa 74 î.H.\n\nAlma 43\n\nAlma şi fiii lui predică cuvântul—zoramiţii şi alţi disidenţi nefiţi devin lamaniţi—lamaniţii se ridică într-un război împotriva nefiţilor—Moroni îi înarmează pe nefiţi cu armuri de apărare—Domnul îi dezvăluie lui Alma strategia lamaniţilor—Nefiţii îşi apără casele, libertăţile, familiile şi religia—Armatele lui Moroni şi Lehi îi înconjoară pe lamaniţi. Circa 74 î.H.\n\nAlma 44\n\nMoroni le dă ordin lamaniţilor să facă un legământ de pace sau să fie distruşi—Zerahemna refuză oferta şi lupta reîncepe—Armatele lui Moroni îi înving pe lamaniţi. Circa 74–73 î.H.\n\nAlma 45\n\nHelaman crede în cuvintele lui Alma—Alma profeţeşte despre distrugerea nefiţilor—El binecuvântează şi blestemă ţara—Se presupune că Alma a fost luat de către Spirit, la fel ca şi Moise—Conflictul din Biserică creşte. Circa 73 î.H.\n\nAlma 46\n\nAmalichia conspiră ca să fie rege—Moroni înalţă un drapel al libertăţii—El reuneşte poporul ca să-şi apere religia lor—Credincioşii adevăraţi sunt numiţi creştini—O rămăşiţă a lui Iosif va fi păstrată—Amalichia şi disidenţii fug în ţara lui Nefi—Cei care nu vor sprijini cauza libertăţii sunt omorâţi. Circa 73–72 î.H.\n\nAlma 47\n\nAmalichia foloseşte trădare, ucidere şi intrigă pentru a deveni rege al lamaniţilor—Disidenţii nefiţi sunt mult mai ticăloşi şi mai fioroşi decât lamaniţii. Circa 72 î.H.\n\nAlma 48\n\nAmalichia îi provoacă pe lamaniţi împotriva nefiţilor—Moroni îşi pregăteşte poporul ca să apere cauza creştinilor—El se bucură de îngăduinţă şi libertate şi este un om puternic al lui Dumnezeu. Circa 72 î.H.\n\nAlma 49\n\nLamaniţii invadatori nu sunt capabili să cucerească oraşele fortificate ale lui Amoniha şi Noe—Amalichia Îl blestemă pe Dumnezeu şi jură să bea sângele lui Moroni—Helaman şi fraţii lui continuă să întărească Biserica. Circa 72 î.H.\n\nAlma 50\n\nMoroni fortifică pământurile nefiţilor—Ei construiesc multe oraşe noi—Războaie şi distrugeri li s-au întâmplat nefiţilor în zilele ticăloşiei şi ale lucrurilor lor abominabile—Morianton şi disidenţii lui sunt învinşi de către Teancum—Nefiha moare, iar fiul lui, Pahoran, ocupă scaunul de judecată. Circa 72–67 î.H.\n\nAlma 51\n\nRegaliştii caută să schimbe legea şi să întroneze un rege—Pahoran şi oamenii liberi sunt sprijiniţi de glasul poporului—Moroni îi forţează pe regalişti să-şi apere ţara sau, dacă nu, atunci vor fi omorâţi—Amalichia şi lamaniţii capturează multe oraşe fortificate—Teancum respinge invazia lamaniţilor şi îl ucide pe Amalichia în cortul lui. Circa 67–66 î.H.\n\nAlma 52\n\nAmoron îl urmează pe Amalichia ca rege al lamaniţilor—Moroni, Teancum şi Lehi îi conduc pe nefiţi într-un război victorios împotriva lamaniţilor—Oraşul lui Mulec este recapturat, iar Iacov zoramitul este ucis. Circa 66–64 î.H.\n\nAlma 53\n\nPrizonierii lamaniţi sunt folosiţi ca să fortifice oraşul Abundenţa—Conflictele dintre nefiţi dau naştere la victoriile lamaniţilor—Helaman ia comanda celor două mii de tineri fii ai poporului lui Amon. Circa 64–63 î.H.\n\nAlma 54\n\nAmoron şi Moroni negociază pentru schimbul de prizonieri—Moroni cere ca lamaniţii să se retragă şi să înceteze atacurile lor ucigătoare—Amoron cere ca nefiţii să-şi lepede armele şi să devină supuşi ai lamaniţilor. Circa 63 î.H.\n\nAlma 55\n\nMoroni refuză să schimbe prizonieri—Gărzile lamaniţilor sunt ademenite să se îmbete, iar prizonierii nefiţi sunt eliberaţi—Oraşul Ghid este capturat fără curgere de sânge. Circa 63–62 î.H.\n\nAlma 56\n\nHelaman îi trimite o scrisoare lui Moroni povestind despre starea de război cu lamaniţii—Antipus şi Helaman câştigă o mare victorie asupra lamaniţilor—Cei două mii de tineri fii ai lui Helaman se luptă cu o putere miraculoasă şi nici unul dintre ei nu este ucis. Versetul 1, circa 62 î.H.; versetele 2–19, circa 66 î.H.; şi versetele 20–57, circa 65–64 î.H.\n\nAlma 57\n\nHelaman povesteşte cucerirea Antiparei, capitularea şi apoi apărarea oraşului Cumeni—Amoniţii lui tineri se luptă vitejeşte; sunt răniţi cu toţii, dar nici unul dintre ei nu este ucis—Ghid raportează uciderea şi evadarea prizonierilor lamaniţi. Circa 63 î.H.\n\nAlma 58\n\nHelaman, Ghid şi Teomner capturează oraşul Manti printr-un vicleşug—Lamaniţii se retrag—Fiii poporului lui Amon sunt salvaţi în timp ce ei rămân neclintiţi în apărarea libertăţii şi a credinţei lor. Circa 63–62 î.H.\n\nAlma 59\n\nMoroni îi cere lui Pahoran să întărească forţele lui Helaman—lamaniţii cuceresc oraşul Nefiha—Moroni este furios pe guvern. Circa 62 î.H.\n\nAlma 60\n\nMoroni se plânge lui Pahoran despre neglijarea armatelor de către guvern—Domnul îngăduie ca cei drepţi să fie ucişi—Nefiţii trebuie să-şi folosească toată puterea şi mijloacele lor pentru ca să se elibereze de duşmani—Moroni ameninţă să lupte împotriva guvernului dacă nu li se dă ajutor armatelor sale. Circa 62 î.H.\n\nAlma 61\n\nPahoran îi spune lui Moroni despre insurecţia şi răzvrătirea împotriva guvernului—Regaliştii ocupă Zarahemla şi sunt în uniune cu lamaniţii—Pahoran cere ajutor militar împotriva rebelilor. Circa 62 î.H.\n\nAlma 62\n\nMoroni mărşăluieşte în ajutorul lui Pahoran în ţara lui Ghedeon—Regaliştii care refuză să-şi apere ţara sunt omorâţi—Pahoran şi Moroni recapturează Nefiha—Mulţi lamaniţi se unesc cu poporul lui Amon—Teancum îl ucide pe Amoron şi este la rândul său ucis—Lamaniţii sunt alungaţi din ţară şi se stabileşte pacea—Helaman se reîntoarce la slujire şi întăreşte Biserica. Circa 62–57 î.H.\n\nAlma 63\n\nŞiblon şi, mai târziu, Helaman pun stăpânire pe inscripţiile sfinte—Mulţi nefiţi călătoresc către ţara de la miazănoapte—Hagot construieşte corăbii care călătoresc pe marea de la apus—Moroniha îi învinge pe lamaniţi în bătălie. Circa 56–52 î.H.\n\nHelaman\n\n\n\n\n\n\nHelaman 1\n\nPahoran al Doilea devine judecător-şef şi este ucis de către Chişcumen—Pacumeni ocupă scaunul de judecată—Coriantumr conduce armatele lamaniţilor, ocupă Zarahemla şi-l ucide pe Pacumeni—Moroniha îi învinge pe lamaniţi şi recapturează Zarahemla, iar Coriantumr este ucis. Circa 52–50 î.H.\n\nHelaman 2\n\nHelaman, fiul lui Helaman, devine judecător-şef—Gadianton conduce ceata lui Chişcumen—Slujitorul lui Helaman îl ucide pe Chişcumen, iar ceata lui Gadianton fuge în pustiu. Circa 50–49 î.H.\n\nHelaman 3\n\nMulţi nefiţi migrează către ţara de la nord—Ei construiesc case din ciment şi păstrează multe inscripţii—Zeci de mii sunt convertiţi şi botezaţi—Cuvântul lui Dumnezeu îi conduce pe oameni către salvare—Nefi, fiul lui Helaman, ocupă scaunul de judecată. Circa 49–39 î.H.\n\nHelaman 4\n\nDisidenţii nefiţi şi lamaniţii îşi unesc forţele şi ocupă ţara lui Zarahemla—Înfrângerile nefiţilor au loc din cauza ticăloşiei lor—Biserica decade, iar poporul ajunge să fie slab ca şi lamaniţii. Circa 38–30 î.H.\n\nHelaman 5\n\nNefi şi Lehi se dedică propovăduirii—Numele lor îi îndeamnă pe ei să-şi croiască vieţile după modelul înaintaşilor lor—Hristos îi mântuieşte pe cei care se pocăiesc—Nefi şi Lehi îi convertesc pe mulţi şi sunt întemniţaţi, iar focul îi încercuieşte—Un nor de întuneric umbreşte trei sute de oameni—Pământul se cutremură, iar un glas le porunceşte oamenilor să se pocăiască—Nefi şi Lehi vorbesc cu îngeri, iar mulţimea este înconjurată de foc. Circa 30 î.H.\n\nHelaman 6\n\nLamaniţii cei drepţi predică pentru nefiţii cei ticăloşi—Amândouă popoarele prosperă în timpul unei epoci de pace şi de belşug—Lucifer, autorul păcatului, aţâţă inimile ticăloşilor şi tâlharilor lui Gadianton la crimă şi la ticăloşie—Tâlharii acaparează guvernul nefiţilor. Circa 29–23 î.H.\n\nHelaman 7\n\nNefi este respins la miazănoapte şi se reîntoarce la Zarahemla—El se roagă în turnul din grădina sa şi cheamă poporul să se pocăiască sau să piară. Circa 23–21 î.H.\n\nHelaman 8\n\nJudecători corupţi caută să incite poporul împotriva lui Nefi—Avraam, Moise, Zenos, Zenoc, Ezias, Isaia, Ieremia, Lehi şi Nefi au depus cu toţii mărturie despre Hristos—Prin inspiraţie, Nefi anunţă uciderea judecătorului-şef. Circa 23–21 î.H.\n\nHelaman 9\n\nMesagerii îl găsesc pe judecătorul-şef mort la scaunul de judecată—Ei sunt închişi, iar mai târziu eliberaţi—Prin inspiraţie, Nefi îl identifică pe Seantum ca fiind ucigaşul—Nefi este acceptat de către unii ca profet. Circa 23–21 î.H.\n\nHelaman 10\n\nDomnul îi dă lui Nefi puterea de a pecetlui—El este împuternicit să lege şi să dezlege pe pământ şi în cer—El porunceşte poporului să se pocăiască sau să piară—Spiritul îl poartă pe el din mulţime în mulţime. Circa 21–20 î.H.\n\nHelaman 11\n\nNefi L-a convins pe Domnul să înlocuiască războiul cu foamete—Mulţi oameni au pierit—Ei s-au pocăit, iar Nefi Îl strigă pe Domnul pentru ploaie—Nefi şi Lehi primesc multe revelaţii—Tâlharii lui Gadianton au venit peste ţară. Circa 20–6 î.H.\n\nHelaman 12\n\nOamenii sunt instabili şi nesăbuiţi şi iuţi în a face rău—Domnul îl dojeneşte pe poporul Său—Nimicnicia oamenilor este asemuită cu puterea lui Dumnezeu—În ziua judecăţii, oamenii vor câştiga viaţă veşnică sau condamnare veşnică. Circa 6 î.H.\n\nHelaman 13\n\nSamuel Lamanitul profeţeşte distrugerea nefiţilor, dacă ei nu se pocăiesc—Ei, împreună cu bogăţiile lor, sunt blestemaţi—Ei îi resping şi îi bat cu pietre pe profeţi, sunt încercuiţi de către demoni şi caută fericire făcând nedreptăţi. Circa 6 î.H.\n\nHelaman 14\n\nSamuel prezice lumină în timpul nopţii şi o stea nouă la naşterea lui Hristos—Hristos îi mântuieşte pe oameni de la moartea vremelnică şi spirituală—Semnele morţii Lui includ trei zile de întuneric, distrugerea stâncilor şi mari calamităţi naturale. Circa 6 î.H.\n\nHelaman 15\n\nDomnul i-a dojenit pe nefiţi pentru că i-a iubit—Lamaniţii convertiţi sunt tari şi neclintiţi în credinţă—Domnul va fi milos cu lamaniţii în zilele din urmă. Circa 6 î.H.\n\nHelaman 16\n\nNefiţii care cred în Samuel sunt botezaţi de către Nefi—Samuel nu poate fi ucis cu săgeţile şi cu pietrele nefiţilor care nu se pocăesc—Unii îşi împietresc inimile, iar alţii văd îngeri—Cei necredincioşi spun că nu este înţelept să crezi în Hristos şi în venirea Lui la Ierusalim. Circa 6–1 î.H.\n\n3 Nefi\n\n\n\n\n\n\n3 Nefi 1\n\nNefi, fiul lui Helaman, pleacă din ţară, iar fiul lui, Nefi, păstrează cronicile—Cu toate că semne şi minuni abundă, cei ticăloşi plănuiesc să-i ucidă pe cei drepţi—Noaptea naşterii lui Hristos soseşte—Semnul este dat şi o stea nouă răsare—Minciunile şi înşelătoriile se înmulţesc, iar tâlharii lui Gadianton îi ucid pe mulţi. Circa 1–4 d.H.\n\n3 Nefi 2\n\nTicăloşia şi lucrurile abominabile se înmulţesc printre popor—nefiţii şi lamaniţii se unesc ca să se apere împotriva tâlharilor lui Gadianton—Lamaniţii convertiţi devin albi şi sunt numiţi nefiţi. Circa 5–16 d.H.\n\n3 Nefi 3\n\nGhidiani, conducătorul gadiantonilor, cere ca Laconeus şi nefiţii să se predea atât pe ei, cât şi pământurile lor—Laconeus îl numeşte pe Ghidghidoni căpitan-şef al oştirilor—Nefiţii se adună în Zarahemla în şi Abundenţa ca să se apere. Circa 16–18 d.H.\n\n3 Nefi 4\n\nOştirile nefiţilor îi înving pe tâlharii lui Gadianton—Ghidiani este ucis, iar urmaşul lui, Zemnariha, este spânzurat—Nefiţii Îl preamăresc pe Domnul pentru victoriile lor. Circa 19–22 d.H.\n\n3 Nefi 5\n\nNefiţii se pocăiesc şi abandonează păcatele lor—Mormon scrie istoria poporului său şi le propovăduieşte cuvântul veşnic—Israel va fi adunat la un loc după împrăştierea lui. Circa 22–26 d.H.\n\n3 Nefi 6\n\nNefiţii prosperă—Mândria, bogăţia şi diferenţele de clasă cresc—Biserica este sfâşiată de neînţelegeri—Satana îi conduce pe oameni la răzvrătire deschisă—Mulţi profeţi strigă pocăinţă şi sunt ucişi—Ucigaşii lor complotează ca să pună mâna pe guvern. Circa 26–30 d.H.\n\n3 Nefi 7\n\nJudecătorul-şef este ucis, guvernul este distrus, iar poporul se împarte în triburi—Iacov, un antihrist, devine regele unei combinaţii secrete—Nefi predică pocăire şi credinţă în Hristos—Îngeri îi slujesc lui în fiecare zi, şi el îl scoală pe fratele lui din moarte—Mulţi se pocăiesc şi sunt botezaţi. Circa 30–33 d.H.\n\n3 Nefi 8\n\nFurtuni, cutremure de pământ, focuri, vârtejuri şi calamităţi naturale dovedesc răstignirea lui Hristos—Mulţi oameni sunt distruşi—Întunericul acoperă pământul trei zile—Cei rămaşi îşi plâng soarta. Circa 33–34 d.H.\n\n3 Nefi 9\n\nÎn întuneric, glasul lui Hristos proclamă distrugerea multor oameni şi oraşe din cauza ticăloşiei lor—El proclamă, de asemenea, divinitatea Sa, anunţă că legea lui Moise este împlinită şi îi invită pe oameni să vină la El şi să fie mântuiţi. Circa 34 d.H.\n\n3 Nefi 10\n\nEste linişte în ţară timp de multe ore—Glasul lui Hristos făgăduieşte să adune pe poporul Său aşa cum găina îşi adună puii—Cea mai dreaptă parte a poporului a fost cruţată. Circa 34–35 d.H.\n\n3 Nefi 11\n\nTatăl depune mărturie despre Fiul Său Preaiubit—Hristos apare şi proclamă ispăşirea Sa—Oamenii simt semnele rănilor în mâinile Lui, în tălpile Lui şi în coasta Lui—Ei strigă Osana—El stabileşte felul în care să fie botezul—Spiritul de neînţelegere este de la diavol—Doctrina lui Hristos este ca oamenii să creadă şi să fie botezaţi şi să primească Duhul Sfânt. Circa 34 d.H.\n\n3 Nefi 12\n\nIsus îi cheamă şi îi împuterniceşte pe Cei Doisprezece—El le ţine nefiţilor o cuvântare asemănătoare cu Predica de pe Munte—El spune Fericirile—Învăţăturile Lui se ridică deasupra legii lui Moise şi o înlocuiesc—Oamenilor li se dă porunca să fie perfecţi, tot aşa cum El şi Tatăl Lui sunt perfecţi—Compară cu Matei 5. Circa 34 d.H.\n\n3 Nefi 13\n\nIsus îi învaţă pe nefiţi rugăciunea Domnului—Ei trebuie să-şi aştearnă comori în ceruri—Celor doisprezece, în slujirea lor, li se dă porunca să nu se gândească deloc la lucrurile vremelnice—Compară cu Matei 6. Circa 34 d.H.\n\n3 Nefi 14\n\nIsus porunceşte: Nu judecaţi; întrebaţi-L pe Dumnezeu; feriţi-vă de profeţii neadevăraţi—El făgăduieşte salvarea acelora care fac aşa cum este voinţa Tatălui—Compară cu Matei 7. Circa 34 d.H.\n\n3 Nefi 15\n\nIsus anunţă că legea lui Moise este împlinită în El—Nefiţii sunt celelalte oi despre care El a pomenit în Ierusalim—Din cauza nedreptăţii, poporul Domnului din Ierusalim nu cunoaşte despre oile împrăştiate ale Israelului. Circa 34 d.H.\n\n3 Nefi 16\n\nIsus va vizita celelalte oi pierdute ale lui Israel—În zilele din urmă Evanghelia va ajunge până la neamuri, iar apoi până la casa lui Israel—Poporul Domnului va vedea cu ochii săi când El va aduce înapoi Sionul. Circa 34 d.H.\n\n3 Nefi 17\n\nIsus îi îndrumă pe oameni să se gândească la cuvintele Lui şi să se roage pentru înţelegere—El îi vindecă pe bolnavii lor—El se roagă pentru oameni, folosind o limbă care nu poate fi scrisă—Îngerii îi slujesc şi focul îi înconjoară pe cei mici. Circa 34 d.H.\n\n3 Nefi 18\n\nIsus pune bazele împărtăşaniei printre nefiţi—Lor li se porunceşte să se roage întotdeauna în numele Lui—Cei care mănâncă din trupul Lui şi beau din sângele Lui în chip nedemn sunt blestemaţi—Ucenicilor li se dă puterea să dea Duhul Sfânt. Circa 34 d.H.\n\n3 Nefi 19\n\nCei doisprezece ucenici slujesc poporului şi se roagă pentru Duhul Sfânt—Ucenicii sunt botezaţi şi primesc Duhul Sfânt şi slujirea îngerilor—Isus Se roagă folosind cuvinte care nu pot fi scrise—El atestă credinţa nespus de mare a acestor nefiţi. Circa 34 d.H.\n\n3 Nefi 20\n\nIsus îi aprovizionează în chip miraculos cu pâine şi cu vin şi dă iarăşi oamenilor împărtăşanie—Cei din rămăşiţa lui Iacov vor ajunge la cunoaşterea Domnului Dumnezeului lor şi vor moşteni Americile—Isus este profetul asemănător lui Moise, iar nefiţii sunt copiii profeţilor—Ceilalţi din poporul Domnului vor fi adunaţi în Ierusalim. Circa 34 d.H.\n\n3 Nefi 21\n\nIsraelul va fi adunat atunci când Cartea lui Mormon va apărea—Neamurile vor fi întemeiate ca popor liber în America—Ei vor fi salvaţi de cred şi se supun; altfel, ei vor fi alungaţi şi distruşi—Israelul va zidi Noul Ierusalim, iar triburile pierdute se vor reîntoarce. Circa 34 d.H.\n\n3 Nefi 22\n\nÎn zilele din urmă, Sionul şi ţăruşii lui vor fi întemeiaţi şi Israelul va fi adunat în milă şi simţire—Ei vor triumfa—Compară cu Isaia 54. Circa 34 d.H.\n\n3 Nefi 23\n\nIsus aprobă cuvintele lui Isaia—El porunceşte poporului să-i caute pe profeţi—Cuvintele lui Samuel Lamanitul despre înviere sunt adăugate la cronicile lor. Circa 34 d.H.\n\n3 Nefi 24\n\nTrimisul Domnului va pregăti calea pentru cea de-a Doua Venire—Hristos va participa la judecată—Lui Israel i se porunceşte să plătească zeciuieli şi daruri—O carte de aduceri aminte este păstrată—Compară cu Maleahi 3. Circa 34 d.H.\n\n3 Nefi 25\n\nLa cea de-a Doua Venire, cei mândri şi cei răi vor fi arşi ca miriştea—Ilie se va reîntoarce înainte de acea zi mare şi înfricoşătoare—Compară cu Maleahi 4. Circa 34 d.H.\n\n3 Nefi 26\n\nIsus explică toate lucrurile de la început şi până la sfârşit—Pruncii şi copiii rostesc lucruri minunate care nu pot fi scrise—Cei din Biserica lui Hristos au toate lucrurile în comun între ei. Circa 34 d.H.\n\n3 Nefi 27\n\nIsus le porunceşte să numească Biserica după numele Lui—Misiunea şi jertfa Lui ispăşitoare constituie Evanghelia Lui—Oamenilor li se porunceşte să se pocăiască şi să fie botezaţi pentru ca ei să poată fi sfinţiţi de Duhul Sfânt—Ei urmează să fie tot aşa cum Isus este. Circa 34–35 d.H.\n\n3 Nefi 28\n\nNouă dintre cei doisprezece doresc şi li se făgăduieşte o moştenire în împărăţia lui Hristos atunci când vor muri—Cei trei nefiţi doresc şi li se dă putere asupra morţii aşa ca ei să rămână pe pământ până când Isus va veni din nou—Ei sunt strămutaţi şi văd lucruri care nu sunt îngăduite să fie glăsuite şi ei acum slujesc printre oameni. Circa 34-35 d.H.\n\n3 Nefi 29\n\nApariţia Cărţii lui Mormon este un semn că Domnul a început să adune Israelul şi să îndeplinească legămintele Sale—Aceia care resping revelaţiile şi darurile Lui din zilele din urmă vor fi blestemaţi. Circa 34–35 d.H.\n\n3 Nefi 30\n\nNeamurilor din zilele din urmă li se porunceşte să se pocăiască, să vină la Hristos şi să fie numărate împreună cu casa lui Israel. Circa 34–35 d.H.\n\n4 Nefi\n\nNefiţii şi lamaniţii sunt cu toţii convertiţi în Domnul—Ei cu toţii au lucruri în comun, fac minuni şi prosperă în ţară—După două secole, au loc dezbinări, fapte rele, biserici neadevărate şi persecuţii—După trei sute de ani, atât nefiţii, cât şi lamaniţii sunt păcătoşi—Amaron ascunde cronicile sfinte. Circa 35–321 d.H.\n\nMormon\n\n\n\n\n\n\nMormon 1\n\nAmaron îl instruieşte pe Mormon despre cronicile sfinte—Un război începe între nefiţi şi lamaniţi—Cei trei nefiţi sunt luaţi—Ticăloşia, necredinţa, farmecele şi vrăjitoria predomină. Circa 321–326 d.H.\n\nMormon 2\n\nMormon conduce oştirile nefiţilor—Sânge şi măcel mătură ţara—Nefiţii se plâng şi jelesc cu întristarea celor blestemaţi—Ziua lor de har a trecut—Mormon obţine plăcile lui Nefi—Războaiele continuă. Circa 327–350 d.H.\n\nMormon 3\n\nMormon strigă pocăinţă către nefiţi—Ei câştigă o mare biruinţă şi se mândresc cu puterea lor—Mormon refuză să-i conducă şi rugăciunile lui pentru ei sunt fără credinţă—Cartea lui Mormon invită pe cele douăsprezece triburi ale lui Israel să creadă în Evanghelie. Circa 360–362 d.H.\n\nMormon 4\n\nRăzboiul şi măcelul continuă—Ticăloşii îi pedepsesc pe cei ticăloşi—O ticăloşie mai mare decât oricare dinainte predomină în tot Israelul—Femei şi copii sunt jertfiţi idolilor—Lamaniţii încep să-i măture pe nefiţi din faţa lor. Circa 363–375 d.H.\n\nMormon 5\n\nMormon conduce iarăşi oştirile nefiţilor în bătălii de sânge şi măcel—Cartea lui Mormon va fi dezvăluită pentru ca să convingă întregul Israel că Isus este Hristosul—Din cauza necredinţei lor, lamaniţii vor fi împrăştiaţi, iar Spiritul va înceta să trăiască cu ei—Ei vor primi Evanghelia de la neamuri, în zilele din urmă. Circa 375–384 d.H.\n\nMormon 6\n\nNefiţii se adună în ţara Cumora pentru ultimele bătălii—Mormon ascunde cronicile sfinte în Dealul Cumora—Lamaniţii sunt victorioşi şi neamul nefiţilor este distrus—Sute de mii sunt ucişi de sabie. Circa 385 d.H.\n\nMormon 7\n\nMormon îi invită pe lamaniţii din zilele din urmă să creadă în Hristos, să accepte Evanghelia Lui şi să fie salvaţi—Toţi aceia care cred în Biblie vor crede şi în Cartea lui Mormon. Circa 385 d.H.\n\nMormon 8\n\nLamaniţii îi caută şi-i distrug pe nefiţi—Cartea lui Mormon va fi dezvăluită prin puterea lui Dumnezeu—Blesteme sunt aruncate asupra acelora care respiră mânie şi se împotrivesc lucrărilor Domnului—Cronica nefiţilor se va dezvălui într-o zi de ticăloşie, degenerare şi apostazie. Circa 400–421 d.H.\n\nMormon 9\n\nMoroni îi cheamă pe cei care nu cred în Hristos să se pocăiască—El vesteşte un Dumnezeu al miracolelor care dă revelaţii şi care revărsă daruri şi semne asupra celor credincioşi—Miracolele încetează din cauza necredinţei—Semne îi urmează pe cei care cred—Oamenii sunt chemaţi să fie înţelepţi şi să ţină poruncile. Circa 401–421 d.H.\n\nEter\n\n\n\n\n\n\nEter 1\n\nMoroni prescurtează scrierile lui Eter—Genealogia lui Eter este stabilită—Limba iarediţilor nu este încurcată la Turnul lui Babel—Domnul făgăduieşte să-i conducă într-o o ţară aleasă şi să-i facă un mare neam.\n\nEter 2\n\nIarediţii se pregătesc pentru călătoria lor către ţara făgăduită—Aceasta este o ţară aleasă în care oamenii trebuie să-L slujească pe Hristos sau să fie distruşi—Domnul îi vorbeşte fratelui lui Iared timp de trei ore—Iarediţii construiesc corăbii—Domnul îi cere fratelui lui Iared să propună cum să fie luminate corăbiile.\n\nEter 3\n\nFratele lui Iared vede degetul Domnului în timp ce El atinge şaisprezece pietre—Hristos Îşi arată trupul Său spiritual fratelui lui Iared—Cei care au o cunoaştere perfectă nu pot fi ţinuţi după văl—Tălmăcitori sunt daţi ca să aducă la lumină cronica iarediţilor.\n\nEter 4\n\nLui Moroni i se porunceşte să pecetluiască scrierile fratelui lui Iared—Ele nu vor fi dezvăluite până când oamenii nu vor avea credinţă tot atât cât şi fratele lui Iared—Hristos le porunceşte oamenilor să creadă în cuvintele Lui şi în acelea ale Ucenicilor Lui—Oamenilor li se porunceşte să se pocăiască, să creadă în Evanghelie şi să fie salvaţi.\n\nEter 5\n\nTrei martori şi lucrarea însăşi vor fi o mărturie a adevărului Cărţii lui Mormon.\n\nEter 6\n\nCorăbiile iarediţilor sunt mânate de vânt înspre ţara făgăduită—Poporul Îl laudă pe Domnul pentru bunătatea Lui—Oriha este numit rege peste ei—Iared şi fratele lui mor.\n\nEter 7\n\nOriha domneşte în dreptate—În uzurpare şi lupte, regatele rivale ale lui Şul şi Cohor sunt stabilite—Profeţii condamnă ticăloşia şi idolatria poporului, iar atunci acesta se pocăieşte.\n\nEter 8\n\nLupte şi neînţelegeri sunt peste tot în regat—Achiş formează o combinaţie secretă legată prin jurământ ca să-l ucidă pe rege—Combinaţiile secrete sunt ale diavolului şi au ca rezultat distrugerea popoarelor—Neamurile moderne sunt avertizate împotriva combinaţiei secrete care va căuta să distrugă libertatea tuturor pământurilor, popoarelor şi ţărilor.\n\nEter 9\n\nRegatul trece de la unul la altul prin moştenire, intrigă şi omor—Emer L-a văzut pe Fiul Dreptăţii—Mulţi profeţi strigă pocăinţă—Foamete şi şerpi veninoşi chinuie poporul.\n\nEter 10\n\nUn rege îl urmează pe celălalt—Unii dintre regi sunt drepţi, iar alţii sunt ticăloşi—Atunci când dreptatea predomină, poporul este binecuvântat şi prosperă în Domnul.\n\nEter 11\n\nRăzboi, neînţelegeri şi ticăloşie domină viaţa iarediţilor—Profeţi prezic distrugerea totală a iarediţilor dacă ei nu se pocăiesc—Poporul respinge cuvintele profeţilor.\n\nEter 12\n\nProfetul Eter îndeamnă poporul să creadă în Dumnezeu—Moroni povesteşte miracolele şi minunile făcute de credinţă—Credinţa l-a făcut pe fratele lui Iared să-L vadă pe Hristos—Domnul le dă oamenilor slăbiciune pentru ca ei să fie umili—Fratele lui Iared a mutat muntele Zerin prin credinţă—Credinţa, speranţa şi caritatea sunt esenţiale pentru salvare—Moroni L-a văzut pe Isus faţă în faţă.\n\nEter 13\n\nEter vorbeşte despre un nou Ierusalim care va fi construit în America de către seminţia lui Iosif—El profeţeşte, este alungat, scrie istoria iarediţilor şi prezice distrugerea iarediţilor—Războiul face ravagii în toată ţara.\n\nEter 14\n\nNedreptatea poporului aduce un blestem asupra ţării—Coriantumr se amestecă în război împotriva lui Galaad, apoi împotriva lui Lib şi apoi împotriva lui Şiz—Sânge şi măcel acoperă ţara.\n\nEter 15\n\nMilioane de iarediţi sunt ucişi în luptă—Şiz şi Coriantumr adună întregul popor la o bătălie mortală—Spiritul Domnului încetează să se străduie cu ei—Neamul iarediţilor este complet distrus—Numai Coriantumr rămâne.\n\nMoroni\n\n\n\n\n\n\nMoroni 1\n\nMoroni scrie în folosul lamaniţilor—Nefiţii care nu-L vor tăgădui pe Hristos vor fi omorâţi. Circa 401–421 d.H.\n\nMoroni 2\n\nIsus le-a dat celor doisprezece ucenici nefiţi puterea să confere darul Duhului Sfânt. Circa 401–421 d.H.\n\nMoroni 3\n\nVârstnicii rânduiesc preoţi şi învăţători prin aşezarea mâinilor. Circa 401–421 d.H.\n\nMoroni 4\n\nEste explicat cum slujesc pâinea la împărtăşanie vârstnicii şi preoţii. Circa 401–421 d.H.\n\nMoroni 5\n\nSe stabileşte modul de slujire a vinului la împărtăşanie. Circa 401–421 d.H.\n\nMoroni 6\n\nPersoanele care se pocăiesc sunt botezate şi devin membri—Membrii Bisericii care se pocăiesc sunt iertaţi—Adunările sunt conduse prin puterea Duhului Sfânt. Circa 401–421 d.H.\n\nMoroni 7\n\nO invitaţie este dată pentru intrarea în odihna Domnului—Roagă-te cu intenţii serioase—Spiritul lui Hristos le dă oamenilor posibilitatea să cunoască ceea ce este bun de ceea ce este rău—Satana îi convinge pe oameni să-L tăgăduiască pe Hristos şi să facă lucruri rele—Profeţii vestesc venirea lui Hristos—Prin credinţă se înfăptuiesc miracole şi îngerii slujesc—Oamenii trebuie să aibă nădejde în viaţa veşnică şi să se lipească de caritate. Circa 401–421 d.H.\n\nMoroni 8\n\nBotezarea pruncilor este un lucru rău şi abominabil—Pruncii sunt în viaţă în Hristos datorită Ispăşirii—Credinţa, pocăinţa, umilinţa şi inima smerită, acceptarea Duhului Sfânt şi îndurarea până la sfârşit duc la Salvare. Circa 401–421 d.H.\n\nMoroni 9\n\nAtât nefiţii, cât şi lamaniţii sunt depravaţi şi degeneraţi—Ei se chinuie şi se ucid unii pe alţii—Mormon se roagă ca harul şi bunătatea să fie asupra lui Moroni pentru totdeauna. Circa 401–421 d.H.\n\nMoroni 10\n\nO mărturie despre Cartea lui Mormon vine prin puterea Duhului Sfânt—Darurile Spiritului sunt dăruite celor credincioşi—Darurile spirituale însoţesc întotdeauna credinţa—Cuvintele lui Moroni vorbesc din ţărână—Veniţi către Hristos, perfecţionaţi-vă în El şi sfinţiţi-vă sufletele. Circa 421 d.H.\n\n", "js 0": "[center][font_size=26]Cartea lui Mormon[/font_size][/center]\n\nIntroducere şi mărturii\n\n\n\n\n\n\npagină de titlu\n\n\npagină de titlu a Cărţii lui Mormon\n\nDe aceea, este o prescurtare a cronicii poporului lui Nefi şi, de asemenea, a lamaniţilor—Scrisă lamaniţilor, care sunt urmaşii casei lui Israel; şi, de asemenea, iudeilor şi neamurilor—Scrisă sub formă de poruncă şi, de asemenea, prin spiritul profeţiei şi al revelaţiei—Scrisă şi pecetluită şi ascunsă pentru Domnul pentru a nu putea fi distrusă—Să apară prin harul şi puterea lui Dumnezeu, folosite în interpretarea ei—Pecetluită de mâna lui Moroni şi ascunsă pentru Domnul, să fie descoperită la timpul potrivit prin intermediul neamurilor—Iar interpretarea ei, prin harul lui Dumnezeu.\n\nIntroducere\n\nCartea lui Mormon este un volum de scriptură sfântă comparabil cu Biblia. Este o cronică a legăturilor lui Dumnezeu cu vechii locuitori ai Americilor şi conţine plenitudinea nepieritoarei Evanghelii.\n\nO scurtă explicaţie despre Cartea lui Mormon\n\nCartea lui Mormon este o cronică sfântă despre popoarele vechii Americi, care a fost gravată pe foi de metal. În carte se vorbeşte despre patru feluri de plăci metalice:\n\nIlustraţii\n\n\n\n1 Nefi\n\n\n\n\n\n\n1 Nefi 1\n\nNefi începe cronica despre poporul său—Lehi vede într-o viziune o coloană de foc şi citeşte dintr-o carte de profeţii—El Îl laudă pe Dumnezeu, prezice venirea lui Mesia şi profeţeşte distrugerea Ierusalimului—El este prigonit de către iudei. Circa 600 î.H.\n\n1 Nefi 2\n\nLehi îşi duce familia în pustiu lângă Marea Roşie—Ei îşi părăsesc averile—Lehi oferă o jertfă Domnului şi îi învaţă pe fiii săi să ţină poruncile—Laman şi Lemuel cârtesc împotriva tatălui lor—Nefi este supus şi se roagă cu credinţă; Domnul vorbeşte către el şi el este ales ca să-i conducă pe fraţii săi. Circa 600 î.H.\n\n1 Nefi 3\n\nFiii lui Lehi se reîntorc la Ierusalim ca să obţină plăcile de aramă—Laban refuză să cedeze plăcile—Nefi îi îndeamnă şi-i încurajează pe fraţii săi—Laban le fură averea şi încearcă să-i ucidă—Laman şi Lemuel îi lovesc pe Nefi şi pe Sam şi sunt pedepsiţi de un înger. Circa 600–592 î.H.\n\n1 Nefi 4\n\nNefi îl ucide pe Laban la porunca Domnului şi capătă plăcile de aramă printr-un şiretlic—Zoram hotărăşte să se alăture familiei lui Lehi în pustiu. Circa 600–592 î.H.\n\n1 Nefi 5\n\nSaria se plânge de Lehi—Amândoi se bucură de reîntoarcerea fiilor lor—Ei oferă jertfe—Plăcile de aramă conţin scrieri ale lui Moise şi ale profeţilor—Plăcile îl arată pe Lehi ca fiind un urmaş al lui Iosif—Lehi profeţeşte despre seminţia sa şi despre păstrarea plăcilor. Circa 600–592 î.H.\n\n1 Nefi 6\n\nNefi scrie despre lucrurile lui Dumnezeu—Scopul lui Nefi este să-i convingă pe oameni să vină la Dumnezeul lui Avraam şi să fie salvaţi. Circa 600–592 î.H.\n\n1 Nefi 7\n\nFiii lui Lehi se întorc la Ierusalim şi îi invită pe Ismael şi pe casa lui să meargă cu ei în călătoria lor—Laman şi ceilalţi se revoltă—Nefi îi îndeamnă pe fraţii lui să aibă credinţă în Domnul—Ei îl leagă cu frânghii şi plănuiesc să-l distrugă—El este eliberat prin puterea credinţei—Fraţii lui îi cer iertare—Lehi şi tovarăşii lui oferă jertfe şi daruri arse. Circa 600–592 î.H.\n\n1 Nefi 8\n\nLehi vede o viziune despre pomul vieţii—El ia din fructul lui şi doreşte ca şi familia sa să facă la fel—El vede o bară de fier, o cărare strâmtă şi îngustă şi o negură de întuneric care-i înfăşoară pe oameni—Saria, Nefi şi Sam iau din fruct, dar Laman şi Lemuel refuză. Circa 600–592 î.H.\n\n1 Nefi 9\n\nNefi face două rânduri de cronici—Fiecare dintre ele poartă numele de plăcile lui Nefi—Plăcile cele mai mari conţin o istorie seculară; plăcile cele mai mici se ocupă mai ales de lucruri sfinte. Circa 600–592 î.H.\n\n1 Nefi 10\n\nLehi prezice că Iudeii vor fi luaţi în robie de babilonieni—El vorbeşte despre venirea printre iudei a unui Mesia, Salvator şi Mântuitor—Lehi vorbeşte şi despre venirea aceluia care-L va boteza pe Mielul lui Dumnezeu—Lehi vorbeşte despre moartea şi învierea lui Mesia—El compară împrăştierea şi adunarea laolaltă a Israelului cu un măslin—Nefi vorbeşte despre Fiul lui Dumnezeu, despre darul Duhului Sfânt şi despre nevoia de dreptate. Circa 600–592 î.H.\n\n1 Nefi 11\n\nNefi vede Spiritul Domnului şi i se arată în viziune pomul vieţii—El o vede pe mama Fiului lui Dumnezeu şi află despre pogorârea lui Dumnezeu—El vede botezul, slujirea şi răstignirea Mielului lui Dumnezeu—El vede, de asemenea, chemarea şi slujirea celor Doisprezece Apostoli ai Mielului. Circa 600–592 î.H.\n\n1 Nefi 12\n\nNefi vede într-o viziune ţara făgăduinţei; dreptatea, nedreptatea şi decăderea locuitorilor ei; venirea printre ei a Mielului lui Dumnezeu; cum cei Doisprezece Ucenici şi cei Doisprezece Apostoli vor judeca Israelul; starea dezgustătoare şi murdară a celor care rătăcesc în necredinţă. Circa 600–592 î.H.\n\n1 Nefi 13\n\nNefi vede într-o viziune biserica diavolului ridicată printre neamuri, descoperirea şi colonizarea Americii, pierderea multor părţi clare şi preţioase ale Bibliei, starea de apostazie a neamurilor care a urmat, restaurarea Evangheliei, apariţia scripturilor din zilele din urmă şi construirea Sionului. Circa 600–592 î.H.\n\n1 Nefi 14\n\nUn înger îi spune lui Nefi despre binecuvântările şi blestemele care vor cădea asupra neamurilor—Numai două biserici sunt: Biserica Mielului lui Dumnezeu şi biserica diavolului—Sfinţii lui Dumnezeu din toate naţiunile sunt prigoniţi de către biserica cea mare şi odioasă—Apostolul Ioan va scrie despre sfârşitul lumii. Circa 600–592 î.H.\n\n1 Nefi 15\n\nSeminţia lui Lehi va primi Evanghelia de la neamuri în zilele din urmă—Adunarea lui Israel se aseamănă cu un măslin ale cărui ramuri naturale vor fi iarăşi altoite—Nefi tălmăceşte viziunea pomului vieţii şi vorbeşte despre dreptatea lui Dumnezeu în ceea ce priveşte separarea celor păcătoşi de cei drepţi. Circa 600–592 î.H.\n\n1 Nefi 16\n\nPentru cei păcătoşi adevărul este greu de suportat—Fiii lui Lehi se însoară cu fiicele lui Ismael—Liahona le arată drumul prin pustiu—Mesajele Domnului sunt scrise pe Liahona din când în când—Ismael moare; cei din familia lui cârtesc din cauza suferinţelor. Circa 600–592 î.H.\n\n1 Nefi 17\n\nNefi primeşte poruncă să construiască o corabie—Fraţii lui se împotrivesc—El îi îndeamnă reamintindu-le istoria înţelegerilor lui Dumnezeu cu Israelul—Nefi este plin de puterea lui Dumnezeu—Fraţii lui nu au voie să-l atingă, căci altfel ei se vor ofili ca o trestie uscată. Circa 592–591 î.H.\n\n1 Nefi 18\n\nCorabia este terminată—Sunt pomenite naşterile lui Iacov şi a lui Iosif—Grupul se îmbarcă pentru călătoria către ţara făgăduinţei—Fiii lui Ismael şi nevestele lor se unesc în orgii şi răzvrătire—Nefi este legat şi corabia este mânată înapoi de o furtună grozavă—Nefi este eliberat şi, prin rugăciunea lui, furtuna se potoleşte—Oamenii ajung în ţara făgăduinţei. Circa 591–589 î.H.\n\n1 Nefi 19\n\nNefi face plăci din metal şi scrie istoria poporului său—Dumnezeul lui Israel va veni după şase sute de ani de la timpul când Lehi a plecat din Ierusalim—Nefi vorbeşte despre suferinţele Lui şi despre răstignire—Iudeii vor fi dispreţuiţi şi împrăştiaţi până în zilele din urmă, când ei se vor reîntoarce la Domnul. Circa 588–570 î.H.\n\n1 Nefi 20\n\nDomnul îi dezvăluie lui Israel planurile Sale—Israel a fost ales în vâltoarea de foc a suferinţei şi va ieşi din Babilon—Compară cu Isaia 48. Circa 588–570 î.H.\n\n1 Nefi 21\n\nMesia va fi o lumină pentru neamuri şi îi va elibera pe robi—Israelul va fi adunat cu putere în ultimele zile—Regii vor fi părinţii lor adoptivi—Compară cu Isaia 49. Circa 588–570 î.H.\n\n1 Nefi 22\n\nIsraelul va fi împrăştiat pe toată faţa pământului—Neamurile vor îngriji şi vor hrăni Israelul cu Evanghelia în ultimele zile—Israelul va fi adunat şi salvat, iar cei păcătoşi vor arde ca miriştea—Împărăţia diavolului va fi distrusă şi Satana va fi legat. Circa 588–570 î.H.\n\n2 Nefi\n\n\n\n\n\n\n2 Nefi 1\n\nLehi profeţeşte despre o ţară a libertăţii—Seminţia lui va fi împrăştiată şi pedepsită dacă Îl vor respinge pe Cel Sfânt al lui Israel—El îi îndeamnă pe fiii săi să-şi îmbrace armura dreptăţii. Circa 588–570 î.H.\n\n2 Nefi 2\n\nMântuirea vine prin Mesia cel Sfânt—Libertatea de a alege (alegerea) este esenţială pentru existenţă şi progres—Adam a căzut pentru ca oamenii să poată exista—Oamenii sunt liberi să aleagă libertatea şi viaţa veşnică. Circa 588–570 î.H.\n\n2 Nefi 3\n\nIosif, în Egipt, i-a văzut pe nefiţi într-o viziune—El a profeţit despre Joseph Smith, văzătorul zilelor din urmă; despre Moise, cel care va elibera Israelul, precum şi despre apariţia Cărţii lui Mormon. Circa 588–570 î.H.\n\n2 Nefi 4\n\nLehi îi sfătuieşte şi-i binecuvântează pe urmaşii săi—El moare şi este îngropat—Nefi preaslăveşte bunătatea lui Dumnezeu—Nefi îşi pune încrederea în Domnul pentru totdeauna. Circa 588–570 î.H.\n\n2 Nefi 5\n\nNefiţii se despart de lamaniţi, păstrează legea lui Moise şi construiesc un templu—Din cauza necredinţei lor, lamaniţii sunt alungaţi din prezenţa Domnului, sunt blestemaţi şi devin o pacoste pentru nefiţi. Circa 588–559 î.H.\n\n2 Nefi 6\n\nIacov povesteşte istoria iudeilor: robia în Babilon şi reîntoarcerea; slujirea şi răstignirea Celui Sfânt al lui Israel; ajutorul primit de la neamuri; şi restaurarea iudeilor în zilele din urmă, când ei vor crede în Mesia. Circa 559–545 î.H.\n\n2 Nefi 7\n\nIsaia vorbeşte într-un fel mesianic—Mesia va avea limba celor învăţaţi—El va întoarce spatele celor care lovesc—El nu va fi făcut de ruşine—Compară cu Isaia 50. Circa 559–545 î.H.\n\n2 Nefi 8\n\nÎn ultimele zile, Domnul va alina Sionul şi va aduna Israelul—Cei mântuiţi vor veni la Sion în mare bucurie—Compară cu Isaia 51 şi 52:1–2. Circa 559–545 î.H.\n\n2 Nefi 9\n\nIudeii vor fi adunaţi în toate ţările făgăduinţei lor—Ispăşirea îl răscumpără pe om de la cădere—Trupurile morţilor vor ieşi din mormânt, şi spiritele lor din iad şi din Paradis—Ei vor fi judecaţi—Ispăşirea salvează de la moarte, de la iad, de la diavol şi de la chin fără de sfârşit—Cei drepţi vor fi salvaţi în Împărăţia lui Dumnezeu—Pedepsele pentru păcate sunt hotărâte—Cel Sfânt al lui Israel este păzitorul porţii. Circa 559–545 î.H.\n\n2 Nefi 10\n\nIudeii Îl vor răstigni pe Dumnezeul lor—Ei vor fi împrăştiaţi până când vor începe să creadă în El—America va fi o ţară a libertăţii în care nu va domni nici un rege—Împăcaţi-vă cu Dumnezeu şi câştigaţi-vă Salvarea prin harul Lui. Circa 559–545 î.H.\n\n2 Nefi 11\n\nIacov L-a văzut pe Mântuitorul său—Legea lui Moise Îl reprezintă pe Hristos şi dovedeşte că El va veni. Circa 559–545 î.H.\n\n2 Nefi 12\n\nIsaia vede templul din zilele din urmă, adunarea lui Israel, şi judecata milenară şi pacea—Cei mândri şi cei păcătoşi vor fi umiliţi la cea de a Doua Venire—Compară cu Isaia 2. Circa 559–545 î.H.\n\n2 Nefi 13\n\nIuda şi Ierusalimul vor fi pedepsiţi pentru nesupunerea lor—Domnul apără şi judecă poporul Său—Fiicele Sionului sunt blestemate şi chinuite pentru purtarea lor lumească—Compară cu Isaia 3. Circa 559–545 î.H.\n\n2 Nefi 14\n\nSionul şi fiicele lui vor fi mântuiţi şi curăţaţi în ziua milenară—Compară cu Isaia 4. Circa 559–545 î.H.\n\n2 Nefi 15\n\nVia Domnului (Israelul) va deveni pustie şi poporul Lui va fi împrăştiat—Nenorociri vor veni peste ei în starea lor de apostazie şi împrăştiere—Domnul va ridica un steag şi va aduna Israelul—Compară cu Isaia 5. Circa 559–545 î.H.\n\n2 Nefi 16\n\nIsaia Îl vede pe Domnul—Păcatele lui Isaia sunt iertate—El este chemat să profeţească—El profeţeşte despre respingerea de către iudei a învăţăturilor lui Hristos—O rămăşiţă se va întoarce—Compară cu Isaia 6. Circa 559–545 î.H.\n\n2 Nefi 17\n\nEfraim şi Siria poartă război împotriva Iudeii—Hristos se va naşte dintr-o fecioară—Compară cu Isaia 7. Circa 559–545 î.H.\n\n2 Nefi 18\n\nHristos va fi ca o piatră de poticnire şi ca o stâncă de păcătuire—Caută-L pe Domnul, nu te uita la vrăjitori—Întoarce-te la lege şi la mărturie pentru îndrumare—Compară cu Isaia 8. Circa 559–545 î.H.\n\n2 Nefi 19\n\nIsaia vorbeşte într-un fel mesianic—Popoarele din întuneric vor vedea o lumină mare—Un copil s-a născut pentru noi—El va fi Domn al Păcii şi va domni pe tronul lui David—Compară cu Isaia 9. Circa 559–545 î.H.\n\n2 Nefi 20\n\nDistrugerea Asiriei este un fel de distrugere a celor păcătoşi la cea de a Doua Venire—Puţini oameni vor rămâne după ce Domnul va veni din nou—Rămăşiţa lui Iacov se va reîntoarce în ziua aceea—Compară cu Isaia 10. Circa 559–545 î.H.\n\n2 Nefi 21\n\nTulpina lui Isai (Hristos) va judeca cu dreptate—Cunoaşterea lui Dumnezeu va cuprinde pământul în Mileniu—Domnul va ridica un steag şi va aduna Israelul—Compară cu Isaia 11. Circa 559–545 î.H.\n\n2 Nefi 22\n\nÎn ziua milenară, toţi oamenii Îl vor lăuda pe Domnul—El va locui printre ei—Compară cu Isaia 12. Circa 559–545 î.H.\n\n2 Nefi 23\n\nDistrugerea Babilonului este un tip de distrugere ca la cea de-a Doua Venire—Aceasta va fi o zi de mânie şi răzbunare—Babilonul (lumea) va cădea pentru totdeauna—Compară cu Isaia 13. Circa 559–545 î.H.\n\n2 Nefi 24\n\nIsraelul va fi adunat şi se va bucura de odihna milenară—Lucifer a fost alungat din cer din cauza răzvrătirii lui—Israelul va triumfa peste Babilon (lume)—Compară cu Isaia 14. Circa 559–545 î.H.\n\n2 Nefi 25\n\nNefi se bucură de claritate—Profeţiile lui Isaia vor fi înţelese în ultimele zile—Iudeii se vor întoarce din Babilon, Îl vor răstigni pe Mesia şi vor fi împrăştiaţi şi persecutaţi—Ei vor fi restauraţi atunci când vor crede în Mesia—El va veni pentru prima dată după şase sute de ani de la plecarea lui Lehi din Ierusalim—Nefiţii ţin legea lui Moise şi cred în Hristos, care este Cel Sfânt al lui Israel. Circa 559–545 î.H.\n\n2 Nefi 26\n\nHristos va sluji printre nefiţi—Nefi prevede distrugerea poporului său—Ei vor glăsui din ţărână—Neamurile vor zidi biserici neadevărate şi combinaţii secrete—Domnul le interzice oamenilor să practice vicleşuguri preoţeşti. Circa 559–545 î.H.\n\n2 Nefi 27\n\nÎntunericul şi apostazia vor cuprinde pământul în ultimele zile—Cartea lui Mormon va apărea—Trei martori vor depune mărturie despre carte—Omul învăţat va spune că nu poate citi cartea pecetluită—Domnul va face o lucrare minunată şi un miracol—Comparaţi cu Isaia 29. Circa 559–545 î.H.\n\n2 Nefi 28\n\nMulte biserici neadevărate vor fi construite în zilele din urmă—Ele vor propovădui doctrine neadevărate, deşarte şi nesăbuite—Apostazia va exista din abundenţă din cauza învăţătorilor neadevăraţi—Diavolul va face ravagii în inimile oamenilor—El va propovădui tot felul de doctrine neadevărate. Circa 559–545 î.H.\n\n2 Nefi 29\n\nMulte neamuri vor respinge Cartea lui Mormon—Ele vor spune: Noi nu avem nevoie de încă o Biblie—Domnul vorbeşte către multe popoare—El va judeca omenirea după cărţile care vor fi scrise. Circa 559–545 î.H.\n\n2 Nefi 30\n\nNeamurile convertite se vor număra laolaltă cu poporul de legământ—Mulţi lamaniţi şi iudei vor crede cuvântul şi vor deveni plăcuţi—Israelul va fi restaurat, iar cei păcătoşi vor fi distruşi. Circa 559–545 î.H.\n\n2 Nefi 31\n\nNefi spune de ce Hristos a fost botezat—Oamenii trebuie să-L urmeze pe Hristos, să fie botezaţi, să primească Duhul Sfânt şi să îndure până la sfârşit pentru a fi salvaţi—Pocăinţa şi botezul sunt poarta către calea strâmtă şi îngustă—Viaţa veşnică vine la cei care respectă poruncile după botez. Circa 559–545 î.H.\n\n2 Nefi 32\n\nÎngerii vorbesc prin puterea Duhului Sfânt—Oamenii trebuie să se roage şi să dobândească cunoaştere pentru ei înşişi de la Duhul Sfânt. Circa 559–545 î.H.\n\n2 Nefi 33\n\nCuvintele lui Nefi sunt adevărate—Ele mărturisesc despre Hristos—Cei care cred în Hristos vor crede în cuvintele lui Nefi, care vor sta ca o mărturie la scaunul de judecată. Circa 559–545 î.H.\n\nIacov\n\n\n\n\n\n\nIacov 1\n\n1 Iacov şi Iosif încearcă să-i convingă pe oameni să creadă în Hristos şi să ţină poruncile Lui—Nefi moare—Ticăloşia predomină printre nefiţi. Circa 544–421 î.H.\n\nIacov 2\n\nIacov denunţă dragostea pentru bogăţii, mândria şi lipsa de castitate—Oamenii pot căuta bogăţii ca să-i ajute pe semenii lor—Iacov condamnă practica nepermisă a căsătoriei multiple—Domnul se bucură de castitatea femeilor. Circa 544–421 î.H.\n\nIacov 3\n\nCei cu inima pură primesc cuvântul plăcut al lui Dumnezeu—Dreptatea lamaniţilor este mai mare decât cea a nefiţilor—Iacov avertizează împotriva imoralităţii, lascivităţii şi oricărui păcat. Circa 544–421 î.H.\n\nIacov 4\n\nToţi profeţii Îl preaslăvesc pe Tatălui în numele lui Hristos—Jertfirea lui Isaac de către Avraam a fost asemănătoare cu jertfirea de către Dumnezeu a Singurului Său Născut—Oamenii trebuie să se împace cu Dumnezeu prin Ispăşire—Iudeii vor respinge piatra de temelie. Circa 544–421 î.H.\n\nIacov 5\n\nIacov îl pomeneşte pe Zenos în legătură cu pilda măslinului cultivat şi a celui sălbatic—Ei sunt asemănători lui Israel şi neamurilor—Se prevede împrăştierea şi adunare lui Israel—Se fac aluzii la nefiţi şi lamaniţi şi la întreaga casă a lui Israel—Neamurile vor fi altoite pe Israel—În cele din urmă, via va fi arsă. Circa 544–421 î.H.\n\nIacov 6\n\nDomnul va salva Israelul în zilele din urmă—Lumea va fi arsă în foc—Oamenii trebuie să-L urmeze pe Hristos ca să evite lacul de foc şi pucioasă. Circa 544–421 î.H.\n\nIacov 7\n\nŞerem Îl tăgăduieşte pe Hristos, se ceartă cu Iacov, cere un semn şi este lovit de Dumnezeu—Toţi profeţii au vorbit despre Hristos şi despre ispăşirea Lui—nefiţii şi-au trăit zilele ca hoinarii, născuţi în suferinţe şi urâţi de lamaniţi. Circa 544–421 î.H.\n\nEnos\n\nEnos se roagă cu putere şi obţine iertarea păcatelor sale—Glasul Domnului vine în mintea lui făgăduind salvarea lamaniţilor într-o zi viitoare—Nefiţii au încercat să-i îndrepte pe lamaniţi—Enos se bucură pentru Mântuitorul său. Circa 420 î.H.\n\nIarom\n\nNefiţii ţin legea lui Moise, aşteaptă cu bucurie venirea lui Hristos şi prosperă în ţară—Mulţi profeţi lucrează ca să păstreze poporul pe drumul adevărului. Circa 399–361 î.H.\n\nOmni\n\nOmni, Amaron, Cemiş, Abinadom şi Amalechi, fiecare la rândul său, ţin cronicile—Mosia descoperă poporul lui Zarahemla, care a venit din Ierusalim în zilele lui Zedechia—Mosia este făcut rege peste ei—Descendenţii lui Mulec la Zarahemla l-au descoperit pe Coriantumr, ultimul dintre iarediţi—Regele Beniamin îi urmează lui Mosia—Oamenii trebuie să-şi ofere sufletele ca jertfă lui Hristos. Circa 323–130 î.H.\n\nCuvintele lui Mormon\n\nMormon prescurtează plăcile mari ale lui Nefi—El pune plăcile mici împreună cu celelalte plăci—Regele Beniamin instaurează pacea în ţară. Circa 385 d.H.\n\nMosia\n\n\n\n\n\n\nMosia 1\n\nRegele Beniamin îi învaţă pe fiii săi limba şi profeţiile strămoşilor lor—Religia şi civilizaţia lor au fost păstrate datorită cronicilor păstrate pe diferite plăci—Mosia este ales ca rege şi i se dau în îngrijire cronicile şi alte lucruri. Circa 130–124 î.H.\n\nMosia 2\n\nRegele Beniamin se adresează poporului său—El povesteşte despre egalitatea, corectitudinea şi spiritualitatea domniei sale—El îi sfătuieşte să-L slujească pe Regele lor Ceresc—Cei care se revoltă împotriva lui Dumnezeu vor suferi chinuri ca un foc nestins. Circa 124 î.H.\n\nMosia 3\n\nRegele Beniamin continuă mesajul său—Domnul Atotputernic va sluji printre oameni într-un tabernacol de lut—Sânge va ţâşni din fiecare por în timp ce El ispăşeşte pentru păcatele lumii—Numele Lui este singurul prin care vine salvarea—Oamenii pot să renunţe la starea lor naturală şi să devină Sfinţi prin Ispăşire—Chinurile celor păcătoşi vor fi ca un lac de foc şi pucioasă. Circa 124 î.H.\n\nMosia 4\n\nRegele Beniamin continuă mesajul său—Salvarea vine datorită Ispăşirii—Credeţi în Dumnezeu ca să fiţi salvaţi—Păstraţi iertarea păcatelor voastre prin credinţă—Împărţiţi din averea voastră celor săraci—Faceţi toate lucrurile cu înţelepciune şi în ordine. Circa 124 î.H.\n\nMosia 5\n\nSfinţii devin fiii şi fiicele lui Hristos prin credinţă—De aceea ei sunt numiţi după numele lui Hristos—Regele Beniamin îi îndeamnă să fie fermi şi neclintiţi în lucrări bune. Circa 124 î.H.\n\nMosia 6\n\nRegele Beniamin înregistrează numele oamenilor şi numeşte preoţi ca să-i înveţe—Mosia domneşte ca un rege drept. Circa 124–121 î.H.\n\nMosia 7\n\nAmon găseşte ţara lui Lehi-Nefi, unde Limhi este rege—Poporul lui Limhi este înrobit lamaniţilor—Limhi povesteşte istoria lor—Un profet (Abinadi) a depus mărturie că Hristos este Dumnezeul şi Tatăl tuturor lucrurilor—Cei care seamănă vânt culeg furtună, iar cei care-şi pun nădejdea lor în Domnul vor fi salvaţi. Circa 121 î.H.\n\nMosia 8\n\nAmon propovăduieşte poporului lui Limhi—El află despre cele douăzeci şi patru de plăci ale iarediţilor—Inscripţii vechi pot fi traduse de văzători—Nici un dar nu este mai presus decât cel de a fi văzător. Circa 121 î.H.\n\nMosia 9\n\nZenif conduce un grup din Zarahemla ca să ocupe ţara lui Lehi-Nefi—Regele lamanit le dă permisiunea să moştenească pământul—Este război între lamaniţi şi poporul lui Zenif. Circa 200–187 î.H.\n\nMosia 10\n\nRegele Laman moare—Oamenii lui sunt sălbatici şi fioroşi şi cred în tradiţii neadevărate—Zenif şi oamenii săi îi predomină. Circa 187–160 î.H.\n\nMosia 11\n\nRegele Noe domneşte în ticăloşie—El petrece într-o viaţă desfrânată cu nevestele şi concubinele sale—Abinadi profeţeşte că poporul va fi luat în sclavie—Regele Noe a căutat să-i ia viaţa. Circa 160–150 î.H.\n\nMosia 12\n\nAbinadi este băgat la închisoare pentru că a profeţit distrugerea poporului şi moartea regelui Noe—Preoţii neadevăraţi pomenesc scripturile şi pretind că ţin legea lui Moise—Abinadi începe să-i înveţe Cele zece porunci. Circa 148 î.H.\n\nMosia 13\n\nAbinadi este protejat de o putere divină—El propovăduieşte Cele zece porunci—Salvarea nu vine numai prin legea lui Moise—Dumnezeu Însuşi va face o ispăşire şi va mântui poporul Său. Circa 148 î.H.\n\nMosia 14\n\nIsaia vorbeşte într-un fel mesianic—Umilinţele şi suferinţele lui Mesia sunt dezvăluite—El Îşi oferă sufletul ca o jertfă pentru păcate şi face o rugăciune pentru iertarea păcătoşilor—Compară cu Isaia 53. Circa 148 î.H.\n\nMosia 15\n\nCum Hristos este în acelaşi timp şi Tatăl şi Fiul—El va face o rugăciune pentru iertare şi va lua cu El păcatele poporului Său—Ei şi toţi profeţii cei sfinţi sunt seminţia Lui—El va înfăptui învierea din morţi—Pruncii au viaţă veşnică. Circa 148 î.H.\n\nMosia 16\n\nDumnezeu îi mântuieşte pe oameni din starea lor pierdută şi decăzută—Cei care sunt carnali rămân ca şi cum n-ar fi fost nici o mântuire—Hristos înfăptuieşte învierea fie către o viaţă fără de sfârşit, fie către o condamnare fără de sfârşit. Circa 148 î.H.\n\nMosia 17\n\nAlma crede şi scrie cuvintele lui Abinadi—Abinadi suferă moartea prin foc—El profeţeşte boală şi moarte prin foc asupra ucigaşilor săi. Circa 148 î.H.\n\nMosia 18\n\nAlma predică, dar nu în public—El stabileşte legământul botezului şi botează în apele lui Mormon—El organizează Biserica lui Hristos şi rânduieşte preoţi—Ei se întreţin singuri şi învaţă poporul—Alma şi poporul său fug de regele Noe în pustiu. Circa 147–145 î.H.\n\nMosia 19\n\nGhedeon încearcă să-l ucidă pe regele Noe—Lamaniţii invadează ţara—Regele Noe moare prin foc—Limhi domneşte ca un domnitor tributar. Circa 145–121 î.H.\n\nMosia 20\n\nCâteva fiice de-ale lamaniţilor sunt răpite de preoţii lui Noe—Lamaniţii poartă război împotriva lui Limhi şi a poporului lui—Oştile lamaniţilor sunt respinse şi forţate să facă pace. Circa 145–123 î.H.\n\nMosia 21\n\nOamenii lui Limhi sunt atacaţi şi învinşi de către lamaniţi—Oamenii lui Limhi îl întâlnesc pe Amon şi sunt convertiţi—Ei îi povestesc lui Amon despre cele douăzeci şi patru de plăci ale iarediţilor. Circa 122–121 î.H.\n\nMosia 22\n\nSe fac planuri pentru ca poporul să scape de sub sclavia lamaniţilor—Lamaniţii sunt îmbătaţi—Poporul scapă, se întoarce la Zarahemla şi devine supus regelui Mosia. Circa 121–120 î.H.\n\nMosia 23\n\nAlma refuză să fie rege—El slujeşte ca mare preot—Domnul pedepseşte pe poporul Său, iar lamaniţii cuceresc ţara lui Helam—Amulon, conducătorul preoţilor păcătoşi ai regelui Noe, domneşte ca supus al regelui lamaniţilor. Circa 145–121 î.H.\n\nMosia 24\n\nAmulon îl persecută pe Alma şi pe poporul lui—Ei sunt condamnaţi la moarte dacă se roagă—Domnul face ca poverile lor să pară uşoare—El îi salvează din sclavie şi ei se întorc la Zarahemla. Circa 145–120 î.H.\n\nMosia 25\n\nUrmaşii lui Mulec din Zarahemla devin nefiţi—Ei învaţă de la popoarele lui Alma şi Zenif—Alma îl botează pe Limhi şi pe toţi oamenii lui—Mosia îl împuterniceşte pe Alma să organizeze Biserica lui Dumnezeu. Circa 120 î.H.\n\nMosia 26\n\nMulţi membri ai Bisericii sunt conduşi în păcat de către necredincioşi—Lui Alma i se făgăduieşte viaţă veşnică—Cei care se pocăiesc şi se botează câştigă iertare—Membrii păcătoşi ai Bisericii care se pocăiesc şi se spovedesc lui Alma şi Domnului vor fi iertaţi; altfel, ei nu vor face parte dintre oamenii Bisericii. Circa 120–100 î.H.\n\nMosia 27\n\nMosia interzice persecuţiile şi impune egalitatea—Alma cel Tânăr şi cei patru fii ai lui Mosia caută să distrugă Biserica—Un înger apare şi le porunceşte să înceteze lucrul lor cel rău—Alma amuţeşte—Toată omenirea trebuie să se nască din nou pentru ca să câştige Salvarea—Alma şi fiii lui Mosia anunţă veşti de bucurie. Circa 100–92 î.H.\n\nMosia 28\n\nFiii lui Mosia se duc să predice lamaniţilor—Cu ajutorul celor două pietre văzătoare, Mosia traduce plăcile iarediţilor. Circa 92 î.H.\n\nMosia 29\n\nMosia propune ca judecătorii să fie aleşi în locul regelui—Regii nedrepţi conduc popoarele lor în păcat—Alma cel Tânăr este ales şef prin glasul poporului—El este, de asemenea, marele preot în Biserică—Alma cel Vârstnic şi Mosia mor. Circa 92–91 î.H.\n\nAlma\n\n\n\n\n\n\nAlma 1\n\nNehor propovăduieşte doctrine neadevărate, întemeiază o biserică, introduce vicleşuguri preoţeşti şi-l ucide pe Ghedeon—Nehor este omorât pentru crimele sale—Vicleşugurile preoţeşti şi persecuţiile se răspândesc în popor—Preoţii se întreţin pe ei înşişi, poporul are grijă de cei săraci, iar Biserica prosperă. Circa 91–88 î.H.\n\nAlma 2\n\nAmlici caută să fie rege şi este respins prin glasul poporului—Cei care-l urmează îl fac rege—Amliciţii fac război cu nefiţii şi sunt învinşi—Lamaniţii şi amliciţii îşi unesc forţele şi sunt învinşi—Alma îl ucide pe Amlici. Circa 87 î.H.\n\nAlma 3\n\nAmliciţii s-au însemnat aşa cum zicea cuvântul profetic—Lamaniţii au fost blestemaţi pentru răzvrătirea lor—Oamenii îşi aduc singuri blestemele asupra lor înşişi—Nefiţii înfrâng o altă armată a lamaniţilor. Circa 87–86 î.H.\n\nAlma 4\n\nAlma botează mii de convertiţi—Nedreptatea pătrunde în Biserică şi progresul Bisericii este frânat—Nefiha este numit judecător-sef—Alma, ca mare preot, se dedică slujirii preoţeşti. Circa 86–83 î.H.\n\nAlma 5\n\nPentru ca să obţină Salvarea, oamenii trebuie să se pocăiască şi să respecte poruncile, să se nască din nou, să-şi cureţe veşmintele prin sângele lui Hristos, să fie umili şi să se elibereze de mândrie şi invidie, precum şi să facă lucrările dreptăţii—Păstorul cel Bun cheamă poporul Său—Cei care fac lucrări rele sunt copiii diavolului—Alma depune mărturie despre adevărul doctrinei Sale şi le porunceşte oamenilor să se pocăiască—Numele celor drepţi vor fi scrise în cartea vieţii. Circa 83 î.H.\n\nAlma 6\n\nBiserica din Zarahemla este curăţată şi pusă în ordine—Alma se duce să predice la Ghedeon. Circa 83 î.H.\n\nAlma 7\n\nHristos se va naşte din Maria—El va dezlega legăturile morţii şi va purta păcatele poporului Său—Aceia care se pocăiesc sunt botezaţi, iar cei care respectă poruncile vor avea viaţă veşnică—Murdăria nu poate moşteni împărăţia lui Dumnezeu—Se cere umilinţă, credinţă, speranţă şi caritate. Circa 83 î.H.\n\nAlma 8\n\nAlma predică şi botează în Melec—El este respins în Amoniha şi pleacă—Un înger îi porunceşte să se întoarcă şi să strige pocăinţă către popor—El este primit de Amulec şi amândoi predică în Amoniha. Circa 82 î.H.\n\nAlma 9\n\nAlma le porunceşte oamenilor din Amoniha să se pocăiască—Domnul va fi milos cu lamaniţii în zilele din urmă—Dacă nefiţii renunţă la lumină, ei vor fi distruşi de către lamaniţi—Fiul lui Dumnezeu va veni în curând—El îi va mântui pe cei care se pocăiesc, care sunt botezaţi şi au credinţă în numele Său. Circa 82 î.H.\n\nAlma 10\n\nLehi se trage din Manase—Amulec relatează porunca îngerilor ca el să îngrijească de Alma—Rugăciunile celor drepţi îi ocrotesc pe oameni—Învăţătorii legii şi judecătorii nedrepţi pun temelia distrugerii oamenilor. Circa 82 î.H.\n\nAlma 11\n\nSistemul monetar al nefiţilor este făcut cunoscut—Amulec se luptă cu Zeezrom—Hristos nu-i va salva pe oameni în păcatele lor—Numai acei care moştenesc împărăţia cerului vor fi salvaţi—Toţi oamenii se vor ridica în nemurire—Moartea nu mai există după înviere. Circa 82 î.H.\n\nAlma 12\n\nAlma se ceartă cu Zeezrom—Tainele lui Dumnezeu pot fi dăruite numai celor credincioşi—Oamenii sunt judecaţi după gândurile, credinţele, cuvintele şi faptele lor—Ticăloşii vor suferi o moarte spirituală—Această viaţă muritoare este o stare de încercare—Planul mântuirii aduce înviere şi, prin credinţă, iertarea păcatelor—Cei care se pocăesc poate să revendice iertare prin Singurul Fiu Născut. Circa 82 î.H.\n\nAlma 13\n\nOamenii sunt chemaţi să devină mari preoţi datorită credinţei lor foarte mari şi a faptelor lor bune—Ei sunt chemaţi să propovăduiască poruncile—Prin dreptate ei sunt sfinţiţi întră în odihna Domnului—Melhisedec a fost unul dintre aceştia—Îngerii anunţă veşti de bucurie în toată ţara—Ei vor dezvălui adevărata venire a lui Hristos. Circa 82 î.H.\n\nAlma 14\n\nAlma şi Amulec sunt duşi la închisoare şi bătuţi—Credincioşii şi scripturile lor sfinte sunt arse în foc—Aceşti martiri sunt primiţi de către Domnul în slavă—Zidurile închisorii sunt distruse şi se prăbuşesc—Alma şi Amulec sunt eliberaţi, iar cei care i-au persecutat sunt ucişi. Circa 82–81 î.H.\n\nAlma 15\n\nAlma şi Amulec se duc la Sidom şi întemeiază o biserică—Alma îl vindecă pe Zeezrom, care se uneşte cu Biserica—Mulţi sunt botezaţi şi Biserica prosperă—Alma şi Amulec se duc la Zarahemla. Circa 81 î.H.\n\nAlma 16\n\nLamaniţii distrug poporul lui Amoniha—Zoram îi conduce pe nefiţi la victorie asupra lamaniţilor—Alma şi Amulec şi mulţi alţii predică cuvântul—Ei propovăduiesc că, după învierea Sa, Hristos va apărea în faţa nefiţilor. Circa 81–77 î.H.\n\nAlma 17\n\nFiii lui Mosia au spiritul profeţiei şi al revelaţiei—Ei merg pe drumurile lor diferite ca să declare cuvântul către lamaniţi—Amon se duce în ţara lui Ismael şi devine slujitorul regelui Lamoni—Amon salvează turmele regelui şi îi ucide pe duşmanii lui la apa lui Sebus. Versetele 1-3, circa 77 î.H.; versetul 4, circa 91-77 î.H. şi versetele 5–39, circa 91 î.H.\n\nAlma 18\n\nRegele Lamoni crede că Amon este Marele Spirit—Amon îl învaţă pe rege despre crearea lumii, despre lucrările lui Dumnezeu pentru oameni şi despre mântuirea care vine prin Hristos—Lamoni crede şi cade la pământ ca şi cum ar fi fost mort. Circa 90 î.H.\n\nAlma 19\n\nLamoni primeşte lumina vieţii celei fără de sfârşit şi Îl vede pe Mântuitor—Cei din casa lui cad în extaz, iar mulţi dintre ei văd îngeri—Amon este salvat în mod miraculos—El îi botează pe mulţi şi întemeiază o biserică printre ei. Circa 90 î.H.\n\nAlma 20\n\nDomnul îl trimite pe Amon la Midoni ca să-i elibereze pe fraţii lui închişi—Amon şi Lamoni îl întâlnesc pe tatăl lui Lamoni, care este rege peste întreaga ţară—Amon îl forţează pe bătrânul rege să-i elibereze pe fraţii lui. Circa 90 î.H.\n\nAlma 21\n\nAaron îi învaţă pe amaleciţi despre Hristos şi despre ispăşirea Lui—Aaron şi fraţii lui sunt închişi în Midoni—După eliberarea lor, ei predică în sinagogi şi îi convertesc pe mulţi—Lamoni dă libertate religioasă poporului în ţara lui Ismael. Circa 90–77 î.H.\n\nAlma 22\n\nAaron îl învaţă pe tatăl lui Lamoni despre crearea lumii, despre căderea lui Adam şi despre planul mântuirii prin Hristos—Regele şi toată casa lui sunt convertiţi—Împărţirea ţării între nefiţi şi lamaniţi este explicată. Circa 90–77 î.H.\n\nAlma 23\n\nLibertatea religioasă este proclamată—lamaniţii din şapte ţări şi oraşe sunt convertiţi—Ei îşi dau numele de anti-nefi-lehiţi şi sunt eliberaţi de sub blestem—Amaleciţii şi amuloniţii resping adevărul. Circa 90–77 î.H.\n\nAlma 24\n\nLamaniţii se ridică împotriva poporului lui Dumnezeu—Anti-nefi-lehiţii se bucură de Hristos şi sunt vizitaţi de către îngeri—Ei aleg mai degrabă să îndure moartea decât să se apere pe ei înşişi—Tot mai mulţi lamaniţi sunt convertiţi. Circa 90–77 î.H.\n\nAlma 25\n\nAgresiunile lamaniţilor se răspândesc—Seminţia preoţilor lui Noe dispare, aşa după cum a profeţit Abinadi—Mulţi lamaniţi sunt convertiţi şi se unesc cu poporul anti-nefi-lehiţilor—Ei cred în Hristos şi ţin legea lui Moise. Circa 90–77 î.H.\n\nAlma 26\n\nAmon se slăveşte în Domnul—Cei credincioşi sunt întăriţi de către Domnul şi li se dă cunoaşterea—Prin credinţă oamenii pot să aducă mii de suflete la pocăire—Dumnezeu are toată puterea şi înţelege toate lucrurile. Circa 90–77 î.H.\n\nAlma 27\n\nDomnul îi dă ordin lui Amon să conducă poporul anti-nefi-lehiţilor într-un loc sigur—Atunci când îl întâlneşte pe Alma, bucuria lui Amon îi epuizează toată puterea—nefiţii dau anti-nefi-lehiţilor pământul lui Ierşon —Ei se numesc poporul lui Amon. Circa 90–77 î.H.\n\nAlma 28\n\nLamaniţii sunt învinşi într-o bătălie înspăimântătoare—Zeci de mii sunt ucişi—Cei păcătoşi sunt consemnaţi într-o stare de nenorocire fără de sfârşit; cei drepţi ajung la o stare de fericire fără de sfârşit. Circa 77–76 î.H.\n\nAlma 29\n\nAlma doreşte să strige pocăinţă cu un zel îngeresc—Domnul aprobă învăţători pentru toate naţiunile—Alma se bucură de faptele Domnului şi de succesul lui Amon şi al fraţilor lui. Circa 76 î.H.\n\nAlma 30\n\nCorihor, antihristul, îl ridiculizează pe Hristos, Ispăşirea şi spiritul profeţiei—El propovăduiesţe că nu este nici un Dumnezeu, nici o cădere a omului, nici o pedeapsă pentru păcat şi nici un Hristos—Alma depune mărturie că Hristos va veni şi că toate lucrurile dovedesc că este un Dumnezeu—Corihor cere să i se dea un semn şi el a amuţit dintr-odată—Diavolul a apărut înaintea lui Corihor sub forma unui înger şi l-a învăţat ce să spună—Corihor este călcat în picioare şi moare. Circa 76–74 î.H.\n\nAlma 31\n\nAlma conduce o misiune ca să-i aducă pe calea cea bună pe zoramiţii cei apostaţi—Zoramiţii Îl tăgăduiesc pe Hristos, cred într-o idee neadevărată despre dreptul de a alege şi preaslăvesc cu rugăciuni stabilite—Misionarii sunt plini de Spiritul Sfânt—Suferinţele lor sunt înghiţite în bucuria pentru Hristos. Circa 74 î.H.\n\nAlma 32\n\nAlma îi învaţă pe cei săraci pe care durerile i-au umilit—Credinţa este o speranţă în ceea ce nu se vede, care este adevărat—Alma depune mărturie despre faptul că îngeri îi slujesc pe bărbaţi, pe femei şi pe copii—Alma compară cuvântul cu o sămânţă—Ea trebuie să fie plantată şi îngrijită—Atunci ea creşte şi se face un pom din care este cules fructul vieţii veşnice. Circa 74 î.H.\n\nAlma 33\n\nZenos a propovăduit că oamenii trebuie să se roage şi să se închine în toate locurile şi că judecăţile sunt date la o parte datorită Fiului—Zenoc a propovăduit că mila este oferită datorită Fiului—Moise a înălţat în pustiu un simbol al Fiului lui Dumnezeu. Circa 74 î.H.\n\nAlma 34\n\nAmulec depune mărturie că în Hristos este cuvântul pentru salvare—Dacă nu se face o ispăşire, atunci toată omenirea trebuie să dispară—Întreaga lege a lui Moise indică jertfa Fiului lui Dumnezeu—Planul cel veşnic al mântuirii se bazează pe credinţă şi pe pocăinţă—Roagă-te pentru binecuvântări vremelnice şi spirituale—Viaţa aceasta este timpul potrivit pentru oameni ca să se pregătească să-L întâlnească pe Dumnezeu—Lucrează pentru salvarea ta cu frică în faţa lui Dumnezeu. Circa 74 î.H.\n\nAlma 35\n\nPredicarea cuvântului distruge vicleşugul zoramiţilor—Ei îi dau afară pe convertiţi care apoi se unesc cu poporul lui Amon în Ierşon—Alma se întristează din cauza ticăloşiei oamenilor. Circa 74 î.H.\n\nAlma 36\n\nAlma depune mărturie lui Helaman despre convertirea lui după ce a văzut un înger—El a suferit durerile unui suflet condamnat; el a strigat numele lui Isus şi atunci a fost născut pentru Dumnezeu—O bucurie dulce i-a umplut sufletul—El a văzut mulţimi de îngeri lăudându-L pe Domnul—Mulţi convertiţi au gustat şi au văzut la fel cum a gustat şi a văzut şi el. Circa 74 î.H.\n\nAlma 37\n\nPlăcile de aramă şi alte scripturi sunt păstrate ca să aducă suflete către Salvare—Iarediţii au fost distruşi din cauza ticăloşiei lor—Jurămintele lor secrete şi legămintele lor trebuie să fie păstrate departe de popor—Sfătuieşte-te cu Domnul în toate faptele tale—Aşa după cum Liahona i-a condus pe nefiţi, tot aşa cuvântul lui Hristos îi conduce pe oameni către viaţa veşnică. Circa 74 î.H.\n\nAlma 38\n\nŞiblon a fost persecutat în numele dreptăţii—Salvarea este în Hristos, care este viaţa şi lumina lumii—Pune frâu la toate pasiunile tale. Circa 74 î.H.\n\nAlma 39\n\nPăcatul sexual este un lucru abominabil—Păcatele lui Corianton i-au împiedicat pe zoramiţi de a primi cuvântul—Mântuirea lui Hristos este retroactivă, salvându-i pe credincioşii care au precedat-o. Circa 74 î.H.\n\nAlma 40\n\nHristos înfăptuieşte învierea tuturor oamenilor—Morţii cei drepţi se duc în paradis, iar cei păcătoşi se duc în întunericul de afară ca să aştepte ziua învierii lor—La înviere, toate lucrurile vor fi restaurate la forma lor adevărată şi perfectă. Circa 74 î.H.\n\nAlma 41\n\nLa înviere, oamenii se ridica la o stare de fericire fără de sfârşit sau de nefericire fără de sfârşit—Ticăloşia nu a fost niciodată fericire—Oamenii carnali sunt fără de Dumnezeu în lume—Fiecare persoană primeşte iarăşi în restaurare caracteristicile şi atributele pe care le-a dobândit în viaţa muritoare. Circa 74 î.H.\n\nAlma 42\n\nMortalitatea este un timp de încercare pentru a-i da omului prilejul să se pocăiască şi să-L slujească pe Dumnezeu—Căderea a adus moarte vremelnică şi spirituală asupra întregii omeniri—Mântuirea vine prin pocăinţă—Dumnezeu Însuşi ispăşeşte păcatele lumii—Mila este pentru cei care se pocăiesc—Toţi ceilalţi vor fi supuşi dreptăţii lui Dumnezeu—Mila vine datorită Ispăşirii—Numai cei care se pocăiesc cu adevărat sunt salvaţi. Circa 74 î.H.\n\nAlma 43\n\nAlma şi fiii lui predică cuvântul—zoramiţii şi alţi disidenţi nefiţi devin lamaniţi—lamaniţii se ridică într-un război împotriva nefiţilor—Moroni îi înarmează pe nefiţi cu armuri de apărare—Domnul îi dezvăluie lui Alma strategia lamaniţilor—Nefiţii îşi apără casele, libertăţile, familiile şi religia—Armatele lui Moroni şi Lehi îi înconjoară pe lamaniţi. Circa 74 î.H.\n\nAlma 44\n\nMoroni le dă ordin lamaniţilor să facă un legământ de pace sau să fie distruşi—Zerahemna refuză oferta şi lupta reîncepe—Armatele lui Moroni îi înving pe lamaniţi. Circa 74–73 î.H.\n\nAlma 45\n\nHelaman crede în cuvintele lui Alma—Alma profeţeşte despre distrugerea nefiţilor—El binecuvântează şi blestemă ţara—Se presupune că Alma a fost luat de către Spirit, la fel ca şi Moise—Conflictul din Biserică creşte. Circa 73 î.H.\n\nAlma 46\n\nAmalichia conspiră ca să fie rege—Moroni înalţă un drapel al libertăţii—El reuneşte poporul ca să-şi apere religia lor—Credincioşii adevăraţi sunt numiţi creştini—O rămăşiţă a lui Iosif va fi păstrată—Amalichia şi disidenţii fug în ţara lui Nefi—Cei care nu vor sprijini cauza libertăţii sunt omorâţi. Circa 73–72 î.H.\n\nAlma 47\n\nAmalichia foloseşte trădare, ucidere şi intrigă pentru a deveni rege al lamaniţilor—Disidenţii nefiţi sunt mult mai ticăloşi şi mai fioroşi decât lamaniţii. Circa 72 î.H.\n\nAlma 48\n\nAmalichia îi provoacă pe lamaniţi împotriva nefiţilor—Moroni îşi pregăteşte poporul ca să apere cauza creştinilor—El se bucură de îngăduinţă şi libertate şi este un om puternic al lui Dumnezeu. Circa 72 î.H.\n\nAlma 49\n\nLamaniţii invadatori nu sunt capabili să cucerească oraşele fortificate ale lui Amoniha şi Noe—Amalichia Îl blestemă pe Dumnezeu şi jură să bea sângele lui Moroni—Helaman şi fraţii lui continuă să întărească Biserica. Circa 72 î.H.\n\nAlma 50\n\nMoroni fortifică pământurile nefiţilor—Ei construiesc multe oraşe noi—Războaie şi distrugeri li s-au întâmplat nefiţilor în zilele ticăloşiei şi ale lucrurilor lor abominabile—Morianton şi disidenţii lui sunt învinşi de către Teancum—Nefiha moare, iar fiul lui, Pahoran, ocupă scaunul de judecată. Circa 72–67 î.H.\n\nAlma 51\n\nRegaliştii caută să schimbe legea şi să întroneze un rege—Pahoran şi oamenii liberi sunt sprijiniţi de glasul poporului—Moroni îi forţează pe regalişti să-şi apere ţara sau, dacă nu, atunci vor fi omorâţi—Amalichia şi lamaniţii capturează multe oraşe fortificate—Teancum respinge invazia lamaniţilor şi îl ucide pe Amalichia în cortul lui. Circa 67–66 î.H.\n\nAlma 52\n\nAmoron îl urmează pe Amalichia ca rege al lamaniţilor—Moroni, Teancum şi Lehi îi conduc pe nefiţi într-un război victorios împotriva lamaniţilor—Oraşul lui Mulec este recapturat, iar Iacov zoramitul este ucis. Circa 66–64 î.H.\n\nAlma 53\n\nPrizonierii lamaniţi sunt folosiţi ca să fortifice oraşul Abundenţa—Conflictele dintre nefiţi dau naştere la victoriile lamaniţilor—Helaman ia comanda celor două mii de tineri fii ai poporului lui Amon. Circa 64–63 î.H.\n\nAlma 54\n\nAmoron şi Moroni negociază pentru schimbul de prizonieri—Moroni cere ca lamaniţii să se retragă şi să înceteze atacurile lor ucigătoare—Amoron cere ca nefiţii să-şi lepede armele şi să devină supuşi ai lamaniţilor. Circa 63 î.H.\n\nAlma 55\n\nMoroni refuză să schimbe prizonieri—Gărzile lamaniţilor sunt ademenite să se îmbete, iar prizonierii nefiţi sunt eliberaţi—Oraşul Ghid este capturat fără curgere de sânge. Circa 63–62 î.H.\n\nAlma 56\n\nHelaman îi trimite o scrisoare lui Moroni povestind despre starea de război cu lamaniţii—Antipus şi Helaman câştigă o mare victorie asupra lamaniţilor—Cei două mii de tineri fii ai lui Helaman se luptă cu o putere miraculoasă şi nici unul dintre ei nu este ucis. Versetul 1, circa 62 î.H.; versetele 2–19, circa 66 î.H.; şi versetele 20–57, circa 65–64 î.H.\n\nAlma 57\n\nHelaman povesteşte cucerirea Antiparei, capitularea şi apoi apărarea oraşului Cumeni—Amoniţii lui tineri se luptă vitejeşte; sunt răniţi cu toţii, dar nici unul dintre ei nu este ucis—Ghid raportează uciderea şi evadarea prizonierilor lamaniţi. Circa 63 î.H.\n\nAlma 58\n\nHelaman, Ghid şi Teomner capturează oraşul Manti printr-un vicleşug—Lamaniţii se retrag—Fiii poporului lui Amon sunt salvaţi în timp ce ei rămân neclintiţi în apărarea libertăţii şi a credinţei lor. Circa 63–62 î.H.\n\nAlma 59\n\nMoroni îi cere lui Pahoran să întărească forţele lui Helaman—lamaniţii cuceresc oraşul Nefiha—Moroni este furios pe guvern. Circa 62 î.H.\n\nAlma 60\n\nMoroni se plânge lui Pahoran despre neglijarea armatelor de către guvern—Domnul îngăduie ca cei drepţi să fie ucişi—Nefiţii trebuie să-şi folosească toată puterea şi mijloacele lor pentru ca să se elibereze de duşmani—Moroni ameninţă să lupte împotriva guvernului dacă nu li se dă ajutor armatelor sale. Circa 62 î.H.\n\nAlma 61\n\nPahoran îi spune lui Moroni despre insurecţia şi răzvrătirea împotriva guvernului—Regaliştii ocupă Zarahemla şi sunt în uniune cu lamaniţii—Pahoran cere ajutor militar împotriva rebelilor. Circa 62 î.H.\n\nAlma 62\n\nMoroni mărşăluieşte în ajutorul lui Pahoran în ţara lui Ghedeon—Regaliştii care refuză să-şi apere ţara sunt omorâţi—Pahoran şi Moroni recapturează Nefiha—Mulţi lamaniţi se unesc cu poporul lui Amon—Teancum îl ucide pe Amoron şi este la rândul său ucis—Lamaniţii sunt alungaţi din ţară şi se stabileşte pacea—Helaman se reîntoarce la slujire şi întăreşte Biserica. Circa 62–57 î.H.\n\nAlma 63\n\nŞiblon şi, mai târziu, Helaman pun stăpânire pe inscripţiile sfinte—Mulţi nefiţi călătoresc către ţara de la miazănoapte—Hagot construieşte corăbii care călătoresc pe marea de la apus—Moroniha îi învinge pe lamaniţi în bătălie. Circa 56–52 î.H.\n\nHelaman\n\n\n\n\n\n\nHelaman 1\n\nPahoran al Doilea devine judecător-şef şi este ucis de către Chişcumen—Pacumeni ocupă scaunul de judecată—Coriantumr conduce armatele lamaniţilor, ocupă Zarahemla şi-l ucide pe Pacumeni—Moroniha îi învinge pe lamaniţi şi recapturează Zarahemla, iar Coriantumr este ucis. Circa 52–50 î.H.\n\nHelaman 2\n\nHelaman, fiul lui Helaman, devine judecător-şef—Gadianton conduce ceata lui Chişcumen—Slujitorul lui Helaman îl ucide pe Chişcumen, iar ceata lui Gadianton fuge în pustiu. Circa 50–49 î.H.\n\nHelaman 3\n\nMulţi nefiţi migrează către ţara de la nord—Ei construiesc case din ciment şi păstrează multe inscripţii—Zeci de mii sunt convertiţi şi botezaţi—Cuvântul lui Dumnezeu îi conduce pe oameni către salvare—Nefi, fiul lui Helaman, ocupă scaunul de judecată. Circa 49–39 î.H.\n\nHelaman 4\n\nDisidenţii nefiţi şi lamaniţii îşi unesc forţele şi ocupă ţara lui Zarahemla—Înfrângerile nefiţilor au loc din cauza ticăloşiei lor—Biserica decade, iar poporul ajunge să fie slab ca şi lamaniţii. Circa 38–30 î.H.\n\nHelaman 5\n\nNefi şi Lehi se dedică propovăduirii—Numele lor îi îndeamnă pe ei să-şi croiască vieţile după modelul înaintaşilor lor—Hristos îi mântuieşte pe cei care se pocăiesc—Nefi şi Lehi îi convertesc pe mulţi şi sunt întemniţaţi, iar focul îi încercuieşte—Un nor de întuneric umbreşte trei sute de oameni—Pământul se cutremură, iar un glas le porunceşte oamenilor să se pocăiască—Nefi şi Lehi vorbesc cu îngeri, iar mulţimea este înconjurată de foc. Circa 30 î.H.\n\nHelaman 6\n\nLamaniţii cei drepţi predică pentru nefiţii cei ticăloşi—Amândouă popoarele prosperă în timpul unei epoci de pace şi de belşug—Lucifer, autorul păcatului, aţâţă inimile ticăloşilor şi tâlharilor lui Gadianton la crimă şi la ticăloşie—Tâlharii acaparează guvernul nefiţilor. Circa 29–23 î.H.\n\nHelaman 7\n\nNefi este respins la miazănoapte şi se reîntoarce la Zarahemla—El se roagă în turnul din grădina sa şi cheamă poporul să se pocăiască sau să piară. Circa 23–21 î.H.\n\nHelaman 8\n\nJudecători corupţi caută să incite poporul împotriva lui Nefi—Avraam, Moise, Zenos, Zenoc, Ezias, Isaia, Ieremia, Lehi şi Nefi au depus cu toţii mărturie despre Hristos—Prin inspiraţie, Nefi anunţă uciderea judecătorului-şef. Circa 23–21 î.H.\n\nHelaman 9\n\nMesagerii îl găsesc pe judecătorul-şef mort la scaunul de judecată—Ei sunt închişi, iar mai târziu eliberaţi—Prin inspiraţie, Nefi îl identifică pe Seantum ca fiind ucigaşul—Nefi este acceptat de către unii ca profet. Circa 23–21 î.H.\n\nHelaman 10\n\nDomnul îi dă lui Nefi puterea de a pecetlui—El este împuternicit să lege şi să dezlege pe pământ şi în cer—El porunceşte poporului să se pocăiască sau să piară—Spiritul îl poartă pe el din mulţime în mulţime. Circa 21–20 î.H.\n\nHelaman 11\n\nNefi L-a convins pe Domnul să înlocuiască războiul cu foamete—Mulţi oameni au pierit—Ei s-au pocăit, iar Nefi Îl strigă pe Domnul pentru ploaie—Nefi şi Lehi primesc multe revelaţii—Tâlharii lui Gadianton au venit peste ţară. Circa 20–6 î.H.\n\nHelaman 12\n\nOamenii sunt instabili şi nesăbuiţi şi iuţi în a face rău—Domnul îl dojeneşte pe poporul Său—Nimicnicia oamenilor este asemuită cu puterea lui Dumnezeu—În ziua judecăţii, oamenii vor câştiga viaţă veşnică sau condamnare veşnică. Circa 6 î.H.\n\nHelaman 13\n\nSamuel Lamanitul profeţeşte distrugerea nefiţilor, dacă ei nu se pocăiesc—Ei, împreună cu bogăţiile lor, sunt blestemaţi—Ei îi resping şi îi bat cu pietre pe profeţi, sunt încercuiţi de către demoni şi caută fericire făcând nedreptăţi. Circa 6 î.H.\n\nHelaman 14\n\nSamuel prezice lumină în timpul nopţii şi o stea nouă la naşterea lui Hristos—Hristos îi mântuieşte pe oameni de la moartea vremelnică şi spirituală—Semnele morţii Lui includ trei zile de întuneric, distrugerea stâncilor şi mari calamităţi naturale. Circa 6 î.H.\n\nHelaman 15\n\nDomnul i-a dojenit pe nefiţi pentru că i-a iubit—Lamaniţii convertiţi sunt tari şi neclintiţi în credinţă—Domnul va fi milos cu lamaniţii în zilele din urmă. Circa 6 î.H.\n\nHelaman 16\n\nNefiţii care cred în Samuel sunt botezaţi de către Nefi—Samuel nu poate fi ucis cu săgeţile şi cu pietrele nefiţilor care nu se pocăesc—Unii îşi împietresc inimile, iar alţii văd îngeri—Cei necredincioşi spun că nu este înţelept să crezi în Hristos şi în venirea Lui la Ierusalim. Circa 6–1 î.H.\n\n3 Nefi\n\n\n\n\n\n\n3 Nefi 1\n\nNefi, fiul lui Helaman, pleacă din ţară, iar fiul lui, Nefi, păstrează cronicile—Cu toate că semne şi minuni abundă, cei ticăloşi plănuiesc să-i ucidă pe cei drepţi—Noaptea naşterii lui Hristos soseşte—Semnul este dat şi o stea nouă răsare—Minciunile şi înşelătoriile se înmulţesc, iar tâlharii lui Gadianton îi ucid pe mulţi. Circa 1–4 d.H.\n\n3 Nefi 2\n\nTicăloşia şi lucrurile abominabile se înmulţesc printre popor—nefiţii şi lamaniţii se unesc ca să se apere împotriva tâlharilor lui Gadianton—Lamaniţii convertiţi devin albi şi sunt numiţi nefiţi. Circa 5–16 d.H.\n\n3 Nefi 3\n\nGhidiani, conducătorul gadiantonilor, cere ca Laconeus şi nefiţii să se predea atât pe ei, cât şi pământurile lor—Laconeus îl numeşte pe Ghidghidoni căpitan-şef al oştirilor—Nefiţii se adună în Zarahemla în şi Abundenţa ca să se apere. Circa 16–18 d.H.\n\n3 Nefi 4\n\nOştirile nefiţilor îi înving pe tâlharii lui Gadianton—Ghidiani este ucis, iar urmaşul lui, Zemnariha, este spânzurat—Nefiţii Îl preamăresc pe Domnul pentru victoriile lor. Circa 19–22 d.H.\n\n3 Nefi 5\n\nNefiţii se pocăiesc şi abandonează păcatele lor—Mormon scrie istoria poporului său şi le propovăduieşte cuvântul veşnic—Israel va fi adunat la un loc după împrăştierea lui. Circa 22–26 d.H.\n\n3 Nefi 6\n\nNefiţii prosperă—Mândria, bogăţia şi diferenţele de clasă cresc—Biserica este sfâşiată de neînţelegeri—Satana îi conduce pe oameni la răzvrătire deschisă—Mulţi profeţi strigă pocăinţă şi sunt ucişi—Ucigaşii lor complotează ca să pună mâna pe guvern. Circa 26–30 d.H.\n\n3 Nefi 7\n\nJudecătorul-şef este ucis, guvernul este distrus, iar poporul se împarte în triburi—Iacov, un antihrist, devine regele unei combinaţii secrete—Nefi predică pocăire şi credinţă în Hristos—Îngeri îi slujesc lui în fiecare zi, şi el îl scoală pe fratele lui din moarte—Mulţi se pocăiesc şi sunt botezaţi. Circa 30–33 d.H.\n\n3 Nefi 8\n\nFurtuni, cutremure de pământ, focuri, vârtejuri şi calamităţi naturale dovedesc răstignirea lui Hristos—Mulţi oameni sunt distruşi—Întunericul acoperă pământul trei zile—Cei rămaşi îşi plâng soarta. Circa 33–34 d.H.\n\n3 Nefi 9\n\nÎn întuneric, glasul lui Hristos proclamă distrugerea multor oameni şi oraşe din cauza ticăloşiei lor—El proclamă, de asemenea, divinitatea Sa, anunţă că legea lui Moise este împlinită şi îi invită pe oameni să vină la El şi să fie mântuiţi. Circa 34 d.H.\n\n3 Nefi 10\n\nEste linişte în ţară timp de multe ore—Glasul lui Hristos făgăduieşte să adune pe poporul Său aşa cum găina îşi adună puii—Cea mai dreaptă parte a poporului a fost cruţată. Circa 34–35 d.H.\n\n3 Nefi 11\n\nTatăl depune mărturie despre Fiul Său Preaiubit—Hristos apare şi proclamă ispăşirea Sa—Oamenii simt semnele rănilor în mâinile Lui, în tălpile Lui şi în coasta Lui—Ei strigă Osana—El stabileşte felul în care să fie botezul—Spiritul de neînţelegere este de la diavol—Doctrina lui Hristos este ca oamenii să creadă şi să fie botezaţi şi să primească Duhul Sfânt. Circa 34 d.H.\n\n3 Nefi 12\n\nIsus îi cheamă şi îi împuterniceşte pe Cei Doisprezece—El le ţine nefiţilor o cuvântare asemănătoare cu Predica de pe Munte—El spune Fericirile—Învăţăturile Lui se ridică deasupra legii lui Moise şi o înlocuiesc—Oamenilor li se dă porunca să fie perfecţi, tot aşa cum El şi Tatăl Lui sunt perfecţi—Compară cu Matei 5. Circa 34 d.H.\n\n3 Nefi 13\n\nIsus îi învaţă pe nefiţi rugăciunea Domnului—Ei trebuie să-şi aştearnă comori în ceruri—Celor doisprezece, în slujirea lor, li se dă porunca să nu se gândească deloc la lucrurile vremelnice—Compară cu Matei 6. Circa 34 d.H.\n\n3 Nefi 14\n\nIsus porunceşte: Nu judecaţi; întrebaţi-L pe Dumnezeu; feriţi-vă de profeţii neadevăraţi—El făgăduieşte salvarea acelora care fac aşa cum este voinţa Tatălui—Compară cu Matei 7. Circa 34 d.H.\n\n3 Nefi 15\n\nIsus anunţă că legea lui Moise este împlinită în El—Nefiţii sunt celelalte oi despre care El a pomenit în Ierusalim—Din cauza nedreptăţii, poporul Domnului din Ierusalim nu cunoaşte despre oile împrăştiate ale Israelului. Circa 34 d.H.\n\n3 Nefi 16\n\nIsus va vizita celelalte oi pierdute ale lui Israel—În zilele din urmă Evanghelia va ajunge până la neamuri, iar apoi până la casa lui Israel—Poporul Domnului va vedea cu ochii săi când El va aduce înapoi Sionul. Circa 34 d.H.\n\n3 Nefi 17\n\nIsus îi îndrumă pe oameni să se gândească la cuvintele Lui şi să se roage pentru înţelegere—El îi vindecă pe bolnavii lor—El se roagă pentru oameni, folosind o limbă care nu poate fi scrisă—Îngerii îi slujesc şi focul îi înconjoară pe cei mici. Circa 34 d.H.\n\n3 Nefi 18\n\nIsus pune bazele împărtăşaniei printre nefiţi—Lor li se porunceşte să se roage întotdeauna în numele Lui—Cei care mănâncă din trupul Lui şi beau din sângele Lui în chip nedemn sunt blestemaţi—Ucenicilor li se dă puterea să dea Duhul Sfânt. Circa 34 d.H.\n\n3 Nefi 19\n\nCei doisprezece ucenici slujesc poporului şi se roagă pentru Duhul Sfânt—Ucenicii sunt botezaţi şi primesc Duhul Sfânt şi slujirea îngerilor—Isus Se roagă folosind cuvinte care nu pot fi scrise—El atestă credinţa nespus de mare a acestor nefiţi. Circa 34 d.H.\n\n3 Nefi 20\n\nIsus îi aprovizionează în chip miraculos cu pâine şi cu vin şi dă iarăşi oamenilor împărtăşanie—Cei din rămăşiţa lui Iacov vor ajunge la cunoaşterea Domnului Dumnezeului lor şi vor moşteni Americile—Isus este profetul asemănător lui Moise, iar nefiţii sunt copiii profeţilor—Ceilalţi din poporul Domnului vor fi adunaţi în Ierusalim. Circa 34 d.H.\n\n3 Nefi 21\n\nIsraelul va fi adunat atunci când Cartea lui Mormon va apărea—Neamurile vor fi întemeiate ca popor liber în America—Ei vor fi salvaţi de cred şi se supun; altfel, ei vor fi alungaţi şi distruşi—Israelul va zidi Noul Ierusalim, iar triburile pierdute se vor reîntoarce. Circa 34 d.H.\n\n3 Nefi 22\n\nÎn zilele din urmă, Sionul şi ţăruşii lui vor fi întemeiaţi şi Israelul va fi adunat în milă şi simţire—Ei vor triumfa—Compară cu Isaia 54. Circa 34 d.H.\n\n3 Nefi 23\n\nIsus aprobă cuvintele lui Isaia—El porunceşte poporului să-i caute pe profeţi—Cuvintele lui Samuel Lamanitul despre înviere sunt adăugate la cronicile lor. Circa 34 d.H.\n\n3 Nefi 24\n\nTrimisul Domnului va pregăti calea pentru cea de-a Doua Venire—Hristos va participa la judecată—Lui Israel i se porunceşte să plătească zeciuieli şi daruri—O carte de aduceri aminte este păstrată—Compară cu Maleahi 3. Circa 34 d.H.\n\n3 Nefi 25\n\nLa cea de-a Doua Venire, cei mândri şi cei răi vor fi arşi ca miriştea—Ilie se va reîntoarce înainte de acea zi mare şi înfricoşătoare—Compară cu Maleahi 4. Circa 34 d.H.\n\n3 Nefi 26\n\nIsus explică toate lucrurile de la început şi până la sfârşit—Pruncii şi copiii rostesc lucruri minunate care nu pot fi scrise—Cei din Biserica lui Hristos au toate lucrurile în comun între ei. Circa 34 d.H.\n\n3 Nefi 27\n\nIsus le porunceşte să numească Biserica după numele Lui—Misiunea şi jertfa Lui ispăşitoare constituie Evanghelia Lui—Oamenilor li se porunceşte să se pocăiască şi să fie botezaţi pentru ca ei să poată fi sfinţiţi de Duhul Sfânt—Ei urmează să fie tot aşa cum Isus este. Circa 34–35 d.H.\n\n3 Nefi 28\n\nNouă dintre cei doisprezece doresc şi li se făgăduieşte o moştenire în împărăţia lui Hristos atunci când vor muri—Cei trei nefiţi doresc şi li se dă putere asupra morţii aşa ca ei să rămână pe pământ până când Isus va veni din nou—Ei sunt strămutaţi şi văd lucruri care nu sunt îngăduite să fie glăsuite şi ei acum slujesc printre oameni. Circa 34-35 d.H.\n\n3 Nefi 29\n\nApariţia Cărţii lui Mormon este un semn că Domnul a început să adune Israelul şi să îndeplinească legămintele Sale—Aceia care resping revelaţiile şi darurile Lui din zilele din urmă vor fi blestemaţi. Circa 34–35 d.H.\n\n3 Nefi 30\n\nNeamurilor din zilele din urmă li se porunceşte să se pocăiască, să vină la Hristos şi să fie numărate împreună cu casa lui Israel. Circa 34–35 d.H.\n\n4 Nefi\n\nNefiţii şi lamaniţii sunt cu toţii convertiţi în Domnul—Ei cu toţii au lucruri în comun, fac minuni şi prosperă în ţară—După două secole, au loc dezbinări, fapte rele, biserici neadevărate şi persecuţii—După trei sute de ani, atât nefiţii, cât şi lamaniţii sunt păcătoşi—Amaron ascunde cronicile sfinte. Circa 35–321 d.H.\n\nMormon\n\n\n\n\n\n\nMormon 1\n\nAmaron îl instruieşte pe Mormon despre cronicile sfinte—Un război începe între nefiţi şi lamaniţi—Cei trei nefiţi sunt luaţi—Ticăloşia, necredinţa, farmecele şi vrăjitoria predomină. Circa 321–326 d.H.\n\nMormon 2\n\nMormon conduce oştirile nefiţilor—Sânge şi măcel mătură ţara—Nefiţii se plâng şi jelesc cu întristarea celor blestemaţi—Ziua lor de har a trecut—Mormon obţine plăcile lui Nefi—Războaiele continuă. Circa 327–350 d.H.\n\nMormon 3\n\nMormon strigă pocăinţă către nefiţi—Ei câştigă o mare biruinţă şi se mândresc cu puterea lor—Mormon refuză să-i conducă şi rugăciunile lui pentru ei sunt fără credinţă—Cartea lui Mormon invită pe cele douăsprezece triburi ale lui Israel să creadă în Evanghelie. Circa 360–362 d.H.\n\nMormon 4\n\nRăzboiul şi măcelul continuă—Ticăloşii îi pedepsesc pe cei ticăloşi—O ticăloşie mai mare decât oricare dinainte predomină în tot Israelul—Femei şi copii sunt jertfiţi idolilor—Lamaniţii încep să-i măture pe nefiţi din faţa lor. Circa 363–375 d.H.\n\nMormon 5\n\nMormon conduce iarăşi oştirile nefiţilor în bătălii de sânge şi măcel—Cartea lui Mormon va fi dezvăluită pentru ca să convingă întregul Israel că Isus este Hristosul—Din cauza necredinţei lor, lamaniţii vor fi împrăştiaţi, iar Spiritul va înceta să trăiască cu ei—Ei vor primi Evanghelia de la neamuri, în zilele din urmă. Circa 375–384 d.H.\n\nMormon 6\n\nNefiţii se adună în ţara Cumora pentru ultimele bătălii—Mormon ascunde cronicile sfinte în Dealul Cumora—Lamaniţii sunt victorioşi şi neamul nefiţilor este distrus—Sute de mii sunt ucişi de sabie. Circa 385 d.H.\n\nMormon 7\n\nMormon îi invită pe lamaniţii din zilele din urmă să creadă în Hristos, să accepte Evanghelia Lui şi să fie salvaţi—Toţi aceia care cred în Biblie vor crede şi în Cartea lui Mormon. Circa 385 d.H.\n\nMormon 8\n\nLamaniţii îi caută şi-i distrug pe nefiţi—Cartea lui Mormon va fi dezvăluită prin puterea lui Dumnezeu—Blesteme sunt aruncate asupra acelora care respiră mânie şi se împotrivesc lucrărilor Domnului—Cronica nefiţilor se va dezvălui într-o zi de ticăloşie, degenerare şi apostazie. Circa 400–421 d.H.\n\nMormon 9\n\nMoroni îi cheamă pe cei care nu cred în Hristos să se pocăiască—El vesteşte un Dumnezeu al miracolelor care dă revelaţii şi care revărsă daruri şi semne asupra celor credincioşi—Miracolele încetează din cauza necredinţei—Semne îi urmează pe cei care cred—Oamenii sunt chemaţi să fie înţelepţi şi să ţină poruncile. Circa 401–421 d.H.\n\nEter\n\n\n\n\n\n\nEter 1\n\nMoroni prescurtează scrierile lui Eter—Genealogia lui Eter este stabilită—Limba iarediţilor nu este încurcată la Turnul lui Babel—Domnul făgăduieşte să-i conducă într-o o ţară aleasă şi să-i facă un mare neam.\n\nEter 2\n\nIarediţii se pregătesc pentru călătoria lor către ţara făgăduită—Aceasta este o ţară aleasă în care oamenii trebuie să-L slujească pe Hristos sau să fie distruşi—Domnul îi vorbeşte fratelui lui Iared timp de trei ore—Iarediţii construiesc corăbii—Domnul îi cere fratelui lui Iared să propună cum să fie luminate corăbiile.\n\nEter 3\n\nFratele lui Iared vede degetul Domnului în timp ce El atinge şaisprezece pietre—Hristos Îşi arată trupul Său spiritual fratelui lui Iared—Cei care au o cunoaştere perfectă nu pot fi ţinuţi după văl—Tălmăcitori sunt daţi ca să aducă la lumină cronica iarediţilor.\n\nEter 4\n\nLui Moroni i se porunceşte să pecetluiască scrierile fratelui lui Iared—Ele nu vor fi dezvăluite până când oamenii nu vor avea credinţă tot atât cât şi fratele lui Iared—Hristos le porunceşte oamenilor să creadă în cuvintele Lui şi în acelea ale Ucenicilor Lui—Oamenilor li se porunceşte să se pocăiască, să creadă în Evanghelie şi să fie salvaţi.\n\nEter 5\n\nTrei martori şi lucrarea însăşi vor fi o mărturie a adevărului Cărţii lui Mormon.\n\nEter 6\n\nCorăbiile iarediţilor sunt mânate de vânt înspre ţara făgăduită—Poporul Îl laudă pe Domnul pentru bunătatea Lui—Oriha este numit rege peste ei—Iared şi fratele lui mor.\n\nEter 7\n\nOriha domneşte în dreptate—În uzurpare şi lupte, regatele rivale ale lui Şul şi Cohor sunt stabilite—Profeţii condamnă ticăloşia şi idolatria poporului, iar atunci acesta se pocăieşte.\n\nEter 8\n\nLupte şi neînţelegeri sunt peste tot în regat—Achiş formează o combinaţie secretă legată prin jurământ ca să-l ucidă pe rege—Combinaţiile secrete sunt ale diavolului şi au ca rezultat distrugerea popoarelor—Neamurile moderne sunt avertizate împotriva combinaţiei secrete care va căuta să distrugă libertatea tuturor pământurilor, popoarelor şi ţărilor.\n\nEter 9\n\nRegatul trece de la unul la altul prin moştenire, intrigă şi omor—Emer L-a văzut pe Fiul Dreptăţii—Mulţi profeţi strigă pocăinţă—Foamete şi şerpi veninoşi chinuie poporul.\n\nEter 10\n\nUn rege îl urmează pe celălalt—Unii dintre regi sunt drepţi, iar alţii sunt ticăloşi—Atunci când dreptatea predomină, poporul este binecuvântat şi prosperă în Domnul.\n\nEter 11\n\nRăzboi, neînţelegeri şi ticăloşie domină viaţa iarediţilor—Profeţi prezic distrugerea totală a iarediţilor dacă ei nu se pocăiesc—Poporul respinge cuvintele profeţilor.\n\nEter 12\n\nProfetul Eter îndeamnă poporul să creadă în Dumnezeu—Moroni povesteşte miracolele şi minunile făcute de credinţă—Credinţa l-a făcut pe fratele lui Iared să-L vadă pe Hristos—Domnul le dă oamenilor slăbiciune pentru ca ei să fie umili—Fratele lui Iared a mutat muntele Zerin prin credinţă—Credinţa, speranţa şi caritatea sunt esenţiale pentru salvare—Moroni L-a văzut pe Isus faţă în faţă.\n\nEter 13\n\nEter vorbeşte despre un nou Ierusalim care va fi construit în America de către seminţia lui Iosif—El profeţeşte, este alungat, scrie istoria iarediţilor şi prezice distrugerea iarediţilor—Războiul face ravagii în toată ţara.\n\nEter 14\n\nNedreptatea poporului aduce un blestem asupra ţării—Coriantumr se amestecă în război împotriva lui Galaad, apoi împotriva lui Lib şi apoi împotriva lui Şiz—Sânge şi măcel acoperă ţara.\n\nEter 15\n\nMilioane de iarediţi sunt ucişi în luptă—Şiz şi Coriantumr adună întregul popor la o bătălie mortală—Spiritul Domnului încetează să se străduie cu ei—Neamul iarediţilor este complet distrus—Numai Coriantumr rămâne.\n\nMoroni\n\n\n\n\n\n\nMoroni 1\n\nMoroni scrie în folosul lamaniţilor—Nefiţii care nu-L vor tăgădui pe Hristos vor fi omorâţi. Circa 401–421 d.H.\n\nMoroni 2\n\nIsus le-a dat celor doisprezece ucenici nefiţi puterea să confere darul Duhului Sfânt. Circa 401–421 d.H.\n\nMoroni 3\n\nVârstnicii rânduiesc preoţi şi învăţători prin aşezarea mâinilor. Circa 401–421 d.H.\n\nMoroni 4\n\nEste explicat cum slujesc pâinea la împărtăşanie vârstnicii şi preoţii. Circa 401–421 d.H.\n\nMoroni 5\n\nSe stabileşte modul de slujire a vinului la împărtăşanie. Circa 401–421 d.H.\n\nMoroni 6\n\nPersoanele care se pocăiesc sunt botezate şi devin membri—Membrii Bisericii care se pocăiesc sunt iertaţi—Adunările sunt conduse prin puterea Duhului Sfânt. Circa 401–421 d.H.\n\nMoroni 7\n\nO invitaţie este dată pentru intrarea în odihna Domnului—Roagă-te cu intenţii serioase—Spiritul lui Hristos le dă oamenilor posibilitatea să cunoască ceea ce este bun de ceea ce este rău—Satana îi convinge pe oameni să-L tăgăduiască pe Hristos şi să facă lucruri rele—Profeţii vestesc venirea lui Hristos—Prin credinţă se înfăptuiesc miracole şi îngerii slujesc—Oamenii trebuie să aibă nădejde în viaţa veşnică şi să se lipească de caritate. Circa 401–421 d.H.\n\nMoroni 8\n\nBotezarea pruncilor este un lucru rău şi abominabil—Pruncii sunt în viaţă în Hristos datorită Ispăşirii—Credinţa, pocăinţa, umilinţa şi inima smerită, acceptarea Duhului Sfânt şi îndurarea până la sfârşit duc la Salvare. Circa 401–421 d.H.\n\nMoroni 9\n\nAtât nefiţii, cât şi lamaniţii sunt depravaţi şi degeneraţi—Ei se chinuie şi se ucid unii pe alţii—Mormon se roagă ca harul şi bunătatea să fie asupra lui Moroni pentru totdeauna. Circa 401–421 d.H.\n\nMoroni 10\n\nO mărturie despre Cartea lui Mormon vine prin puterea Duhului Sfânt—Darurile Spiritului sunt dăruite celor credincioşi—Darurile spirituale însoţesc întotdeauna credinţa—Cuvintele lui Moroni vorbesc din ţărână—Veniţi către Hristos, perfecţionaţi-vă în El şi sfinţiţi-vă sufletele. Circa 421 d.H.\n\n", "explanation 0": "[center][font_size=26]O scurtă explicaţie despre Cartea lui Mormon[/font_size][/center]\n\nCartea lui Mormon este o cronică sfântă despre popoarele vechii Americi, care a fost gravată pe foi de metal. În carte se vorbeşte despre patru feluri de plăci metalice:\n\nPlăcile lui Nefi, care erau de două feluri: plăcile mici şi plăcile mari. Primele erau dedicate în special lucrurilor spirituale, slujirii şi învăţăturilor profeţilor, în timp ce celelalte se ocupau de istoria seculară a oamenilor despre care se vorbea (1 Nefi 9:2–4). Totuşi, din timpul lui Mosia, plăcile mari includeau, de asemenea, lucruri de importanţă spirituală majoră.\n\nPlăcile lui Mormon, care conţin o prescurtare făcută de Mormon după plăcile mari ale lui Nefi, cu multe comentarii. Aceste plăci conţin, de asemenea, o continuare a istoriei făcută de Mormon şi adăugiri ale fiului său, Moroni.\n\nPlăcile lui Eter, care prezintă o istorie a iarediţilor. Această cronică a fost prescurtată de Moroni, care a introdus comentariile sale personale şi a încorporat cronica în istoria generală sub titlul de „Cartea lui Eter”.\n\nPlăcile de aramă aduse de poporul lui Lehi de la Ierusalim în anul 600 î.H. Acestea conţineau „cele cinci cărţi ale lui Moise … Şi, de asemenea, o cronică a Iudeilor de la începuturi … de la începutul domniei lui Zedechia, regele Iudeii; şi, de asemenea, profeţiile sfinţilor profeţi” (1 Nefi 5:11–13). Multe citate de pe aceste plăci, care-i citează pe Isaia şi pe alţi profeţi biblici şi nebiblici, apar în Cartea lui Mormon.\n\nCartea lui Mormon cuprinde cincisprezece părţi principale sau diviziuni cunoscute, cu o singură excepţie, sub numele de cărţi, fiecare numită după principalul său autor. Prima porţiune (primele şase cărţi, sfârşind cu Omni) este o traducere după plăcile mici ale lui Nefi. Între cărţile lui Omni şi a lui Mosia este o intercalare numită Cuvintele lui Mormon. Această intercalare face o legătură între cronica gravată pe plăcile mici şi prescurtarea lui Mormon făcută la plăcile mari.\n\nCea mai lungă porţiune, de la Mosia la Mormon, capitolul 7 inclusiv, este o traducere a prescurtării lui Mormon a plăcilor mari ale lui Nefi. Porţiunea de încheiere din Mormon, capitolul 8 până la sfârşitul volumului, a fost gravată de Moroni, fiul lui Mormon, care, după ce a terminat cronica despre viaţa tatălui său, a făcut o prescurtare a cronicii iarediţilor (denumită Cartea lui Eter) şi mai târziu a adăugat părţile cunoscute sub numele de Cartea lui Moroni.\n\nÎn sau în jurul anului 421 d.H., Moroni, ultimul dintre profeţii şi istoricii nefiţilor, a pecetluit cronica sfântă şi a ascuns-o pentru Domnul, să fie descoperită în ultimele zile, aşa cum a fost prezis prin glasul lui Dumnezeu prin profeţii Săi străvechi. În anul 1823, după naşterea lui Hristos, acelaşi Moroni, atunci o persoană înviată, l-a vizitat pe profetul Joseph Smith şi mai târziu i-a înmânat plăcile gravate.\n\n", "1-ne 1": "[center][font_size=26]Prima carte a lui Nefi[/font_size][/center]\n\nSlujirea şi domnia lui\n\nO relatare a lui Lehi şi a nevestei lui, Saria, şi a celor patru fii ai săi care se numeau (începând cu cel mai mare) Laman, Lemuel, Sam şi Nefi. Domnul îl avertizează pe Lehi să plece din ţara Ierusalimului, deoarece el profeţeşte poporului despre nedreptăţile lor, iar ei caută să-i distrugă viaţa. El călătoreşte trei zile în pustiu împreună cu familia sa. Pentru obţinerea scrierilor Iudeilor, Nefi îşi ia fraţii şi se reîntoarce în ţinutul Ierusalimului. Relatarea suferinţelor lor. Ei le iau de neveste pe fiicele lui Ismael. Ei îşi iau familiile şi pleacă în pustiu. Suferinţele şi chinurile lor în pustiu. Traseul călătoriilor lor. Ei ajung la apele cele mari. Fraţii lui Nefi se răzvrătesc împotriva lui. El îi face de ruşine, apoi construieşte o corabie. Ei dau acelui loc numele de Abundenţa. Ei traversează apele cele mari către un pământ al făgăduinţei şi apoi mai departe. Aceasta este conform cu relatarea lui Nefi; sau, cu alte cuvinte, eu, Nefi, am scris această cronică.\n\n[center][font_size=26]Capitolul 1[/font_size][/center]\n\n[i]Nefi începe cronica despre poporul său—Lehi vede într-o viziune o coloană de foc şi citeşte dintr-o carte de profeţii—El Îl laudă pe Dumnezeu, prezice venirea lui Mesia şi profeţeşte distrugerea Ierusalimului—El este prigonit de către iudei. Circa 600 î.H.[/i]\n\n1 Eu, Nefi, fiind născut din părinţi de seamă, am fost deci instruit întrucâtva în toate învăţăturile tatălui meu; şi văzând multe suferinţe în cursul zilelor mele, totuşi, fiind foarte plăcut Domnului în toate zilele mele; da, având o mare cunoaştere a bunătăţii şi tainelor lui Dumnezeu, de aceea, scriu o cronică a întâmplărilor din zilele mele.\n\n2 Da, scriu o cronică în limba tatălui meu, care constă din învăţăturile iudeilor şi limba egiptenilor.\n\n3 Şi ştiu că scriu o cronică adevărată; şi o scriu cu propria mea mână; şi o fac după cunoştinţele mele.\n\n4 Căci s-a întâmplat la începutul primului an al domniei lui Zedechia, regele Iudeii (tatăl meu, Lehi, locuind în Ierusalim în toate zilele sale); şi în acelaşi an mulţi profeţi au venit, profeţind poporului că ei trebuie să se pocăiască sau, dacă nu, marele oraş Ierusalim trebuie să fie distrus.\n\n5 Prin urmare, s-a întâmplat că tatăl meu, Lehi, s-a dus să se roage Domnului, da, chiar din toată inima sa, pentru poporul său.\n\n6 Şi s-a întâmplat că, pe când el se ruga Domnului, a apărut o coloană de foc şi s-a aşezat pe o stâncă în faţa lui; şi el a văzut şi a auzit multe; şi, din cauza lucrurilor pe care le-a văzut şi le-a auzit, el s-a cutremurat şi a tremurat nespus de mult.\n\n7 Şi s-a întâmplat că el s-a reîntors la casa lui din Ierusalim; şi s-a aruncat pe patul său, fiind copleşit de Spirit şi de lucrurile pe care le văzuse.\n\n8 Şi fiind astfel copleşit de Spirit, el a fost purtat într-o viziune, încât chiar a văzut cerurile deschizându-se şi a crezut că Îl vede pe Dumnezeu şezând pe tronul Său, înconjurat de nenumărate cete de îngeri care cântau şi-L preamăreau pe Dumnezeul lor.\n\n9 Şi s-a întâmplat că el L-a văzut pe Unul pogorându-se din înaltul cerului şi a văzut că strălucirea Lui era mai presus decât cea a soarelui la amiază.\n\n10 Şi el a văzut, de asemenea, pe alţi doisprezece care-L urmau, iar strălucirea lor era mai presus decât a stelelor de pe cer.\n\n11 Şi ei s-au pogorât şi s-au dus pe faţa pământului; iar primul a înaintat şi a stat în faţa tatălui meu şi i-a dat o carte şi i-a cerut s-o citească.\n\n12 Şi s-a întâmplat că, pe când citea, el se umplea de Spiritul Domnului.\n\n13 Şi el citea astfel: Vai, vai, de Ierusalim, eu am văzut lucrurile tale abominabile! Da, şi multe lucruri a citit tatăl meu despre Ierusalim—că va fi distrus cu locuitorii lui cu tot; mulţi vor pieri de sabie, iar mulţi vor fi luaţi robi în Babilon.\n\n14 Şi s-a întâmplat că, după ce tatăl meu a citit şi a văzut multe lucruri mari şi minunate, el a exclamat multe lucruri către Domnul; cum ar fi: Mari şi minunate sunt faptele Tale, o, Doamne, Dumnezeule Atotputernic! Tronul Tău este sus în ceruri, iar puterea şi bunătatea şi îndurarea Ta sunt peste toţi locuitorii pământului; şi, pentru că Tu eşti milos, Tu nu vei îngădui ca acei ce vin la Tine să piară!\n\n15 Şi în acest fel a fost vorbirea tatălui meu preaslăvindu-L pe Dumnezeul său; căci sufletul lui s-a bucurat, iar inima lui toată era plină, datorită lucrurilor pe care le văzuse, da, pe care Domnul i le arătase.\n\n16 Şi acum, eu, Nefi, nu fac o relatare completă a lucrurilor pe care tatăl meu le-a scris, căci el a scris multe lucruri pe care el le-a văzut în viziuni şi în vise; şi el, de asemenea, a scris multe lucruri, pe care le-a profeţit şi le-a spus copiilor săi, despre care eu nu voi face o relatare completă.\n\n17 Dar eu voi relata întâmplările din zilele mele. Iată, eu fac un rezumat al cronicii tatălui meu pe plăci, pe care eu le-am făcut cu mâinile mele; şi astfel, după ce voi rezuma cronica tatălui meu, voi relata propria mea viaţă.\n\n18 De aceea, eu vreau ca voi să ştiţi că după ce Domnul a arătat aşa de multe lucruri minunate tatălui meu, Lehi, da, despre distrugerea Ierusalimului, iată că el a mers printre oameni şi a început să profeţească şi să le declare lucrurile pe care el le-a văzut şi le-a auzit.\n\n19 Şi s-a întâmplat că iudeii şi-au bătut joc de el din cauza lucrurilor pe care el le-a mărturisit despre ei; căci el într-adevăr a mărturisit despre ticăloşia şi despre lucrurile lor abominabile; şi a purtat mărturie că lucrurile pe care el le-a văzut şi le-a auzit, precum şi lucrurile pe care le-a citit în carte, vorbesc limpede despre venirea unui Mesia şi despre mântuirea lumii.\n\n20 Şi, când iudeii au auzit lucrurile acestea, s-au înfuriat împotriva lui; da, la fel ca şi împotriva profeţilor din vechime, pe care ei i-au alungat, i-au bătut cu pietre şi i-au ucis; şi, de asemenea, i-au căutat viaţa, ca să i-o poată lua. Dar iată, eu, Nefi, vă voi arăta că îndurarea blândă a Domnului este asupra tuturor celor pe care El i-a ales, datorită credinţei lor pentru a-i întări, astfel încât să aibă puterea izbăvirii.\n\n", "1-ne 2": "[center][font_size=26]Capitolul 2[/font_size][/center]\n\n[i]Lehi îşi duce familia în pustiu lângă Marea Roşie—Ei îşi părăsesc averile—Lehi oferă o jertfă Domnului şi îi învaţă pe fiii săi să ţină poruncile—Laman şi Lemuel cârtesc împotriva tatălui lor—Nefi este supus şi se roagă cu credinţă; Domnul vorbeşte către el şi el este ales ca să-i conducă pe fraţii săi. Circa 600 î.H.[/i]\n\n1 Căci iată, s-a întâmplat că Domnul i-a vorbit tatălui meu, da, chiar în vis, şi i-a spus: Binecuvântat eşti tu, Lehi, datorită lucrurilor pe care le-ai făcut; şi pentru că tu ai fost credincios şi le-ai mărturisit acestor oameni ceea ce ţi-am poruncit, iată, ei caută să-ţi ia viaţa.\n\n2 Şi s-a întâmplat că Domnul i-a poruncit tatălui meu, chiar într-un vis, că el trebuie să-şi ia familia şi să plece în pustiu.\n\n3 Şi s-a întâmplat că el s-a supus cuvântului Domnului şi a făcut aşa cum Domnul i-a poruncit.\n\n4 Şi s-a întâmplat că el a plecat în pustiu. Şi şi-a părăsit casa şi ţara moştenirii sale şi aurul şi argintul şi lucrurile sale de preţ şi nu a luat nimic cu el, în afară de familia sa şi de provizii şi corturi şi a plecat în pustiu.\n\n5 Şi a coborât până la ţărmurile care sunt aproape de Marea Roşie; şi a călătorit în pustiu pe ţărmurile din apropierea Mării Roşii; şi a călătorit în pustiu împreună cu familia sa, care era compusă din mama mea, Saria, şi fraţii mei mai vârstnici, Laman, Lemuel şi Sam.\n\n6 Şi s-a întâmplat că, după ce a călătorit timp de trei zile prin pustiu, şi-a aşezat cortul într-o vale, lângă apa unui râu.\n\n7 Şi s-a întâmplat că a construit un altar din pietre şi a oferit o jertfă Domnului şi a mulţumit Domnului, Dumnezeului nostru.\n\n8 Şi s-a întâmplat că el a dat râului numele Laman şi acesta se vărsa în Marea Roşie; iar valea se întindea pe locurile de lângă gura lui.\n\n9 Iar când tatăl meu a văzut că apele râului se vărsau în Marea Roşie, el i-a vorbit lui Laman, spunându-i: O, dacă tu ai putea să fii asemenea acestui râu, curgând fără oprire în albia tuturor dreptăţilor!\n\n10 Şi el, de asemenea, i-a vorbit lui Lemuel: O, dacă tu ai putea să fii asemenea acestei văi, ferm şi neclintit şi nemişcat în ţinerea poruncilor Domnului!\n\n11 Acum, el a spus acestea din cauza încăpăţânării lui Laman şi Lemuel; căci iată, ei au cârtit mult împotriva tatălui lor: că el era un vizionar şi că i-a scos din Ierusalim, făcându-i să-şi părăsească ţara moştenirii lor, precum şi aurul, argintul şi lucrurile lor de preţ, pentru ca să piară în pustiu. Şi aceasta el a făcut-o, spuneau ei, din cauza înflăcărării nesăbuite a inimii lui.\n\n12 Şi astfel, Laman şi Lemuel, fiind cei mai în vârstă, s-au plâns împotriva tatălui lor. Şi ei au cârtit pentru că n-au cunoscut lucrările Dumnezeului care i-a făcut.\n\n13 Şi tot aşa, ei n-au crezut că Ierusalimul, acel oraş mare, putea să fie distrus, după cuvintele profeţilor. Şi ei erau asemenea iudeilor din Ierusalim, care au căutat să-i ia viaţa tatălui meu.\n\n14 Şi s-a întâmplat că tatăl meu le-a vorbit în valea lui Lemuel, cu putere, fiind cuprins de Spirit, până când trupurile lor s-au cutremurat în faţa lui. Şi el i-a amuţit pentru ca ei să nu îndrăznească să se plângă împotriva lui; de aceea ei au făcut aşa cum le-a poruncit el.\n\n15 Iar tatăl meu a locuit într-un cort.\n\n16 Şi s-a întâmplat că eu, Nefi, fiind foarte tânăr şi totuşi mare la trup şi totodată având mare dorinţă să cunosc tainele lui Dumnezeu, de aceea, L-am implorat pe Domnul; şi iată că El m-a vizitat şi mi-a inmuiat inima într-atât, încât eu am crezut toate cuvintele care fuseseră spuse de tatăl meu; prin urmare, nu m-am răzvrătit împotriva lui aşa cum au făcut fraţii mei.\n\n17 Iar eu am vorbit către Sam, făcându-i cunoscute lucrurile pe care Domnul mi le-a transmis prin Spiritul Lui Sfânt. Şi s-a întâmplat că el a crezut cuvintele mele.\n\n18 Dar iată, Laman şi Lemuel n-au vrut să ţină seama de cuvintele mele; şi eu, fiind îndurerat din cauza împietririi inimii lor, L-am implorat pe Domnul pentru ei.\n\n19 Şi s-a întâmplat că Domnul mi-a vorbit astfel: Binecuvântat eşti tu, Nefi, datorită credinţei tale, căci tu M-ai căutat pe Mine cu sârguinţă, cu umilinţa inimii.\n\n20 Şi atât timp cât voi veţi ţine poruncile Mele, veţi prospera şi veţi fi conduşi spre un pământ al făgăduinţei; da, şi anume un pământ pe care Eu l-am pregătit pentru voi; da, un pământ care este ales mai presus de oricare alt pământ.\n\n21 Şi în măsura în care fraţii tăi se vor răzvrăti împotriva ta, ei vor fi alungaţi din prezenţa Domnului.\n\n22 Şi în măsura în care vei ţine poruncile Mele, tu vei fi făcut conducător şi învăţător peste fraţii tăi.\n\n23 Căci iată, în ziua aceea în care ei se vor răzvrăti împotriva Mea, Eu îi voi blestema chiar cu un blestem dureros, iar ei nu vor avea nici o putere asupra seminţiei tale, afară de cazul că ei se vor răzvrăti, de asemenea, împotriva Mea.\n\n24 Şi dacă se va întâmpla ca ei să se răzvrătească împotriva Mea, vor aduce nenorocire asupra seminţiei tale, ca să-i aţâţe pe ei pe căile de aducere-aminte.\n\n", "1-ne 3": "[center][font_size=26]Capitolul 3[/font_size][/center]\n\n[i]Fiii lui Lehi se reîntorc la Ierusalim ca să obţină plăcile de aramă—Laban refuză să cedeze plăcile—Nefi îi îndeamnă şi-i încurajează pe fraţii săi—Laban le fură averea şi încearcă să-i ucidă—Laman şi Lemuel îi lovesc pe Nefi şi pe Sam şi sunt pedepsiţi de un înger. Circa 600–592 î.H.[/i]\n\n1 Şi s-a întâmplat că eu, Nefi, m-am întors la cortul tatălui meu după ce am vorbit cu Domnul.\n\n2 Şi s-a întâmplat că el mi-a vorbit, zicând: Iată, eu am visat un vis în care Domnul mi-a poruncit ca tu şi fraţii tăi să vă reîntoarceţi la Ierusalim.\n\n3 Căci iată, Laban are cronicile iudeilor, precum şi o genealogie a strămoşilor mei, iar acestea sunt gravate pe plăci de aramă.\n\n4 Prin urmare, Domnul mi-a poruncit ca tu şi fraţii tăi să vă duceţi la casa lui Laban şi să căutaţi cronicile şi să le aduceţi încoace în pustiu.\n\n5 Şi acum, iată că fraţii tăi cârtesc, spunând că ceea ce eu le-am cerut este un lucru greu; dar iată, aceasta nu le-am cerut-o eu, ci este o poruncă a Domnului.\n\n6 De aceea, mergi, fiul meu, şi vei fi plăcut de Domnul pentru că tu nu ai cârtit.\n\n7 Şi s-a întâmplat că eu, Nefi, i-am spus tatălui meu: Mă voi duce şi voi face lucrurile pe care Domnul le-a poruncit, căci eu ştiu că Domnul nu dă porunci copiilor oamenilor fără să pregătească o cale pentru ei, ca ei să îndeplinească lucrurile pe care El le-a poruncit.\n\n8 Şi s-a întâmplat că atunci când tatăl meu a auzit aceste cuvinte, el s-a bucurat nespus, căci el a ştiut că eu fusesem binecuvântat de Domnul.\n\n9 Şi eu, Nefi, precum şi fraţii mei, am făcut călătoria în pustiu, cu corturile, până la ţinutul Ierusalimului.\n\n10 Şi s-a întâmplat că atunci când noi ne-am dus până la ţinutul Ierusalimului, eu şi fraţii mei ne-am sfătuit unul cu altul.\n\n11 Şi noi am tras la sorţi—care dintre noi să se ducă la casa lui Laban. Şi s-a întâmplat că sorţii au căzut pe Laman; şi Laman s-a dus în casa lui Laban şi a vorbit cu el în timp ce stătea în casa lui.\n\n12 Şi el a cerut lui Laban cronicile care erau gravate pe plăcile de aramă şi care conţineau genealogia tatălui meu.\n\n13 Şi iată, s-a întâmplat că Laban s-a înfuriat şi l-a alungat; şi n-a vrut să recunoască faptul că el avea cronicile. Prin urmare, i-a spus: Iată, eşti un hoţ şi te voi ucide.\n\n14 Dar Laman a fugit de la el şi ne-a povestit lucrurile pe care Laban ni le-a făcut. Şi noi ne-am întristat nespus de tare, iar fraţii mei erau cât pe ce să se reîntoarcă la tatăl meu în pustiu.\n\n15 Dar iată, eu le-am spus: Aşa cum Domnul trăieşte şi tot aşa cum noi trăim, nu ne vom duce la tatăl nostru în pustiu până când nu vom îndeplini ceea ce Domnul ne-a poruncit.\n\n16 Prin urmare, să fim credincioşi în ţinerea poruncilor Domnului; de aceea, să mergem în ţara moştenirii tatălui nostru, căci, iată, el a lăsat acolo aur şi argint şi tot felul de bogăţii. Şi toate acestea le-a făcut din porunca Domnului.\n\n17 Căci el a ştiut că Ierusalimul trebuie să fie distrus din cauza ticăloşiei poporului.\n\n18 Căci, iată, ei au respins vorbele profeţilor. Şi atunci, dacă tatăl meu ar locui în ţară după ce i s-a poruncit să fugă de acolo, iată, el, de asemenea, va pieri. De aceea, el trebuie să fugă din ţară.\n\n19 Şi iată, este în înţelepciunea lui Dumnezeu că noi trebuie să căpătăm aceste cronici pentru ca să putem păstra pentru copiii noştri limba strămoşilor noştri;\n\n20 Şi, de asemenea, ca să păstrăm pentru ei cuvintele spuse de gura tuturor sfinţilor profeţi, care le-au fost date lor de către Spiritul şi puterea lui Dumnezeu de la începutul lumii, chiar până acum.\n\n21 Şi s-a întâmplat că vorbind astfel, eu i-am convins pe fraţii mei să fie credincioşi în ţinerea poruncilor lui Dumnezeu.\n\n22 Şi s-a întâmplat că noi ne-am dus în ţara moştenirii noastre şi am adunat laolaltă aurul nostru şi argintul nostru, şi lucrurile noastre de preţ.\n\n23 Şi după ce am adunat aceste lucruri laolaltă, ne-am dus iarăşi la casa lui Laban.\n\n24 Şi s-a întâmplat că noi ne-am dus la Laban şi i-am spus că dorim ca el să ne dea cronicile care erau gravate pe plăcile de aramă, pentru care noi îi vom da aurul nostru şi argintul nostru, şi toate lucrurile noastre de preţ.\n\n25 Şi s-a întâmplat că atunci când Laban a văzut avuţiile noastre şi că ele erau nespus de mari, le-a dorit aşa de mult încât ne-a alungat şi a trimis pe slujitorii lui să ne ucidă, astfel ca el să poată obţine avuţiile noastre.\n\n26 Şi s-a întâmplat că noi am fugit de slujitorii lui Laban şi a trebuit să lăsăm în urmă avuţia noastră şi aceasta a căzut în mâinile lui Laban.\n\n27 Şi s-a întâmplat că noi am fugit în pustiu, iar slujitorii lui Laban nu ne-au ajuns din urmă, iar noi ne-am ascuns în scobitura unei stânci.\n\n28 Şi s-a întâmplat că Laman s-a mâniat pe mine şi pe tatăl meu; şi tot aşa şi Lemuel, pentru că el asculta de cuvintele lui Laman. Şi atunci Laman şi Lemuel au spus multe vorbe grele către noi, fraţii lor mai tineri, şi ne-au lovit chiar cu bâta.\n\n29 Şi s-a întâmplat că în timp ce ne loveau cu bâta, iată, un înger de-al Domnului a venit şi s-a aşezat în faţa lor şi le-a vorbit, zicând: De ce îl loviţi cu bâta pe fratele vostru mai tânăr? Nu ştiţi că Domnul l-a ales ca să fie conducător peste voi şi aceasta din cauza nedreptăţilor voastre? Iată, vă veţi duce iarăşi la Ierusalim, iar Domnul îl va preda pe Laban în mâinile voastre.\n\n30 Şi, după ce îngerul ne-a vorbit, a plecat.\n\n31 Şi, după ce îngerul a plecat, Laman şi Lemuel au început iarăşi să cârtească, spunând: Cum este posibil ca Domnul să-l predea pe Laban în mâinile noastre? Iată, el este un om puternic şi poate să comande cincizeci, da, el poate chiar să ucidă cincizeci; atunci, de ce nu şi pe noi?\n\n", "1-ne 4": "[center][font_size=26]Capitolul 4[/font_size][/center]\n\n[i]Nefi îl ucide pe Laban la porunca Domnului şi capătă plăcile de aramă printr-un şiretlic—Zoram hotărăşte să se alăture familiei lui Lehi în pustiu. Circa 600–592 î.H.[/i]\n\n1 Şi s-a întâmplat că eu le-am vorbit fraţilor mei, zicând: Să mergem iarăşi în Ierusalim şi să fim credincioşi în ţinerea poruncilor Domnului; căci, iată, El este mai puternic decât tot pământul, atunci, de ce nu şi mai puternic decât Laban şi decât cei cincizeci ai lui, da, chiar şi decât zecile de mii ale lui?\n\n2 De aceea, să mergem; să fim puternici ca şi Moise; căci el într-adevăr a vorbit apelor Mării Roşii şi ele s-au despărţit de o parte şi de alta, iar strămoşii noştri au trecut printre ele eliberaţi din robie, pe pământ uscat, iar armatele Faraonului au venit după ei şi s-au înecat în apele Mării Roşii.\n\n3 Acum, iată, voi ştiţi că aceasta este adevărat; şi voi ştiţi, de asemenea, că un înger a vorbit către voi; prin urmare, puteţi voi oare să vă îndoiţi? Să mergem. Domnul este în putere să ne elibereze la fel ca şi pe strămoşii noştri şi să-l distrugă pe Laban la fel ca şi pe Egipteni.\n\n4 Şi atunci, când eu le-am spus aceste cuvinte, ei mai erau încă furioşi şi au mai continuat încă să cârtească; totuşi, au venit după mine până când am ajuns în afara zidurilor Ierusalimului.\n\n5 Şi era noapte; şi eu i-am făcut să se ascundă în afara zidurilor. Şi după ce ei s-au ascuns, eu, Nefi, m-am strecurat în oraş şi am înaintat către casa lui Laban.\n\n6 Şi am fost condus de Spirit, neştiind dinainte lucrurile pe care trebuia să le fac.\n\n7 Totuşi, am mers înainte şi, când am ajuns aproape de casa lui Laban, am văzut un om şi el a căzut la pământ în faţa mea pentru că se îmbătase cu vin.\n\n8 Şi atunci când m-am apropiat de el am descoperit că era Laban.\n\n9 Şi i-am zărit sabia şi am scos-o din teacă; iar mânerul ei era din aur pur, iar lucrătura ei era nespus de fină; şi am văzut că lama ei era din cel mai preţios oţel.\n\n10 Şi s-a întâmplat că am fost constrâns de către Spirit să-l ucid pe Laban; dar mi-am spus în inima mea: Niciodată, în nici o împrejurare, n-am vărsat eu sânge de om. Şi am şovăit şi am dorit să nu-l ucid.\n\n11 Iar Spiritul mi-a spus din nou: Iată, Domnul l-a dat pe mâinile tale. Da, şi eu am ştiut, de asemenea, că el a căutat să-mi ia viaţa; da, şi el n-a ascultat de poruncile Domnului; şi el, de asemenea, ne-a luat averea.\n\n12 Şi s-a întâmplat că Spiritul mi-a spus iarăşi: Ucide-l, căci Domnul l-a dat pe mâinile tale;\n\n13 Iată, Domnul îi ucide pe cei răi ca să îndeplinească ţelurile Sale drepte. Este mai bine ca un om să piară, decât ca un neam să se rătăcească şi să piară în necredinţă.\n\n14 Şi acum când eu, Nefi, am auzit aceste cuvinte, mi-am amintit de cuvintele Domnului pe care El mi le-a spus în pustiu, astfel: Atât timp cât cei din seminţia ta Îmi vor ţine poruncile, ei vor prospera pe pământul făgăduinţei.\n\n15 Da, şi eu m-am gândit că ei n-ar putea să păstreze poruncile Domnului după legea lui Moise, decât dacă ar avea legea.\n\n16 Şi eu am mai ştiut că legea era gravată pe plăcile de aramă.\n\n17 Şi din nou eu am ştiut că Domnul l-a dat pe Laban pe mâinile mele în scopul acesta—pentru ca eu să obţin cronicile, potrivit poruncilor Sale.\n\n18 De aceea, am ascultat de glasul Spiritului şi l-am apucat pe Laban de păr şi i-am retezat capul chiar cu sabia lui.\n\n19 Şi după ce i-am retezat capul chiar cu sabia lui, am luat veşmintele lui Laban şi le-am pus pe trupul meu; da, fiecare lucru în parte; şi m-am încins cu armura lui.\n\n20 Şi după ce am făcut toate acestea, m-am dus după tezaurul lui Laban. Şi, ducându-mă după tezaurul lui Laban, iată, l-am văzut pe slujitorul lui Laban care avea cheile tezaurului. Şi i-am poruncit cu glasul lui Laban, să meargă cu mine la tezaur.\n\n21 Şi el a crezut că eu eram stăpânul său, Laban, pentru că el a văzut veşmintele şi, de asemenea, sabia cu care mă încinsesem.\n\n22 Şi el mi-a vorbit despre vârstnicii iudeilor, ştiind că stăpânul său, Laban, fusese noaptea printre aceştia.\n\n23 Şi i-am vorbit ca şi cum eu aş fi fost Laban.\n\n24 Şi i-am spus, de asemenea, că trebuie să iau cu mine inscripţiile care erau făcute pe plăcile de aramă şi să le duc fraţilor mei mai vârstnici care erau în afara zidurilor.\n\n25 Şi i-am mai cerut să mă urmeze.\n\n26 Şi el, crezând că vorbeam despre fraţii din Biserică şi că eram într-adevăr acel Laban pe care îl ucisesem, m-a urmat.\n\n27 Şi mi-a vorbit de multe ori despre vârstnicii iudeilor în timp ce mergeam către fraţii mei care erau în afara zidurilor.\n\n28 Şi s-a întâmplat că atunci când Laman m-a văzut, a fost foarte înfricoşat şi, de asemenea, Lemuel şi Sam. Şi ei au fugit de mine, căci au crezut că era Laban şi că el mă ucisese şi căuta să le ia şi lor viaţa.\n\n29 Şi s-a întâmplat că eu am strigat după ei şi ei m-au auzit; şi au încetat să mai fugă de mine.\n\n30 Şi s-a întâmplat că atunci când slujitorul lui Laban i-a văzut pe fraţii mei a început să tremure şi era cât pe ce să fugă din faţa mea şi să se întoarcă în oraşul Ierusalim.\n\n31 Şi acum eu, Nefi, fiind un om mare de statură şi, de asemenea, primind multă putere de la Domnul, l-am prins pe slujitorul lui Laban şi l-am ţinut să nu fugă.\n\n32 Şi s-a întâmplat că am vorbit cu el că, dacă va asculta de cuvintele mele, aşa cum Domnul trăieşte şi tot aşa cum eu trăiesc, tot aşa, dacă el va asculta de cuvintele noastre, atunci noi îi vom cruţa viaţa.\n\n33 Şi i-am spus, chiar cu jurământ, că nu trebuie să se teamă; că va fi om liber la fel ca şi noi dacă va merge în pustiu împreună cu noi.\n\n34 Şi i-am mai spus, zicând: Cu adevărat, Domnul ne-a poruncit să facem acest lucru; şi nu vom fi noi sârguincioşi în ţinerea poruncilor Domnului? De aceea, dacă tu vei merge în pustiu la tatăl meu, vei avea un loc printre noi.\n\n35 Şi s-a întâmplat că Zoram a prins curaj de la vorbele pe care i le-am spus. Acum, numele slujitorului era Zoram; şi el a făgăduit să meargă în pustiu la tatăl nostru. Da, şi a mai făcut un jurământ către noi, că va rămâne cu noi din acel moment.\n\n36 Şi acum, noi doream ca el să rămână cu noi pentru ca iudeii să nu ştie despre fuga noastră în pustiu, ca să nu ne urmărească şi să ne distrugă.\n\n37 Şi s-a întâmplat că atunci când Zoram s-a legat cu jurământ în faţa noastră, temerile noastre au încetat.\n\n38 Şi s-a întâmplat că noi am luat plăcile de aramă şi pe slujitorul lui Laban, şi am plecat în pustiu, şi am călătorit către cortul tatălui nostru.\n\n", "1-ne 5": "[center][font_size=26]Capitolul 5[/font_size][/center]\n\n[i]Saria se plânge de Lehi—Amândoi se bucură de reîntoarcerea fiilor lor—Ei oferă jertfe—Plăcile de aramă conţin scrieri ale lui Moise şi ale profeţilor—Plăcile îl arată pe Lehi ca fiind un urmaş al lui Iosif—Lehi profeţeşte despre seminţia sa şi despre păstrarea plăcilor. Circa 600–592 î.H.[/i]\n\n1 Şi s-a întâmplat că atunci când am ajuns în pustiu la tatăl meu, iată, el a fost copleşit de bucurie şi, de asemenea, şi mama mea, Saria, a fost foarte bucuroasă, căci ea într-adevăr jelise din cauza noastră.\n\n2 Căci ea a crezut că noi am pierit în pustiu; şi s-a plâns de tatăl meu, spunându-i că el era un vizionar, astfel: Iată, tu ne-ai condus să plecăm din ţara moştenirii noastre şi fiii mei nu mai sunt, iar noi pierim în pustiu.\n\n3 Şi în felul acesta s-a plâns mama mea de tatăl meu.\n\n4 Şi s-a întâmplat că tatăl meu a vorbit către ea, zicând: Eu ştiu că sunt un vizionar; căci dacă n-aş fi văzut lucrurile lui Dumnezeu într-o viziune, atunci n-aş fi cunoscut bunătatea lui Dumnezeu, dar în schimb, aş fi rămas în Ierusalim şi aş fi pierit laolaltă cu fraţii mei.\n\n5 Dar iată, eu am dobândit un pământ al făgăduinţei, lucru de care într-adevăr mă bucur; da, şi ştiu că Domnul îi va salva pe fiii mei din mâinile lui Laban şi îi va aduce înapoi la noi în pustiu.\n\n6 Şi în felul acesta a liniştit-o tatăl meu, Lehi, pe mama mea, Saria, de grija pentru noi, în timp ce noi călătoream prin pustiu până la pământul Ierusalimului pentru a obţine cronica de la Iudei.\n\n7 Şi când ne-am întors la cortul tatălui meu, iată că bucuria lor a fost deplină, şi mama mea s-a liniştit.\n\n8 Şi ea a vorbit, zicând: Acum eu ştiu cu siguranţă că Domnul i-a poruncit bărbatului meu să fugă în pustiu; da, şi eu, de asemenea, ştiu cu siguranţă că Domnul i-a apărat pe fiii mei şi i-a salvat din mâinile lui Laban şi l-a dat puterea să poată înfăptui lucrul pe care Domnul l-a poruncit lor. Şi astfel a vorbit ea.\n\n9 Şi s-a întâmplat că ei s-au bucurat foarte mult şi au oferit jertfe şi daruri arse pentru Domnul; şi i-au mulţumit Dumnezeului lui Israel.\n\n10 Şi după ce au adus mulţumiri Dumnezeului lui Israel, tatăl meu, Lehi, a luat cronicile care erau gravate pe plăcile de aramă şi le-a cercetat de la început.\n\n11 Şi a văzut că ele cuprindeau cele cinci cărţi ale lui Moise, care cuprind istoria creării lumii şi a lui Adam şi a Evei, care sunt părinţii noştri cei dintâi;\n\n12 Şi, de asemenea, o cronică a iudeilor de la începuturi, chiar de la începutul domniei lui Zedechia, regele Iudeii;\n\n13 Şi, de asemenea, profeţiile profeţilor celor sfinţi de la începuturi chiar până la începutul domniei lui Zedechia; şi, de asemenea, multe profeţii rostite de gura lui Ieremia.\n\n14 Şi s-a întâmplat că tatăl meu, Lehi, a mai găsit pe plăcile de aramă o genealogie a strămoşilor săi; prin urmare, el a ştiut că era un descendent al lui Iosif; da, chiar acel Iosif care era fiul lui Iacov, care a fost vândut în Egipt şi care a fost apărat de mâna Domnului, ca el să-l poată salva pe tatăl său, Iacov, şi toată casa lui de la pieire prin înfometare.\n\n15 Şi ei au fost, de asemenea, scoşi din robie şi afară din ţara Egiptului de către acelaşi Dumnezeu care i-a apărat.\n\n16 Şi astfel tatăl meu, Lehi, a descoperit genealogia strămoşilor săi. Iar Laban era şi el un descendent al lui Iosif, prin urmare, el şi strămoşii lui au păstrat cronicile.\n\n17 Şi acum, când tatăl meu a văzut toate aceste lucruri, el a fost cuprins de Spirit şi a început să profeţească despre seminţia sa—\n\n18 Precum că aceste plăci de aramă trebuie să ajungă până la toate naţiunile, neamurile, limbile şi popoarele care erau din seminţia lui.\n\n19 Şi atunci, el a spus că aceste plăci de aramă nu trebuie să piară niciodată; şi nici nu trebuie să se şteargă odată cu trecerea timpului. Şi el a profeţit multe lucruri despre seminţia sa.\n\n20 Şi s-a întâmplat că până acum eu şi tatăl meu am ţinut poruncile pe care Domnul ni le-a dat.\n\n21 Şi noi am dobândit cronicile aşa cum Domnul ne poruncise şi le-am cercetat şi am aflat că ele erau vrednice de dorit; da, chiar de mare valoare pentru noi, încât puteam să păstrăm poruncile Domnului pentru copiii noştri.\n\n22 Prin urmare, prin înţelepciunea Domnului le-am purtat cu noi în timp ce călătoream în pustiu către pământul făgăduinţei.\n\n", "1-ne 6": "[center][font_size=26]Capitolul 6[/font_size][/center]\n\n[i]Nefi scrie despre lucrurile lui Dumnezeu—Scopul lui Nefi este să-i convingă pe oameni să vină la Dumnezeul lui Avraam şi să fie salvaţi. Circa 600–592 î.H.[/i]\n\n1 Şi acum, eu, Nefi, nu fac genealogia strămoşilor mei în această parte a cronicii mele; şi nici altă dată nu o voi face pe aceste plăci pe care le scriu; pentru că ea este dată în cronica ce a fost păstrată de către tatăl meu; prin urmare, n-o scriu în această lucrare.\n\n2 Căci îmi este de ajuns să spun că suntem urmaşii lui Iosif.\n\n3 Şi nu are nici o importanţă pentru mine să am grijă să fac o relatare completă despre toate lucrurile tatălui meu, pentru că ele nu pot fi scrise pe aceste plăci, căci eu doresc să am loc pentru ca să pot scrie despre lucrurile lui Dumnezeu.\n\n4 Căci deplina mea intenţie este să pot să-i conving pe oameni să vină la Dumnezeul lui Avraam, şi la Dumnezeul lui Isaac, şi la Dumnezeul lui Iacov, şi să fie salvaţi.\n\n5 Prin urmare, lucrurile care sunt plăcute lumii nu le scriu, ci numai lucrurile care sunt plăcute lui Dumnezeu, precum şi acelora care nu sunt de-ai lumii.\n\n6 Prin urmare, voi da poruncă celor din seminţia mea să nu ocupe plăcile acestea cu lucruri care nu sunt de preţ pentru copiii oamenilor.\n\n", "1-ne 7": "[center][font_size=26]Capitolul 7[/font_size][/center]\n\n[i]Fiii lui Lehi se întorc la Ierusalim şi îi invită pe Ismael şi pe casa lui să meargă cu ei în călătoria lor—Laman şi ceilalţi se revoltă—Nefi îi îndeamnă pe fraţii lui să aibă credinţă în Domnul—Ei îl leagă cu frânghii şi plănuiesc să-l distrugă—El este eliberat prin puterea credinţei—Fraţii lui îi cer iertare—Lehi şi tovarăşii lui oferă jertfe şi daruri arse. Circa 600–592 î.H.[/i]\n\n1 Şi acum, eu aş vrea ca voi să ştiţi că după ce tatăl meu, Lehi, a sfârşit profeţiile despre seminţia lui, s-a întâmplat că Domnul i-a vorbit din nou, spunându-i că nu era potrivit pentru el, Lehi, să-şi ia numai familia în pustiu; ci fiii lui trebuia să ia fiice ca neveste, ca să poată să crească seminţia lor pentru Domnul, pe pământul făgăduinţei.\n\n2 Şi s-a întâmplat că Domnul i-a poruncit lui ca eu, Nefi, şi fraţii mei, să ne întoarcem iarăşi în ţara Ierusalimului şi să-i aducem pe Ismael şi pe familia lui în pustiu.\n\n3 Şi s-a întâmplat că eu, Nefi, am plecat din nou în pustiu împreună cu fraţii mei, îndreptându-ne spre Ierusalim.\n\n4 Şi s-a întâmplat că ne-am dus la casa lui Ismael şi am dobândit trecere în faţa lui Ismael într-atât, încât i-am spus cuvintele Domnului.\n\n5 Şi s-a întâmplat că Domnul i-a înmuiat inima lui Ismael, precum şi acelora din casa lui, într-atât încât au făcut călătoria cu noi în pustiu până la cortul tatălui nostru.\n\n6 Şi s-a întâmplat că în timp ce noi călătoream prin pustiu, iată că Laman şi Lemuel, şi două dintre fiicele lui Ismael, şi cei doi fii ai lui Ismael şi familiile lor s-au răzvrătit împotriva noastră; da, împotriva mea, Nefi, şi a lui Sam şi a tatălui lor, Ismael, şi a nevestei lui, şi a celorlalte trei fiice ale lui.\n\n7 Şi s-a întâmplat că în răzvrătirea lor, ei doreau să se reîntoarcă în ţara Ierusalimului.\n\n8 Şi acum eu, Nefi, fiind întristat de împietrirea inimilor lor, le-am vorbit, spunându-le, da, chiar şi lui Laman şi lui Lemuel: Iată, voi sunteţi fraţii mei mai vârstnici; atunci, cum de sunteţi aşa de împietriţi în inimile voastre şi aşa de orbiţi în cugetul vostru, încât trebuie ca eu, fratele vostru mai tânăr, să vă vorbesc, da, şi să fiu un exemplu pentru voi?\n\n9 Cum de nu aţi ascultat de cuvântul Domnului?\n\n10 Cum de aţi uitat că aţi văzut un înger al Domnului?\n\n11 Da, şi cum de aţi uitat ce lucruri mari a făcut Domnul pentru noi, salvându-ne din mâinile lui Laban şi, de asemenea, pentru ca noi să obţinem cronicile?\n\n12 Da, şi cum de aţi uitat că Domnul poate să facă toate lucrurile după voinţa Sa pentru copiii oamenilor, de va fi ca ei să dovedească credinţă în El? Prin urmare, să fim credincioşi Lui.\n\n13 Şi dacă aşa se va întâmpla ca noi să fim credincioşi Lui, atunci vom obţine pământul făgăduinţei; iar voi veţi şti că la timpul potrivit cuvântul Domnului se va îndeplini în legătură cu distrugerea Ierusalimului; căci toate lucrurile pe care Domnul le-a cuvântat despre distrugerea Ierusalimului trebuie să se îndeplinească.\n\n14 Căci, iată, Spiritul Domnului va înceta în curând să se străduie cu ei; căci, iată, ei i-au respins pe profeţi, iar pe Ieremia l-au aruncat în închisoare. Şi au căutat să-i ia viaţa tatălui meu într-atât, încât ei l-au alungat din ţară.\n\n15 Acum, iată, vă spun vouă că, dacă vă veţi reîntoarce la Ierusalim, veţi pieri împreună cu ei. Şi acum, dacă voi aveţi de ales, duceţi-vă în ţară şi aduceţi-vă aminte de vorbele pe care vi le-am spus, anume că, dacă vă veţi duce, atunci şi voi veţi pieri; căci în felul acesta m-a silit Spiritul Domnului să vă vorbesc.\n\n16 Şi s-a întâmplat că atunci când eu, Nefi, am spus aceste cuvinte către fraţii mei, ei s-au mâniat pe mine. Şi s-a întâmplat că ei au pus mâinile pe mine, căci, iată, ei erau foarte mânioşi, şi m-au legat cu frânghii, întrucât căutau să-mi ia viaţa şi să mă părăsească în pustiu ca să fiu sfâşiat de fiarele sălbatice.\n\n17 Dar s-a întâmplat că m-am rugat Domnului, zicând: O, Doamne, pe măsura credinţei mele în Tine, vrei Tu să mă eliberezi din mâinile fraţilor mei; da, dă-mi chiar putere să rup aceste legături cu care sunt legat.\n\n18 Şi s-a întâmplat că atunci când am spus aceste cuvinte, iată, legăturile s-au desfăcut de la mâinile şi picioarele mele, iar eu am stat în faţa fraţilor mei şi le-am vorbit din nou.\n\n19 Şi s-a întâmplat că ei s-au mâniat iar şi au încercat să pună mâinile pe mine; dar iată, una dintre fiicele lui Ismael, da, şi, de asemenea, mama ei, şi unul dintre fiii lui Ismael s-au rugat de fraţii mei într-atât, încât le-au înmuiat inimile; şi au încetat să se mai străduie să-mi ia viaţa.\n\n20 Şi s-a întâmplat că erau întristaţi din cauza ticăloşiei lor într-atât, încât s-au plecat în faţa mea şi s-au pledat de mine să-i iert pentru fapta pe care au făcut-o împotriva mea.\n\n21 Şi s-a întâmplat că eu într-adevăr i-am iertat pentru tot ceea ce au făcut şi i-am îndemnat să se roage Domnului Dumnezeului lor pentru iertare. Şi s-a întâmplat că au făcut aşa. Şi după ce au făcut rugăciuni către Domnul, am călătorit iarăşi pe drumul către cortul tatălui nostru.\n\n22 Şi s-a întâmplat că ne-am întors la cortul tatălui nostru. Şi, după ce eu şi fraţii mei şi toată casa lui Ismael ne-am întors la cortul tatălui meu, ei au dat mulţumiri Domnului Dumnezeului lor; şi au oferit jertfe şi daruri arse pentru El.\n\n", "1-ne 8": "[center][font_size=26]Capitolul 8[/font_size][/center]\n\n[i]Lehi vede o viziune despre pomul vieţii—El ia din fructul lui şi doreşte ca şi familia sa să facă la fel—El vede o bară de fier, o cărare strâmtă şi îngustă şi o negură de întuneric care-i înfăşoară pe oameni—Saria, Nefi şi Sam iau din fruct, dar Laman şi Lemuel refuză. Circa 600–592 î.H.[/i]\n\n1 Şi s-a întâmplat că noi am adunat laolaltă toate felurile de seminţe de toate soiurile, atât de cereale de toate felurile, cât şi seminţe de fructe de toate felurile.\n\n2 Şi s-a întâmplat că, în timp ce tatăl meu se afla în pustiu, el ne-a vorbit, zicând: Iată, eu am visat un vis; sau cu alte cuvinte, am văzut o viziune.\n\n3 Şi iată, datorită lucrului pe care l-am văzut am motiv să mă bucur în Domnul pentru Nefi şi pentru Sam; căci eu am motive să cred că ei, precum şi mulţi din seminţia lor, vor fi salvaţi.\n\n4 Dar iată, Laman şi Lemuel, eu mă tem nespus de mult din cauza voastră; căci iată, mi s-a părut că am văzut în vis un pustiu întunecat şi mohorât.\n\n5 Şi s-a întâmplat că am văzut un om, iar el era îmbrăcat într-o mantie albă; şi a venit şi a stat în faţa mea.\n\n6 Şi s-a întâmplat că el mi-a vorbit şi mi-a cerut să-l urmez.\n\n7 Şi s-a întâmplat că, în timp ce îl urmam, m-am văzut într-un pustiu întunecat şi mohorât.\n\n8 Şi după ce am călătorit multe ore în întuneric, am început să mă rog Domnului ca El să aibă milă de mine pe măsura blândeţii multelor Sale înduplecări.\n\n9 Şi s-a întâmplat că după ce m-am rugat Domnului, am văzut o câmpie mare şi întinsă.\n\n10 Şi s-a întâmplat că am văzut un pom al cărui fruct era vrednic de dorit pentru a face pe oricine fericit.\n\n11 Şi s-a întâmplat că am mers şi am luat din fructul acela; şi am văzut că era mai dulce decât orice gustasem eu vreodată. Da, şi am văzut că fructul acela era alb, mai alb decât orice alt lucru alb am văzut vreodată.\n\n12 Şi cum gustam din fructul acela, el îmi umplea sufletul de o bucurie foarte mare; prin urmare, am început să doresc ca şi familia mea să ia din el; căci am ştiut că el era vrednic de dorit mai presus decât orice alt fruct.\n\n13 Şi cum mi-am aruncat privirea împrejur, sperând poate să-mi găsesc familia, am văzut un râu cu apă; şi el curgea şi era aproape de pomul din fructele căruia luasem.\n\n14 Şi m-am uitat să văd din ce parte curgea; şi i-am văzut izvorul ceva mai departe; iar la izvorul lui am văzut-o pe mama voastră, Saria, şi pe Sam, şi pe Nefi; şi ei stăteau ca şi cum nu ştiau încotro să meargă.\n\n15 Şi s-a întâmplat că le-am făcut un semn să vină; şi, de asemenea, am strigat către ei cu glas tare că trebuie să vină la mine şi să ia din fructul care era vrednic de dorit mai presus decât orice alt fruct.\n\n16 Şi s-a întâmplat că au venit la mine şi au luat şi ei din fruct.\n\n17 Şi s-a întâmplat că am dorit ca şi Laman şi Lemuel să vină şi să ia din fruct; prin urmare, mi-am aruncat privirea către izvorul râului sperând să-i văd.\n\n18 Şi s-a întâmplat că i-am văzut, dar ei n-au vrut să vină şi să ia din fruct.\n\n19 Şi am văzut o bară de fier şi aceasta se întindea de-a lungul malului râului şi ducea la pomul lângă care stăteam.\n\n20 Şi am văzut, de asemenea, o cărare strâmtă şi îngustă care mergea de-a lungul barei de fier chiar până la pomul lângă care stăteam; ea ducea pe lângă izvorul fântânii până la o câmpie mare şi întinsă cât o lume întreagă.\n\n21 Şi am văzut grupuri nenumărate de oameni, dintre care mulţi se îngrămădeau ca să poată ajunge la drumul ce ducea la pomul lângă care stăteam.\n\n22 Şi s-a întâmplat că ei au pornit şi au început să meargă pe drumul care ducea la pom.\n\n23 Şi s-a întâmplat că s-a lăsat o negură de întuneric; da, chiar o foarte mare negură de întuneric, într-atât, încât cei care au pornit pe acel drum şi-au pierdut calea, s-au rătăcit şi au fost pierduţi.\n\n24 Şi s-a întâmplat că am văzut pe alţii făcându-şi drum înainte şi au ajuns şi au apucat capătul barei de fier; şi au înaintat prin negura întunericului ţinându-se de bara de fier chiar până când au ajuns şi au luat din fructul pomului.\n\n25 Şi, după ce luaseră din fructul pomului, şi-au aruncat privirile împrejur, ca şi cum le era ruşine.\n\n26 Şi mi-am aruncat privirile împrejur şi am văzut pe partea cealaltă a râului cu apă o clădire mare şi spaţioasă; şi ea stătea ca şi cum ar fi fost în aer, cu mult deasupra pământului.\n\n27 Şi era plină de oameni, tineri şi bătrâni, bărbaţi şi femei; şi îmbrăcămintea lor era foarte frumoasă; şi atitudinea lor era batjocoritoare şi arătau cu degetul pe cei care veniseră şi luaseră din fruct.\n\n28 Şi, după ce au gustat din fruct, s-au ruşinat din cauza celor care îşi băteau joc de ei; şi au pornit-o pe căi nepermise şi au fost pierduţi.\n\n29 Şi acum eu, Nefi, nu spun toate cuvintele tatălui meu.\n\n30 Dar, ca să scriu mai pe scurt, iată, el a văzut alte mulţimi făcându-şi drum înainte; şi au venit, s-au apucat de capătul barei de fier; şi şi-au făcut drum înainte, ţinându-se tot timpul bine de bara de fier, până când au ajuns şi au căzut jos şi au luat din fructul pomului.\n\n31 Şi a văzut, de asemenea, alte mulţimi făcându-şi drum către clădirea aceea mare şi spaţioasă.\n\n32 Şi s-a întâmplat că mulţi s-au înecat în adâncimile fântânii; şi mulţi s-au pierdut din vederea lui, rătăcindu-se pe drumuri necunoscute.\n\n33 Şi mare a fost mulţimea care a intrat în acea clădire ciudată. Şi după ce au intrat în acea clădire, ei au arătat cu degetul cu dispreţ către mine şi către cei care, de asemenea, luau din fruct; dar noi nu i-am luat în seamă.\n\n34 Acestea sunt cuvintele tatălui meu: Căci toţi cei care i-au luat în seamă au căzut.\n\n35 Iar Laman şi Lemuel nu au luat din fruct, a spus tatăl meu.\n\n36 Şi s-a întâmplat că după ce tatăl meu a spus toate cuvintele despre visul sau viziunea sa, cuvinte care erau multe la număr, el ne-a spus că, din cauza lucrurilor pe care le-a văzut într-o viziune, se temea foarte tare pentru Laman şi Lemuel; da, el se temea că ei vor fi alungaţi din prezenţa Domnului.\n\n37 Şi atunci el i-a îndemnat, cu toată simţirea unui părinte blând, să asculte de cuvintele lui, căci poate Domnul va fi milos cu ei şi nu-i va alunga; da, tatăl meu le-a predicat lor.\n\n38 Şi după ce le-a predicat şi le-a profeţit despre multe lucruri, el le-a cerut să ţină poruncile Domnului; şi a încetat să le mai vorbească.\n\n", "1-ne 9": "[center][font_size=26]Capitolul 9[/font_size][/center]\n\n[i]Nefi face două rânduri de cronici—Fiecare dintre ele poartă numele de plăcile lui Nefi—Plăcile cele mai mari conţin o istorie seculară; plăcile cele mai mici se ocupă mai ales de lucruri sfinte. Circa 600–592 î.H.[/i]\n\n1 Şi pe toate lucrurile acestea le-a văzut şi le-a auzit şi le-a spus tatăl meu în timp ce el trăia într-un cort în valea lui Lemuel, precum şi mult mai multe lucruri care nu pot fi scrise pe aceste plăci.\n\n2 Şi acum, după cum am vorbit despre aceste plăci, iată, ele nu sunt plăcile pe care fac o relatare completă a istoriei poporului meu; căci plăcilor pe care fac o relatare completă a poporului meu le-am dat numele de Nefi; prin urmare, ele sunt numite plăcile lui Nefi, după propriul meu nume; şi aceste plăci, de asemenea, sunt numite plăcile lui Nefi.\n\n3 Cu toate acestea, eu am primit poruncă de la Domnul să fac aceste plăci cu scopul special ca să existe o relatare gravată despre slujirea poporului meu.\n\n4 Pe celelalte plăci trebuie să fie gravată o relatare despre domnia regilor şi despre războaiele şi conflictele poporului meu; prin urmare, aceste plăci sunt în cea mai mare parte despre slujire; iar celelalte plăci sunt în cea mai mare parte despre domnia regilor şi despre războaiele şi conflictele poporului meu.\n\n5 Prin urmare, Domnul mi-a dat poruncă să fac aceste plăci pentru scopul Lui înţelept, scop pe care eu nu îl cunosc.\n\n6 Dar Domnul cunoaşte toate lucrurile de la început; prin urmare, El pregăteşte o cale pentru înfăptuirea tuturor lucrărilor Sale printre copiii oamenilor; căci, iată, El are toată puterea pentru înfăptuirea tuturor cuvintelor Sale. Şi aşa este. Amin.\n\n", "1-ne 10": "[center][font_size=26]Capitolul 10[/font_size][/center]\n\n[i]Lehi prezice că Iudeii vor fi luaţi în robie de babilonieni—El vorbeşte despre venirea printre iudei a unui Mesia, Salvator şi Mântuitor—Lehi vorbeşte şi despre venirea aceluia care-L va boteza pe Mielul lui Dumnezeu—Lehi vorbeşte despre moartea şi învierea lui Mesia—El compară împrăştierea şi adunarea laolaltă a Israelului cu un măslin—Nefi vorbeşte despre Fiul lui Dumnezeu, despre darul Duhului Sfânt şi despre nevoia de dreptate. Circa 600–592 î.H.[/i]\n\n1 Şi acum eu, Nefi, încep să fac o relatare pe aceste plăci despre faptele mele, domnia şi slujirea mea; de aceea, ca să încep relatarea mea, trebuie să vorbesc cumva despre faptele tatălui meu şi, de asemenea, despre cele ale fraţilor mei.\n\n2 Căci iată, s-a întâmplat că după ce tatăl meu a terminat de spus cuvintele despre visul lui şi, de asemenea, după ce i-a îndemnat la devotament total, le-a vorbit despre Iudei—\n\n3 Precum că, după ce ei vor fi distruşi, chiar acel mare oraş al Ierusalimului, şi, după ce mulţi vor fi duşi robi în Babilon, la timpul ales de Domnul, ei se vor reîntoarce, da, vor fi chiar aduşi înapoi din robie; şi, după ce ei vor fi aduşi înapoi din robie, vor pune din nou stăpânire peste ţara moştenirii lor.\n\n4 Da, chiar la şase sute de ani de când tatăl meu a părăsit Ierusalimul, un profet va înălţa Domnul Dumnezeu printre iudei—şi anume, chiar Mesia sau, cu alte cuvinte, un Salvator al lumii.\n\n5 Şi el a mai vorbit şi despre profeţi, cât de mulţi mărturisiseră despre aceste lucruri privitoare la acest Mesia, despre care el vorbise, sau acest Mântuitor al lumii.\n\n6 Prin urmare, toată omenirea era într-o stare de pierzanie şi decădere şi aşa ar fi pentru totdeauna, dacă nu ar avea nădejde în acest Mântuitor.\n\n7 Şi el a mai vorbit despre un profet care trebuia să vină înaintea lui Mesia, pentru a pregăti calea Domnului—\n\n8 Da, chiar el trebuia să se ducă şi să strige în pustiu: Pregătiţi calea Domnului şi faceţi cărările Lui drepte; căci printre voi este Unul pe care voi nu-L cunoaşteţi; şi El este mai puternic decât mine, căci eu nici curelele încălţămintei nu sunt vrednic să I le dezleg. Şi tatăl meu a vorbit mult despre acest lucru.\n\n9 Şi tatăl meu a spus că el va boteza în Betabara, dincolo de Iordan; şi a spus, de asemenea, că el va boteza cu apă; şi anume că Îl va boteza pe Mesia cu apă.\n\n10 Şi după ce L-a botezat pe Mesia cu apă, el trebuia să recunoască şi să depună mărturie că el L-a botezat pe Mielul lui Dumnezeu care trebuia să ia păcatele lumii.\n\n11 Şi s-a întâmplat că după ce tatăl meu a spus aceste cuvinte, el le-a vorbit fraţilor mei despre Evanghelia care va fi propovăduită printre iudei, precum şi despre rătăcirea iudeilor în necredinţă. Şi după ce ei Îl vor fi ucis pe Mesia, Cel care va veni, şi după ce va fi fost ucis, El se va scula din morţi şi se va face cunoscut neamurilor prin Duhul Sfânt.\n\n12 Da, chiar, tatăl meu a vorbit mult despre neamuri şi despre casa lui Israel, precum că ei se vor asemăna cu un măslin ale cărui ramuri trebuie să fie rupte şi împrăştiate pe toată faţa pământului.\n\n13 Prin urmare, el a spus că trebuie să fim conduşi cu toţii pe pământul făgăduinţei pentru îndeplinirea cuvântului Domnului, că noi trebuie să fim împrăştiaţi pe toată faţa pământului.\n\n14 Şi, după ce casa lui Israel va fi împrăştiată, ei vor fi adunaţi iarăşi laolaltă; sau, în sfârşit, după ce neamurile au primit plenitudinea Evangheliei, ramurile naturale ale măslinului, sau rămăşiţele casei lui Israel, vor fi altoite sau vor ajunge la cunoaşterea lui Mesia cel Adevărat, Domnul lor şi Mântuitorul lor.\n\n15 Şi în acest fel de vorbire a profeţit tatăl meu şi le-a vorbit fraţilor mei mult mai multe lucruri pe care nu le scriu în cartea aceasta; pentru că am scris în cealaltă carte a mea atât de multe câte mi s-au părut potrivite.\n\n16 Şi toate aceste lucruri despre care am vorbit s-au întâmplat în timp ce tatăl meu trăia într-un cort în valea lui Lemuel.\n\n17 Şi s-a întâmplat că după ce eu, Nefi, auzind toate cuvintele tatălui meu despre lucrurile pe care le-a văzut într-o viziune, precum şi lucrurile pe care le-a cuvântat prin puterea Duhului Sfânt, putere pe care a căpătat-o prin credinţă în Fiul lui Dumnezeu—iar Fiul lui Dumnezeu era Mesia care trebuia să vină—eu, Nefi, am fost, de asemenea, dornic să pot vedea, auzi şi cunoaşte aceste lucruri prin puterea Duhului Sfânt, care este darul lui Dumnezeu către toţi aceia care Îl caută cu sârguinţă atât în timpurile vechi, cât şi atunci când El Însuşi se va arăta copiilor oamenilor.\n\n18 Căci El este acelaşi ieri, astăzi şi în vecii vecilor; iar calea este pregătită pentru toţi oamenii de la întemeierea lumii, dacă aşa le este menit să se pocăiască şi să vină la El.\n\n19 Pentru că cel care caută cu sârguinţă va găsi; iar tainele lui Dumnezeu le vor fi dezvăluite lor prin puterea Duhului Sfânt, în timpurile de acum, la fel ca în timpurile din vechime, la fel ca în timpurile care vor veni; prin urmare, calea Domnului este un cerc veşnic.\n\n20 De aceea aminteşte-ţi, o omule, că pentru toate faptele tale vei fi adus la judecată.\n\n21 Prin urmare, dacă ai ales să faci ticăloşii în zilele tale de încercare, atunci vei fi găsit necurat în faţa scaunului de judecată al lui Dumnezeu; şi nici un lucru necurat nu poate locui cu Dumnezeu; prin urmare, va trebui să fii alungat pentru totdeauna.\n\n22 Iar Duhul Sfânt mi-a dat autoritate ca să spun aceste lucruri şi să nu le tăgăduiesc.\n\n", "1-ne 11": "[center][font_size=26]Capitolul 11[/font_size][/center]\n\n[i]Nefi vede Spiritul Domnului şi i se arată în viziune pomul vieţii—El o vede pe mama Fiului lui Dumnezeu şi află despre pogorârea lui Dumnezeu—El vede botezul, slujirea şi răstignirea Mielului lui Dumnezeu—El vede, de asemenea, chemarea şi slujirea celor Doisprezece Apostoli ai Mielului. Circa 600–592 î.H.[/i]\n\n1 Căci, s-a întâmplat că, după ce am dorit să cunosc lucrurile pe care tatăl meu le văzuse şi crezând că Domnul putea să mi le facă şi mie cunoscute, aşa cum stăteam cumpănind în inima mea, am fost purtat în Spiritul Domnului, da, pe un munte foarte înalt pe care nu-l văzusem niciodată până atunci şi pe care niciodată până atunci nu pusesem piciorul.\n\n2 Iar Spiritul mi-a spus: Iată, ce doreşti tu?\n\n3 Iar eu am spus: Doresc să văd lucrurile pe care tatăl meu le-a văzut.\n\n4 Iar Spiritul mi-a spus: Crezi că tatăl tău a văzut pomul despre care a vorbit?\n\n5 Iar eu am spus: Da, Tu ştii că eu cred toate cuvintele tatălui meu.\n\n6 Şi atunci când am spus aceste cuvinte, Spiritul a strigat cu glas tare astfel: Osana Domnului, Dumnezeului Cel Prea Înalt; căci El este Dumnezeu peste tot pământul, da, chiar mai presus de orice. Şi binecuvântat eşti tu, Nefi, căci tu crezi în Fiul Dumnezeului Cel Prea Înalt; prin urmare, vei vedea lucrurile pe care le-ai dorit.\n\n7 Şi iată, acest lucru îţi va fi dat ca un semn că, după ce ai văzut pomul care purta fructul pe care tatăl tău l-a gustat, vei vedea, de asemenea, un Om pogorându-se din cer şi vei depune mărturie despre El; şi după ce vei depune mărturie despre El, vei mai depune mărturie că El este Fiul lui Dumnezeu.\n\n8 Şi s-a întâmplat că Spiritul mi-a spus: Priveşte! Şi eu am privit şi am văzut un pom; şi el era la fel ca pomul pe care îl văzuse tatăl meu; iar frumuseţea lui era mult mai presus, da, depăşind orice frumuseţe; iar albul lui depăşea albul zăpezii troienite.\n\n9 Şi s-a întâmplat că după ce am văzut pomul, am spus către Spirit: Văd că Tu mi-ai arătat pomul care este mai de preţ decât orice.\n\n10 Iar El mi-a spus: Ce doreşti?\n\n11 Iar eu I-am spus: Să cunosc înţelesul tuturor acestora—căci eu I-am vorbit aşa cum vorbeşte un om; căci am văzut că avea înfăţişarea unui om; şi cu toate acestea am ştiut că era Spiritul Domnului; iar El mi-a vorbit aşa cum un om vorbeşte cu un alt om.\n\n12 Şi s-a întâmplat că mi-a spus: Priveşte! Şi eu am privit aşa ca şi cum aş fi privit către El, dar nu L-am văzut; căci El dispăruse din faţa mea.\n\n13 Şi s-a întâmplat că am privit şi am văzut oraşul cel mare al Ierusalimului, precum şi alte oraşe. Şi am văzut oraşul Nazaret; iar în oraşul Nazaret am văzut o fecioară şi ea era foarte frumoasă şi albă.\n\n14 Şi s-a întâmplat că am văzut cerurile deschizându-se; şi un înger s-a pogorât rămânând în picioare în faţa mea; şi el mi-a spus: Nefi, ce vezi tu?\n\n15 Iar eu i-am spus: O fecioară foarte frumoasă şi pură, mai presus de toate celelalte fecioare.\n\n16 Iar el mi-a spus: Înţelegi tu bunăvoinţa lui Dumnezeu?\n\n17 Iar eu i-am spus: Eu ştiu că El îi iubeşte pe copiii Săi; şi totuşi, eu nu cunosc înţelesul tuturor lucrurilor.\n\n18 Iar el mi-a spus: Iată, fecioara pe care o vezi este mama Fiului lui Dumnezeu, după trup.\n\n19 Şi s-a întâmplat că am văzut că ea era purtată de acolo în Spirit; şi după ce a fost purtată de acolo în Spirit pentru un timp, îngerul mi-a vorbit, zicând: Priveşte!\n\n20 Şi am privit şi am văzut-o iarăşi pe fecioară, purtând un copil în braţe.\n\n21 Iar îngerul mi-a spus: Iată-L pe Mielul Dumnezeului, da, chiar Fiul Tatălui Veşnic! Cunoşti tu înţelesul pomului pe care tatăl tău l-a văzut?\n\n22 Iar eu i-am răspuns, zicând: Da, este dragostea lui Dumnezeu care se răsfrânge în inimile copiilor oamenilor; de aceea, ea este de dorit mai presus de toate lucrurile.\n\n23 Iar el mi-a vorbit, zicând: Da, şi cea mai plăcută sufletului.\n\n24 Şi după ce a spus aceste cuvinte, el mi-a spus: Priveşte! Şi am privit şi L-am văzut pe Fiul lui Dumnezeu înaintând printre copiii oamenilor; şi i-am văzut pe mulţi căzând la picioarele Lui şi preaslavindu-L.\n\n25 Şi s-a întâmplat că am văzut că bara de fier pe care tatăl meu a văzut-o era cuvântul lui Dumnezeu care ducea la izvorul apelor vieţii sau la pomul vieţii; apele acestea reprezentând dragostea lui Dumnezeu; şi eu am văzut că pomul vieţii era un simbol al dragostei lui Dumnezeu.\n\n26 Iar îngerul mi-a spus iarăşi: Priveşte şi vezi bunăvoinţa lui Dumnezeu!\n\n27 Iar eu am privit şi L-am văzut pe Mântuitorul lumii despre care vorbise tatăl meu; şi, de asemenea, l-am văzut pe profetul care trebuia să pregătească calea înaintea Lui. Iar Mielul lui Dumnezeu a mers înainte şi a fost botezat de către el; iar după ce a fost botezat, am văzut cerurile deschizându-se şi pe Duhul Sfânt pogorând din cer şi stând asupra Lui în chip de porumbel.\n\n28 Şi am văzut că El a mers înainte, slujind poporului, cu putere şi cu mare slavă; iar noroadele erau adunate laolaltă ca să-L audă pe El; şi am văzut că L-au alungat dintre ei.\n\n29 Şi am mai văzut pe alţi doisprezece mergând după El. Şi s-a întâmplat că ei erau purtaţi în Spirit din faţa mea şi nu i-am mai văzut.\n\n30 Şi s-a întâmplat că îngerul mi-a vorbit iarăşi, zicând: Priveşte! Şi am privit şi am văzut cerurile deschizându-se iarăşi şi am văzut îngeri pogorând asupra copiilor oamenilor; şi ei le-au slujit acestora.\n\n31 Iar el mi-a vorbit iarăşi, zicând: Priveşte! Şi am privit şi L-am văzut pe Mielul lui Dumnezeu mergând înainte printre copiii oamenilor. Şi am văzut mulţimi de oameni care erau bolnavi şi chinuiţi de tot felul de boli, precum şi de diavoli şi de spirite necurate; iar îngerul mi-a vorbit şi mi-a arătat toate aceste lucruri. Iar ei au fost vindecaţi prin puterea Mielului lui Dumnezeu; iar diavolii şi spiritele necurate au fost alungate.\n\n32 Şi s-a întâmplat că îngerul mi-a vorbit iarăşi, zicând: Priveşte! Şi eu am privit şi L-am văzut pe Mielul lui Dumnezeu cum era luat de către oameni; da, Fiul Dumnezeului Veşnic era judecat de către lume; şi am văzut şi depun mărturie.\n\n33 Şi eu, Nefi, am văzut că El a fost ridicat pe cruce şi a fost ucis pentru păcatele lumii.\n\n34 Şi după ce El a fost ucis, am văzut că mulţimile pământului erau adunate laolaltă ca să lupte împotriva Apostolilor Mielului; căci aşa erau numiţi cei Doisprezece de către îngerul Domnului.\n\n35 Iar mulţimea pământului era adunată laolaltă; şi am văzut că ea era adunată într-o clădire mare şi spaţioasă, la fel ca aceea pe care tatăl meu a văzut-o. Iar îngerul Domnului mi-a vorbit iarăşi, zicând: Iată lumea şi înţelepciunea ei; da, iată cum cei din casa lui Israel s-au adunat laolaltă ca să lupte împotriva celor Doisprezece Apostoli ai Mielului.\n\n36 Şi s-a întâmplat că am văzut şi depun mărturie că acea clădire mare şi spaţioasă era mândria lumii; şi ea s-a dărâmat, iar căderea ei a fost grozavă. Iar îngerul Domnului mi-a vorbit iarăşi, zicând: Aşa va fi distrugerea tuturor naţiunilor, neamurilor, limbilor şi popoarelor care vor lupta împotriva celor Doisprezece Apostoli ai Mielului.\n\n", "1-ne 12": "[center][font_size=26]Capitolul 12[/font_size][/center]\n\n[i]Nefi vede într-o viziune ţara făgăduinţei; dreptatea, nedreptatea şi decăderea locuitorilor ei; venirea printre ei a Mielului lui Dumnezeu; cum cei Doisprezece Ucenici şi cei Doisprezece Apostoli vor judeca Israelul; starea dezgustătoare şi murdară a celor care rătăcesc în necredinţă. Circa 600–592 î.H.[/i]\n\n1 Şi s-a întâmplat că îngerul mi-a spus: Priveşte şi vezi-ţi seminţia, precum şi pe aceea a fraţilor tăi. Iar eu am privit şi am văzut ţara făgăduinţei; şi am văzut mulţimi de oameni, da, aşa de multe la număr ca şi nisipul mării.\n\n2 Şi s-a întâmplat că am văzut mulţimi adunate laolaltă ca să lupte unele împotriva altora; şi am văzut războaie şi zvonuri de războaie, şi multe vărsări de sânge cu sabia în rândurile poporului meu.\n\n3 Şi s-a întâmplat că am văzut multe generaţii murind din cauza războaielor şi a conflictelor din ţară; şi eu am văzut multe oraşe, da, chiar dacă nu le-am numărat.\n\n4 Şi s-a întâmplat că am văzut negura întunericului pe faţa ţării făgăduinţei; şi am văzut fulgere şi am auzit tunete şi cutremure de pământ, precum şi tot felul de zgomote tumultuoase; şi am văzut pământul şi pietrele cutremurându-se; şi am văzut munţi sfărâmându-se în bucăţi; şi am văzut câmpiile pământului cum erau despicate; şi i-am văzut multe oraşe scufundându-se; şi i-am văzut pe mulţi arzând în foc; şi am văzut pe mulţi căzând la pământ din cauza cutremurelor.\n\n5 Şi s-a întâmplat că, după ce am văzut aceste lucruri, am văzut cum aburul întunericului s-a risipit de pe faţa pământului; şi iată, am văzut mulţimi care nu căzuseră din cauza judecăţilor mari şi înfricoşătoare ale Domnului.\n\n6 Şi am văzut cerurile deschizându-se şi pe Mielul lui Dumnezeu pogorând din cer; iar El a coborât şi li S-a arătat.\n\n7 Şi, de asemenea, am văzut şi depun mărturie că Duhul Sfânt s-a pogorât asupra celorlalţi doisprezece; iar ei erau rânduiţi de Dumnezeu şi aleşi.\n\n8 Iar îngerul mi-a vorbit, zicând: Iată-i pe cei doisprezece ucenici ai Mielului care sunt aleşi ca să slujească printre cei din seminţia ta.\n\n9 Iar el mi-a spus: Îţi aduci aminte de cei Doisprezece Apostoli ai Mielului? Iată, ei sunt cei care le vor judeca pe cele douăsprezece triburi ale lui Israel; prin urmare, cei doisprezece preoţi din seminţia ta vor fi judecaţi de către ei; căci voi sunteţi din casa lui Israel.\n\n10 Şi aceşti doisprezece preoţi pe care tu îi vezi vor judeca pe cei din seminţia ta. Şi iată, ei sunt drepţi în vecii vecilor; căci datorită credinţei lor în Mielul lui Dumnezeu, veşmintele lor sunt albite în sângele Lui.\n\n11 Iar îngerul mi-a spus: Priveşte! Iar eu am privit şi am văzut trei generaţii murind în dreptate; iar veşmintele lor erau albe, la fel ca şi cele ale Mielului lui Dumnezeu. Iar îngerul a spus către mine: Acestea sunt albite în sângele Mielului datorită credinţei lor în El.\n\n12 Iar eu, Nefi, am văzut, de asemenea, pe mulţi din a patra generaţie murind în dreptate.\n\n13 Şi s-a întâmplat că am văzut mulţimile pământului adunate laolaltă.\n\n14 Iar îngerul a spus către mine: Iată seminţia ta, precum şi seminţia fraţilor tăi.\n\n15 Şi s-a întâmplat că am privit şi am văzut oamenii din seminţia mea adunaţi laolaltă în mulţimi împotriva celor din seminţia fraţilor mei; şi ei erau adunaţi laolaltă ca să lupte.\n\n16 Iar îngerul mi-a vorbit, zicând: Iată fântâna cu apă murdară pe care tatăl tău a văzut-o; da, chiar şi râul despre care a vorbit; iar adâncimile lor sunt adâncimile iadului.\n\n17 Iar negurile întunericului sunt ademenirile diavolului, care orbesc ochii şi împietresc inimile copiilor oamenilor şi îi duc pe aceştia pe drumuri largi pentru ca ei să dispară şi să fie pierduţi.\n\n18 Iar clădirea cea mare şi spaţioasă pe care tatăl tău a văzut-o este închipuirea deşartă şi mândria copiilor oamenilor. Şi o prăpastie mare şi înfricoşătoare îi despărţea pe ei; da, chiar cuvântul dreptăţii Dumnezeului Veşnic, şi Mesia, care este Mielul lui Dumnezeu despre care Duhul Sfânt depune mărturie de la începutul lumii până la acest timp, şi din acest timp până în vecii vecilor.\n\n19 Şi în timp ce îngerul spunea aceste cuvinte, am privit şi am văzut că cei din seminţia fraţilor mei luptau împotriva celor din seminţia mea, potrivit cuvântului îngerului; şi din cauza mândriei celor din seminţia mea şi a ademenirilor diavolului, am văzut că cei din seminţia fraţilor mei i-au învins pe cei din seminţia mea.\n\n20 Şi s-a întâmplat că am privit şi am văzut pe cei din seminţia fraţilor mei cum i-au învins pe cei din seminţia mea; şi ei au mers înainte în mulţimi pe întinsul ţării.\n\n21 Şi i-am văzut adunaţi laolaltă în mulţimi; şi am văzut războaie şi zvonuri de războaie printre ei; iar în războaie şi în zvonuri de războaie am văzut murind multe generaţii.\n\n22 Iar îngerul mi-a spus: Iată, aceştia vor rătăci în necredinţă.\n\n23 Şi s-a întâmplat că am văzut că, după ce căzuseră în necredinţă, au devenit un popor întunecat la culoare şi dezgustător, un popor murdar, plin de trândăvie şi de tot felul de urâciuni.\n\n", "1-ne 13": "[center][font_size=26]Capitolul 13[/font_size][/center]\n\n[i]Nefi vede într-o viziune biserica diavolului ridicată printre neamuri, descoperirea şi colonizarea Americii, pierderea multor părţi clare şi preţioase ale Bibliei, starea de apostazie a neamurilor care a urmat, restaurarea Evangheliei, apariţia scripturilor din zilele din urmă şi construirea Sionului. Circa 600–592 î.H.[/i]\n\n1 Şi s-a întâmplat că îngerul mi-a vorbit, zicând: Priveşte! Iar eu am privit şi am văzut multe neamuri şi împărăţii.\n\n2 Iar îngerul mi-a spus: Ce vezi tu? Iar eu am spus: Văd multe popoare şi împărăţii.\n\n3 Iar el mi-a spus: Acestea sunt popoarele şi împărăţiile neamurilor.\n\n4 Şi s-a întâmplat că eu am văzut printre popoarele neamurilor formarea unei biserici mari.\n\n5 Iar îngerul mi-a spus: Iată formarea unei biserici care este cea mai odioasă, mai odioasă decât toate celelalte biserici, care îi ucide pe sfinţii lui Dumnezeu, da, şi îi torturează şi îi leagă şi îi înjugă cu jug de fier şi îi coboară în robie.\n\n6 Şi s-a întâmplat că am văzut această biserică mare şi odioasă; şi l-am văzut pe diavolul care era întemeietorul ei.\n\n7 Şi am văzut, de asemenea, aur şi argint şi mătase, şi veşminte roşii, strălucitoare, şi pânze fin ţesute, şi tot felul de haine de preţ; şi am văzut multe curve.\n\n8 Iar îngerul mi-a vorbit, zicând: Iată, aurul, şi argintul, şi mătăsurile, şi veşmintele roşii, strălucitoare, şi pânzele fin ţesute, şi hainele de preţ, şi curvele sunt dorinţele acestei biserici mari şi odioase.\n\n9 Şi, de asemenea, pentru a câştiga lauda lumii, ei îi distrug pe sfinţii lui Dumnezeu şi îi coboară în robie.\n\n10 Şi s-a întâmplat că m-am uitat şi am văzut multe ape; şi acestea despărţeau neamurile de cei din seminţia fraţilor mei.\n\n11 Şi s-a întâmplat că îngerul mi-a spus: Iată, mânia lui Dumnezeu este asupra celor din seminţia fraţilor tăi.\n\n12 Şi am privit şi am văzut un om printre neamuri, care era despărţit de cei din seminţia fraţilor mei de către apele cele multe; şi am văzut Spiritul lui Dumnezeu că s-a pogorât şi a lucrat asupra oamenilor; şi El a mers înainte pe apele cele multe, chiar până la cei din seminţia fraţilor mei care erau în ţara făgăduinţei.\n\n13 Şi s-a întâmplat că am văzut Spiritul lui Dumnezeu cum a lucrat asupra altor neamuri; şi ele au mers înainte, afară din robie, peste apele cele multe.\n\n14 Şi s-a întâmplat că am văzut multe mulţimi de neamuri în ţara făgăduinţei; şi am văzut mânia lui Dumnezeu asupra celor din seminţia fraţilor mei; şi ei au fost împrăştiaţi în faţa neamurilor şi au fost pedepsiţi.\n\n15 Iar eu am văzut Spiritul Domnului, că era asupra neamurilor, iar acestea au prosperat şi au căpătat ţara drept moştenire; iar eu am văzut că ele erau albe şi foarte pure şi frumoase, la fel ca şi poporul meu înainte de a fi fost ucis.\n\n16 Şi s-a întâmplat că eu, Nefi, am văzut că neamurile care au ieşit din robie s-au plecat cu umilinţă în faţa Domnului; iar puterea Domnului era cu ele.\n\n17 Iar eu am văzut că neamurile din patria lor mamă erau adunate laolaltă peste ape şi peste ţară ca să lupte împotriva lor.\n\n18 Şi am văzut că puterea lui Dumnezeu era cu ele şi că mânia lui Dumnezeu era peste toţi cei care erau adunaţi laolaltă ca să lupte împotriva lor.\n\n19 Şi eu, Nefi, am văzut că neamurile care ieşiseră din robie erau salvate prin puterea lui Dumnezeu din mâinile tuturor celorlalte popoare.\n\n20 Şi s-a întâmplat că eu, Nefi, am văzut că ele prosperau în ţară; şi am văzut o carte şi aceasta era răspândită printre ele.\n\n21 Iar îngerul mi-a spus: Cunoşti înţelesul acestei cărţi?\n\n22 Iar eu i-am răspuns: Nu-l cunosc.\n\n23 Iar el a spus: Iată, ea iese din gura unui iudeu. Iar eu, Nefi, am văzut asta; iar el mi-a spus: Cartea pe care tu o vezi este o cronică a Iudeilor care cuprinde legămintele Domnului pe care El le-a făcut cu cei din casa lui Israel; şi ea conţine, de asemenea, multe dintre profeţiile profeţilor celor sfinţi; şi ea este o cronică la fel ca şi inscripţiile de pe plăcile de aramă, numai că ele nu sunt aşa de multe; cu toate acestea, ele cuprind legămintele Domnului pe care El le-a făcut cu casa lui Israel; de aceea, ele sunt de mare valoare pentru neamuri.\n\n24 Iar îngerul Domnului mi-a spus: Tu ai văzut că această carte a ieşit din gura unui iudeu; şi atunci când a ieşit din gura unui iudeu, ea a cuprins plenitudinea Evangheliei Domnului despre care cei Doisprezece Apostoli depun mărturie; iar ei depun mărturie potrivit cu adevărul, care este în Mielul lui Dumnezeu.\n\n25 Prin urmare, aceste lucruri se răspândesc de la iudei către neamuri, în puritatea lor, potrivit cu adevărul, care este în Dumnezeu.\n\n26 Şi după ce ele sunt răspândite de mâna celor Doisprezece Apostoli ai Mielului de la iudei către neamuri, tu vezi formarea acelei mari şi odioase biserici care este mai odioasă decât toate celelalte biserici; căci iată, ei au dat deoparte din Evanghelia Mielului multe părţi care sunt simple şi foarte preţioase; şi, de asemenea, multe legăminte ale Domnului au dat ei deoparte.\n\n27 Şi toate acestea le-au făcut pentru ca să poată să strice drumurile drepte ale Domnului, pentru ca ei să poată să orbească ochii şi să întărească inimile copiilor oamenilor.\n\n28 Prin urmare, ai văzut că, după ce cartea a trecut prin mâinile bisericii celei mari şi odioase, multe lucruri clare şi preţioase au fost date deoparte din carte, care este cartea Mielului lui Dumnezeu.\n\n29 Şi după ce aceste lucruri clare şi preţioase au fost date deoparte, ea pătrunde printre toate popoarele neamurilor; şi după ce pătrunde printre toate popoarele neamurilor, da, chiar şi peste apele cele multe pe care tu le-ai văzut cu neamurile care au ieşit din robie, vezi—datorită multelor lucruri clare şi preţioase care au fost scoase din carte, care erau clare pentru înţelegerea copiilor oamenilor, potrivit cu limpezimea care este în Mielul lui Dumnezeu—datorită acestor lucruri, care sunt scoase din Evanghelia Mielului, foarte mulţi se poticnesc, da, într-aşa măsură, încât Satana are o mare putere asupra lor.\n\n30 Şi totuşi, tu vezi că neamurile care au ieşit din robie şi au fost înălţate prin puterea lui Dumnezeu deasupra tuturor celorlalte popoare de pe faţa ţării, care este aleasă mai presus decât oricare altă ţară, care este ţara în care Domnul Dumnezeu a făcut legământ cu tatăl tău că seminţia acestuia o să aibă o ţară a moştenirii lor; prin urmare, tu vezi că Domnul Dumnezeu nu va permite ca neamurile să distrugă cu totul pe cei din amestecul sămânţei tale, care sunt printre fraţii tăi.\n\n31 Şi, de asemenea, El nu va permite ca neamurile să distrugă seminţia fraţilor tăi.\n\n32 Şi, de asemenea, Domnul Dumnezeu nu va permite ca neamurile să rămână pentru veşnicie în starea aceea groaznică de orbire în care tu vezi că sunt, din cauza părţilor celor mai clare şi preţioase ale Evangheliei Mielului, care au fost ascunse de către acea biserică odioasă a cărei formare tu ai văzut-o.\n\n33 Prin urmare spune Mielul lui Dumnezeu: Voi fi milos cu neamurile în timp ce voi vizita cu judecată mare rămăşiţa din casa lui Israel.\n\n34 Şi s-a întâmplat că îngerul Domnului mi-a vorbit, zicând: Iată, spune Mielul lui Dumnezeu, după ce voi vizita rămăşiţa casei lui Israel—iar rămăşiţa asta despre care vorbesc este seminţia tatălui tău—prin urmare, după ce îi voi vizita cu judecată şi-i voi lovi cu mâna neamurilor; şi după ce neamurile se vor poticni foarte mult din cauza părţilor celor mai clare şi preţioase ale Evangheliei Mielului, care au fost scoase de către acea biserică odioasă, care este mama curvelor, spune Mielul—voi fi milos cu neamurile în ziua aceea, în aşa măsură încât le voi aduce lor, prin puterea Mea, mult din Evanghelia Mea care va fi clară şi preţioasă, a zis Mielul.\n\n35 Căci iată, spune Mielul: Mă voi arăta Eu Însumi celor din seminţia ta pentru ca ei să scrie multe lucruri pe care Eu le voi propovădui, care vor fi clare şi preţioase; iar după ce seminţia ta va fi distrusă şi va rătăci în necredinţă, precum şi seminţia fraţilor tăi, iată, aceste lucruri vor fi ascunse pentru ca să ajungă până la neamuri prin darul şi puterea Mielului.\n\n36 Şi în acestea va fi scrisă Evanghelia Mea, spune Mielul, precum şi stânca şi Salvarea Mea.\n\n37 Şi binecuvântaţi sunt aceia care vor căuta să înfăptuiască Sionul Meu în ziua aceea, căci ei vor avea darul şi puterea Duhului Sfânt; şi, dacă ei vor răbda până la sfârşit, ei vor fi înălţaţi în ultima zi şi vor fi salvaţi în Împărăţia nepieritoare a Mielului; şi toţi cei care vor vesti pacea, da, vestea cea bună, cât de frumoşi vor fi ei sus pe munţi.\n\n38 Şi s-a întâmplat că am văzut rămăşiţa seminţiei fraţilor mei, precum şi cartea Mielului lui Dumnezeu, care a ieşit din gura iudeului, cum a pătruns de la neamuri până la rămăşiţa seminţiei fraţilor mei.\n\n39 Şi după ce a pătruns printre ei, am văzut alte cărţi care au pătruns prin puterea Mielului de la neamuri până la ei, pentru convingerea neamurilor şi a rămăşiţei sămânţei fraţilor mei şi a iudeilor care erau împrăştiaţi pe toată faţa pământului, că scrierile profeţilor şi ale celor Doisprezece Apostoli ai Mielului sunt adevărate.\n\n40 Iar îngerul mi-a vorbit, zicând: Aceste cronici de pe urmă, pe care tu le-ai văzut printre neamuri, vor conferma adevărul celor dintâi, care sunt de la cei Doisprezece Apostoli ai Mielului şi care vor face cunoscute lucrurile cele clare şi preţioase care au fost luate de la ei; şi vor face cunoscut tuturor neamurilor, limbilor şi popoarelor că Mielul lui Dumnezeu este Fiul Tatălui cel Veşnic şi Salvatorul lumii; şi că toţi oamenii trebuie să vină la El, altfel ei nu vor putea fi salvaţi.\n\n41 Şi ei trebuie să vină potrivit cuvintelor care vor fi confirmate de către gura Mielului; iar cuvintele Mielului vor fi făcute cunoscute în cronicile celor din seminţia ta, ca şi în cronicile celor Doisprezece Apostoli ai Mielului; prin urmare, acestea amândouă vor fi unite într-una singură; căci există un singur Dumnezeu şi un singur Păstor peste tot pământul.\n\n42 Şi vine timpul când El Se va arăta tuturor naţiunilor, atât iudeilor, cât şi neamurilor; iar după ce El s-a arătat iudeilor, precum şi neamurilor, atunci El Se va arăta neamurilor, precum şi iudeilor, iar cel de pe urmă va fi cel dintâi, iar cel dintâi va fi cel de pe urmă.\n\n", "1-ne 14": "[center][font_size=26]Capitolul 14[/font_size][/center]\n\n[i]Un înger îi spune lui Nefi despre binecuvântările şi blestemele care vor cădea asupra neamurilor—Numai două biserici sunt: Biserica Mielului lui Dumnezeu şi biserica diavolului—Sfinţii lui Dumnezeu din toate naţiunile sunt prigoniţi de către biserica cea mare şi odioasă—Apostolul Ioan va scrie despre sfârşitul lumii. Circa 600–592 î.H.[/i]\n\n1 Şi se va întâmpla că, dacă neamurile vor asculta de Mielul lui Dumnezeu în ziua în care El li Se va arăta în cuvânt, precum şi în putere, chiar prin faptă, El va înlătura pietrele lor de poticnire—\n\n2 Şi dacă nu-şi întăresc inimile lor împotriva Mielului lui Dumnezeu, le vor fi numărate printre cei din seminţia tatălui tău; da, ele vor fi numărate printre cele din casa lui Israel; şi vor fi un popor binecuvântat în ţara făgăduinţei în vecii vecilor; ele nu vor mai fi duse în robie; iar casa lui Israel nu va mai fi încurcată.\n\n3 Şi acea groapă mare care le-a fost săpată de către biserica aceea mare şi odioasă înfiinţată de către diavol şi copiii lui pentru ca el să poată conduce în rătăcire sufletele oamenilor în adâncul iadului—da, acea groapă mare care a fost săpată pentru distrugerea oamenilor, va fi umplută de către cei care au săpat-o, pentru distrugerea lor completă, a spus Mielul lui Dumnezeu; nu distrugerea sufletului, decât dacă el este aruncat în acel iad fără de sfârşit.\n\n4 Căci iată, aceasta este robia diavolului, precum şi dreptatea lui Dumnezeu faţă de toţi cei care vor face fapte de ticăloşie şi lucruri abominabile în faţa Lui.\n\n5 Şi s-a întâmplat că îngerul mi-a vorbit, Nefi, zicând: Tu ai văzut că, dacă neamurile se vor pocăi, atunci va fi bine de ei; şi mai ştii despre legămintele Domnului cu casa lui Israel; şi, de asemenea, ai auzit că cel care se va pocăi nu va pieri.\n\n6 De aceea, blestemate să fie neamurile dacă îşi vor împietri inimile împotriva Mielului lui Dumnezeu.\n\n7 Căci va veni un timp, a spus Mielul lui Dumnezeu, când voi face o lucrare mare şi minunată printre copiii oamenilor; o lucrare care va fi nepieritoare, deopotrivă pentru unii sau pentru alţii—fie convingându-i pe ei pentru pace şi viaţă veşnică, fie lăsându-i pradă împietririi inimilor lor şi orbirii minţilor lor, spre înrobirea şi distrugerea lor vremelnică şi spirituală, potrivit robiei diavolului, despre care am vorbit.\n\n8 Şi s-a întâmplat că atunci când îngerul a glăsuit aceste cuvinte, el mi-a spus: Îţi aduci aminte de legămintele Tatălui faţă de casa lui Israel? Iar eu i-am răspuns: Da.\n\n9 Şi s-a întâmplat că el mi-a spus: Priveşte şi vezi acea biserică mare şi odioasă care este mama lucrurilor abominabile, al cărei întemeietor este diavolul.\n\n10 Şi el mi-a spus: Iată, sunt numai două biserici; una este Biserica Mielului lui Dumnezeu, iar cealaltă este biserica diavolului; prin urmare, oricine nu face parte din Biserica Mielului lui Dumnezeu, face parte din biserica aceea mare care este mama lucrurilor abominabile; şi ea este curva întregului pământ.\n\n11 Şi s-a întâmplat că am privit şi am văzut-o pe curva întregului pământ, iar ea stătea peste multe ape; şi ea avea stăpânire peste tot pământul, printre toate naţiunile, neamurile, limbile şi popoarele.\n\n12 Şi s-a întâmplat că am văzut Biserica Mielului lui Dumnezeu şi ea număra puţini, din cauza ticăloşiei şi a lucrurilor abominabile ale curvei care stătea peste multe ape; cu toate acestea, am văzut că Biserica Mielului, care cuprindea pe sfinţii lui Dumnezeu, de asemenea, era pe toată faţa pământului; iar stăpânirile acesteia pe faţa pământului erau mici din cauza ticăloşiilor curvei celei mari pe care am văzut-o.\n\n13 Şi s-a întâmplat că am văzut că mama cea mare a lucrurilor abominabile adunase laolaltă mulţimi de pe toată faţa pământului, printre toate popoarele neamurilor, ca să se lupte împotriva Mielului lui Dumnezeu.\n\n14 Şi s-a întâmplat că eu, Nefi, am văzut puterea Mielului lui Dumnezeu cum se pogora asupra sfinţilor Bisericii Mielului, precum şi asupra celor care făcuseră legământ cu Domnul, care erau împrăştiaţi pe toată faţa pământului; iar ei erau înarmaţi cu dreptate şi cu puterea lui Dumnezeu în mare slavă.\n\n15 Şi s-a întâmplat că eu am văzut că mânia lui Dumnezeu s-a revărsat asupra bisericii aceleia mari şi odioase într-atât de mult, încât erau războaie şi zvonuri de războaie printre toate neamurile şi seminţiile pământului.\n\n16 Şi în timp ce începeau războaie şi zvonuri de războaie printre toate neamurile care aparţineau mamei lucrurilor abominabile, îngerul mi-a vorbit, zicând: Iată, mânia lui Dumnezeu este asupra mamei curvelor; şi iată, tu vezi toate aceste lucruri—\n\n17 Iar atunci când va veni ziua în care mânia lui Dumnezeu se va revărsa asupra mamei curvelor, care este biserica cea mare şi odioasă a întregului pământ, al cărei întemeietor este diavolul, atunci, în ziua aceea, lucrarea Tatălui va începe, pregătind calea pentru îndeplinirea legămintelor Sale pe care le-a făcut cu poporul Său, care este din casa lui Israel.\n\n18 Şi s-a întâmplat că îngerul mi-a vorbit, zicând: Priveşte!\n\n19 Şi eu am privit şi am văzut un om, iar el era îmbrăcat într-o mantie albă.\n\n20 Iar îngerul mi-a spus: Iată-l pe unul dintre cei Doisprezece Apostoli ai Mielului.\n\n21 Iată, el va vedea şi va scrie ceea ce a mai rămas din aceste lucruri; da, precum şi multe lucruri care au fost.\n\n22 Şi el, de asemenea, va scrie despre sfârşitul lumii.\n\n23 Prin urmare, lucrurile pe care le va scrie sunt drepte şi adevărate; şi iată, ele sunt scrise în cartea pe care tu o vezi ieşind din gura Iudeului; şi la timpul când ele ieşeau din gura Iudeului sau la timpul când cartea ieşea din gura Iudeului, lucrurile care erau scrise erau clare şi pure, precum şi preţioase şi uşor de înţeles pentru toţi oamenii.\n\n24 Şi iată, lucrurile pe care acest Apostol al Mielului le va scrie sunt multe lucruri pe care tu le-ai văzut; şi iată, pe cele care au mai rămas le vei vedea.\n\n25 Dar lucrurile pe care le vei vedea după aceea, nu le vei scrie; căci Domnul Dumnezeu l-a rânduit Apostol al Mielului lui Dumnezeu pentru ca el să le scrie.\n\n26 Şi, de asemenea, El a arătat multora toate lucrurile care au fost, iar ei le-au scris; iar acestea sunt pecetluite, pentru ca ele să ajungă în puritatea lor, potrivit cu adevărul care este în Miel, la timpul ales de Domnul, pentru casa lui Israel.\n\n27 Iar eu, Nefi, am auzit şi depun mărturie că numele Apostolului Mielului era Ioan, potrivit cuvântului îngerului.\n\n28 Şi iată mie, Nefi, îmi este interzis de a scrie ceea ce a rămas din lucrurile pe care le-am văzut şi le-am auzit; de aceea, lucrurile pe care le-am scris sunt destule pentru mine; şi am scris numai o parte mică din lucrurile pe care le-am văzut.\n\n29 Şi eu depun mărturie că am văzut lucrurile pe care tatăl meu le-a văzut şi că îngerul Domnului mi le-a făcut mie cunoscute.\n\n30 Şi acum, termin povestirea despre lucrurile pe care le-am văzut în timp ce eram purtat în Spirit; şi dacă nu toate lucrurile pe care le-am văzut sunt scrise, lucrurile pe care le-am scris sunt adevărate. Şi aşa este. Amin.\n\n", "1-ne 15": "[center][font_size=26]Capitolul 15[/font_size][/center]\n\n[i]Seminţia lui Lehi va primi Evanghelia de la neamuri în zilele din urmă—Adunarea lui Israel se aseamănă cu un măslin ale cărui ramuri naturale vor fi iarăşi altoite—Nefi tălmăceşte viziunea pomului vieţii şi vorbeşte despre dreptatea lui Dumnezeu în ceea ce priveşte separarea celor păcătoşi de cei drepţi. Circa 600–592 î.H.[/i]\n\n1 Şi s-a întâmplat că după ce eu, Nefi, am fost purtat în Spirit şi am văzut toate aceste lucruri, m-am reîntors la cortul tatălui meu.\n\n2 Şi s-a întâmplat că i-am văzut pe fraţii mei, iar ei se certau unul cu altul despre lucrurile pe care tatăl meu le-a spus.\n\n3 Căci el într-adevăr le-a spus multe lucruri mari, care erau greu de înţeles, în afară de cazul când omul l-ar întreba pe Domnul; dar ei fiind împietriţi în inimile lor, nu şi-au înălţat privirile către Domnul aşa cum ar fi trebuit.\n\n4 Şi acum eu, Nefi, m-am întristat din cauza împietririi inimilor lor şi, de asemenea, din cauza lucrurilor pe care le-am văzut şi care ştiam că trebuie să se îndeplinească negreşit din cauza ticăloşiei mari a copiilor oamenilor.\n\n5 Şi s-a întâmplat că am fost doborât de supărările mele, căci am crezut că supărările mele erau mai mari decât oricare altele din cauza distrugerii oamenilor mei, căci eu am văzut căderea lor.\n\n6 Şi s-a întâmplat că, după ce eu am căpătat putere, am vorbit către fraţii mei, dorind să cunosc de la ei cauza certurilor lor.\n\n7 Iar ei au spus: Iată, noi nu putem să înţelegem cuvintele pe care tatăl nostru le-a spus despre ramurile naturale ale măslinului şi, de asemenea, despre neamuri.\n\n8 Iar eu le-am spus: L-aţi întrebat voi pe Domnul?\n\n9 Iar ei au răspuns: N-am făcut-o; căci Domnul nu ne face nouă cunoscute asemenea lucruri.\n\n10 Iată, le-am spus eu: Cum se face că nu ţineţi poruncile Domnului? Cum se face că veţi pieri din cauza împietririi inimilor voastre?\n\n11 Nu vă aduceţi aminte de lucrurile pe care Domnul le-a spus?—Dacă nu vă veţi împietri inimile şi cu credinţă Mă veţi întreba pe Mine, crezând că le veţi căpăta, şi cu sârguinţă în ţinerea poruncilor Mele, atunci cu siguranţă aceste lucruri vă vor fi făcute cunoscute.\n\n12 Iată, eu vă spun că a fost asemănată casa lui Israel cu un măslin, de către Spiritul Domnului care era în tatăl nostru; şi iată, nu suntem noi rupţi din casa lui Israel şi nu suntem noi o ramură a casei lui Israel?\n\n13 Şi acum, lucrul pe care tatăl nostru l-a pomenit despre altoirea ramurilor naturale printre toate neamurile, înseamnă că, în zilele din urmă, când cei din seminţia noastră vor fi rătăciţi în necredinţă, da, în timpul unui mare număr de ani şi multe generaţii după ce Mesia se va arăta întrupat în faţa copiilor oamenilor, atunci plenitudinea Evangheliei lui Mesia va ajunge la neamuri, iar de la neamuri la cei rămaşi din seminţia noastră—\n\n14 Şi în ziua aceea, cei rămaşi din seminţia noastră vor afla că sunt din casa lui Israel şi că ei sunt poporul de legământ al Domnului; şi atunci vor şti şi vor ajunge la cunoaşterea strămoşilor lor şi, de asemenea, la cunoaşterea Evangheliei Mântuitorului lor, care a fost propovăduită strămoşilor de către El; astfel că ei vor ajunge la cunoaşterea Mântuitorului lor, precum şi a punctelor adevărate ale doctrinei Lui, pentru ca ei să ştie cum să vină la El şi să fie salvaţi.\n\n15 Şi oare atunci, în ziua aceea, nu se vor bucura şi nu-L vor preamări pe Dumnezeul lor veşnic, stânca lor şi salvarea lor? Da, în ziua aceea, nu vor căpăta ei puterea şi hrana de la viţa cea adevărată? Da, nu vor veni ei la adevărata turmă a lui Dumnezeu?\n\n16 Iată, vă zic eu vouă, da; ei vor fi iarăşi pomeniţi printre cei din casa lui Israel; vor fi altoiţi, fiind o ramură naturală a măslinului, în măslinul cel adevărat.\n\n17 Şi aceasta este ceea ce tatăl nostru doreşte; şi el doreşte ca aceasta să nu se întâmple decât după ce ei sunt împrăştiaţi de către neamuri; şi el doreşte ca aceasta să se întâmple după felul neamurilor, pentru ca Domnul să poată să le arate neamurilor puterea Sa, deoarece El va fi respins de către Iudei sau de către casa lui Israel.\n\n18 Prin urmare, tatăl nostru nu a vorbit numai despre seminţia noastră, ci şi despre toată casa lui Israel, arătând legământul care va trebui să fie împlinit în zilele din urmă; legământ pe care Domnul l-a făcut cu tatăl nostru, Avraam, zicând: În seminţia ta, toate neamurile de pe pământ vor fi binecuvântate.\n\n19 Şi s-a întâmplat că eu, Nefi, le-am vorbit mult despre aceste lucruri; da, am cuvântat către ei despre restaurarea Iudeilor în zilele din urmă.\n\n20 Şi am repetat către ei cuvintele lui Isaia care a vorbit despre restaurarea Iudeilor sau a casei lui Israel; iar după ce au fost restauraţi, ei nu vor mai fi iarăşi amestecaţi sau împrăştiaţi. Şi s-a întâmplat că am spus multe cuvinte către fraţii mei, aşa încât ei s-au potolit şi s-au plecat cu umilinţă în faţa Domnului.\n\n21 Şi s-a întâmplat că ei au vorbit iarăşi către mine, zicând: Ce înseamnă lucrul acesta pe care tatăl nostru l-a văzut în vis? Ce înseamnă pomul pe care l-a văzut?\n\n22 Iar eu le-am spus: Acesta era o reprezentare a pomului vieţii.\n\n23 Şi ei mi-au spus: Ce înseamnă bara de fier pe care tatăl nostru a văzut-o şi care ducea către pom?\n\n24 Iar eu le-am spus că era cuvântul lui Dumnezeu; iar aceia care vor asculta de cuvântul lui Dumnezeu şi se vor ţine tare de el, aceia nu vor pieri niciodată; şi, de asemenea, nici ispitele şi nici săgeţile de foc ale duşmanilor nu-i vor învinge până la orbire ca să-i ducă la distrugere.\n\n25 Prin urmare, eu, Nefi, i-am îndemnat să dea ascultare cuvântului Domnului; da, eu i-am îndemnat cu toată puterea sufletului meu şi cu toată capacitatea pe care o aveam, pentru ca ei să dea ascultare cuvântului lui Dumnezeu şi să-şi aducă aminte să ţină poruncile Lui întotdeauna, în toate lucrurile.\n\n26 Iar ei mi-au spus: Ce înseamnă râul cu apă pe care tatăl nostru l-a văzut?\n\n27 Iar eu le-am spus lor că apa pe care tatăl meu a văzut-o era necurăţie; iar mintea lui era aşa de absorbită de alte lucruri, încât nu a văzut necurăţia apei.\n\n28 Iar eu le-am spus lor că era o prăpastie îngrozitoare care îi despărţea pe cei păcătoşi de pomul vieţii, precum şi de sfinţii lui Dumnezeu.\n\n29 Iar eu le-am spus lor că aceasta era o reprezentare a acelui iad îngrozitor, despre care îngerul mi-a spus că era pregătit pentru cei păcătoşi.\n\n30 Iar eu le-am spus lor că tatăl nostru, de asemenea, a văzut că dreptatea lui Dumnezeu îi despărţea pe cei păcătoşi de cei drepţi; iar strălucirea acesteia era ca strălucirea unui foc cu flăcări, care se ridică până la Dumnezeu în vecii vecilor şi nu are sfârşit.\n\n31 Iar ei mi-au spus: Înseamnă acest lucru chinul trupului în zilele de încercare, ori înseamnă starea de pe urmă a sufletului după moartea trupului vremelnic, ori vorbeşte despre lucrurile care sunt vremelnice?\n\n32 Şi s-a întâmplat că le-am spus că aceasta era o reprezentare atât a lucrurilor vremelnice, cât şi a celor spirituale; căci va veni ziua când ei vor fi judecaţi după faptele lor, da, chiar şi faptele care au fost făcute de către trupul vremelnic în zilele lor de încercare.\n\n33 Prin urmare, dacă ei vor muri în ticăloşia lor, vor trebui, de asemenea, să fie alungaţi, datorită lucrurilor spirituale care aparţin dreptăţii; prin urmare, ei trebuie să fie aduşi ca să stea în faţa lui Dumnezeu şi să fie judecaţi pentru faptele lor; iar dacă faptele lor au fost necurate, atunci ei sunt necuraţi; iar dacă sunt necuraţi, ei nu pot să locuiască în Împărăţia lui Dumnezeu; căci dacă ar fi aşa, atunci şi Împărăţia lui Dumnezeu ar fi necurată, de asemenea.\n\n34 Dar iată, vă spun eu vouă, Împărăţia lui Dumnezeu nu este necurată şi nu este cu putinţă ca vreun lucru necurat să intre în Împărăţia lui Dumnezeu; prin urmare, trebuie să fie un loc de necurăţie pregătit pentru ceea ce este necurat.\n\n35 Şi este un loc pregătit, da, şi anume acel iad îngrozitor despre care am vorbit, iar diavolul este cel care l-a pregătit; prin urmare, starea de pe urmă a sufletelor oamenilor este să trăiască în Împărăţia lui Dumnezeu sau să fie alungate în numele acelei dreptăţi despre care am vorbit.\n\n36 Prin urmare, păcătoşii sunt alungaţi dintre cei drepţi, precum şi de la acel pom al vieţii, al cărui fruct este cel mai preţios şi cel mai dorit, mai presus decât toate celelalte fructe; da, şi este cel mai mare dintre toate darurile de la Dumnezeu. Şi astfel am vorbit eu către fraţii mei. Amin.\n\n", "1-ne 16": "[center][font_size=26]Capitolul 16[/font_size][/center]\n\n[i]Pentru cei păcătoşi adevărul este greu de suportat—Fiii lui Lehi se însoară cu fiicele lui Ismael—Liahona le arată drumul prin pustiu—Mesajele Domnului sunt scrise pe Liahona din când în când—Ismael moare; cei din familia lui cârtesc din cauza suferinţelor. Circa 600–592 î.H.[/i]\n\n1 Şi acum s-a întâmplat că după ce eu, Nefi, am terminat de vorbit către fraţii mei, iată ei au grăit către mine: Tu ne-ai spus lucruri grele, mai mult decât suntem noi în stare să suportăm.\n\n2 Şi s-a întâmplat că eu le-am spus că ştiam că le vorbisem lucruri grele împotriva celor păcătoşi, potrivit cu adevărul; iar pe cei drepţi i-am justificat şi am purtat mărturie că vor fi înălţaţi în ziua din urmă; prin urmare, cei vinovaţi consideră adevărul ca fiind greu de suportat pentru că acesta îi loveşte drept în inimă.\n\n3 Şi acum fraţii mei, dacă voi aţi fi drepţi şi aţi fi dornici să ascultaţi adevărul şi să daţi atenţie acestuia pentru ca să puteţi merge drept în faţa lui Dumnezeu, atunci n-aţi cârti din cauza adevărului şi aţi spune: Tu spui lucruri grele împotriva noastră.\n\n4 Şi s-a întâmplat că eu, Nefi, i-am îndemnat pe fraţii mei cu toată sârguinţa, să ţină poruncile Domnului.\n\n5 Şi s-a întâmplat că ei s-au plecat cu umilinţă în faţa Domnului; într-atât, încât am avut mare bucurie şi speranţă în ei că vor păşi pe drumul dreptăţii.\n\n6 Acum, toate lucrurile acestea au fost spuse şi făcute în timp ce tatăl meu locuia într-un cort în valea pe care el a numit-o Lemuel.\n\n7 Şi s-a întâmplat că eu, Nefi, am luat de nevastă pe una dintre fiicele lui Ismael; şi, de asemenea, fraţii mei au luat de neveste fiice de-ale lui Ismael; şi, de asemenea, Zoram a luat de nevastă pe fiica cea mai mare a lui Ismael.\n\n8 Şi în felul acesta tatăl meu îndeplinise toate poruncile Domnului care-i fuseseră date. Şi, de asemenea, şi eu, Nefi, fusesem binecuvântat nespus de mult de Domnul.\n\n9 Şi s-a întâmplat că glasul Domnului i-a vorbit tatălui meu în timp de noapte şi i-a poruncit ca, de dimineaţă, să pornească în călătorie în pustiu.\n\n10 Şi s-a întâmplat că atunci când tatăl meu s-a sculat de dimineaţă şi s-a dus către uşa cortului, spre marea lui mirare a văzut pe pământ un glob rotund, făcut cu o măiestrie deosebită; şi el era făcut din aramă fină. Iar înăuntrul globului erau două săgeţi; iar una dintre ele arăta drumul pe care noi trebuia să mergem în pustiu.\n\n11 Şi s-a întâmplat că noi am adunat lucrurile pe care trebuia să le ducem în pustiu, precum şi rămăşiţele proviziilor pe care Domnul ni le dăduse; şi am luat seminţe de toate felurile pe care le puteam duce în pustiu.\n\n12 Şi s-a întâmplat că ne-am luat corturile şi am plecat în pustiu, peste râul Laman.\n\n13 Şi s-a întâmplat că am călătorit timp de patru zile, cam în direcţia sud-sud-est şi iarăşi ne-am pus corturile; şi am dat locului aceluia numele Şazer.\n\n14 Şi s-a întâmplat că am luat cu noi arcurile şi săgeţile şi ne-am dus în pustiu ca să vânăm hrană pentru familiile noastre; iar după ce vânasem hrană pentru familiile noastre, ne-am reîntors la familiile noastre în pustiu, în locul Şazer. Şi am plecat iarăşi în pustiu, urmând aceeaşi direcţie, rămânând în părţile cele mai fertile ale pustiului, care erau lângă malurile Mării Roşii.\n\n15 Şi s-a întâmplat că am călătorit timp de multe zile, vânând hrană pe drum, cu arcurile şi săgeţile noastre şi cu pietrele şi praştiile noastre.\n\n16 Şi am urmat direcţia arătată de glob, care ne-a dus la părţile cele mai fertile ale pustiului.\n\n17 Şi după ce am călătorit timp de multe zile, ne-am pus corturile pentru un timp ca să ne odihnim şi să găsim hrană pentru familiile noastre.\n\n18 Şi s-a întâmplat că în timp ce eu, Nefi, m-am dus să vânez hrană, iată, mi-am rupt arcul, care era făcut din oţel fin; şi după ce mi-am rupt arcul, iată, fraţii mei erau furioşi pe mine din cauza pierderii arcului meu, căci noi n-am găsit nimic de hrană.\n\n19 Şi s-a întâmplat că ne-am reîntors fără hrană la familiile noastre care, fiind foarte obosite din cauza călătoriei, au suferit mult din cauza lipsei de hrană.\n\n20 Şi s-a întâmplat că Laman şi Lemuel şi fiii lui Ismael au început să cârtească foarte mult din cauza suferinţelor şi supărărilor din pustiu; şi, de asemenea, şi tatăl meu a început să cârtească împotriva Domnului Dumnezeului său; da, şi ei erau foarte supăraţi, într-atât, încât au cârtit împotriva Domnului.\n\n21 Acum s-a întâmplat că eu, Nefi, fiind supărat de fraţii mei din cauza pierderii arcului meu, iar arcurile lor pierzându-şi corzile, a început să fie foarte greu, da, într-atât, încât noi nu mai puteam să facem rost de hrană.\n\n22 Şi s-a întâmplat că eu, Nefi, le-am vorbit mult fraţilor mei pentru că ei îşi împietriseră inimile din nou, chiar într-atât, încât se plângeau împotriva Domnului Dumnezeului lor.\n\n23 Şi s-a întâmplat că eu, Nefi, am făcut un arc din lemn şi o săgeată dintr-o ramură dreaptă; prin urmare, m-am înarmat cu un arc şi o săgeată, cu o praştie şi cu pietre. Şi i-am spus tatălui meu: Unde să mă duc să fac rost de hrană?\n\n24 Şi s-a întâmplat că el L-a întrebat pe Domnul, căci ei s-au plecat cu umilinţă din cauza cuvintelor mele; căci am spus multe lucruri către ei cu puterea sufletului meu.\n\n25 Şi s-a întâmplat că glasul Domnului a ajuns până la tatăl meu; iar el a fost cu adevărat dojenit din cauza cârtelilor sale împotriva Domnului în aşa măsură, încât s-a cufundat în adâncimile supărării.\n\n26 Şi s-a întâmplat că glasul Domnului i-a spus: Priveşte globul şi vezi lucrurile care sunt scrise pe el.\n\n27 Şi s-a întâmplat că atunci când tatăl meu a văzut lucrurile care erau scrise pe glob, s-a temut şi s-a cutremurat foarte mult şi, de asemenea, fraţii mei şi fiii lui Ismael şi nevestele noastre.\n\n28 Şi s-a întâmplat că eu, Nefi, am văzut săgeţile care erau în glob şi că ele funcţionau după credinţa şi sârguinţa şi ascultarea pe care noi le-o dădeam.\n\n29 Şi, de asemenea, era pe ele o nouă scriere, care era simplu de citit şi care ne ajuta să pricepem despre căile Domnului; şi aceasta era scrisă şi schimbată din când în când, conform credinţei şi sârguinţei pe care noi i-o dădeam. Şi astfel vedem cum, cu mijloace mici, Domnul poate să îndeplinească lucruri mari.\n\n30 Şi s-a întâmplat că eu, Nefi, m-am dus până în vârful muntelui, după direcţiile care erau arătate pe glob.\n\n31 Şi s-a întâmplat că eu am ucis animale sălbatice, atât de multe, încât am făcut rost de hrană pentru familiile noastre.\n\n32 Şi s-a întâmplat că m-am întors la corturile noastre, cărând animalele pe care le ucisesem; şi acum, cât de mare a fost bucuria lor când au văzut că făcusem rost de hrană! Şi s-a întâmplat că s-au plecat în faţa Domnului şi I-au dat mulţumiri.\n\n33 Şi s-a întâmplat că noi am pornit iarăşi la drum, călătorind pe aproape aceeaşi cale ca şi la început; şi, după ce am călătorit multe zile, ne-am întins iarăşi corturile, ca să putem să stăm un timp.\n\n34 Şi s-a întâmplat că Ismael a murit şi a fost îngropat în locul numit Nahom.\n\n35 Şi s-a întâmplat că fiicele lui Ismael au jelit foarte mult din cauza pierderii tatălui lor şi din cauza suferinţelor lor în pustiu; şi au cârtit împotriva tatălui meu, deoarece el le adusese din ţara Ierusalimului, zicând: Tatăl nostru este mort; da, şi noi am rătăcit mult în pustiu şi am suferit multe neajunsuri, foamete, sete şi oboseală; şi după toate aceste suferinţe trebuie să pierim de foame în pustiu.\n\n36 Şi astfel au cârtit ele împotriva tatălui meu, precum şi împotriva mea; şi doreau să se întoarcă la Ierusalim.\n\n37 Iar Laman a spus către Lemuel şi, de asemenea, către fiii lui Ismael: Iată, să-l ucidem pe tatăl nostru, precum şi pe fratele nostru Nefi, care şi-a luat asupra sa să ne fie conducător şi învăţător nouă, care suntem fraţii lui mai vârstnici.\n\n38 Acum, el spune că Domnul a vorbit cu el şi, de asemenea, că îngeri i-au slujit. Dar iată, noi ştim că ne minte; şi ne spune nouă aceste lucruri şi făptuieşte multe lucruri după meşteşugul lui înşelător, pentru ca să ne înşele ochii, gândindu-se probabil că va putea să ne ducă într-un pustiu străin; şi după ce ne-a dus departe, s-a gândit să se facă rege şi conducător asupra noastră, pentru ca să poată face cu noi după voinţa şi plăcerea lui. Şi în felul acesta a aţâţat fratele meu, Laman, inimile lor în mânie.\n\n39 Şi s-a întâmplat că Domnul era cu noi, da, chiar glasul Domnului a venit şi a vorbit multe cuvinte către ei şi i-a dojenit foarte mult; iar după ce au fost dojeniţi de către glasul Domnului, şi-au abătut mânia şi s-au pocăit de păcatele lor într-atât, încât Domnul ne-a binecuvântat iarăşi cu hrană, ca să nu pierim.\n\n", "1-ne 17": "[center][font_size=26]Capitolul 17[/font_size][/center]\n\n[i]Nefi primeşte poruncă să construiască o corabie—Fraţii lui se împotrivesc—El îi îndeamnă reamintindu-le istoria înţelegerilor lui Dumnezeu cu Israelul—Nefi este plin de puterea lui Dumnezeu—Fraţii lui nu au voie să-l atingă, căci altfel ei se vor ofili ca o trestie uscată. Circa 592–591 î.H.[/i]\n\n1 Şi s-a întâmplat că am pornit iarăşi în călătoria noastră în pustiu; şi am călătorit către răsărit de atunci încolo. Şi am călătorit şi am răbdat multe suferinţe în pustiu; iar femeile noastre au născut copii în pustiu.\n\n2 Iar binecuvântările Domnului asupra noastră erau aşa de mari, încât, în timp ce noi am trăit cu carne crudă în pustiu, femeile noastre au avut lapte din abundenţă pentru copiii lor şi au fost puternice, da, chiar la fel ca şi bărbaţii; şi au început să suporte călătoriile fără să cârtească.\n\n3 Şi astfel vedem că poruncile lui Dumnezeu trebuie să fie împlinite. Şi dacă copiii oamenilor ţin poruncile lui Dumnezeu, El îi hrăneşte, îi întăreşte şi le dă mijloace ca să poată înfăptui lucrul pe care El le-a poruncit lor; de aceea, El ne-a dat ajutor în timp ce noi călătoream în pustiu.\n\n4 Şi am călătorit mulţi ani, da, chiar timp de opt ani în pustiu.\n\n5 Şi am ajuns la ţara pe care noi am numit-o Abundenţa, datorită abundenţei roadelor ei şi mierii de albine sălbatice; şi toate aceste lucruri au fost pregătite de către Domnul, ca noi să nu pierim. Iar noi am văzut marea, pe care am numit-o Irreantum, care tălmăcită înseamnă multe ape.\n\n6 Şi s-a întâmplat că ne-am întins corturile la malul mării; şi cu toate că suferisem multe necazuri şi dificultăţi, da, chiar aşa de multe încât nici nu putem să le însemnăm pe toate, am fost foarte bucuroşi atunci când am ajuns la malul mării; şi am numit locul Abundenţa, datorită abundenţei roadelor.\n\n7 Şi s-a întâmplat că după ce eu, Nefi, petrecusem în ţinutul Abundenţei multe zile, glasul Domnului a vorbit către mine, zicând: Ridică-te şi du-te la munte. Şi s-a întâmplat că eu m-am ridicat şi m-am dus la munte şi L-am implorat pe Domnul.\n\n8 Şi s-a întâmplat că Domnul mi-a vorbit, zicând: Vei construi o corabie după felul în care îţi voi arăta Eu, pentru ca să pot să-i duc pe oamenii tăi peste aceste ape.\n\n9 Iar eu am spus: Doamne, unde să mă duc ca să pot găsi minereuri să le topesc, pentru ca să îmi pot face unelte cu care să construiesc corabia după felul în care Tu mi-ai arătat?\n\n10 Şi s-a întâmplat că Domnul mi-a spus unde să mă duc ca să găsesc minereuri, pentru a-mi face unelte.\n\n11 Şi s-a întâmplat că eu, Nefi, am făcut din piele de animale foale cu care să suflu în foc; şi după ce am făcut foalele, ca să pot să suflu în foc, am lovit două pietre una de alta ca să pot face focul.\n\n12 Căci Domnul până atunci nu ne lăsase să facem mult foc în timp ce călătoream prin pustiu; căci El a zis: Eu voi face hrana voastră dulce, aşa ca voi să nu trebuiască s-o gătiţi.\n\n13 Şi Eu, de asemenea, voi fi lumina voastră în pustiu; şi voi pregăti calea înaintea voastră, dacă voi veţi ţine poruncile Mele; prin urmare, în măsura în care voi veţi ţine poruncile Mele, veţi fi conduşi către ţara făgăduită; şi veţi şti că Eu sunt Cel de care voi sunteţi conduşi.\n\n14 Da, şi Domnul a mai spus: După ce veţi ajunge în ţara făgăduită, veţi şti că Eu, Domnul, sunt Dumnezeu; şi că Eu, Domnul, v-am salvat de la distrugere; da, că Eu v-am scos pe voi din ţara Ierusalimului.\n\n15 Prin urmare eu, Nefi, m-am străduit să ţin poruncile Domnului şi i-am îndemnat pe fraţii mei la credinţă şi sârguinţă.\n\n16 Şi s-a întâmplat că eu am făcut unelte din minereul pe care l-am topit din stâncă.\n\n17 Şi atunci când fraţii mei au văzut că mă pregăteam să construiesc o corabie, ei au început să cârtească împotriva mea, zicând: Fratele nostru este nebun, căci el crede că poate să construiască o corabie; da, şi crede, de asemenea, că poate să treacă peste apele acestea mari.\n\n18 Şi astfel fraţii mei s-au plâns împotriva mea şi nu doreau să muncească deoarece nu credeau că puteam să construiesc o corabie; şi nu credeau nici că primisem învăţătura de la Domnul.\n\n19 Şi acum s-a întâmplat că eu, Nefi, am fost foarte supărat din cauza împietririi inimilor lor; şi acum, când au văzut că începusem să fiu supărat, erau încântaţi în inimile lor într-atât, încât s-au bucurat, zicând: Noi am ştiut că n-ai putea să construieşti o corabie, căci am ştiut că îţi lipsea judecata; prin urmare, nu puteai să îndeplineşti o lucrare aşa de mare.\n\n20 Şi tu eşti la fel ca şi tatăl nostru, purtat de imaginaţia nebunească a inimii lui; da, el ne-a scos din ţara Ierusalimului şi noi am rătăcit prin pustiu toţi aceşti ani mulţi; şi femeile noastre au muncit din greu, fiind grele cu copii; şi ele au născut copii în pustiu şi au suferit toate lucrurile în afară de moarte; şi ar fi fost mai bine dacă ele ar fi murit înainte de a fi părăsit Ierusalimul decât să fi suferit aceste neajunsuri.\n\n21 Iată, aceşti ani mulţi am suferit în pustiu, timp în care am fi putut să ne bucurăm de avuţiile noastre şi de ţara moştenirii noastre; da, şi am fi putut fi fericiţi.\n\n22 Şi noi ştim că oamenii care erau în Ierusalim erau drepţi; căci au ţinut legile şi judecăţile Domnului, precum şi toate poruncile Lui, după legea lui Moise; prin urmare, noi ştim că ei sunt un popor drept; iar tatăl nostru i-a judecat şi ne-a dus pe noi departe pentru că am ascultat de cuvintele lui; da, iar fratele nostru este la fel ca şi el. Şi în felul acesta de vorbire au cârtit fraţii mei şi s-au plâns împotriva noastră.\n\n23 Şi s-a întâmplat că eu, Nefi, le-am vorbit, zicând: Credeţi că strămoşii noştri, care erau copiii lui Israel, ar fi fost scoşi din mâinile Egiptenilor dacă nu ar fi ascultat de cuvintele Domnului?\n\n24 Da, presupuneţi voi că ei ar fi fost scoşi din robie, dacă Domnul nu i-ar fi dat poruncă lui Moise să-i scoată din robie?\n\n25 Acum voi ştiţi, copiii lui Israel erau în robie; şi voi ştiţi că erau încărcaţi de poveri care erau greu de dus; prin urmare, ştiţi că trebuie să fi fost un lucru bun pentru ei să fie scoşi din robie.\n\n26 Acum voi ştiţi că lui Moise i-a poruncit Domnul să facă acea lucrare măreaţă; şi voi ştiţi că la cuvântul lui apele Mării Roşii s-au despărţit întâi într-o parte şi apoi în cealaltă, iar ei au trecut prin aceasta ca pe uscat.\n\n27 Dar voi ştiţi că egiptenii, care erau în oştile Faraonului, au fost înecaţi în Marea Roşie.\n\n28 Şi voi, de asemenea, ştiţi că ei au fost hrăniţi cu mană în pustiu.\n\n29 Da, şi, de asemenea, ştiţi că Moise, prin cuvântul lui, după puterea lui Dumnezeu care era în el, a lovit stânca şi a izvorât apă pentru copiii lui Israel, ca să-şi poată stinge setea.\n\n30 Şi în ciuda faptului că erau conduşi de Domnul Dumnezeul lor, Mântuitorul lor, mergând înaintea lor, conducându-i în timp de zi şi dându-le lumină în timp de noapte şi făcând astfel ca ei să primească toate lucrurile care erau folositoare omului, ei totuşi şi-au împietrit inimile şi şi-au orbit minţile şi au hulit împotriva lui Moise şi împotriva lui Dumnezeu cel Adevărat şi Viu.\n\n31 Şi s-a întâmplat că, după cuvântul Lui, El i-a distrus; şi după cuvântul Lui, El i-a condus; şi după cuvântul Lui, El a făcut toate lucrurile pentru ei; şi nimic nu a fost făcut decât prin cuvântul Lui.\n\n32 Şi după ce au trecut râul Iordan, El i-a făcut puternici ca să poată să-i alunge pe copiii pământului afară din ţinut, da, împrăştiindu-i până la distrugere.\n\n33 Şi acum, presupuneţi că copiii acestui pământ, care erau în ţara făgăduinţei, care au fost alungaţi de strămoşii noştri, credeţi voi că ei erau drepţi? Iată eu vă spun vouă: Nu.\n\n34 Presupuneţi că strămoşii noştri ar mai fi fost aleşi dacă ei nu ar fi fost drepţi? Eu vă spun vouă: Nu.\n\n35 Iată, Domnul preţuieşte toate fiinţele ca pe una; cel care este drept are bunăvoinţa lui Dumnezeu. Dar iată, acest popor a respins fiecare cuvânt al lui Dumnezeu şi era plin de nedreptate; iar întreaga mânie a lui Dumnezeu era asupra lor, iar Domnul a blestemat ţara pentru ei şi a binecuvântat-o pentru strămoşii noştri; da, El a blestemat-o spre distrugerea lor şi a binecuvântat-o pentru strămoşii noştri pentru ca ei să capete putere asupra ei.\n\n36 Iată, Domnul a creat pământul ca să fie locuit; şi El i-a creat pe copiii Săi pentru ca ei să-l stăpânească.\n\n37 Şi El ridică un popor drept şi distruge popoarele păcătoşilor.\n\n38 Şi El îi conduce pe cei drepţi în ţinuturi bogate, iar pe cei păcătoşi îi distruge şi le blestemă ţara din cauza lor.\n\n39 El domneşte sus în ceruri, căci acesta este tronul Lui, iar pământul acesta este aşternutul picioarelor Lui.\n\n40 Şi îi iubeşte pe aceia care Îl recunosc pe El ca fiind Dumnezeul lor. Iată, i-a iubit pe strămoşii noştri şi a făcut legământ cu ei, da, chiar cu Avraam, Isaac şi Iacov; şi El şi-a adus aminte de legămintele pe care le făcuse cu ei; prin urmare, i-a scos din ţara Egiptului.\n\n41 Şi El le-a dat greutăţi în pustiu cu toiagul Său; căci ei şi-au împietrit inimile, la fel ca şi voi; iar Domnul le-a dat greutăţi din cauza nedreptăţii lor. El a trimis şerpi zburători înfocaţi printre ei; iar după ce au fost muşcaţi, El a pregătit o cale pentru ca ei să fie vindecaţi; iar singurul lucru pe care trebuia să-l facă era să privească; şi datorită simplităţii acestei căi sau a uşurinţei ei, mulţi au fost aceia care au pierit.\n\n42 Şi ei şi-au împietrit inimile din când în când şi au hulit împotriva lui Moise şi, de asemenea, împotriva lui Dumnezeu; cu toate acestea, voi ştiţi că au fost conduşi de către puterea Lui fără de asemănare până în ţara făgăduinţei.\n\n43 Şi acum, după toate aceste lucruri, a venit timpul ca ei să devină păcătoşi, da, aproape până la culme; şi nu ştiu, dar în această zi ei sunt pe cale de a fi distruşi; căci ştiu că va trebui cu siguranţă să vină ziua aceea, când ei vor trebui să fie distruşi, în afară de câţiva numai, care vor fi duşi în robie.\n\n44 Prin urmare, Domnul i-a dat poruncă tatălui meu să plece în pustiu; iar Iudeii, de asemenea, au căutat să-i ia viaţa; da, şi voi, de asemenea, aţi căutat să-i luaţi viaţa; prin urmare, voi sunteţi ucigaşi în inimile voastre şi sunteţi la fel ca şi ei.\n\n45 Voi sunteţi iuţi în a face nedreptate, dar sunteţi înceţi în a vă aduce aminte de Domnul Dumnezeul vostru. Aţi văzut un înger, iar el a glăsuit către voi; da, aţi auzit glasul lui din când în când; iar el a vorbit către voi cu un glas blând şi încet, dar eraţi lipsiţi de sentimente, aşa încât nu aţi putut să simţiţi cuvintele lui; prin urmare, a glăsuit către voi cu un glas ca de tunet, care a făcut pământul să se cutremure ca şi cum s-ar să se despicat în bucăţi.\n\n46 Şi voi ştiţi, de asemenea, că prin puterea cuvântului Său atotputernic, El poate să facă pământul să piară; da, şi voi ştiţi că prin cuvântul Său El poate face locurile aspre să devină netede, iar locurile netede să fie sfărâmate. O, atunci, cum puteţi să fiţi atât de împietriţi în inimile voastre?\n\n47 Iată, sufletul meu este sfâşiat de suferinţă din cauza voastră şi inima mea este îndurerată; mă tem să nu fiţi alungaţi pentru totdeauna. Iată, eu sunt plin de Spiritul lui Dumnezeu într-atât, încât trupul meu este lipsit de putere.\n\n48 Şi acum, s-a întâmplat că atunci când am glăsuit aceste cuvinte, ei s-au mâniat pe mine şi voiau să mă arunce în adâncurile mării; şi cum veneau să pună mâna pe mine, le-am spus, zicând: În numele lui Dumnezeu cel Atotputernic, vă poruncesc să nu mă atingeţi, căci eu sunt plin de puterea lui Dumnezeu, chiar până la mistuirea trupului meu; şi cel care va pune mâna pe mine se va veşteji chiar ca o trestie uscată; şi el va fi o nimica toată în faţa puterii lui Dumnezeu pentru că Dumnezeu îl va lovi.\n\n49 Şi s-a întâmplat că eu, Nefi, le-am spus că n-ar mai trebui să cârtească împotriva tatălui lor; şi nici să nu şovăiască să mă ajute la lucrul meu, căci Dumnezeu îmi dăduse poruncă să construiesc o corabie.\n\n50 Şi eu le-am spus: Dacă Dumnezeu mi-a poruncit să fac toate lucrurile, atunci eu voi fi în stare să le fac. Dacă El mi-ar da poruncă să-i spun acestei ape să se facă pământ, atunci ea ar fi pământ; şi dacă aş zice aceasta, atunci aşa s-ar întâmpla.\n\n51 Şi acum, dacă Domnul are o putere aşa de mare şi a făcut aşa de multe minuni printre copiii oamenilor, atunci cum de nu ar putea să mă înveţe să construiesc o corabie?\n\n52 Şi s-a întâmplat că eu, Nefi, am spus multe lucruri către fraţii mei, atâtea încât ei au fost făcuţi de ruşine şi nu au mai putut să mi se împotrivească; şi nici n-au mai îndrăznit să pună mâna pe mine sau să mă atingă cu degetele lor, chiar timp de mai multe zile. Acum, ei nu îndrăzneau să facă aceasta ca să nu se ofilească în faţa mea, căci aşa de puternic era Spiritul lui Dumnezeu; şi astfel a lucrat El asupra lor.\n\n53 Şi s-a întâmplat că Domnul a vorbit către mine: Întinde-ţi iarăşi mâna către fraţii tăi şi nu se vor ofili în faţa ta, dar Eu îi voi cutremura, a spus Domnul, şi asta o voi face pentru ca ei să ştie că Eu sunt Domnul Dumnezeul lor.\n\n54 Şi s-a întâmplat că mi-am întins mâna către fraţii mei, iar ei nu s-au ofilit în faţa mea; dar Domnul i-a făcut să se cutremure, chiar după cuvântul pe care El l-a spus.\n\n55 Şi acum, ei au spus: Noi ştim cu siguranţă că Domnul este cu tine, căci noi ştim că puterea Domnului este aceea care ne-a făcut să ne cutremurăm. Şi au căzut în faţa mea şi erau gata să mă preaslăvească, dar nu am permis aceasta, zicându-le: Eu sunt fratele vostru, da, chiar fratele vostru mai tânăr; prin urmare, preaslăviti-L pe Domnul Dumnezeul vostru şi cinstiţi pe tatăl şi pe mama voastră, pentru ca zilele voastre să fie lungi în ţara pe care Domnul Dumnezeul vostru v-o va da.\n\n", "1-ne 18": "[center][font_size=26]Capitolul 18[/font_size][/center]\n\n[i]Corabia este terminată—Sunt pomenite naşterile lui Iacov şi a lui Iosif—Grupul se îmbarcă pentru călătoria către ţara făgăduinţei—Fiii lui Ismael şi nevestele lor se unesc în orgii şi răzvrătire—Nefi este legat şi corabia este mânată înapoi de o furtună grozavă—Nefi este eliberat şi, prin rugăciunea lui, furtuna se potoleşte—Oamenii ajung în ţara făgăduinţei. Circa 591–589 î.H.[/i]\n\n1 Şi s-a întâmplat că ei L-au preaslăvit pe Domnul şi au mers mai departe împreună cu mine; iar noi am prelucrat lemnul cu o iscusinţă neobişnuită. Iar Domnul mi-a arătat din când în când în ce fel trebuia să lucrez lemnul corabiei.\n\n2 Acum eu, Nefi, nu am lucrat lemnul în modul învăţat de oameni, nici nu am construit corabia după felul oamenilor; ci am construit-o după felul în care Domnul mi-a arătat; prin urmare, nu era după felul oamenilor.\n\n3 Şi eu, Nefi, m-am dus deseori în munţi şi m-am rugat deseori Domnului; prin urmare, Domnul mi-a arătat lucruri măreţe.\n\n4 Şi s-a întâmplat că, după ce am terminat corabia, potrivit cuvântului Domnului, fraţii mei au văzut că ea era bună şi că lucrătura ei era foarte fină; prin urmare, ei s-au plecat cu umilinţă iarăşi în faţa Domnului.\n\n5 Şi s-a întâmplat că glasul Domnului i-a spus tatălui meu că noi trebuia să ne sculăm şi să coborâm în corabie.\n\n6 Şi s-a întâmplat că dimineaţa, după ce pregătisem toate lucrurile, multe roade şi carne din pustiu şi miere din belşug, precum şi provizii aşa cum Domnul ne poruncise, am coborât în corabie împreună cu toată încărcătura noastră şi cu seminţele noastre şi cu fiecare lucru pe care noi îl adusesem cu noi, fiecare după vârsta lui; prin urmare, ne-am coborât cu toţii în corabie, împreună cu nevestele şi copiii noştri.\n\n7 Şi acum, tatăl meu avusese doi fii în pustiu; cel mai vârstnic a fost numit Iacov, iar cel mai tânăr, Iosif.\n\n8 Şi s-a întâmplat că după ce noi toţi am coborât în corabie şi am luat cu noi proviziile, precum şi lucrurile care ni s-au poruncit, am început să înaintăm pe mare şi am fost mânaţi înainte de vânt către pământul făgăduit.\n\n9 Şi după ce am fost împinşi de vânt timp de multe zile, iată, fraţii mei şi fiii lui Ismael, precum şi nevestele lor au început să se veselească aşa de tare, încât au început să danseze şi să cânte şi să vorbească cu multă grosolănie, da, într-atât, încât au uitat prin ce putere fuseseră aduşi acolo; da, ei s-au dedat la o nemaipomenită grosolănie.\n\n10 Şi eu, Nefi, am început să mă tem foarte tare ca Domnul să nu se mânieze pe noi şi să nu ne lovească din cauza nedreptăţii noastre şi să fim înghiţiţi de adâncurile mării; prin urmare eu, Nefi, am început să le vorbesc cu multă seriozitate; dar iată, ei erau mânioşi pe mine, zicând: Nu vrem ca fratele nostru mai tânăr să fie conducător peste noi.\n\n11 Şi s-a întâmplat că Laman şi Lemuel m-au luat şi m-au legat cu frânghii şi s-au purtat cu mine cu multă cruzime; totuşi, Domnul a permis toate acestea pentru ca să-Şi poată arăta puterea, pentru îndeplinirea cuvântului Său pe care L-a rostit despre cei păcătoşi.\n\n12 Şi s-a întâmplat că, după ce m-au legat astfel încât să nu mai pot să mă mişc, busola care fusese pregătită de către Domnul a încetat să mai meargă.\n\n13 Prin urmare, ei nu ştiau încotro să conducă corabia, cu atât mai mult cu cât s-a pornit o furtună mare, da, un uragan mare şi teribil şi noi am fost împinşi pe ape înapoi timp de trei zile; iar ei au început să se înfricoşeze foarte mult că se vor îneca în mare; şi totuşi, nu m-au dezlegat.\n\n14 Şi în a patra zi în care am fost împinşi înapoi, furtuna a început să se înteţească.\n\n15 Şi s-a întâmplat că era cât pe ce să fim înghiţiţi de adâncurile mării. Şi după ce am fost împinşi înapoi pe ape timp de patru zile, fraţii mei au început să vadă că pedepsele lui Dumnezeu erau asupra lor şi că ei trebuia să piară dacă nu se pocăiau de nedreptăţile lor; prin urmare, au venit la mine şi au dezlegat legăturile care erau în jurul încheieturilor mâinilor mele; şi iată că acestea erau foarte umflate; şi, de asemenea, gleznele mele erau foarte umflate şi mare îmi era durerea din cauza aceasta.\n\n16 Cu toate acestea, mi-am înălţat privirea către Dumnezeul meu şi L-am preamărit cât a fost ziua de lungă; şi nu am cârtit împotriva Domnului din cauza suferinţelor mele.\n\n17 Acum tatăl meu, Lehi, le-a spus multe lucruri lor şi fiilor lui Ismael; dar, iată, ei au spus multe ameninţări împotriva oricui ar fi vorbit în sprijinul meu; iar părinţii mei fiind împovăraţi de ani şi suferind multe supărări din cauza copiilor lor erau doborâţi, da, chiar pe patul de moarte.\n\n18 Din cauza supărării şi marii lor întristări, precum şi din cauza nedreptăţii fraţilor mei, ei au ajuns aproape să fie luaţi din lumea aceasta ca să-L întâlnească pe Dumnezeul lor; da, părul lor cărunt era aproape să zacă în ţărână; da, şi chiar erau aproape de a fi aruncaţi cu jale într-un mormânt de apă.\n\n19 Iar Iacov şi Iosif, fiind tineri şi având nevoie de multă îngrijire, erau necăjiţi din cauza suferinţelor mamei lor; şi, de asemenea, nevasta mea cu lacrimile şi rugăciunile ei, precum şi copiii mei nu au înmuiat inimile fraţilor mei ca să mă dezlege.\n\n20 Şi nu a fost nimic în afară de puterea lui Dumnezeu, care i-a ameninţat cu distrugerea, care a putut să le înmoaie inimile; prin urmare, atunci când au văzut că erau aproape să fie înghiţiţi în adâncurile mării, s-au pocăit de lucrul pe care îl făcuseră, într-atât, încât m-au dezlegat.\n\n21 Şi s-a întâmplat că, după ce m-au dezlegat, iată, am luat busola, iar aceasta a mers aşa cum am dorit eu. Şi s-a întâmplat că m-am rugat Domnului; şi după ce m-am rugat, vânturile s-au oprit, iar furtuna a încetat şi era o linişte desăvârşită.\n\n22 Şi s-a întâmplat că eu, Nefi, am condus corabia, astfel încât am navigat iarăşi către ţara făgăduinţei.\n\n23 Şi s-a întâmplat că după ce am navigat timp de mai multe zile, am ajuns în ţara făgăduinţei; şi am înaintat pe uscat şi ne-am pus corturile; şi am numit-o ţara făgăduinţei.\n\n24 Şi s-a întâmplat că, am început să cultivăm pământul şi am început să plantăm seminţele; da, am pus toate seminţele noastre în pământ, cele pe care le adusesem din ţara Ierusalimului. Şi s-a întâmplat că ele au crescut foarte bine; prin urmare am fost binecuvântaţi din belşug.\n\n25 Şi s-a întâmplat că am descoperit, în ţara făgăduinţei, în timp ce umblam prin pustiu, că în păduri erau animale de tot felul, atât vaci, cât şi boi, măgari şi cai, capre şi capre sălbatice, precum şi tot felul de animale sălbatice, care erau pentru folosul oamenilor. Şi noi am găsit tot felul de minereuri, atât de aur, cât şi de argint şi de cupru.\n\n", "1-ne 19": "[center][font_size=26]Capitolul 19[/font_size][/center]\n\n[i]Nefi face plăci din metal şi scrie istoria poporului său—Dumnezeul lui Israel va veni după şase sute de ani de la timpul când Lehi a plecat din Ierusalim—Nefi vorbeşte despre suferinţele Lui şi despre răstignire—Iudeii vor fi dispreţuiţi şi împrăştiaţi până în zilele din urmă, când ei se vor reîntoarce la Domnul. Circa 588–570 î.H.[/i]\n\n1 Şi s-a întâmplat că Domnul mi-a poruncit, prin urmare am făcut plăci din metal pentru ca să pot grava pe ele cronica poporului meu. Şi pe plăcile pe care le-am făcut am gravat cronica tatălui meu, precum şi călătoria noastră prin pustiu şi profeţiile tatălui meu; şi, de asemenea, multe din propriile mele profeţii am gravat pe ele.\n\n2 Şi n-am ştiut atunci când le-am făcut că Domnul îmi va porunci să fac aceste plăci; prin urmare, cronica tatălui meu, genealogia strămoşilor lui şi cea mai mare parte a tuturor întâmplărilor noastre din pustiu sunt gravate pe aceste plăci dintâi despre care eu am vorbit; prin urmare, lucrurile care s-au întâmplat înainte ca eu să fi făcut aceste plăci sunt, într-adevăr, pomenite în detaliu în primele plăci.\n\n3 Şi după ce am făcut aceste plăci după poruncă, eu, Nefi, am primit o poruncă precum că slujirea şi profeţiile, părţile cele mai clare şi mai preţioase ale acestora, trebuia să fie scrise pe aceste plăci; şi că lucrurile care erau scrise trebuia păstrate pentru instruirea poporului meu, care trebuia să stăpânească ţara şi, de asemenea, şi pentru alte scopuri înţelepte, care scopuri sunt cunoscute Domnului.\n\n4 De aceea eu, Nefi, am scris o cronică pe celelalte plăci, care face o descriere sau care face o relatare mai amănunţită a războaielor şi conflictelor şi distrugerilor poporului meu. Şi aşa am făcut şi am dat poruncă poporului meu despre ceea ce trebuia să facă după moartea mea; şi anume că aceste plăci trebuia să fie transmise de la o generaţie la alta sau de la un profet la altul, până la alte porunci ale Domnului.\n\n5 Iar o relatare a împrejurărilor în care am făcut aceste plăci se va face în cele ce urmează; şi apoi, iată, eu continui aşa cum am spus; şi fac aceasta pentru ca cele mai sfinte lucruri să poată fi păstrate pentru a fi aduse la cunoştinţă poporului meu.\n\n6 Cu toate acestea, eu nu scriu nimic pe plăci în afară doar de ceea ce cred că este sfânt. Şi acum, dacă eu greşesc, tot aşa au greşit şi cei din vechime; nu că m-aş scuza pe mine pe seama altor oameni, ci numai din cauza slăbiciunii trupeşti care este în mine m-aş putea scuza.\n\n7 Căci lucrurile pe care unii oameni le consideră de mare valoare, atât pentru trup, cât şi pentru suflet, alţii nu ţin seama de ele şi le calcă în picioare. Da, chiar şi pe Dumnezeul lui Israel Îl calcă oamenii în picioare; spun Îl calcă în picioare, dar dacă aş folosi alte cuvinte—ei Îl nesocotesc şi nu ascultă de glasul sfaturilor Lui.\n\n8 Şi iată, după cuvintele îngerului, El va veni după şase sute de ani de la plecarea tatălui meu din Ierusalim.\n\n9 Şi lumea, din cauza nedreptăţii ei, Îl va judeca pe El ca pe un lucru de nimic; prin urmare, ei Îl biciuiesc, iar El rabdă; şi Îl lovesc, iar El rabdă. Da, ei Îl scuipă, iar El rabdă, datorită bunătăţii Sale pline de iubire şi a îndelungatei Sale suferinţe pentru copiii oamenilor.\n\n10 Iar Dumnezeul strămoşilor noştri, care au fost scoşi din Egipt din robie şi care, de asemenea, au fost apăraţi în pustiu de către El, da, Dumnezeul lui Avraam şi al lui Isaac şi Dumnezeul lui Iacov, se va preda El Însuşi, potrivit cuvintelor îngerului, ca om, în mâinile oamenilor păcătoşi, pentru ca să fie ridicat, potrivit cuvintelor lui Zenoc, şi să fie răstignit, potrivit cuvintelor lui Neum, şi să fie îngropat într-un mormânt, potrivit cuvintelor lui Zenos pe care acesta le-a vorbit despre cele trei zile de întuneric, care trebuiau să fie un semn despre moartea Lui dat celor care vor popula insulele mării şi mai ales celor care sunt din casa lui Israel.\n\n11 Căci aşa a glăsuit profetul: Domnul Dumnezeu cu siguranţă îi va vizita pe toţi cei din casa lui Israel în ziua aceea, pe unii cu glasul Său, datorită dreptăţii lor, spre marea lor bucurie şi salvare, iar pe alţii cu tunetele şi fulgerele puterii Sale, cu furtună, cu foc şi cu fum şi cu aburul întunericului şi prin deschiderea pământului şi prin munţii care se vor înălţa.\n\n12 Şi toate aceste lucruri trebuie cu siguranţă să se întâmple, a spus profetul Zenos. Iar pietrele pământului vor trebui să crape; şi din cauza gemetelor pământului, mulţi dintre regii insulelor mării vor fi inspiraţi de către Spiritul lui Dumnezeu să exclame: Dumnezeul naturii suferă.\n\n13 Cât despre cei care sunt în Ierusalim, a spus profetul, ei vor fi pedepsiţi de către toţi oamenii, deoarece Îl răstignesc pe Dumnezeul lui Israel şi îşi întorc inimile de la El, respingând semnele şi minunile, precum şi puterea şi slava Dumnezeului lui Israel.\n\n14 Şi deoarece ei îşi întorc inimile de la El, a spus profetul, şi L-au dispreţuit pe Cel Sfânt al lui Israel, ei vor rătăci în trup şi vor pieri şi vor deveni o pricină de dispreţ şi de batjocură şi vor fi urâţi printre toate naţiunile.\n\n15 Cu toate acestea, atunci când ziua aceea va veni, a spus profetul, atunci când ei nu-şi vor mai întoarce inimile împotriva Celui Sfânt al lui Israel, atunci El îşi va aduce aminte de legămintele pe care le-a făcut cu strămoşii lor.\n\n16 Da, atunci El îşi va aduce aminte de insulele mării; da, şi pe toţi oamenii care sunt din casa lui Israel, Eu îi voi aduna, a spus Domnul, potrivit cuvintelor profetului Zenos, din cele patru colţuri ale pământului.\n\n17 Da, şi tot pământul va vedea Salvarea Domnului, a spus profetul; fiecare naţiune, neam, limbă şi popor va fi binecuvântat.\n\n18 Şi eu, Nefi, am scris aceste lucruri către poporul meu, pentru că poate aş reuşi să-i conving să-şi aducă aminte de Domnul, Mântuitorul lor.\n\n19 Prin urmare, vorbesc întregii case a lui Israel, dacă se va întâmpla ca ei să capete aceste lucruri.\n\n20 Căci iată, am lucrări în spirit pentru cei care sunt în Ierusalim, care mă istovesc într-atât, încât încheieturile mele sunt slabe; căci dacă Domnul n-ar fi fost milos şi nu mi-ar fi dezvăluit despre ei, tot aşa cum a făcut cu profeţii din vechime, aş fi pierit şi eu.\n\n21 Şi El cu siguranţă le-a dezvăluit profeţilor din vechime toate lucrurile despre ei; şi, de asemenea, El a dezvăluit multora lucrurile despre noi; prin urmare, trebuie ca noi să cunoaştem lucrurile acestea pentru că ele sunt scrise pe plăcile de aramă.\n\n22 Acum, s-a întâmplat că eu, Nefi, i-am învăţat pe fraţii mei aceste lucruri; şi s-a întâmplat că le-am citit multe lucruri, care erau gravate pe plăcile de aramă, aşa ca ei să ştie despre lucrările Domnului în alte ţări, printre popoarele din vechime.\n\n23 Şi le-am citit multe lucruri care erau scrise în cărţile lui Moise; dar, pentru ca să-i conving mai mult să creadă în Domnul, Mântuitorul lor, le-am citit ceea ce era scris de către profetul Isaia; căci eu am făcut ca toate scripturile să ni se aplice nouă, pentru ca ele să fie spre folosul şi învăţătura noastră.\n\n24 Prin urmare, le-am vorbit, zicând: Auziţi cuvintele profetului, voi care sunteţi o rămăşiţă a casei lui Israel, o ramură care a fost ruptă; auziţi cuvintele profetului, care au fost scrise pentru toată casa lui Israel, şi aplicaţi-le vouă înşivă, pentru ca să aveţi speranţă la fel ca şi fraţii voştri de care v-aţi despărţit; căci în felul acesta a scris profetul.\n\n", "1-ne 20": "[center][font_size=26]Capitolul 20[/font_size][/center]\n\n[i]Domnul îi dezvăluie lui Israel planurile Sale—Israel a fost ales în vâltoarea de foc a suferinţei şi va ieşi din Babilon—Compară cu Isaia 48. Circa 588–570 î.H.[/i]\n\n1 Ascultaţi şi auziţi aceasta, o, voi cei din casa lui Iacov, care sunteţi chemaţi cu numele de Israel şi care aţi ieşit din apele lui Iuda, sau din apele botezului, care juraţi pe numele Domnului şi pomeniţi pe Dumnezeul lui Israel şi care totuşi nu juraţi în adevăr şi nici în dreptate.\n\n2 Şi totuşi, ei îşi iau numele de la oraşul sfânt, dar nu se sprijină pe Dumnezeul lui Israel, care este Domnul oştirilor; da, Domnul oştirilor este numele Lui.\n\n3 Iată, am dezvăluit lucrurile cele dintâi de la început; şi ele au ieşit din gura Mea şi Eu le-am vestit. Le-am vestit pe neaşteptate.\n\n4 Şi am făcut aceasta pentru că am ştiut că eşti îndărătnic, iar gâtul tău este o vână de fier, iar fruntea ta este de aramă;\n\n5 Şi eu ţi-am vestit chiar de la început; înainte de a se întâmpla, ţi le-am arătat; şi ţi le-am arătat de teamă ca să nu poţi să zici—Idolul meu le-a făcut iar chipul meu cioplit şi chipul meu turnat le-a poruncit.\n\n6 Tu ai văzut şi ai auzit toate acestea; şi nu vrei să le mărturiseşti? Şi Eu ţi-am arătat lucruri noi de acum, chiar lucruri ascunse, pe care nu le-ai cunoscut.\n\n7 Ele sunt create acum şi nu de la început, chiar înainte de ziua când nu le-ai auzit ele ţi-au fost vestite, ca să nu poţi zice—Iată, eu le ştiam.\n\n8 Da, şi tu nu ai auzit; da, nu ai ştiut; da, de la acel timp încolo urechea ta nu a fost deschisă; căci am ştiut că tu te vei purta cu necredinţă şi tu vei numi păcătos din pântece.\n\n9 Cu toate acestea, din pricina numelui Meu, Îmi voi potoli mânia şi pentru slava Mea, Mă voi stăpâni ca să nu te nimicesc.\n\n10 Căci iată, Eu te-am purificat, te-am ales în vâltoarea de foc a suferinţei.\n\n11 Pentru Mine Însumi, da, pentru Mine Însumi voi face aceasta, căci Eu nu voi permite ca numele Meu să fie profanat şi nu voi da slava Mea altuia.\n\n12 Ascultaţi-Mă, o, Iacov şi tu, Israel, alesul Meu, căci Eu sunt Acela; Eu sunt Cel dintâi şi tot Eu sunt şi Cel din urmă.\n\n13 Mâna Mea a pus, de asemenea, temelia pământului, iar mâna Mea dreaptă a cuprins cerurile. Le chem şi ele stau în faţa Mea laolaltă.\n\n14 Voi cu toţii, adunaţi-vă şi ascultaţi; care dintre ei le-a vestit aceste lucruri? Domnul L-a iubit pe El; da, şi El va îndeplini cuvântul Său pe care l-a vestit lor; şi El va împlini voia Lui împotriva Babilonului, iar braţul Lui se va ridica asupra haldeilor.\n\n15 Şi Domnul a mai spus: Eu, Domnul, da, Eu am glăsuit; da, Eu L-am chemat pe El ca să vestească, Eu L-am adus pe El, iar El va face ca lucrarea Sa să izbutească.\n\n16 Veniţi aproape de Mine; nu am vorbit în ascuns; de la început, din timpul care fusese vestit, Eu am glăsuit; şi Domnul Dumnezeu şi Spiritul Său M-au trimis.\n\n17 Şi astfel a spus Domnul, Mântuitorul tău, Cel Sfânt al lui Israel; Eu L-am trimis pe El; pe Domnul Dumnezeul tău, care te învaţă pe tine spre folosul tău, Cel care te conduce pe tine pe calea pe care trebuie să mergi şi El a făcut aceasta.\n\n18 O, de-ai fi ascultat de poruncile Mele—pacea ta ar fi fost ca un râu, iar dreptatea ta ca valurile mării.\n\n19 Seminţia ta ar fi fost la fel ca şi nisipul; roadele pântecelui tău la fel ca şi pietrişul; numele lui nu ar fi fost alungat sau distrus din faţa Mea.\n\n20 Plecaţi din Babilon, fugiţi de Haldei şi cu un glas de cântare vestiţi, da, spuneţi aceasta, daţi de ştire până la capătul pământului; ziceţi: Domnul l-a mântuit pe robul Său, Iacov.\n\n21 Şi ei nu au suferit de sete; El i-a condus prin pustiuri; El a făcut să curgă ape din stânci pentru ei; de asemenea, El a crăpat stânca şi apele au ţâşnit din ea.\n\n22 Şi cu toate că El a făcut toate acestea şi chiar lucruri şi mai mari, nu există pace pentru cei păcătoşi, a spus Domnul.\n\n", "1-ne 21": "[center][font_size=26]Capitolul 21[/font_size][/center]\n\n[i]Mesia va fi o lumină pentru neamuri şi îi va elibera pe robi—Israelul va fi adunat cu putere în ultimele zile—Regii vor fi părinţii lor adoptivi—Compară cu Isaia 49. Circa 588–570 î.H.[/i]\n\n1 Şi iarăşi: Ascultaţi, o, voi cei din casa lui Israel, voi toţi cei care sunteţi despărţiţi şi alungaţi din cauza ticăloşiei preoţilor poporului Meu; da, voi toţi cei care sunteţi despărţiţi, care sunteţi împrăştiaţi în străinătăţi, care sunteţi poporul Meu, o, voi cei din casa lui Israel. Ascultaţi-Mă pe Mine, o, voi insule, şi ascultaţi voi popoare din depărtare; Domnul M-a chemat pe Mine din pântece; din pântecele mamei Mele a chemat El numele Meu.\n\n2 Şi El a făcut gura Mea ca o sabie ascuţită; cu umbra mâinii Sale El M-a ascuns pe Mine şi M-a făcut ca o săgeată ascuţită; în tolba Lui M-a ascuns El pe Mine;\n\n3 Şi Mi-a spus: Tu eşti robul Meu, o, Israel, în care Mă voi slăvi.\n\n4 Şi apoi am spus că am lucrat în zadar, Mi-am irosit puterea pentru nimic şi în zadar; cu siguranţă, judecata Mea este cu Domnul şi lucrul meu este cu Dumnezeul Meu.\n\n5 Şi acum, a spus Domnul—care M-a făcut încă din pântece ca să fiu robul Lui, ca să-l aduc pe Iacov iarăşi la El—chiar dacă Israelul nu va fi adunat, Eu tot voi fi slăvit în ochii Domnului, iar Dumnezeul Meu va fi puterea Mea.\n\n6 Iar El a spus: Este un lucru uşor ca Tu să fii robul Meu şi să ridici triburile lui Iacov şi să aduci înapoi pe cei rămaşi din Israel. Te voi da ca pe o lumină pentru neamuri, pentru ca Tu să fii Salvarea Mea până la marginile pământului.\n\n7 Aşa a spus Domnul, Mântuitorul lui Israel, Cel Sfânt, către Cel pe care oamenii Îl dispreţuiesc, către Cel pe care naţiunile Îl urăsc, către robul celor care domnesc: Regii vor vedea şi se vor înălţa, prinţii, de asemenea, vor preaslăvi, din cauza Domnului care este credincios.\n\n8 Astfel a spus Domnul: La timpul potrivit Te-am auzit, o, insule ale mării, şi în ziua salvării Te-am ajutat; şi Te voi păstra şi-ţi voi da pe robul Meu pentru un legământ cu poporul, ca să întemeieze pământul, ca să împartă moştenirile pustiite.\n\n9 Pentru ca Tu să poţi spune celor în robie: Ieşiţi; şi celor care sunt în întuneric: Arătaţi-vă. Ei se vor hrăni pe drumuri, iar păşunile lor vor fi în toate locurile înalte.\n\n10 Ei nu vor suferi de foame ori de sete, iar căldura sau soarele nu-i vor lovi; căci Cel care este milostiv faţă de ei îi va călăuzi, chiar la izvoare de apă îi va călăuzi El.\n\n11 Şi voi face ca toţi munţii Mei să fie drumuri, iar drumurile Mele mari vor fi înălţate.\n\n12 Şi atunci, o, casă a lui Israel, iată, acestea vor veni din depărtare; şi iată, acestea de la nord şi de la apus; şi acestea de la ţara Sinimului.\n\n13 Cântaţi, o, voi ceruri; şi fii bucuros, o, tu pământ; căci picioarele celor care sunt la răsărit vor fi întemeiate; şi începeţi să cântaţi, o, voi munţi; căci ei nu vor mai fi loviţi niciodată; căci Domnul Şi-a mângâiat poporul Său şi va avea milă de cei în suferinţă.\n\n14 Dar iată, a spus Sionul: Domnul m-a părăsit şi Domnul a uitat de mine—dar El va arăta că nu a făcut aşa.\n\n15 Căci poate o femeie să-şi uite pruncul care suge şi să nu aibă milă de fiul pântecelui său? Da, ele pot să-i uite, dar Eu nu te voi uita pe tine, o, casă a lui Israel.\n\n16 Iată, Eu te-am întipărit pe tine pe palmele mâinilor Mele; zidurile tale sunt tot timpul în faţa Mea.\n\n17 Copiii tăi se vor grăbi împotriva celor care vor să te distrugă; iar cei care te-au distrus se vor îndepărta de tine.\n\n18 Ridică-ţi ochii de jur împrejur şi priveşte; toţi aceştia se adună laolaltă şi vor veni la tine. Şi pe viaţa Mea, a spus Domnul, tu te vei înveşmânta cu ei toţi ca şi cu o podoabă şi te vei lega de ei ca de o mireasă.\n\n19 Căci deşerturile şi locurile tale pustiite, precum şi ţara ta nimicită, vor fi chiar acum prea strâmte pentru locuitorii lor; iar cei care voiau să te înghită se vor depărta de tine.\n\n20 Copiii pe care îi vei avea, după ce i-ai pierdut pe primii, vor spune iarăşi în urechile tale: Locul este prea strâmt pentru mine, dă-mi un loc în care să pot locui.\n\n21 Şi atunci vei spune în inima ta: Cine mi-a dat mie toate acestea văzând că mi-am pierdut copiii şi că sunt însingurat şi captiv şi izgonit de ici-colo? Şi cine a făcut toate acestea? Iată, eu am fost lăsat singur; toate acestea, unde au fost ele?\n\n22 Aşa spune Domnul Dumnezeu: Iată, Eu Îmi voi ridica mâna către neamuri şi voi înălţa steagul Meu către popor; iar ei îi vor aduce pe fiii tăi în braţe, iar fiicele tale vor fi purtate pe umerii lor.\n\n23 Şi regii vor fi părinţii tăi adoptivi şi reginele lor vor fi mamele tale adoptive; ei se vor pleca înaintea ta cu faţa la pământ şi vor linge ţărâna de pe picioarele tale; iar tu vei şti că Eu sunt Domnul; căci cei care Mă vor aştepta pe Mine nu vor fi daţi de ruşine.\n\n24 Căci poate prada să fie luată de la cel puternic sau robii de drept să scape?\n\n25 Dar aşa spune Domnul, până şi robii celor puternici vor fi luaţi, iar cei care sunt pradă celor de temut vor fi eliberaţi; căci Eu Mă voi lupta cu cei care se luptă împotriva ta şi îi voi salva pe copiii tăi.\n\n26 Iar pe cei care te-au asuprit îi voi hrăni cu carnea lor proprie; ei vor fi îmbătaţi cu sângele lor propriu ca şi cu un vin dulce; şi orice făptură va şti că Eu, Domnul, sunt Salvatorul tău şi Mântuitorul tău, Cel Puternic al lui Iacov.\n\n", "1-ne 22": "[center][font_size=26]Capitolul 22[/font_size][/center]\n\n[i]Israelul va fi împrăştiat pe toată faţa pământului—Neamurile vor îngriji şi vor hrăni Israelul cu Evanghelia în ultimele zile—Israelul va fi adunat şi salvat, iar cei păcătoşi vor arde ca miriştea—Împărăţia diavolului va fi distrusă şi Satana va fi legat. Circa 588–570 î.H.[/i]\n\n1 Şi acum s-a întâmplat că după ce eu, Nefi, am citit aceste lucruri, care erau gravate pe plăcile de aramă, fraţii mei au venit la mine şi mi-au spus: Ce înseamnă toate aceste lucruri pe care tu le-ai citit? Iată, oare trebuie să fie ele înţelese după lucrurile care sunt spirituale, care se vor împlini potrivit spiritului şi nu trupului?\n\n2 Iar eu, Nefi, le-am spus: Iată, ele s-au arătat profetului prin glasul Spiritului; căci prin Spirit sunt făcute cunoscute profeţilor toate lucrurile, care vor veni la copiii oamenilor potrivit trupului.\n\n3 Prin urmare, lucrurile pe care eu le-am citit se referă la lucruri care sunt deopotrivă vremelnice şi spirituale; căci se pare că cei din casa lui Israel, mai devreme sau mai târziu, vor fi împrăştiaţi pe toată faţa pământului şi, de asemenea, printre toate naţiunile.\n\n4 Şi iată, mulţi sunt aceia care deja nu mai sunt cunoscuţi celor care se află la Ierusalim. Da, cea mai mare parte a tuturor triburilor a fost alungată; iar ei sunt împrăştiaţi încoace şi încolo pe insulele mării; şi nimeni nu ştie unde sunt, ştim doar că au fost alungaţi.\n\n5 Şi pentru că au fost alungaţi, aceste lucruri au fost profeţite despre ei, şi, de asemenea, despre toţi cei care după aceea vor fi împrăştiaţi şi amestecaţi din pricina Celui Sfânt al lui Israel; căci îşi vor împietri inimile împotriva Lui; prin urmare, ei vor fi împrăştiaţi printre toate naţiunile şi vor fi urâţi de către toţi oamenii.\n\n6 Cu toate acestea, după ce vor fi hrăniţi de neamuri, iar Domnul îşi va ridica mâna către neamuri şi le va înălţa ca pe un steag, iar copiii lor vor fi purtaţi în braţe, iar fiicele lor vor fi purtate pe umeri, iată, aceste lucruri despre care s-a vorbit sunt vremelnice; căci aşa sunt legămintele Domnului cu strămoşii noştri; şi aceasta are însemnătate pentru noi în zilele care vor veni, precum şi pentru fraţii noştri care sunt din casa lui Israel.\n\n7 Şi aceasta înseamnă că va veni un timp când, după ce toţi din casa lui Israel vor fi fost împrăştiaţi şi amestecaţi, Domnul Dumnezeu va ridica un popor puternic printre neamuri, da, chiar pe faţa acestei ţări; şi prin el va fi seminţia noastră împrăştiată.\n\n8 Iar după ce seminţia noastră va fi împrăştiată, Domnul Dumnezeu va începe să facă o lucrare minunată printre neamuri, care va fi de mare preţ pentru seminţia noastră; prin urmare, este ca şi când ar fi hrăniţi de neamuri şi purtaţi pe braţele şi pe umerii lor.\n\n9 Şi aceasta va fi, de asemenea, de preţ şi pentru neamuri; şi nu numai pentru neamuri, dar şi pentru toţi cei din casa lui Israel pentru ca legămintele Tatălui Cerului cu Avraam să fie cunoscute, zicând: În seminţia ta vor fi toate neamurile pământului binecuvântate.\n\n10 Şi aş vrea, fraţii mei, ca voi să ştiţi că toate seminţiile de pe pământ nu pot fi binecuvântate decât dacă El Îşi va dezvălui braţul în faţa naţiunilor.\n\n11 Prin urmare, Domnul Dumnezeu Îşi va dezvălui braţul în faţa tuturor naţiunilor, înfăptuind legămintele Sale şi Evanghelia Sa pentru cei care sunt din casa lui Israel.\n\n12 Prin urmare, El îi va scoate iarăşi din robie, iar ei vor fi adunaţi laolaltă în ţara moştenirii lor; şi vor fi scoşi din obscuritate şi din întuneric; şi vor şti că Domnul este Salvatorul şi Mântuitorul lor, cel Puternic al lui Israel.\n\n13 Iar sângele bisericii aceleia mari şi odioase, care este curva întregului pământ, se va întoarce împotriva propriilor lor capete; căci ei se vor lupta unii cu alţii, iar sabia din propria lor mână va cădea pe propriile lor capete şi ei se vor îmbăta cu propriul lor sânge.\n\n14 Şi fiecare naţiune care va purta război împotriva ta, o, casă a lui Israel, va fi întorsă una împotriva alteia, iar ele vor cădea în groapa pe care au săpat-o ca să prindă în cursă poporul Domnului. Şi toată acea luptă împotriva Sionului va fi nimicită, iar curva aceea mare, care a stricat căile drepte ale Domnului, da, biserica aceea mare şi odioasă, se va prăbuşi în ţărână şi mare va fi căderea ei.\n\n15 Căci iată, a spus profetul, cu mare iuţeală vine timpul când Satana nu va mai avea nici o putere asupra inimilor copiilor oamenilor; căci curând va veni ziua aceea când toţi cei mândri şi cei care fac răutăţi vor fi ca miriştea; şi vine ziua când ei trebuie să fie arşi.\n\n16 Căci curând va veni timpul când întreaga mânie a lui Dumnezeu se va revărsa asupra tuturor copiilor oamenilor; căci El nu va îngădui ca cei păcătoşi să-i nimicească pe cei drepţi.\n\n17 Prin urmare, El îi va apăra pe cei drepţi cu puterea Sa, chiar dacă mânia Sa întreagă se va revărsa, iar cei drepţi vor fi apăraţi prin nimicirea duşmanilor lor prin foc. Prin urmare, cei drepţi nu trebuie să se teamă; căci aşa a spus profetul, că ei vor fi salvaţi, de va trebui chiar prin foc.\n\n18 Iată, fraţii mei, vă spun vouă că aceste lucruri trebuie să se întâmple curând; da, chiar sânge şi foc şi abur de fum trebuie să vină; şi aceasta trebuie să se întâmple pe faţa acestui pământ; şi vine asupra oamenilor potrivit trupului, dacă ei îşi vor împietri inimile împotriva Celui Sfânt al lui Israel.\n\n19 Căci iată, cei drepţi nu vor pieri; căci acel timp trebuie să vină cu siguranţă, când toţi cei care luptă împotriva Sionului vor fi alungaţi.\n\n20 Iar Domnul va pregăti cu siguranţă o cale pentru poporul Său, pentru îndeplinirea cuvintelor lui Moise, care a glăsuit, zicând: Domnul Dumnezeu va ridica un profet pentru voi, ca şi pentru mine; pe El trebuie să-L ascultaţi în toate lucrurile pe care El vi le va spune. Şi se va întâmpla că toţi aceia care nu-L vor asculta pe profet vor fi alungaţi dintre oameni.\n\n21 Şi acum eu, Nefi, vă vestesc că acest profet despre care Moise a vorbit era Cel Sfânt al lui Israel ; prin urmare, judecata Sa va fi dreaptă—\n\n22 Iar cei drepţi nu trebuie să se teamă, căci nu ei sunt cei care vor fi făcuţi de ruşine. Ci este împărăţia diavolului, care va fi ridicată printre copiii oamenilor, împărăţie care va fi întemeiată printre cei care sunt de-ai cărnii—\n\n23 Căci curând va veni timpul când toate bisericile care sunt construite pentru câştig şi acelea care sunt construite ca să capete putere asupra trupului şi acelea care sunt construite ca să devină plăcute în ochii lumii şi acelea care caută plăcerea cărnii şi lucrurile lumeşti şi să facă tot felul de nedreptăţi; da, în sfârşit, toţi aceia care aparţin împărăţiei diavolului, sunt cei care trebuie să se teamă şi să tremure şi să se cutremure; ei sunt aceia care vor trebui să fie doborâţi în ţărână; ei sunt aceia care vor trebui să fie mistuiţi de foc ca miriştea; şi aşa este după spusele profetului.\n\n24 Şi cu repeziciune vine timpul când cei drepţi trebuie să fie conduşi ca viţeii din staul, şi Cel Sfânt al lui Israel trebuie să domnească precum un stăpân şi cu tărie şi cu putere şi cu mare slavă.\n\n25 Şi El îşi adună copiii Lui din cele patru colţuri ale lumii; şi El numără oile Lui, iar ele Îl cunosc pe El; şi va exista o singură turmă şi un singur păstor; iar El îşi va hrăni oile, iar ele vor găsi hrană în El.\n\n26 Şi datorită neprihănirii poporului Său, Satana nu are nici o putere; prin urmare, el nu poate fi lăsat liber timp de mulţi ani; căci el nu are putere asupra inimilor oamenilor, căci ei trăiesc în dreptate, iar Cel Sfânt al lui Israel domneşte.\n\n27 Şi acum iată, eu, Nefi, vă spun vouă că toate aceste lucruri trebuie să vină potrivit trupului.\n\n28 Dar iată, toate naţiunile, neamurile, limbile şi popoarele vor locui în linişte în Cel Sfânt al lui Israel, dacă se vor pocăi.\n\n29 Şi acum eu, Nefi, închei; căci nu îndrăznesc să spun mai mult despre aceste lucruri.\n\n30 Prin urmare, fraţii mei, aş vrea ca voi să credeţi că lucrurile care au fost scrise pe aceste plăci de aramă sunt adevărate; iar ele poartă mărturie că omul trebuie să fie supus poruncilor lui Dumnezeu.\n\n31 Prin urmare, nu trebuie să credeţi că eu şi tatăl meu suntem singurii care am mărturisit şi care am propovăduit. Prin urmare, dacă veţi fi supuşi poruncilor şi veţi răbda până la sfârşit, veţi fi salvaţi în ziua de pe urmă. Şi aşa este aceasta. Amin.\n\n", "2-ne 1": "[center][font_size=26]A doua carte a lui Nefi[/font_size][/center]\n\nO relatare a morţii lui Lehi. Fraţii lui Nefi se răzvrătesc împotriva lui. Domnul îl avertizează pe Nefi să plece în pustiu. Călătoriile lui în pustiu ş.a.m.d.\n\n[center][font_size=26]Capitolul 1[/font_size][/center]\n\n[i]Lehi profeţeşte despre o ţară a libertăţii—Seminţia lui va fi împrăştiată şi pedepsită dacă Îl vor respinge pe Cel Sfânt al lui Israel—El îi îndeamnă pe fiii săi să-şi îmbrace armura dreptăţii. Circa 588–570 î.H.[/i]\n\n1 Şi acum, s-a întâmplat că după ce eu, Nefi, am terminat de predicat fraţilor mei, tatăl nostru, Lehi, de asemenea, le-a vorbit despre multe lucruri şi le-a repetat ce lucruri mari a făcut Domnul pentru ei atunci când El i-a scos din ţara Ierusalimului.\n\n2 Şi el le-a vorbit despre răzvrătirile lor de pe apă şi despre mila lui Dumnezeu pentru salvarea vieţilor lor, căci nu au fost înghiţiţi de mare.\n\n3 Şi, de asemenea, le-a vorbit despre ţara făgăduinţei pe care ei au căpătat-o—cât de milos a fost Domnul atunci când El ne-a avertizat să fugim din ţara Ierusalimului.\n\n4 Căci iată, a spus el, am văzut o viziune din care am aflat că Ierusalimul este distrus; şi dacă am fi rămas în Ierusalim, noi, de asemenea, am fi pierit.\n\n5 Dar, a spus el, în ciuda suferinţelor noastre, am căpătat o ţară a făgăduinţei, o ţară care este aleasă mai presus de toate celelalte ţări; o ţară pentru care Domnul Dumnezeu a făcut legământ cu mine ca să fie ţara moştenirii seminţiei mele. Da, Domnul mi-a făgăduit această ţară prin legământ, mie şi copiilor mei, pentru veşnicie, precum şi tuturor acelora care vor fi conduşi din alte ţări de către mâna Domnului.\n\n6 Prin urmare, eu, Lehi, profeţesc, potrivit cu lucrările Spiritului care este în mine, că nimeni nu va veni în această ţară, decât dacă va fi adus de mâna Domnului.\n\n7 Prin urmare, această ţară este sfinţită aceluia pe care El îl va aduce. Şi dacă ei Îl vor sluji după poruncile pe care El le-a dat, atunci aceasta va fi pentru ei o ţară a libertăţii; prin urmare, nu vor fi niciodată duşi în robie; dacă aceasta se va întâmpla, atunci va fi din cauza nedreptăţii; căci dacă nedreptatea va abunda, atunci blestemată va fi ţara pentru ei; dar pentru cei drepţi, va fi binecuvântată pentru veşnicie.\n\n8 Şi iată, este înţelept ca această ţară să fie ţinută departe de cunoştinţa celorlalte naţiuni; căci iată, multe naţiuni ar cotropi-o şi atunci n-ar mai fi nici un loc de moştenire.\n\n9 Prin urmare, eu, Lehi, am obţinut o făgăduinţă, că atât timp cât cei pe care Domnul Dumnezeu îi va aduce din ţara Ierusalimului vor ţine poruncile Lui, ei vor prospera pe faţa acestei ţări; şi vor fi apăraţi de toate celelalte neamuri pentru ca să poată stăpâni această ţară pentru ei înşişi. Şi dacă vor ţine poruncile Lui, vor fi binecuvântaţi pe faţa acestei ţări şi nimeni nu-i va necăji şi nu le va lua ţara moştenirii lor; şi vor trăi acolo în siguranţă în vecii vecilor.\n\n10 Dar iată, când va veni timpul ca ei să rătăcească în necredinţă, după ce au primit binecuvântări atât de mari din mâna Domnului—având cunoştinţă despre crearea pământului şi a tuturor oamenilor, cunoscând lucrările cele mari şi minunate ale Domnului de la crearea lumii; având puterea dată lor ca să facă toate lucrurile prin credinţă; având toate poruncile de la început şi fiind aduşi de bunătatea Lui fără margini în această preţioasă ţară a făgăduinţei—iată, spun eu, dacă acea zi va veni când Îl vor respinge pe Cel Sfânt al lui Israel, Mesia cel adevărat, Mântuitorul şi Dumnezeul lor, iată, judecăţile Aceluia care este drept vor apăsa asupra lor.\n\n11 Da, El va aduce alte naţiuni la ei şi le va da lor putere, şi le va lua ţara din stăpânire şi va face ca ei să fie împrăştiaţi şi distruşi.\n\n12 Da, în timp ce generaţiile trec una după alta, printre ei vor fi vărsări de sânge şi mari pedepse; prin urmare, fiii mei, aş dori ca voi să vă aduceţi aminte; da, aş dori ca voi să ascultaţi de cuvintele mele.\n\n13 O, dacă v-aţi trezi; treziţi-vă din somnul cel adânc, da, chiar din somnul iadului şi scuturaţi lanţurile groaznice cu care sunteţi legaţi, care sunt lanţurile ce-i leagă pe copiii oamenilor, încât să fie duşi robi în prăpastia veşnică a suferinţei şi nenorocirii.\n\n14 Treziţi-vă! şi ridicaţi-vă din ţărână şi auziţi cuvintele unui părinte tremurător ale cărui mădulare voi va trebui curând să le aşezaţi în mormântul rece şi tăcut de unde nici un călător nu se poate întoarce; încă vreo câteva zile şi mă duc pe calea pe care merge toată lumea.\n\n15 Dar iată, Domnul mi-a mântuit sufletul din iad; eu am văzut slava Lui şi sunt îmbrăţişat pentru veşnicie în braţele dragostei Lui.\n\n16 Şi doresc ca voi să vă aduceţi aminte să respectaţi legile şi judecăţile Domnului; iată, aceasta a fost teama sufletului meu de la început.\n\n17 Inima mea a fost îngreunată de supărare din când în când, căci m-am temut ca, din cauza împietririi inimilor voastre, Domnul Dumnezeul vostru să nu vină cu toată răzbunarea Sa asupra voastră, iar voi să fiţi alungaţi şi distruşi pentru totdeauna;\n\n18 Sau, ca un blestem să nu vină asupra voastră timp de multe generaţii; şi voi să fiţi vizitaţi de sabie şi de foamete şi să fiţi urâţi şi să fiţi mânaţi de puterea şi înrobirea diavolului.\n\n19 O, fiii mei, fie ca aceste lucruri să nu vină peste voi, ci voi să fiţi un popor ales şi favorizat al Domnului. Dar iată, facă-se voia Lui; căci căile Sale sunt drepte, în vecii vecilor.\n\n20 Şi El a spus: În măsura în care veţi ţine poruncile Mele, voi veţi prospera în ţară; iar în măsura în care nu veţi ţine poruncile Mele, veţi fi alungaţi din prezenţa Mea.\n\n21 Şi acum, pentru ca sufletul meu să poată să se bucure de voi, iar inima mea să poată părăsi această lume cu bucurie datorită vouă, pentru ca să nu fiu dus la groapă cu durere şi întristare, ridicaţi-vă din ţărână, fiii mei, şi fiţi bărbaţi şi fiţi hotărâţi într-o singură minte şi o singură inimă, uniţi în toate lucrurile pentru ca să nu fiţi duşi în robie.\n\n22 Pentru ca să nu fiţi blestemaţi cu un blestem dureros; şi, de asemenea, pentru ca să nu atrageţi nemulţumirea unui Dumnezeu drept asupra voastră până la distrugere, da, distrugerea veşnică atât a sufletului cât şi a trupului.\n\n23 Treziţi-vă, fiii mei; puneţi pe voi armura dreptăţii. Scuturaţi lanţurile cu care sunteţi legaţi şi ieşiţi afară din obscuritate şi ridicaţi-vă din ţărână.\n\n24 Nu vă mai răzvrătiţi împotriva fratelui vostru ale cărui vederi au fost glorioase şi care a ţinut poruncile încă din timpul când noi am plecat din Ierusalim; şi care a fost o unealtă în mâinile lui Dumnezeu în aducerea noastră în ţara făgăduinţei; căci, dacă nu ar fi fost el, noi am fi pierit de foame în pustiu; cu toate acestea, voi aţi căutat să-i luaţi viaţa; da, iar el a suferit multă întristare din cauza voastră.\n\n25 Şi eu mă tem foarte tare şi tremur din cauza voastră, ca el să nu sufere iarăşi; căci iată, l-aţi învinuit că ar fi căutat putere şi autoritate asupra voastră; dar eu ştiu că nu a căutat putere şi autoritate asupra voastră, ci a căutat slava lui Dumnezeu, precum şi bunăstarea voastră veşnică.\n\n26 Iar voi aţi cârtit pentru că a fost sincer cu voi. Spuneţi că a fost aspru cu voi; spuneţi că a fost mânios pe voi; dar iată, asprimea lui a fost asprimea puterii cuvântului lui Dumnezeu, care era în el; iar ceea ce voi numiţi mânie era adevărul, potrivit celui ce este în Dumnezeu, pe care el nu putea să-l ţină ascuns şi care se manifesta cu putere în legătură cu nedreptăţile voastre.\n\n27 Şi trebuia ca puterea lui Dumnezeu să fie cu el, chiar şi atunci când vă poruncea, ca voi să vă supuneţi. Dar iată că nu era el, ci Spiritul Domnului care era în el, care i-a deschis gura să vorbească fără ca el să poată s-o închidă.\n\n28 Şi acum, fiul meu, Laman, precum şi Lemuel şi Sam şi, de asemenea, fiii mei care sunt fiii lui Ismael, iată, dacă veţi asculta de glasul lui Nefi, atunci nu veţi pieri. Şi dacă veţi asculta de el, atunci vă voi lăsa o binecuvântare, da, chiar prima mea binecuvântare.\n\n29 Dar dacă nu veţi asculta de el, atunci iau înapoi binecuvântarea mea dintâi, da, chiar binecuvântarea mea; şi aceasta va rămâne asupra lui.\n\n30 Şi acum, Zoram, îţi spun ţie: Iată, tu eşti slujitorul lui Laban; şi totuşi, ai fost scos din ţara Ierusalimului, iar eu ştiu că eşti un prieten adevărat al fiului meu, Nefi, pentru totdeauna.\n\n31 Prin urmare, pentru că ai fost credincios, seminţia ta va fi binecuvântată împreună cu seminţia lui, pentru ca ei să trăiască în prosperitate mult timp pe suprafaţa acestei ţări; şi, dacă nu va fi nedreptate printre ei, nimic nu le va vătăma şi nu le va tulbura prosperitatea pe suprafaţa acestei ţări, în vecii vecilor.\n\n32 Prin urmare, dacă veţi ţine poruncile Domnului, Domnul va sfinţi această ţară pentru siguranţa seminţiei tale laolaltă cu seminţia fiului meu.\n\n", "2-ne 2": "[center][font_size=26]Capitolul 2[/font_size][/center]\n\n[i]Mântuirea vine prin Mesia cel Sfânt—Libertatea de a alege (alegerea) este esenţială pentru existenţă şi progres—Adam a căzut pentru ca oamenii să poată exista—Oamenii sunt liberi să aleagă libertatea şi viaţa veşnică. Circa 588–570 î.H.[/i]\n\n1 Şi acum, Iacov, îţi vorbesc ţie: Tu eşti primul meu născut în zilele suferinţelor mele în pustiu. Şi iată, în copilăria ta ai suferit multe necazuri şi multă întristare din cauza grosolăniei fraţilor tăi.\n\n2 Şi totuşi, Iacov, primul meu născut în pustiu, tu cunoşti măreţia lui Dumnezeu; iar El va sfinţi suferinţele tale spre binele tău.\n\n3 Prin urmare, sufletul tău va fi binecuvântat, iar tu vei trăi în siguranţă cu fratele tău, Nefi; iar zilele tale vor trece în slujba Dumnezeului tău. Prin urmare, ştiu că eşti mântuit datorită dreptăţii Mântuitorului tău; căci tu ai văzut că, la plenitudinea timpurilor, El vine ca să aducă salvare oamenilor.\n\n4 Şi ai văzut în tinereţea ta slava Lui; prin urmare, eşti binecuvântat la fel ca şi cei cărora El le va sluji trupeşte; căci Spiritul este acelaşi ieri, azi şi în vecii vecilor. Şi calea este pregătită de la căderea omului, iar salvarea este fără plată.\n\n5 Şi oamenii sunt instruiţi îndeajuns ca să deosebească binele de rău. Iar legea este dată oamenilor. Iar după lege, nici un trup nu este justificat; sau, după lege, oamenii sunt alungaţi; da, după legea vremelnică au fost alungaţi; şi, de asemenea, după legea spirituală, ei se îndepărtează de ceea ce este bun şi devin mizerabili pentru totdeauna.\n\n6 Prin urmare, mântuirea vine în şi prin Mesia cel Sfânt; căci El este plin de har şi adevăr.\n\n7 Iată, El se jertfeşte pe El Însuşi ca o jertfă pentru păcat, ca să răspundă la cerinţele legii în favoarea tuturor acelora care au o inimă frântă şi un spirit smerit; şi pentru nimeni altul cerinţele legii nu pot să fie împlinite.\n\n8 Prin urmare, cât este de important ca aceste lucruri să fie cunoscute de locuitorii pământului, pentru ca ei să poată şti că nu este nici un trup care poate să locuiască în prezenţa lui Dumnezeu, decât prin meritele şi mila şi harul lui Mesia cel Sfânt, care Şi-a oferit viaţa Sa trupească şi pe care a recăpătat-o prin puterea Spiritului, pentru ca El să poată înfăptui învierea morţilor, El fiind primul care va învia.\n\n9 Prin urmare, El este primul rod al lui Dumnezeu într-atât, încât El va mijloci pentru toţi copiii oamenilor; iar cei care cred în El vor fi salvaţi.\n\n10 Şi datorită mijlocirii Lui în favoarea tuturor, toţi oamenii vor veni la Dumnezeu; prin urmare, ei stau în prezenţa Lui, pentru ca să fie judecaţi de El după adevărul şi sfinţenia care este în El. Prin urmare, cerinţele legii, pe care Cel Sfânt a dat-o pentru aplicarea pedepsei care este ataşată legii, pedeapsă care este opusă fericirii care este ataşată legii, sunt ca să îndeplinească cerinţele ispăşirii—\n\n11 Căci trebuie să fie o opoziţie în toate lucrurile. Dacă nu ar fi aşa, tu, primul meu născut în pustiu, dreptatea nu ar putea fi împlinită şi nici ticăloşia şi nici sfinţenia, nici suferinţa, nici binele şi nici răul. Prin urmare, toate lucrurile trebuie să fie îmbinate într-unul singur; prin urmare, dacă trebuie să fie un singur trup, el trebuie să rămână ca şi mort, neavând nici viaţă şi nici moarte, nici corupţie şi nici incoruptibilitate, nici fericire şi nici suferinţă, nici simţire şi nici insensibilitate.\n\n12 De aceea, acesta ar fi trebuit să fie creat pentru un lucru de nimic; prin urmare, nu ar fi avut nici un scop crearea lui. Prin urmare, acest lucru ar distruge înţelepciunea lui Dumnezeu şi scopurile Sale veşnice, precum şi puterea şi mila şi dreptatea lui Dumnezeu.\n\n13 Iar dacă veţi spune că nu este lege, veţi spune, de asemenea, că nu este păcat. Dacă veţi spune că nu este păcat, atunci veţi spune, de asemenea, că nu este nici dreptate. Şi dacă n-ar fi dreptate, atunci n-ar fi nici fericire. Şi dacă n-ar fi dreptate, nici fericire, atunci n-ar fi nici pedeapsă, nici nenorocire. Şi dacă aceste lucruri nu sunt, atunci nu este nici Dumnezeu. Şi dacă Dumnezeu nu este, atunci nici noi nu suntem şi nici pământul; căci n-ar fi putut existe crearea lucrurilor şi nici posibilitatea de a acţiona sau de a fi obiectul unei acţiuni; prin urmare, toate lucrurile ar fi trebuit să dispară.\n\n14 Şi acum, fiii mei, vă spun toate lucrurile acestea pentru folosul şi învăţătura voastră; căci este un Dumnezeu, iar El a creat toate lucrurile, atât cerurile, cât şi pământul, precum şi toate lucrurile care sunt în ele, atât lucrurile care lucrează, cât şi cele asupra cărora se lucrează.\n\n15 Şi pentru a înfăptui scopurile Sale veşnice pentru folosul omului, după ce El a făcut pe primii părinţi ai noştri şi animalele din câmpie şi păsările cerului şi, în sfârşit, toate lucrurile care sunt făcute, trebuie să fi fost o opoziţie; chiar fructul oprit în opoziţie cu pomul vieţii; unul fiind dulce, iar celălalt amar.\n\n16 Prin urmare, Domnul Dumnezeu i-a dat posibilitatea omului să acţioneze pentru el însuşi. Prin urmare, omul nu poate acţiona pentru el însuşi, decât dacă este ademenit fie de un lucru, fie de altul.\n\n17 Iar eu, Lehi, potrivit lucrurilor pe care le-am citit, trebuie să presupun că un înger de la Dumnezeu, după cum este scris, a căzut din cer; prin urmare, el a devenit un diavol, căutând să facă ceea ce era rău în faţa lui Dumnezeu.\n\n18 Şi pentru că a căzut din cer şi a devenit nenorocit pentru totdeauna, a căutat, de asemenea, să aducă nenorocire întregii omeniri. Prin urmare, a spus către Eva, da, chiar acel şarpe bătrân, care este diavolul, care este tatăl tuturor minciunilor, prin urmare, el a zis: Ia din fructul oprit şi nu vei muri, ci vei fi ca şi Dumnezeu, cunoscând binele şi răul.\n\n19 Şi după ce Adam şi Eva au luat din fructul oprit, ei au fost alungaţi din grădina Edenului ca să cultive pământul.\n\n20 Şi ei au adus pe lume copii; da, chiar familia întregului pământ.\n\n21 Iar zilele copiilor oamenilor au fost prelungite, după voinţa lui Dumnezeu, pentru ca ei să se poată pocăi cât timp aveau trup; prin urmare, starea lor a devenit o stare de încercare, iar timpul lor a fost prelungit, potrivit poruncilor pe care Domnul Dumnezeu le-a dat copiilor oamenilor. Căci El a poruncit ca toţi oamenii să se pocăiască; căci El le-a arătat tuturor oamenilor că erau rătăciţi din cauza păcatului părinţilor lor.\n\n22 Şi acum iată, dacă Adam n-ar fi păcătuit, nu ar fi căzut, ci ar fi rămas în grădina Edenului. Iar toate lucrurile care au fost create ar fi rămas în aceeaşi stare în care au fost, după ce au fost create; şi ele ar fi rămas aşa în vecii vecilor şi nu ar fi avut nici un scop.\n\n23 Şi ei nu ar fi avut copii; prin urmare, ar fi rămas într-o stare de nevinovăţie, neavând nici o bucurie, întrucât ei n-ar fi cunoscut nici o suferinţă; nefăcând nici un bine, căci nu cunoşteau păcatul.\n\n24 Dar iată, toate lucrurile au fost făcute potrivit înţelepciunii Aceluia care cunoaşte toate lucrurile.\n\n25 Adam a căzut, ca oamenii să poată fi; iar oamenii sunt ca să poată avea bucurie.\n\n26 Iar Mesia vine la timpul potrivit, pentru ca El să poată mântui pe copiii oamenilor de la cădere. Şi pentru că sunt mântuiţi de la cădere, au devenit liberi pentru totdeauna, deosebind binele de rău; pentru a acţiona pentru ei înşişi, şi nu pentru a se acţiona asupra lor, decât dacă aceasta ar fi pedeapsa legii din acea zi mare de pe urmă, potrivit poruncilor pe care Dumnezeu le-a dat.\n\n27 Prin urmare, oamenii sunt liberi în trup; şi le sunt date toate lucrurile care sunt de folos omului. Şi ei sunt liberi să aleagă libertatea şi viaţa veşnică, prin intermediul marelui Mijlocitor al tuturor oamenilor sau să aleagă robia şi moartea, potrivit robiei şi puterii diavolului; căci el caută ca toţi oamenii să fie nenorociţi la fel ca şi el.\n\n28 Şi acum, fiii mei, doresc ca voi să vă uitaţi la marele Mijlocitor şi să ascultaţi poruncile Lui mari; şi să fiţi credincioşi cuvintelor Lui şi să alegeţi viaţa veşnică, potrivit cu voinţa Spiritului Lui Sfânt.\n\n29 Şi să nu alegeţi moartea veşnică potrivit cu voinţa trupului şi cu răutatea care este în el, care îi dă putere spiritului diavolului să vă înrobească, să vă coboare pe voi în iad, pentru ca el să poată să domnească peste voi în împărăţia sa.\n\n30 Eu am vorbit aceste puţine cuvinte către voi toţi, fiii mei, în ultimele mele zile de încercare; şi am ales partea cea bună, conform cuvintelor profetului. Şi eu nu am nici un alt scop, decât bunăstarea nepieritoare a sufletelor voastre. Amin.\n\n", "2-ne 3": "[center][font_size=26]Capitolul 3[/font_size][/center]\n\n[i]Iosif, în Egipt, i-a văzut pe nefiţi într-o viziune—El a profeţit despre Joseph Smith, văzătorul zilelor din urmă; despre Moise, cel care va elibera Israelul, precum şi despre apariţia Cărţii lui Mormon. Circa 588–570 î.H.[/i]\n\n1 Şi acum îţi vorbesc ţie, Iosif, ultimul meu născut. Tu ai fost născut în pustiul suferinţelor mele; da, în zilele întristării mele cele mai mari te-a purtat mama ta pe tine.\n\n2 Şi fie ca Domnul să sfinţească şi pentru tine această ţară, care este o ţară foarte de preţ pentru moştenirea ta şi moştenirea sămânţei tale, împreună cu fraţii tăi, pentru siguranţa ta veşnică, dacă tu vei ţine poruncile Celui Sfânt al Israelului.\n\n3 Şi acum, Iosif, ultimul meu născut, pe care l-am scos din pustiul suferinţelor mele, fie ca Domnul să te binecuvânteze în vecii vecilor, căci seminţia ta nu va fi distrusă cu totul.\n\n4 Căci iată, eşti rodul coapselor mele; iar eu sunt un urmaş al lui Iosif, cel care a fost luat rob în Egipt. Şi mari au fost legămintele pe care Domnul le-a făcut cu Iosif.\n\n5 Prin urmare, Iosif într-adevăr a văzut ziua noastră. Şi a căpătat o făgăduinţă de la Domnul, precum că Domnul Dumnezeu va creşte din rodul coapselor lui o ramură dreaptă pentru casa lui Israel; nu Mesia, ci o ramură care trebuia totuşi să fie ruptă, pentru ca să fie pomenită în legămintele Domnului, precum că Mesia va trebui să se arate lor în zilele din urmă, în spiritul puterii, pentru scoaterea lor din întunecime la lumină—da, afară din întunecimea ascunsă şi afară din robie, la libertate.\n\n6 Căci Iosif într-adevăr a mărturisit, zicând: Domnul Dumnezeul meu va ridica un văzător, care va fi un vizionar ales pentru rodul coapselor mele.\n\n7 Da, Iosif într-adevăr a spus: Aşa spune Domnul către mine: Un văzător ales voi ridica Eu dintre cei din rodul coapselor tale; şi va fi foarte stimat printre cei din rodul coapselor tale. Şi lui îi voi da poruncă să facă o lucrare pentru cei din rodul coapselor tale, fraţii lui, care va fi de mare valoare pentru ei, şi anume ca să-i aducă la cunoaşterea legămintelor pe care Eu le-am făcut cu strămoşii tăi.\n\n8 Şi Eu îi voi da poruncă să nu facă nici un fel de altă lucrare, decât aceea pe care i-o voi porunci Eu. Şi îl voi face mare în ochii Mei; căci el va face lucrarea Mea.\n\n9 Iar el va fi mare, la fel ca şi Moise, pe care Eu am spus că-l voi ridica printre voi, pentru ca să elibereze poporul Meu, o, casă a lui Israel.\n\n10 Iar pe Moise îl voi ridica pentru ca să salveze poporul tău din ţara Egiptului.\n\n11 Dar din rodul coapselor tale voi ridica un văzător; şi lui îi voi da puterea să dezvăluie cuvântul Meu către seminţia coapselor tale—şi nu numai să dezvăluie cuvântul Meu, a spus Domnul, ci să-i şi convingă de cuvântul Meu, care va fi fost deja propovăduit printre ei.\n\n12 Prin urmare, rodul coapselor tale va scrie; şi rodul coapselor lui Iuda va scrie; iar ceea ce va fi scris de rodul coapselor tale, precum şi ceea ce va fi scris de rodul coapselor lui Iuda vor creşte împreună, ca să facă de ruşine doctrinele neadevărate şi ca să potolească conflictele şi să stabilească pacea printre cei din rodul coapselor tale şi ca să le aducă la cunoaşterea strămoşilor lor în zilele din urmă, precum şi la cunoaşterea legămintelor Mele, a spus Domnul.\n\n13 Şi din slăbiciune el va fi făcut tare în ziua în care lucrarea Mea va începe printre toate popoarele Mele, pentru restaurarea ta, o, casă a lui Israel, a spus Domnul.\n\n14 Şi în felul acesta a profeţit Iosif, zicând: Iată, pe acel văzător îl va binecuvânta Domnul; iar cei care caută să-l distrugă vor fi făcuţi de ruşine; căci această făgăduinţă, pe care am căpătat-o de la Domnul, despre rodul coapselor mele, va fi împlinită. Iată, sunt sigur de îndeplinirea acestei făgăduinţe.\n\n15 Iar numele lui va fi chemat după mine; şi va fi după numele tatălui său. Iar el va semăna cu mine; căci lucrul pe care Domnul îl va îndeplini cu mâna lui, prin puterea Domnului, va aduce salvarea poporului meu.\n\n16 Da, aşa a profeţit Iosif: Eu sunt sigur de acest lucru, tot aşa cum sunt sigur de făgăduinţa lui Moise; căci Domnul a spus către mine: Eu voi păstra seminţia ta în vecii vecilor.\n\n17 Şi Domnul a spus: Eu voi ridica un Moise; şi îi voi da putere într-un toîag; şi îi voi da judecată în a scrie. Şi totuşi, Eu nu voi da frâu liber limbii lui ca să poată vorbi mult, căci nu-l voi face pe el priceput la vorbire. Dar voi scrie prin el legea Mea, cu degetul propriei Mele mâini; şi Eu voi face un vorbitor pentru el.\n\n18 Şi Domnul, de asemenea, a spus către mine: Eu voi ridica pe unul din rodul coapselor tale; şi îi voi da un vorbitor. Şi Eu, iată, îl voi face să scrie scrierea rodului coapselor tale pentru rodul coapselor tale; iar vorbitorul coapselor tale va proclama aceasta.\n\n19 Iar cuvintele pe care acesta le va scrie vor fi cuvintele pe care Eu le socotesc potrivite în înţelepciunea Mea ca să fie propovăduite celor din rodul coapselor tale. Şi va fi ca şi cum rodul coapselor tale a strigat către ei din ţărână; căci Eu cunosc credinţa lor.\n\n20 Iar ei vor striga din ţărână; da, chiar pocăinţă pentru fraţii lor, chiar şi după ce multe generaţii vor fi trecut peste ei. Şi se va întâmpla că strigătul lor va răsuna după simplitatea cuvintelor lor.\n\n21 Datorită credinţei lor, cuvintele lor vor ieşi din gura Mea către fraţii tăi care sunt rodul coapselor tale; iar cuvintele lor slabe le voi întări în credinţa lor, spre amintirea legământului pe care Eu l-am făcut cu strămoşii voştri.\n\n22 Şi acum iată, fiul meu Iosif, în felul acesta a profeţit tatăl meu din vechime.\n\n23 Prin urmare, datorită acestui legământ tu eşti binecuvântat; căci seminţia ta nu va fi distrusă, căci ei vor asculta de cuvintele cărţii.\n\n24 Iar unul puternic se va ridica printre ei care va face mult bine, atât în vorbă, cât şi în faptă, fiind o unealtă în mâinile lui Dumnezeu, cu credinţă mare, ca să facă lucrări minunate şi să facă acel lucru care este măreţ în ochii lui Dumnezeu şi să înfăptuiască o mare restaurare pentru casa lui Israel şi pentru seminţia fraţilor tăi.\n\n25 Şi acum, binecuvântat eşti tu, Iosif. Iată, eşti mic; prin urmare, să asculţi de cuvântul fratelui tău, Nefi, şi atunci se va întâmpla cu tine chiar după cuvintele pe care le-am spus. Adu-ţi aminte de cuvintele tatălui tău muribund. Amin.\n\n", "2-ne 4": "[center][font_size=26]Capitolul 4[/font_size][/center]\n\n[i]Lehi îi sfătuieşte şi-i binecuvântează pe urmaşii săi—El moare şi este îngropat—Nefi preaslăveşte bunătatea lui Dumnezeu—Nefi îşi pune încrederea în Domnul pentru totdeauna. Circa 588–570 î.H.[/i]\n\n1 Şi acum eu, Nefi, vorbesc despre profeţiile pe care tatăl meu le-a făcut despre Iosif, care a fost dus în Egipt.\n\n2 Căci iată, el într-adevăr a profeţit despre toţi din seminţia sa. Şi nu sunt multe profeţii mai mari decât cele pe care el le-a scris. Şi a profeţit despre noi şi generaţiile noastre viitoare; iar acestea sunt scrise pe plăcile de aramă.\n\n3 Prin urmare, după ce tatăl meu a terminat să vorbească despre profeţiile lui Iosif, a chemat pe copiii lui Laman, fiii şi fiicele lui şi le-a spus: Iată, fiii mei şi fiicele mele, voi care sunteţi fiii şi fiicele primului meu născut, doresc ca voi să ascultaţi cuvintele mele.\n\n4 Căci Domnul Dumnezeu a spus că: În măsura în care veţi ţine poruncile Mele, voi veţi prospera în ţară; şi în măsura în care nu veţi ţine poruncile Mele, veţi fi alungaţi din prezenţa Mea.\n\n5 Dar iată, fiii şi fiicele mele, nu mă pot coborî în mormânt, decât dacă las o binecuvântare pentru voi; căci iată, ştiu că, dacă sunteţi crescuţi pe calea pe care trebuie să mergeţi, voi nu vă veţi îndepărta de aceasta.\n\n6 Prin urmare, dacă sunteţi blestemaţi, iată, las binecuvântarea mea pentru ca blestemul să fie luat de la voi, iar răspunderea să cadă pe capul părinţilor voştri.\n\n7 Prin urmare, datorită binecuvântării mele, Domnul Dumnezeu nu va îngădui ca voi să pieriţi; prin urmare, El va fi milos cu voi şi cu seminţia voastră în vecii vecilor.\n\n8 Şi s-a întâmplat că, după ce tatăl meu a terminat de vorbit către fiii şi fiicele lui Laman, el a făcut ca fiii şi fiicele lui Lemuel să fie aduşi în faţa lui.\n\n9 Şi le-a vorbit acestora, zicând: Iată, fiii şi fiicele mele, care sunteţi fiii şi fiicele celui de-al doilea fiu al meu; iată, vă las vouă aceeaşi binecuvântare pe care am lăsat-o fiilor şi fiicelor lui Laman; prin urmare, nu veţi fi distruşi în întregime; dar până la urmă seminţia voastră va fi binecuvântată.\n\n10 Şi s-a întâmplat că, atunci când tatăl meu a terminat de vorbit către ei, iată, el a vorbit către fiii lui Ismael, da, şi chiar către întreaga sa casă.\n\n11 Şi după ce a terminat de vorbit către ei, a vorbit către Sam, zicând: Binecuvântat eşti tu şi seminţia ta; căci tu vei moşteni ţara la fel ca şi fratele tău, Nefi. Iar seminţia ta va fi numărată laolaltă cu seminţia lui; iar tu vei fi chiar la fel ca fratele tău, iar seminţia ta va fi asemănătoare cu seminţia lui; iar tu vei fi binecuvântat în toate zilele tale.\n\n12 Şi s-a întâmplat că, după ce tatăl meu, Lehi, a vorbit către toţi cei din casa sa, după simţirile inimii sale şi după Spiritul Domnului care era în el, a îmbătrânit. Şi s-a întâmplat că a murit şi a fost îngropat.\n\n13 Şi s-a întâmplat că, nu după multe zile de la moartea lui, Laman şi Lemuel, precum şi fiii lui Ismael s-au mâniat pe mine din cauza dojenilor Domnului.\n\n14 Căci eu, Nefi, am fost forţat să le vorbesc după cuvântul Lui; căci le-am spus multe lucruri, la fel ca şi tatăl meu înainte de a muri; multe din cele ce le-am spus fiind scrise pe celelalte plăci ale mele; pentru că o parte cu mai multă istorie este scrisă de mine pe alte plăci.\n\n15 Iar pe acestea scriu lucrurile sufletului meu, şi multe dintre scripturile care sunt gravate pe plăcile de aramă. Căci sufletul meu se desfată în scripturi, iar inima mea le cântăreşte şi le scrie pentru învăţătura şi folosul copiilor mei.\n\n16 Iată, sufletul meu se desfată în lucrurile Domnului; iar inima mea cântăreşte tot timpul lucrurile pe care le-am văzut şi le-am auzit.\n\n17 Cu toate acestea, în ciuda bunătăţii mari a Domnului, care mi-a arătat lucrările Lui cele mari şi minunate, inima mea exclamă: O, ce om ticălos sunt! Da, inima mea se întristează din cauza trupului meu; sufletul meu jeleşte din cauza nedreptăţilor mele.\n\n18 Sunt încercuit din cauza ispitelor şi a păcatelor care mă stăpânesc aşa de uşor.\n\n19 Iar atunci când doresc să mă bucur, inima mea geme din cauza păcatelor; cu toate acestea, eu ştiu în cine mi-am pus nădejdea.\n\n20 Dumnezeul meu a fost sprijinul meu; El m-a condus prin suferinţele din pustiu; şi El m-a apărat pe apele de mare adâncime.\n\n21 El m-a umplut pe mine cu iubirea Lui, chiar până la mistuirea totală a trupului meu.\n\n22 El i-a făcut de ruşine pe duşmanii mei făcându-i să se cutremure în faţa mea.\n\n23 Iată, El a auzit strigătul meu în timpul zilei şi mi-a dat cunoaştere prin viziuni în timpul nopţii.\n\n24 Şi în timpul zilei mi-am întărit curajul în rugăciuni puternice către El; da, glasul l-am trimis către înălţimi; şi îngeri au pogorât şi mi-au slujit.\n\n25 Iar pe aripile Spiritului Său trupul meu a fost purtat pe munţi foarte înalţi. Iar ochii mei au văzut lucruri mari, da, chiar prea mari pentru un om; prin urmare, mi s-a poruncit să nu le scriu.\n\n26 Şi atunci, o, dacă am văzut lucruri atât de mari, dacă Domnul în bunăvoinţa Sa pentru copiii oamenilor i-a vizitat pe oameni cu atâta milă, de ce atunci inima mea plânge şi sufletul meu tânjeşte în valea tristeţii, iar trupul meu se iroseşte şi puterile mi se sting din cauza suferinţelor mele?\n\n27 Şi de ce să mă plec păcatului din cauza trupului meu? Da, de ce să dau cale liberă ispitelor, pentru ca cel rău să capete un loc în inima mea, ca să-mi distrugă pacea şi să-mi rănească sufletul? De ce sunt mânios din cauza duşmanilor mei?\n\n28 Trezeşte-te, sufletul meu! Nu te mai veşteji în păcat. Bucură-te, o, inima mea şi nu mai face loc duşmanului sufletului meu.\n\n29 Nu te mai mânia din cauza duşmanilor mei. Nu-mi mai slăbi puterea din cauza suferinţelor mele.\n\n30 Bucură-te, o, inima mea şi imploră-L pe Domnul şi spune: O, Doamne, eu Te voi preamări pe Tine în vecii vecilor; da, sufletul meu se va bucura datorită Ţie, Dumnezeul meu şi stânca salvării mele.\n\n31 O, Doamne, vrei să-mi mântuieşti sufletul? Vrei să mă salvezi din mâna duşmanilor mei? Vrei să mă faci să mă cutremur la apariţia păcatului?\n\n32 Fie ca porţile iadului să fie închise pentru totdeauna în faţa mea, căci inima mea este frântă, iar spiritul meu este smerit! O, Doamne, vrei să nu închizi porţile dreptăţii Tale în faţa mea, pentru ca eu să pot păşi pe cărarea văii joase, pentru ca eu să fiu exact pe calea cea netedă!\n\n33 O, Doamne, vrei să mă înfăşori în mantia dreptăţii Tale! O, Doamne, vrei să faci o cale pentru salvarea mea din faţa duşmanilor mei! Vrei să faci calea dreaptă înaintea mea! Vrei să nu pui o piedică în drumul meu—ci să cureţi drumul în faţa mea şi să nu ridici oprelişti în calea mea, ci în calea duşmanilor mei.\n\n34 O, Doamne, m-am încrezut în Tine şi mă voi încrede în Tine întotdeauna. Nu îmi voi pune încrederea în braţul omului, căci eu ştiu că blestemat este acela care îşi pune încrederea în braţul omului. Da, blestemat este acela care îşi pune încrederea în om sau face din om braţul său.\n\n35 Da, ştiu că Dumnezeu va da cu generozitate celui care cere. Da, Dumnezeul meu îmi va da, dacă nu voi cere greşit; de aceea, îmi voi ridica glasul către Tine; da, Te voi implora pe Tine, Dumnezeul meu, stânca dreptăţii mele. Iată, glasul meu se va ridica întotdeauna către Tine, stânca mea şi Dumnezeul meu cel Veşnic. Amin.\n\n", "2-ne 5": "[center][font_size=26]Capitolul 5[/font_size][/center]\n\n[i]Nefiţii se despart de lamaniţi, păstrează legea lui Moise şi construiesc un templu—Din cauza necredinţei lor, lamaniţii sunt alungaţi din prezenţa Domnului, sunt blestemaţi şi devin o pacoste pentru nefiţi. Circa 588–559 î.H.[/i]\n\n1 Iată, s-a întâmplat că eu, Nefi, L-am implorat mult pe Domnul Dumnezeul meu din cauza mâniei fraţilor mei.\n\n2 Dar iată, mânia lor a crescut împotriva mea într-atât, încât ei au căutat să-mi ia viaţa.\n\n3 Da, ei s-au plâns împotriva mea, zicând: Fratele nostru mai mic caută să domnească asupra noastră; şi noi am avut multe încercări din cauza lui; prin urmare, să-l ucidem, pentru ca să nu mai suferim din cauza vorbelor lui. Căci iată, nu-l vrem să domnească asupra noastră; căci este dreptul nostru, ca fraţi mai vârstnici, să domnim asupra acestui popor.\n\n4 Acum, nu scriu pe aceste plăci toate cuvintele cu care au cârtit împotriva mea. Dar este destul pentru mine să spun că au căutat să-mi ia viaţa.\n\n5 Şi s-a întâmplat că Domnul m-a avertizat că eu, Nefi, trebuia să mă despart de ei şi să fug în pustiu, împreună cu toţi cei care voiau să vină cu mine.\n\n6 Prin urmare, s-a întâmplat că eu, Nefi, mi-am luat familia, precum şi pe Zoram şi familia lui; şi pe Sam, fratele meu mai vârstnic şi familia lui; şi pe Iacov şi Iosif, fraţii mei mai mici; şi, de asemenea, pe surorile mele şi pe toţi aceia care au vrut să vină cu mine. Iar toţi cei care au vrut să vină cu mine erau cei care credeau în avertizările şi revelaţiile lui Dumnezeu; prin urmare, ei au ascultat cuvintele mele.\n\n7 Şi ne-am luat corturile şi orice alte lucruri am putut şi am călătorit în pustiu timp de multe zile. Şi după ce am călătorit timp de multe zile, ne-am instalat corturile.\n\n8 Iar oamenii mei au dorit ca noi să numim acel loc Nefi; prin urmare, noi l-am numit Nefi.\n\n9 Şi toţi cei care erau cu mine s-au înţeles să se numească poporul lui Nefi.\n\n10 Şi am avut grijă să păstrăm judecăţile şi legile şi poruncile Domnului în toate lucrurile, după legea lui Moise.\n\n11 Şi Domnul a fost cu noi; şi am prosperat foarte mult; căci noi am semănat seminţe şi am cules din nou din abundenţă. Şi am început să creştem turme şi cirezi şi animale de tot felul.\n\n12 Iar eu, Nefi, adusesem, de asemenea, cronicile care erau gravate pe plăcile de aramă, precum şi globul, sau busola, care a fost pregătit pentru tatăl meu de mâna Domnului, aşa după cum este scris.\n\n13 Şi s-a întâmplat că am început să prosperăm mult şi să ne înmulţim în ţară.\n\n14 Iar eu, Nefi, luasem sabia lui Laban şi după felul ei am făcut multe săbii, în caz că poporul care acum era numit Lamanit ar năvăli peste noi să ne distrugă; căci eu cunoşteam ura lor faţă de mine şi de copiii mei şi de cei care se numeau poporul meu.\n\n15 Şi eu am învăţat pe poporul meu să construiască clădiri şi să facă tot felul de lucrări în lemn şi fier şi cupru şi aramă şi oţel şi aur şi argint şi metale preţioase, care erau din abundenţă.\n\n16 Şi eu, Nefi, am construit un templu; şi l-am construit după felul templului lui Solomon, numai că el nu era construit cu aşa de multe lucruri preţioase; căci acestea nu puteau fi găsite în ţară, prin urmare, nu putea fi construit la fel ca templul lui Solomon. Dar felul construcţiei era la fel ca acela al templului lui Solomon; iar lucrătura lui era deosebit de frumoasă.\n\n17 Şi s-a întâmplat că eu, Nefi, am făcut poporul meu să fie harnic şi să lucreze cu mâinile lor.\n\n18 Şi s-a întâmplat că au dorit ca eu să le fiu rege. Dar eu, Nefi, doream ca ei să nu aibă nici un rege; totuşi, am făcut pentru ei ceea ce era în puterile mele.\n\n19 Şi iată, cuvintele Domnului pe care El le-a spus fraţilor mei s-au împlinit, şi anume că eu trebuia să fiu conducătorul şi învăţătorul lor. Prin urmare, am fost conducătorul şi învăţătorul lor după poruncile Domnului până când ei au căutat să-mi ia viaţa.\n\n20 Prin urmare, cuvântul Domnului a fost împlinit, care a vorbit către mine, zicând că: În măsura în care nu vor asculta cuvintele tale, ei vor fi alungaţi din prezenţa Domnului. Şi iată, ei au fost alungaţi din prezenţa Lui.\n\n21 Şi El a făcut ca blestemele să vină asupra lor, da, chiar un blestem dureros, din cauza nedreptăţii lor. Căci iată, şi-au împietrit inimile împotriva Lui, aşa încât s-au făcut precum cremenea; prin urmare, aşa cum ei erau albi şi deosebit de blonzi şi plăcuţi, Domnul Dumnezeu a făcut ca pielea lor să fie neagră la culoare pentru ca să nu fie o ispită pentru poporul meu.\n\n22 Şi astfel spune Domnul Dumnezeu: Eu voi face ca ei să fie respingători pentru poporul tău, dacă nu se vor pocăi de nedreptăţile lor.\n\n23 Şi blestemată să fie seminţia aceluia care se va amesteca cu seminţia lor; căci ei vor fi blestemaţi chiar cu acelaşi blestem. Iar Domnul a vorbit aceasta şi aşa a fost.\n\n24 Şi din cauza blestemului care era asupra lor, au devenit un popor leneş, plin de răutate şi şiretenie, iar ei căutau prin pustiu animale de pradă.\n\n25 Iar Domnul Dumnezeu mi-a spus: Ei vor fi o pacoste pentru seminţia ta, să-i aţâţe să-şi aducă aminte de Mine; şi în măsura în care nu-şi vor aduce aminte de Mine şi nu vor asculta de cuvintele Mele, ei îi vor chinui chiar până la distrugere.\n\n26 Şi s-a întâmplat că eu, Nefi, i-am uns pe Iacov şi Iosif, pentru ca ei să fie preoţi şi învăţători peste ţara poporului meu.\n\n27 Şi s-a întâmplat că noi am trăit în fericire.\n\n28 Şi treizeci de ani trecuseră de când am plecat din Ierusalim.\n\n29 Iar eu, Nefi, am păstrat cronicile despre poporul meu până acum, pe plăcile pe care le-am făcut.\n\n30 Şi s-a întâmplat că Domnul Dumnezeu mi-a spus: Fă alte plăci; şi vei grava multe lucruri pe ele, care sunt bune în ochii Mei, pentru binele poporului tău.\n\n31 Prin urmare, eu, Nefi, ca să fiu ascultător la poruncile Domnului, am mers şi am făcut aceste plăci pe care am înscris aceste lucruri.\n\n32 Şi am gravat ceea ce este plăcut lui Dumnezeu. Şi dacă poporul meu este mulţumit cu lucrurile care sunt plăcute lui Dumnezeu, atunci el va fi mulţumit de inscripţiile mele gravate pe aceste plăci.\n\n33 Şi dacă poporul meu doreşte să cunoască partea mai deosebită a istoriei poporului meu, atunci trebuie să cerceteze celelalte plăci ale mele.\n\n34 Şi este destul pentru mine să spun că trecuseră patruzeci de ani şi noi deja avusesem războaie şi conflicte cu fraţii noştri.\n\n", "2-ne 6": "[center][font_size=26]Capitolul 6[/font_size][/center]\n\n[i]Iacov povesteşte istoria iudeilor: robia în Babilon şi reîntoarcerea; slujirea şi răstignirea Celui Sfânt al lui Israel; ajutorul primit de la neamuri; şi restaurarea iudeilor în zilele din urmă, când ei vor crede în Mesia. Circa 559–545 î.H.[/i]\n\n1 Cuvintele lui Iacov, fratele lui Nefi, pe care le-a vorbit către poporul lui Nefi:\n\n2 Iată, fraţii mei preaiubiţi, eu, Iacov, fiind chemat de către Dumnezeu şi rânduit după felul ordinului Său Sfânt, şi fiind uns de către fratele meu Nefi, către care priviţi ca la un rege sau un protector şi de care depindeţi pentru siguranţa voastră, iată, voi ştiţi că v-am vorbit foarte multe lucruri.\n\n3 Cu toate acestea, vă vorbesc din nou; căci doresc bunăstarea sufletelor voastre. Da, frica mea este mare pentru voi; iar voi ştiţi că întotdeauna aşa a fost. Căci v-am îndemnat cu toată sârguinţa şi v-am învăţat cuvintele tatălui meu; şi v-am vorbit despre toate lucrurile care sunt scrise, începând de la crearea lumii.\n\n4 Şi acum, iată, vă voi vorbi despre lucrurile care sunt şi care vor veni; prin urmare, vă voi citi cuvintele lui Isaia. Şi acestea sunt cuvintele pe care fratele meu a dorit ca eu să le grăiesc către voi. Şi vă vorbesc de dragul vostru, pentru ca voi să învăţaţi şi să slăviţi numele Dumnezeului vostru.\n\n5 Şi acum, cuvintele pe care o să le citesc sunt cuvintele pe care Isaia le-a vorbit despre toată casa lui Israel; prin urmare, ele se potrivesc vouă, căci sunteţi din casa lui Israel. Şi sunt multe lucruri care au fost spuse de Isaia, care pot fi potrivite vouă, pentru că sunteţi din casa lui Israel.\n\n6 Şi acum, acestea sunt cuvintele: Aşa spune Domnul Dumnezeu: Iată, Eu Îmi voi ridica mâna către neamuri şi voi înălţa steagul Meu către popor; iar ei îi vor strânge pe fiii tăi în braţe, iar fiicele tale vor fi purtate pe umeri.\n\n7 Şi regii vor fi părinţii tăi adoptivi şi reginele lor vor fi mamele tale adoptive; ei se vor închina către tine cu faţa la pământ şi vor linge ţărâna de pe picioarele tale; iar tu vei şti că Eu sunt Domnul; căci cei care Mă vor aştepta pe Mine nu vor fi daţi de ruşine.\n\n8 Şi acum eu, Iacov, voi glăsui întrucâtva despre aceste cuvinte. Căci iată, Domnul mi-a arătat că acei care erau la Ierusalim, de unde noi am venit, au fost ucişi şi luaţi robi.\n\n9 Cu toate acestea, Domnul mi-a arătat că ei trebuia iarăşi să se întoarcă. Şi El, de asemenea, mi-a arătat că Domnul Dumnezeu, Cel Sfânt al lui Israel, va trebui să apară în faţa lor în trup; iar după ce El va apărea, ei Îl vor chinui şi-L vor răstigni după cuvintele îngerului care le-a vorbit către mine.\n\n10 Şi după ce ei şi-au împietrit inimile şi s-au încăpăţânat împotriva Celui Sfânt al lui Israel, iată, judecăţile Celui Sfânt al lui Israel vor veni asupra lor. Şi va veni ziua aceea când ei vor fi loviţi şi chinuiţi.\n\n11 Prin urmare, după ce vor fi mânaţi de colo-colo, căci aşa a spus îngerul, mulţi vor fi pedepsiţi în trup, dar nu vor fi lăsaţi să piară, datorită rugăciunilor celor credincioşi; vor fi împrăştiaţi şi loviţi şi urâţi; cu toate acestea, Domnul va fi milos cu ei, pentru ca atunci când vor ajunge să-L cunoască pe Mântuitorul lor, atunci vor fi adunaţi iarăşi în ţara moştenirii lor.\n\n12 Şi binecuvântate sunt neamurile, cele despre care profetul a scris; căci, iată, dacă va fi ca ei să se pocăiască şi să nu lupte împotriva Sionului şi să nu se unească cu acea biserică mare şi odioasă, atunci ei vor fi salvaţi; căci Domnul Dumnezeu va îndeplini legămintele pe care le-a făcut cu copiii Săi; şi în acest scop a scris profetul aceste lucruri.\n\n13 Prin urmare, cei care luptă împotriva Sionului şi a poporului de legământ al Domnului vor linge ţărâna de pe picioarele lor; iar poporul Domnului nu va fi ruşinat. Căci oamenii Domnului sunt cei care Îl aşteaptă pe El; căci ei încă mai aşteaptă venirea lui Mesia.\n\n14 Şi iată, după cuvintele profetului, Mesia va veni iarăşi pentru a doua oară ca să-i salveze; prin urmare, El li se va arăta în putere şi slavă mare pentru distrugerea duşmanilor lor, atunci când ziua aceea va veni, când ei vor crede în El; şi El nu va distruge pe nici unul care va crede în El.\n\n15 Iar cei care nu cred în El vor fi distruşi, atât de foc, cât şi de furtună şi de cutremure de pământ, şi de vărsări de sânge şi de molimi şi de foamete. Iar ei vor şti că Domnul este Dumnezeu, Cel Sfânt al lui Israel.\n\n16 Căci poate prada să fie luată de la cel puternic, iar robul de drept eliberat?\n\n17 Dar aşa spune Domnul: Chiar şi robii celor puternici vor fi luaţi, iar prada celor groaznici va fi eliberată; căci Dumnezeul cel Puternic va elibera poporul Său de legământ. Căci aşa spune Domnul: Eu Mă voi lupta cu cei care se luptă cu tine—\n\n18 Iar pe cei care te asupresc îi voi hrăni cu propria lor carne; şi ei se vor îmbăta cu propriul lor sânge ca şi cu un vin dulce; şi toţi muritorii vor şti că Eu, Domnul, sunt Salvatorul tău şi Mântuitorul tău, Cel Puternic al lui Iacov.\n\n", "2-ne 7": "[center][font_size=26]Capitolul 7[/font_size][/center]\n\n[i]Isaia vorbeşte într-un fel mesianic—Mesia va avea limba celor învăţaţi—El va întoarce spatele celor care lovesc—El nu va fi făcut de ruşine—Compară cu Isaia 50. Circa 559–545 î.H.[/i]\n\n1 Da, căci aşa vorbeşte Domnul: Te-am dat pe tine deoparte sau te-am alungat pe tine pentru totdeauna? Căci aşa a spus Domnul: Unde este cartea de despărţire a mamei tale? Cui te-am dat sau căruia dintre creditorii mei te-am vândut Eu pe tine? Da, cui te-am vândut? Iată, din cauza nedreptăţilor voastre voi v-aţi vândut pe voi înşivă şi din cauza nelegiuirilor voastre, mama voastră este izgonită.\n\n2 Prin urmare, atunci când Eu am venit, nu era nici un om; atunci când Eu am chemat, nu era nimeni care să răspundă. O, casă a lui Israel, este mâna Mea scurtată în aşa fel încât nu poate mântui, ori nu am nici o putere ca să izbăvesc? Iată, la comanda Mea usuc marea, Eu transform râurile lor într-un pustiu şi fac ca peştii lor să pută pentru că apele sunt uscate, iar ei mor de sete.\n\n3 Eu îmbrac cerurile cu întunecime şi le acopăr cu un veşmânt de doliu.\n\n4 Domnul Dumnezeu Mi-a dat limba celui învăţat pentru ca să ştiu să vorbesc la timpul potrivit către tine, o, casă a lui Israel. Atunci când eşti obosită, El veghează dimineaţă după dimineaţă. Şi El Îmi trezeşte urechea ca să asculte ca cel învăţat.\n\n5 Domnul Dumnezeu Mi-a deschis urechea, iar Eu nu M-am răzvrătit şi nici nu am întors spatele.\n\n6 I-am dat spinarea Mea celui care loveşte, iar obrajii Mei celor care smulg barba. Eu nu mi-am ascuns faţa de la ruşine şi scuipături.\n\n7 Căci Domnul Dumnezeu Mă va ajuta, de aceea nu voi fi făcut de ruşine. De aceea, Mi-am făcut faţa ca o cremene şi ştiu că nu voi fi umilit.\n\n8 Şi Domnul este aproape şi Mă îndreptăţeşte. Cine se va întrece cu Mine? Să stăm împreună. Cine este potrivnicul Meu? Lăsaţi-l să vină lângă Mine, iar Eu îl voi lovi cu tăria gurii Mele.\n\n9 Căci Domnul Dumnezeu Mă va ajuta. Şi iată, toţi cei care Mă vor condamna vor îmbătrâni ca o haină, iar moliile o vor mânca.\n\n10 Cine dintre voi se teme de Domnul, se supune glasului slujitorului Său, merge în întuneric şi nu are nici o lumină?\n\n11 Priviţi, voi toţi cei care faceţi focuri, care vă călăuziţi după scântei, mergeţi în lumina focului vostru şi în scânteile pe care le-aţi făcut. Aceasta veţi căpăta din mâna Mea—veţi zace pe jos în suferinţă.\n\n", "2-ne 8": "[center][font_size=26]Capitolul 8[/font_size][/center]\n\n[i]În ultimele zile, Domnul va alina Sionul şi va aduna Israelul—Cei mântuiţi vor veni la Sion în mare bucurie—Compară cu Isaia 51 şi 52:1–2. Circa 559–545 î.H.[/i]\n\n1 Ascultaţi-Mă pe Mine, voi cei care păşiţi în dreptate. Priviţi către piatra din care sunteţi făcuţi şi în groapa din care aţi fost săpaţi.\n\n2 Priviţi la Avraam, tatăl vostru, şi la Sara, cea care v-a purtat; căci pe el singur l-am chemat şi l-am binecuvântat.\n\n3 Căci Domnul va alina Sionul, El va alina toate locurile lui părăsite; şi El va face pustiul lui ca Edenul, iar deşertul lui ca grădina Domnului. Bucurie şi veselie se vor afla acolo, mulţumiri şi sunete melodioase.\n\n4 Ascultaţi-Mă pe Mine, poporul Meu, şi îndreptaţi-vă urechea către Mine, o, neamul Meu; căci o lege va porni de la Mine, iar Eu voi face judecata Mea să fie lumina poporului.\n\n5 Dreptatea Mea este aproape; Salvarea Mea a mers mai departe, iar braţul Meu îi va judeca pe oameni. Insulele Mă vor aştepta şi în braţul Meu îşi vor pune nădejdea.\n\n6 Ridicaţi-vă ochii către ceruri şi priviţi la pământul de dedesubt; căci cerurile vor dispărea ca un fum, iar pământul va îmbătrâni ca un veşmânt, iar cei ce trăiesc acolo vor muri în acelaşi fel. Dar Salvarea Mea va fi veşnică, iar dreptatea Mea nu va fi desfiinţată.\n\n7 Ascultaţi-Mă, voi cei care cunoaşteţi dreptatea, popor în inima căruia am scris legea Mea, nu vă temeţi de ocara oamenilor, nici de mânia lor.\n\n8 Căci moliile îi vor mânca aşa ca pe un veşmânt, iar viermii îi vor mânca aşa ca pe lână. Dar dreptatea Mea va fi veşnică, iar Salvarea Mea, din generaţie în generaţie.\n\n9 Treziţi-vă, treziţi-vă! Îmbracă-ţi puterea, o, braţ al Domnului; trezeşte-te ca în zilele din vechime. Nu eşti Tu acela care l-ai tăiat pe Rahav şi l-ai rănit pe balaur?\n\n10 Nu eşti Tu acela care ai uscat marea, apele cu mare adâncime; care ai făcut adâncimile mării să fie o cale pentru ca cei răscumpăraţi să treacă prin ea?\n\n11 De aceea, cei mântuiţi ai Domnului se vor reîntoarce şi vor veni cântând către Sion; iar pe capul lor va fi bucurie şi sfinţenie nepieritoare; şi ei vor avea bucurie şi veselie; tristeţea şi jalea vor fugi de ei.\n\n12 Eu sunt Acela; da, Eu sunt Cel care vă mângâie. Iată, cine eşti tu ca să te temi de om, care va muri, precum şi de fiul omului care va fi făcut să fie ca iarba?\n\n13 Şi să uiţi pe Domnul creatorul tău, Cel care a întins cerurile şi a pus temeliile pământului, şi să te temi fără oprire în fiecare zi din cauza furiei celui care te subjugă, ca şi cum acesta ar fi gata să distrugă? Şi unde este furia asupritorului?\n\n14 Robul exilat se grăbeşte pentru ca să poată fi dezlegat şi să nu moară în groapă sau să-şi piardă pâinea.\n\n15 Dar Eu sunt Domnul Dumnezeul tău, ale cărui valuri au gemut; Domnul oştirilor este numele Meu.\n\n16 Şi Mi-am pus cuvintele în gura ta şi te-am acoperit în umbra mâinii Mele pentru ca să pot aşeza cerurile, să pun temeliile pământului şi să vorbesc către Sion: Iată, tu eşti poporul Meu.\n\n17 Trezeşte-te, trezeşte-te, ridică-te, o, Ierusalim, care ai băut din mâna Domnului paharul mâniei Sale—tu ai băut din paharul fricii până la ultima picătură—\n\n18 Şi nimeni ca să-l călăuzească dintre toţi fiii pe care el i-a crescut; nici unul nu l-a luat de mână dintre toţi fiii pe care i-a crescut.\n\n19 Aceşti doi fii au venit către tine, dar cine se va întrista pentru tine—pentru părăsirea şi distrugerea ta şi foametea şi sabia—şi cu care dintre ei te voi consola?\n\n20 Fiii tăi au leşinat, în afară de aceştia doi; ei zac la capătul tuturor străzilor; ca un taur sălbatic într-o plasă, ei sunt plini de furia Domnului, de mustrarea Dumnezeului tău.\n\n21 De aceea, ascultă acum aceasta, tu cel în suferinţă şi beat, dar nu de vin:\n\n22 Astfel spune Domnul tău, Domnul şi Dumnezeul tău care a pledat cauza poporului Său; iată, Eu am luat din mâna ta paharul fricii, drojdia paharului furiei Mele; tu n-o vei mai bea din nou.\n\n23 Dar Eu îl voi pune în mâna acelora care te lovesc pe tine; care au spus sufletului tău: Apleacă-te pentru ca noi să putem să trecem peste tine—iar tu ţi-ai pus trupul jos pentru ca ei să calce peste tine.\n\n24 Trezeşte-te, trezeşte-te, îmbracă-ţi tăria, o, Sion; înveşmântează-te cu veşmintele tale frumoase, o, Ierusalim, Oraş Sfânt; căci de-acum încolo nu vor mai veni la tine cei netăiaţi împrejur şi cei necuraţi.\n\n25 Scutură-te de ţărână; ridică-te, aşază-te, o, Ierusalim; dezleagă-te de legăturile din jurul gâtului tău, O, tu fiică roabă a Sionului.\n\n", "2-ne 9": "[center][font_size=26]Capitolul 9[/font_size][/center]\n\n[i]Iudeii vor fi adunaţi în toate ţările făgăduinţei lor—Ispăşirea îl răscumpără pe om de la cădere—Trupurile morţilor vor ieşi din mormânt, şi spiritele lor din iad şi din Paradis—Ei vor fi judecaţi—Ispăşirea salvează de la moarte, de la iad, de la diavol şi de la chin fără de sfârşit—Cei drepţi vor fi salvaţi în Împărăţia lui Dumnezeu—Pedepsele pentru păcate sunt hotărâte—Cel Sfânt al lui Israel este păzitorul porţii. Circa 559–545 î.H.[/i]\n\n1 Şi acum, fraţii mei preaiubiţi, am citit aceste lucruri pentru ca voi să cunoaşteţi legămintele Domnului pe care El le-a făcut cu toţi cei din casa lui Israel—\n\n2 Că El a vorbit către iudei prin gura profeţilor Săi sfinţi chiar de la începuturi, din generaţie în generaţie, până când va veni acel timp când ei se vor întoarce la adevărata Biserică şi turmă ale lui Dumnezeu; atunci ei vor fi adunaţi acasă, în ţările moştenirii lor, şi se vor stabili în toate ţările făgăduite lor.\n\n3 Iată, fraţii mei preaiubiţi, vă spun aceste lucruri pentru ca voi să vă bucuraţi şi să vă înălţaţi capul pentru totdeauna, datorită binecuvântărilor pe care Domnul Dumnezeu le va da copiilor voştri.\n\n4 Căci eu ştiu că mulţi dintre voi aţi căutat mult să cunoaşteţi lucrurile care vor veni; prin urmare, ştiu că voi ştiţi că trupul nostru trebuie să se degradeze şi să moară; şi totuşi, în trupurile noastre Îl vom vedea pe Dumnezeu.\n\n5 Da, ştiu că voi cunoaşteţi că El se va arăta în trup celor din Ierusalim, de unde noi am venit; căci este potrivit ca aceasta să se întâmple printre ei; căci este nevoie ca Marele Creator să sufere El Însuşi, ca fiinţă, ca să devină supus omului în trup şi să moară pentru toţi oamenii, pentru ca toţi oamenii să poată deveni supuşii Lui.\n\n6 Căci, după cum moartea a trecut asupra tuturor oamenilor, pentru ca planul milos al Marelui Creator să fie împlinit, e necesar să existe o putere a învierii, iar învierea trebuie să vină asupra omului din cauza căderii; iar căderea a venit din cauza nelegiuirii; şi din cauza căderii omului, ei au fost alungaţi din prezenţa Domnului.\n\n7 Prin urmare, e necesar să fie o ispăşire fără de sfârşit; căci dacă ispăşirea n-ar fi infinită, corupţia aceasta nu s-ar putea înveşmânta în incorupţie. Prin urmare, prima judecată care a venit asupra omului ar fi trebuit să rămână infinită. Şi dacă ar fi fost aşa, trupul acesta ar fi trebuit să fie lăsat în pământ ca să putrezească şi să se macine în ţărâna-mamă, ca să nu se mai ridice niciodată.\n\n8 O, înţelepciune a lui Dumnezeu, mila şi harul Lui! Căci iată, dacă trupul ar trebui să nu se mai ridice, atunci spiritele noastre ar trebui să se supună îngerului care a căzut din prezenţa Dumnezeului Veşnic şi a devenit diavolul, ca să nu se mai ridice.\n\n9 Şi spiritele noastre ar trebui să devină asemănătoare lui, şi noi să devenim diavoli, îngeri ai unui diavol, ca să fim despărţiţi de prezenţa Dumnezeului nostru şi să rămânem cu tatăl minciunilor, în nenorocire, ca şi el însuşi; da, cu acea fiinţă care i-a înşelat pe strămoşii noştri cei dintâi, care aproape s-a transformat el însuşi într-un înger de lumină şi îi stârneşte pe copiii oamenilor în combinaţii secrete ale omorului şi tot felul de lucrări secrete ale întunericului.\n\n10 O, cât de mare este bunătatea Dumnezeului nostru care pregăteşte o cale pentru scăparea noastră din strânsoarea acestui monstru îngrozitor; da, acel monstru, moarte şi iad, pe care eu îl numesc moartea trupului şi, de asemenea, moartea spiritului.\n\n11 Şi datorită căii de eliberare a Dumnezeului nostru, Cel Sfânt al lui Israel, această moarte despre care am vorbit, care este vremelnică, va elibera pe morţii săi; moartea aceasta este mormântul.\n\n12 Şi această moarte despre care am vorbit, care este moartea spirituală, va elibera pe morţii ei; moartea spirituală care este iadul; prin urmare, moartea şi iadul trebuie să elibereze pe morţii lor, şi iadul trebuie să elibereze spiritele lui înrobite, iar mormântul trebuie să elibereze trupurile lui înrobite, iar trupurile şi spiritele oamenilor vor fi reunite; şi aceasta este prin puterea de înviere a Celui Sfânt al lui Israel.\n\n13 O, cât de mare este planul Dumnezeului nostru! Căci, pe de altă parte, paradisul lui Dumnezeu trebuie să elibereze spiritele celor drepţi şi mormântul va trebui să elibereze trupul celor drepţi; şi spiritul şi trupul sunt unite din nou şi toţi oamenii devin incoruptibili şi nemuritori, iar ei sunt suflete vii, care au o cunoaştere desăvârşită, la fel ca şi noi, muritorii, numai dacă cunoaşterea noastră va fi desăvârşită.\n\n14 Prin urmare, vom avea o cunoaştere desăvârşită despre toată vina noastră şi despre necurăţenia noastră şi despre goliciunea noastră iar cei drepţi vor avea o cunoaştere desăvârşită despre bucuria şi dreptatea lor, fiind înveşmântaţi cu puritate, da, chiar cu mantia dreptăţii.\n\n15 Şi se va întâmpla că, atunci când toţi oamenii vor trece de la prima moarte la viaţă într-atât încât să devină nemuritori, ei vor trebui să apară în faţa scaunului de judecată al Celui Sfânt al lui Israel; şi apoi va veni judecata şi atunci vor trebui să fie judecaţi după sfânta judecată a lui Dumnezeu.\n\n16 Şi cu siguranţă, aşa cum Domnul trăieşte, căci Domnul Dumnezeu a spus aceasta, şi acesta este cuvântul Lui veşnic, care nu poate muri, aşa că cei drepţi vor fi încă drepţi, iar cei care sunt întinaţi vor fi încă întinaţi; prin urmare, cei care sunt întinaţi sunt diavolul şi îngerii lui; şi ei vor pieri în focul nepieritor pregătit pentru ei; şi chinul lor este ca un lac de foc şi pucioasă, a cărui flacără se înalţă pentru totdeauna şi nu are sfârşit.\n\n17 O, măreţia şi dreptatea Dumnezeului nostru! Căci El îndeplineşte toate cuvintele Sale, iar ele au ieşit din gura Lui şi legea Lui trebuie împlinită.\n\n18 Dar iată, cei drepţi, sfinţii Celui Sfânt al lui Israel, cei care au crezut în Cel Sfânt al lui Israel, cei care au îndurat crucile lumii şi au dispreţuit ruşinea acesteia, vor moşteni Împărăţia lui Dumnezeu, care a fost pregătită pentru ei încă de la întemeierea lumii, iar bucuria lor va fi deplină în vecii vecilor.\n\n19 O, măreţia milosteniei Dumnezeului nostru, Cel Sfânt al lui Israel! Căci El îi eliberează pe sfinţii Săi de acel monstru îngrozitor, diavolul şi moartea, şi iadul şi acel lac de foc şi pucioasă, care este un chin fără de sfârşit.\n\n20 O, cât de mare este sfinţenia Dumnezeului nostru! Căci El cunoaşte toate lucrurile şi nu este ceva ce El să nu cunoască.\n\n21 Iar El vine pe lume pentru ca să-i salveze pe toţi oamenii, dacă ei vor asculta de glasul Lui; căci iată, El suferă durerile tuturor oamenilor, da, durerile fiecărei făpturi vii, atât bărbaţi, cât şi femei şi copii, care fac parte din familia lui Adam.\n\n22 Şi El suferă aceasta pentru ca învierea să poată veni asupra tuturor oamenilor, pentru ca toţi să poată să stea în faţa Lui în ziua cea mare a judecăţii.\n\n23 Iar El porunceşte tuturor oamenilor să se pocăiască şi să fie botezaţi în numele Lui, având credinţă desăvârşită în Cel Sfânt al lui Israel, căci altfel ei nu vor putea fi salvaţi în Împărăţia lui Dumnezeu.\n\n24 Iar dacă nu se vor pocăi şi nu vor crede în numele Lui şi nu se vor boteza în numele Lui şi nu vor îndura până la sfârşit, atunci ei trebuie să fie osândiţi; căci aşa a spus Domnul Dumnezeu, Cel Sfânt al lui Israel.\n\n25 Prin urmare, El a dat o lege; căci unde nu este nici o lege dată, nu este nici o pedeapsă; şi unde nu este nici o pedeapsă, nu este nici o condamnare; şi unde nu este nici o condamnare, mila Celui Sfânt al lui Israel pune stăpânire pe ei, datorită ispăşirii; căci ei sunt eliberaţi prin puterea Lui.\n\n26 Căci ispăşirea satisface cerinţele dreptăţii Lui asupra tuturor celor cărora nu li s-a dat legea, ca să fie eliberaţi de acel monstru îngrozitor, moarte şi iad, şi diavolul şi lacul de foc şi pucioasă, care este un chin fără de sfârşit; şi ei sunt readuşi la Dumnezeul care le-a dat suflare, care este Cel Sfânt al lui Israel.\n\n27 Dar vai de acela căruia i-a fost dată legea, da, care are toate poruncile lui Dumnezeu, la fel ca şi noi, şi care le calcă şi care iroseşte zilele încercării sale, căci groaznică este starea lui!\n\n28 O, acel plan şiret al celui rău! O, vanitatea şi fragilitatea şi nebunia oamenilor! Atunci când sunt învăţaţi, ei cred că sunt înţelepţi şi nu ascultă de sfatul lui Dumnezeu, căci îl dau deoparte crezând că ei cunosc prin ei înşişi, prin urmare înţelepciunea lor este nebunie şi nu este spre folosul lor. Şi ei vor pieri.\n\n29 Dar este bine să fie învăţaţi, dacă ascultă de sfaturile lui Dumnezeu.\n\n30 Dar vai de cei bogaţi, care sunt bogaţi în lucrurile lumeşti. Căci, pentru că sunt bogaţi, ei îi dispreţuiesc pe cei săraci şi îi persecută pe cei umili, iar inimile lor sunt în averile lor; prin urmare, averea lor este Dumnezeul lor. Şi iată, averea lor va pieri împreună cu ei.\n\n31 Şi vai de cei surzi care nu vor auzi; căci vor pieri.\n\n32 Vai de cei orbi care nu vor vedea; căci, de asemenea, vor pieri.\n\n33 Vai de cei cu inima împietrită, căci cunoaşterea nedreptăţilor lor îi va lovi în ziua de pe urmă.\n\n34 Vai de cel mincinos, căci va fi aruncat în iad.\n\n35 Vai de cel criminal, care ucide cu bună-ştiinţă, căci va muri.\n\n36 Vai de cei care preacurvesc, căci vor fi aruncaţi în iad.\n\n37 Da, vai de cei care se închină la idoli, căci diavolul tuturor diavolilor se desfată în ei.\n\n38 Şi, în sfârşit, vai de toţi cei care mor în păcat; căci se vor întoarce la Dumnezeu şi-I vor vedea faţa, dar vor rămâne în păcatele lor.\n\n39 O, fraţii mei preaiubiţi, aduceţi-vă aminte de oroarea de a încălca legile acelui Dumnezeu Sfânt, precum şi oroarea de a ceda ispitelor aceluia înşelător. Amintiţi-vă că a umbla după lucrurile pământeşti înseamnă moarte, dar a umbla după lucrurile spirituale înseamnă viaţă veşnică.\n\n40 O, fraţii mei preaiubiţi, deschideţi-vă urechile la cuvintele mele. Aduceţi-vă aminte de măreţia Celui Sfânt al lui Israel. Nu spuneţi că am glăsuit lucruri aspre împotriva voastră; căci dacă o faceţi, voi veţi insulta adevărul; căci eu am vorbit cuvintele Făcătorului. Eu ştiu că vorbele adevărului sunt grele împotriva a tot ceea ce nu este curat; dar cei drepţi nu se tem, căci ei iubesc adevărul şi nu se clatină.\n\n41 O, şi atunci, fraţii mei preaiubiţi, veniţi la Domnul Cel Sfânt. Amintiţi-vă de cărările Lui că sunt drepte. Iată, calea omului este strâmtă, dar se întinde dreaptă în faţa Lui, iar păzitorul porţii este Cel Sfânt al lui Israel; şi El nu foloseşte acolo nici un slujitor; şi nu este nici o altă cale decât prin poartă; şi El nu poate fi înşelat, căci Domnul Dumnezeu este numele Lui.\n\n42 Şi oricui bate la poarta Lui, El aceluia îi va deschide; iar cei înţelepţi şi cei învăţaţi şi cei care sunt bogaţi, care sunt plini de ei din cauza învăţăturii lor şi a înţelepciunii lor şi a bogăţiei lor—da, aceştia sunt cei pe care El îi dispreţuieşte; şi dacă ei nu leapădă aceste lucruri şi nu se consideră nevrednici în faţa lui Dumnezeu şi nu se cufundă în adâncurile umilinţei, atunci El nu va deschide poarta pentru ei.\n\n43 Dar lucrurile celor înţelepţi şi ale celor prudenţi vor fi ascunse de ei pentru totdeauna—da, acea fericire care este pregătită pentru sfinţi.\n\n44 O, fraţii mei preaiubiţi, aduceţi-vă aminte de cuvintele mele. Iată, îmi scot veşmintele şi le scutur în faţa voastră; mă rog la Dumnezeul salvării mele să mă vadă cu ochiul Lui atotcercetător; prin urmare, voi veţi şti în ziua de pe urmă, atunci când toţi oamenii vor fi judecaţi după faptele lor, că Dumnezeul lui Israel a fost martor că eu am scuturat nedreptăţile voastre din sufletul meu şi că stau cu strălucire în faţa Lui şi că mă lepăd de sângele vostru.\n\n45 O, fraţii mei preaiubiţi, îndepărtaţi-vă de păcatele voastre; scuturaţi lanţurile aceluia care vrea să vă înlănţuie; veniţi la acel Dumnezeu care este stânca salvării voastre.\n\n46 Pregătiţi-vă sufletele pentru acea zi glorioasă când dreptatea va fi împărţită celor drepţi, chiar Ziua judecăţii, pentru ca voi să nu vă chirciţi de groază; pentru ca voi să nu vă aduceţi aminte de păcatul vostru îngrozitor în perfecţiune şi să trebuiască să exclamaţi: Sfinte, sfinte sunt judecăţile Tale, o, Doamne Dumnezeule Atotputernic—dar eu îmi cunosc păcatul; am călcat legea, iar nelegiuirile sunt ale mele; şi diavolul a pus stăpânire pe mine, iar eu sunt o pradă a nenorocirii lui groaznice.\n\n47 Dar iată, fraţii mei, este potrivit să vă trezesc la realitatea îngrozitoare a acestor lucruri? V-aş răni eu sufletele voastre dacă minţile voastre ar fi pure? Aş fi eu limpede cu voi, după limpezimea adevărului, dacă aţi fi fără de păcat?\n\n48 Iată, dacă aţi fi sfinţi, eu v-aş vorbi despre sfinţenie; dar pentru că voi nu sunteţi sfinţi şi pentru că vă uitaţi la mine ca la un învăţător, este necesar şi potrivit ca eu să vă învăţ care sunt consecinţele păcatului.\n\n49 Iată, sufletului meu îi este scârbă de păcat, iar inima mea se bucură în dreptate; iar eu voi preamări numele sfânt al Dumnezeului meu.\n\n50 Veniţi, fraţii mei, fiecare dintre voi care este însetat, veniţi la apă; iar cel care nu are nici un ban, să vină şi să cumpere şi să mănânce; da, vino şi cumpără vin şi lapte, fără bani şi fără preţ.\n\n51 Prin urmare, nu cheltuiţi bani pe ceea ce nu are nici o valoare, nici munca voastră pe ceea ce nu aduce satisfacţii. Ascultaţi-mă cu sârguinţă şi aduceţi-vă aminte de cuvintele pe care le-am spus; şi veniţi către Cel Sfânt al lui Israel şi îndestulaţi-vă cu ceea ce nu piere şi nici nu poate fi corupt şi lăsaţi-vă sufletul să se bucure în abundenţă.\n\n52 Iată, fraţii mei preaiubiţi, aduceţi-vă aminte de cuvintele Dumnezeului vostru; rugaţi-vă la El toată ziua, iar noaptea aduceţi mulţumiri numelui Lui cel sfânt. Lăsaţi inimile voastre să se bucure.\n\n53 Şi iată, cât de mari sunt legămintele Domnului şi cât de mare este bunăvoinţa Lui faţă de copiii oamenilor; şi datorită măreţiei Lui şi a harului şi milostenie Lui, El ne-a făgăduit că seminţia noastră nu va fi distrusă cu totul, trupeşte, ci că El o va păstra; şi în generaţiile viitoare ei vor deveni o ramură dreaptă a casei lui Israel.\n\n54 Şi acum, fraţii mei, aş dori să vă vorbesc mai mult; dar restul cuvintelor mele vi le voi spune mâine. Amin.\n\n", "2-ne 10": "[center][font_size=26]Capitolul 10[/font_size][/center]\n\n[i]Iudeii Îl vor răstigni pe Dumnezeul lor—Ei vor fi împrăştiaţi până când vor începe să creadă în El—America va fi o ţară a libertăţii în care nu va domni nici un rege—Împăcaţi-vă cu Dumnezeu şi câştigaţi-vă Salvarea prin harul Lui. Circa 559–545 î.H.[/i]\n\n1 Şi acum eu, Iacov, vă vorbesc iarăşi vouă, fraţii mei preaiubiţi, despre această ramură dreaptă despre care v-am vorbit.\n\n2 Căci iată, făgăduielile pe care le-am primit sunt făgăduieli care ţin de trup; prin urmare, aşa cum mi s-a arătat mie că mulţi dintre copiii noştri vor pieri trupeşte din cauza necredinţei, totuşi, Dumnezeu va fi milos cu mulţi; şi copiii noştri vor fi salvaţi pentru ca ei să poată ajunge la ceea ce le va da lor cunoaşterea adevărată a Mântuitorului lor.\n\n3 Prin urmare, aşa cum v-am spus, este necesar şi potrivit ca Hristos—căci în noaptea din urmă îngerul mi-a spus că acesta trebuie să fie numele Lui—să vină printre iudei, printre cei care sunt cea mai păcătoasă parte a lumii; iar ei Îl vor răstigni pe El—căci aşa vrea Dumnezeul nostru şi nu este nici o altă naţiune de pe pământ care să-L răstignească pe Dumnezeul lor.\n\n4 Căci dacă minunile foarte mari ar fi făcute printre alte naţiuni, acestea s-ar pocăi şi ar şti că El este Dumnezeul lor.\n\n5 Dar din cauza vicleşugurilor preoţeşti, precum şi din cauza nedreptăţilor, cei din Ierusalim se vor încăpăţâna împotriva Lui pentru ca El să fie răstignit.\n\n6 Prin urmare, din cauza nedreptăţilor lor, distrugere şi foamete, şi molimi şi vărsare de sânge vor veni peste ei; iar cei care nu vor fi distruşi vor fi împrăştiaţi printre toate naţiunile.\n\n7 Dar iată, aşa spune Domnul Dumnezeu: Când ziua aceea va veni, când vor crede în Mine că Eu sunt Hristos, atunci am făcut un legământ solemn cu strămoşii lor, că ei vor fi reconstituiţi în trup, pe pământ, în ţările moştenirii lor.\n\n8 Şi se va întâmpla că ei vor fi adunaţi din îndelungata lor împrăştiere, din insulele mării şi din cele patru colţuri ale lumii; iar popoarele neamurilor vor fi mari în ochii Mei, spune Dumnezeu, ducându-i pe ei în ţările moştenirii lor.\n\n9 Da, regii neamurilor vor fi taţi adoptivi pentru ei, iar reginele lor vor fi mame adoptive; prin urmare, făgăduinţele Domnului pentru neamuri sunt mari, căci aşa a spus El, şi cine poate tăgădui aceasta?\n\n10 Dar iată, această ţară, a spus Dumnezeu, va fi o ţară a moştenirii tale, iar neamurile vor fi binecuvântate în ţară.\n\n11 Şi această ţară va fi o ţară a libertăţii pentru neamuri, şi în această ţară nu vor fi regi care să se ridice împotriva neamurilor.\n\n12 Şi Eu voi întări această ţară împotriva tuturor celorlalte popoare.\n\n13 Iar cel care luptă împotriva Sionului va pieri, a spus Dumnezeu.\n\n14 Căci cel care ridică un rege împotriva Mea va pieri, căci Eu, Domnul, Regele Cerului, voi fi regele lor şi Eu voi fi o lumină în vecii vecilor pentru cei care ascultă de cuvintele Mele.\n\n15 Prin urmare, pentru ca legămintele Mele pe care le-am făcut cu copiii oamenilor să fie împlinite, în legătură cu lucrurile pe care Eu le voi face pentru ei în timp ce ei sunt în trup, Eu trebuie să distrug lucrările secrete ale întunericului, ale crimelor şi ale lucrurilor abominabile.\n\n16 Prin urmare, cei care luptă împotriva Sionului, atât iudeii, cât şi neamurile, atât sclavii, cât şi cei liberi, atât bărbaţi, cât şi femei, vor pieri; căci ei sunt aceia care sunt curvele întregului pământ; căci cei care nu sunt pentru Mine sunt împotriva Mea, spune Dumnezeul nostru.\n\n17 Căci Eu voi îndeplini făgăduielile Mele pe care le-am făcut copiilor oamenilor, că le voi împlini pentru ei în timp ce ei sunt în trup—\n\n18 Prin urmare, fraţii mei preaiubiţi, aşa spune Dumnezeul nostru: Eu voi pedepsi seminţia voastră cu mâna neamurilor; cu toate acestea, Eu voi înmuia inimile neamurilor pentru ca ele să fie ca un părinte pentru ei; prin urmare, neamurile vor fi binecuvântate şi numărate printre cei din casa lui Israel.\n\n19 Prin urmare, Eu voi sfinţi această ţară pentru seminţia voastră şi pentru aceia care vor fi număraţi în seminţia voastră în vecii vecilor, ca să fie ţara moştenirii lor; căci aceasta este o ţară aleasă, spune Dumnezeu către mine, mai presus decât toate celelalte ţări; prin urmare, Eu voi cere ca toţi oamenii care locuiesc acolo să Mă preaslăvească, spune Dumnezeu.\n\n20 Şi acum, fraţii mei preaiubiţi, văzând că Dumnezeul nostru cel milos ne-a făcut cunoscut atât de multe despre aceste lucruri, să ne aducem aminte de El şi să ne lepădăm de păcatele noastre şi să nu ne plecăm capul, căci noi nu suntem alungaţi; cu toate acestea, noi am fost conduşi afară din ţara moştenirii noastre; dar am fost conduşi într-o ţară mai bună, căci Domnul a făcut ca marea să fie calea noastră şi noi suntem pe o insulă a mării.\n\n21 Dar mari sunt făgăduinţele Domnului către cei care sunt pe insulele mării; prin urmare, vorbind despre insule, înţelegem că trebuie să fie mai multe la număr decât aceasta, iar ele sunt locuite, de asemenea, de fraţi de-ai noştri.\n\n22 Căci iată, Domnul Dumnezeu i-a condus afară din casa lui Israel din când în când, după voinţa şi plăcerea Lui. Şi acum iată, Domnul îşi aduce aminte de toţi aceia care au fost dezrădăcinaţi; prin urmare, El îşi aduce aminte şi de noi.\n\n23 De aceea, înveseliţi-vă inimile şi aduceţi-vă aminte că voi sunteţi liberi să acţionaţi pentru voi înşivă—să alegeţi calea morţii nepieritoare sau calea vieţii veşnice.\n\n24 Prin urmare, fraţii mei preaiubiţi, împăcaţi-vă cu voinţa lui Dumnezeu şi nu cu voinţa diavolului şi a trupului; şi aduceţi-vă aminte, după ce v-aţi împăcat cu Dumnezeu, că numai în şi prin harul lui Dumnezeu puteţi să fiţi salvaţi.\n\n25 Prin urmare, fie ca Dumnezeu să vă scoale din morţi prin puterea învierii, precum şi din moartea nepieritoare prin puterea ispăşirii, pentru ca voi să puteţi fi primiţi în Împărăţia veşnică a lui Dumnezeu, ca să-L preamăriţi prin har divin. Amin.\n\n", "2-ne 11": "[center][font_size=26]Capitolul 11[/font_size][/center]\n\n[i]Iacov L-a văzut pe Mântuitorul său—Legea lui Moise Îl reprezintă pe Hristos şi dovedeşte că El va veni. Circa 559–545 î.H.[/i]\n\n1 Şi acum, Iacov a spus mult mai multe lucruri către poporul meu în acel timp; cu toate acestea, numai pe acestea le-am scris, căci lucrurile pe care le-am scris îmi sunt de ajuns.\n\n2 Şi acum, eu, Nefi, scriu mai mult din cuvintele lui Isaia căci sufletul meu se desfată în cuvintele lui. Pentru că voi aplica vorbele lui la poporul meu şi le voi trimite până la toţi copiii mei căci el într-adevăr L-a văzut pe Mântuitorul meu, tot aşa cum L-am văzut eu.\n\n3 Şi fratele meu, Iacov, de asemenea, L-a văzut pe El, cum şi L-am văzut eu; prin urmare, voi trimite cuvintele lor până la copiii mei, ca să le dovedesc că vorbele mele sunt adevărate. Şi astfel, prin cuvintele a trei oameni, a spus Dumnezeu, Eu voi întemeia cuvântul Meu. Cu toate acestea, Dumnezeu trimite mai mulţi martori şi dovedeşte toate cuvintele Sale.\n\n4 Iată, sufletul meu se desfată dovedind poporului meu adevărul venirii lui Hristos; căci pentru acest scop a fost dată legea lui Moise; şi toate lucrurile care au fost date de Dumnezeu omului, de la începutul lumii, sunt o reprezentare a Lui.\n\n5 Şi, de asemenea, sufletul meu se desfată în legămintele Domnului, pe care El le-a făcut cu strămoşii noştri; da, sufletul meu se desfată în harul Lui şi în dreptatea şi puterea şi mila Lui, în planul măreţ şi veşnic al salvării de la moarte.\n\n6 Iar sufletul meu se desfată dovedind poporului meu că, dacă Hristos n-ar veni, atunci toţi oamenii ar trebui să piară.\n\n7 Pentru că, dacă Hristos n-ar fi, atunci nici Dumnezeu n-ar fi; şi dacă Dumnezeu n-ar fi, atunci nici noi n-am fi, căci atunci n-ar fi putut fi nici crearea. Dar Dumnezeu este, iar El este Hristos şi El va veni la timpul Său cuvenit.\n\n8 Şi acum scriu unele dintre cuvintele lui Isaia pentru ca oricine din poporul meu, care va vedea aceste cuvinte, să-şi înalţe inimile şi să se bucure pentru toţi oamenii. Acum, acestea sunt cuvintele şi voi le puteţi aplica la voi şi la toţi oamenii.\n\n", "2-ne 12": "[center][font_size=26]Capitolul 12[/font_size][/center]\n\n[i]Isaia vede templul din zilele din urmă, adunarea lui Israel, şi judecata milenară şi pacea—Cei mândri şi cei păcătoşi vor fi umiliţi la cea de a Doua Venire—Compară cu Isaia 2. Circa 559–545 î.H.[/i]\n\n1 Cuvântul pe care Isaia, fiul lui Amoţ, l-a văzut despre Iuda şi despre Ierusalim:\n\n2 Şi se va întâmpla în ultimele zile, când muntele Casei Domnului va fi întemeiat pe vârful munţilor şi va fi înălţat deasupra dealurilor, iar toate naţiunile vor curge către acel loc.\n\n3 Şi mulţi oameni se vor duce şi vor spune: Veniţi, să mergem sus la muntele Domnului, la casa Dumnezeului lui Iacov; iar El ne va învăţa căile Sale, iar noi vom păşi pe căile Lui; pentru că din Sion va ieşi legea, iar din Ierusalim cuvântul Domnului.\n\n4 Iar El va judeca printre naţiuni şi va pedepsi pe mulţi oameni; iar ei îşi vor făuri din săbiile lor fiare de plug, iar din lăncile lor coase—nici o naţiune nu-şi va ridica sabia împotriva altei naţiuni şi nici nu vor mai învăţa să se războiască.\n\n5 O, casă a lui Iacov, veniţi şi să mergem în lumina Domnului; da, veniţi, căci voi toţi sunteţi rătăciţi, fiecare în felul său păcătos.\n\n6 De aceea, o, Doamne, Tu ai abandonat poporul Tău, casa lui Iacov, pentru că el este influenţat din Răsărit şi ascultă de vrăjitori care pretind că pot citi viitorul, la fel ca filistenii, şi îşi găseşte bucurie în copiii străinilor.\n\n7 Pământul lor este, de asemenea, plin de argint şi aur, iar bogăţiile lor nu au nici un sfârşit; ţara lor este, de asemenea, plină de cai, iar căruţele lor sunt fără de număr.\n\n8 Ţara lor este, de asemenea, plină de idoli; ei preaslăvesc lucrul propriilor lor mâini, acela făcut de propriile lor degete.\n\n9 Şi omul cel mic nu se pleacă, iar omul cel mare nu se umileşte, de aceea, nu-l ierta.\n\n10 O, voi cei păcătoşi, intraţi în pământ şi ascundeţi-vă în ţărână căci frica de Domnul şi slava maiestăţii Sale vă va lovi.\n\n11 Şi se va întâmpla că trufia omului va fi umilită şi îngâmfarea oamenilor va fi frântă, iar Domnul singur va fi înălţat în acea zi.\n\n12 Căci ziua Domnului oştirilor vine curând peste toate naţiunile, da, asupra fiecăruia; da, asupra celui mândru şi trufaş, asupra fiecăruia care este înălţat şi va trebui să fie doborât.\n\n13 Da, iar ziua Domnului va veni asupra tuturor cedrilor din Liban, căci ei sunt mari şi înălţaţi; şi asupra tuturor stejarilor din Basan.\n\n14 Şi asupra tuturor munţilor înalţi, şi asupra tuturor dealurilor, şi asupra tuturor naţiunilor care sunt înălţate, şi asupra fiecărui popor;\n\n15 Şi asupra fiecărui turn înalt şi asupra fiecărui zid fortificat;\n\n16 Şi asupra tuturor corăbiilor de pe mare şi asupra tuturor corăbiilor de la Tars şi asupra a tot ceea ce este plăcut la vedere.\n\n17 Trufia omului va fi frântă, iar îngâmfarea oamenilor va fi micşorată; iar Domnul singur va fi înălţat în ziua aceea.\n\n18 Iar El va face ca toţi idolii să piară.\n\n19 Iar aceştia se vor duce în găurile pietrelor şi în grotele pământului, căci frica Domnului îi va cuprinde şi slava măreţiei Lui îi va pedepsi atunci când El se va ridica pentru ca să zdruncine pământul.\n\n20 În ziua aceea, orice om trebuie să arunce la cârtiţe şi la lilieci pe idolii lui de argint şi pe idolii lui de aur pe care i-a făcut pentru el însuşi, ca să-i preaslăvească;\n\n21 Să intre în crăpăturile pietrelor şi în vârful rocilor aspre, căci frica Domnului va veni peste ei, iar măreţia slăvii Lui îi va lovi atunci când El se va ridica pentru a zdruncina pământul.\n\n22 Feriţi-vă de omul a cărui răsuflare este în nările sale; căci cine este el ca să-l luaţi în seamă?\n\n", "2-ne 13": "[center][font_size=26]Capitolul 13[/font_size][/center]\n\n[i]Iuda şi Ierusalimul vor fi pedepsiţi pentru nesupunerea lor—Domnul apără şi judecă poporul Său—Fiicele Sionului sunt blestemate şi chinuite pentru purtarea lor lumească—Compară cu Isaia 3. Circa 559–545 î.H.[/i]\n\n1 Căci iată, Domnul, Domnul oştirilor, va lua înapoi de la Ierusalim şi de la Iuda, sprijinul şi toate lucrurile, toată pâinea şi toată apa—\n\n2 Pe omul cel puternic şi pe soldat, pe judecător şi pe profet, precum şi pe cel înţelept şi pe cel bătrân;\n\n3 Pe căpitanul celor cincizeci şi pe omul de vază, pe consilier şi pe şarlatanul înşelător şi pe oratorul cel priceput.\n\n4 Iar Eu le voi da copii ca să fie prinţii lor, iar ţâncii vor domni asupra lor.\n\n5 Şi poporul va fi asuprit, unul de către celălalt şi fiecare de către vecinul său; copilul se va purta cu mândrie faţă de cel bătrân, iar cel de nimic faţă de cel de vază.\n\n6 Când un om va lua pe fratele său din casa tatălui său şi va spune: Tu ai îmbrăcăminte, fii conducătorul nostru şi nu lăsa această ruină să intre sub mâna ta—\n\n7 În ziua aceea, el va jura, zicând: Eu nu voi fi un vindecător; căci în casa mea nu este nici pâine şi nici îmbrăcăminte; nu mă faceţi pe mine conducătorul poporului.\n\n8 Căci Ierusalimul este ruinat, iar Iuda este căzut pentru că vorbele şi faptele lor au fost împotriva Domnului ca să înfrunte ochii slăvii Lui.\n\n9 Faţa lor poartă mărturie împotriva lor şi declară că păcatul lor este chiar ca cel al Sodomei, iar ei nu pot să ascundă aceasta. Vai de sufletele lor, căci ei au atras răul asupra lor înşişi!\n\n10 Spune celor drepţi că totul este bine cu ei; căci vor mânca rodul faptelor lor.\n\n11 Vai de cei păcătoşi, căci ei vor pieri; căci răsplata mâinilor lor va fi peste ei!\n\n12 Cât despre poporul meu, copiii sunt asupritorii lor şi femeile domnesc peste ei. O, poporul meu, cei care te conduc te fac să greşeşti şi distrug calea drumurilor tale.\n\n13 Domnul se va ridica pentru ca să apere şi să-i judece pe oameni.\n\n14 Domnul va începe judecata cu cei bătrâni din poporul Său şi cu prinţii acestuia; căci voi aţi mâncat via şi ceea ce aţi jefuit de la săraci, în casele voastre.\n\n15 Ce vreţi? Voi îmi faceţi poporul bucăţele şi oprimaţi pe cei săraci, spune Domnul Dumnezeul oştirilor.\n\n16 Mai mult, Domnul a spus: Pentru că fiicele Sionului sunt îngâmfate şi păşesc cu spinările băţoase şi cu priviri pofticioase, păşind cu afectare şi zornăind din picioarele lor—\n\n17 De aceea, Domnul va lovi cu râie vârful capului fiicelor Sionului şi Domnul va dezveli părţile secrete ale trupului lor.\n\n18 În ziua aceea, Domnul va îndepărta bravada ornamentelor lor zornăitoare, acoperământul capului lor, şi ornamentele lor de la gât, rotunde ca luna;\n\n19 Lanţurile, brăţările şi eşarfele;\n\n20 Bonetele şi ornamentele picioarelor, cordeluţele de pe cap şi cutiuţele de mirodenii şi cerceii;\n\n21 Inelele şi bijuteriile de la nas;\n\n22 Hainele de gală şi mantalele, broboadele care le ascund faţa şi acele de păr;\n\n23 Oglinzile şi lenjeria fină, capişoanele şi voalurile.\n\n24 Şi se va întâmpla că în loc de parfumuri va fi putoare; şi în loc de o centură, o zdreanţă; şi în loc de păr frumos şi bogat, chelie; şi în loc de rochii largi şi bogate, veşminte strâmte de pânză de sac; arsuri în loc de frumuseţe.\n\n25 Bărbaţii tăi vor cădea de sabie, iar vitejii tăi, în război.\n\n26 Şi porţile lui se vor tângui şi vor jeli; şi va fi părăsit şi va fi la pământ.\n\n", "2-ne 14": "[center][font_size=26]Capitolul 14[/font_size][/center]\n\n[i]Sionul şi fiicele lui vor fi mântuiţi şi curăţaţi în ziua milenară—Compară cu Isaia 4. Circa 559–545 î.H.[/i]\n\n1 Şi în ziua aceea, şapte femei vor pune stăpânire pe un bărbat, zicând: Noi vom mânca pâinea noastră şi vom purta propriile noastre haine; lasă-ne numai să ne cheme după numele Tău ca să scăpăm de ruşine.\n\n2 În ziua aceea, ramura Domnului va fi frumoasă şi glorioasă; rodul pământului foarte gustos şi delicat pentru cei care sunt scăpaţi din Israel.\n\n3 Şi se va întâmpla că cei care au rămas în Sion şi cei rămaşi în Ierusalim vor fi numiţi sfinţi, chiar fiecare care este înscris printre cei care trăiesc în Ierusalim—\n\n4 Atunci când Domnul va fi spălat murdăria de pe fiicele Sionului şi va fi purificat Ierusalimul de sângele care era în el cu spiritul judecăţii şi cu spiritul focului.\n\n5 Iar Domnul va face peste fiecare locuinţă de pe muntele Sionului şi peste fiecare adunare a lui un nor de fum în timp de zi şi strălucirea unui foc cu flăcări în timp de noapte; căci asupra întregii slăvi a Sionului va fi o apărare.\n\n6 Şi va exista un tabernacol ca să dea umbră în timpul zilei şi să fie loc de refugiu şi adăpost în timp de furtună şi de ploaie.\n\n", "2-ne 15": "[center][font_size=26]Capitolul 15[/font_size][/center]\n\n[i]Via Domnului (Israelul) va deveni pustie şi poporul Lui va fi împrăştiat—Nenorociri vor veni peste ei în starea lor de apostazie şi împrăştiere—Domnul va ridica un steag şi va aduna Israelul—Compară cu Isaia 5. Circa 559–545 î.H.[/i]\n\n1 Şi atunci voi cânta pentru Cel mult-preaiubit al Meu cântecul Celui Drag Mie, despre această vie. Cel Mult-preaiubit are o vie pe un deal foarte fertil.\n\n2 Şi El a îngrădit-o şi a adunat pietrele din ea şi a plantat-o cu viţa cea mai aleasă, şi a construit un turn în mijlocul ei şi, de asemenea, a făcut un teasc; şi El a făcut tot ce trebuia ca via să producă struguri; şi ea a produs struguri sălbatici.\n\n3 Şi acum, o, voi locuitori ai Ierusalimului şi oameni ai Iudeii, fiţi, vă rog, judecători între Mine şi via Mea.\n\n4 Ce s-ar fi putut face mai mult pentru via Mea şi Eu nu am făcut? Prin urmare, când am aşteptat să producă struguri, ea a produs struguri sălbatici.\n\n5 Şi acum, gata; o să vă spun ce voi face cu via Mea—voi da jos gardul şi va fi mâncată; şi voi dărâma zidul ei şi va fi călcată în picioare.\n\n6 Şi o voi lăsa în părăsire; ea nu va fi nici tunsă, nici săpată; şi buruieni şi mărăcini vor creşte; şi voi porunci norilor să nu mai plouă peste ea.\n\n7 Căci via Domnului oştirilor este casa lui Israel, iar oamenii Iudeii sunt plantele care îi aduc bucurie; şi El s-a aşteptat la judecată, şi iată, asuprire; la dreptate, dar iată, plânset.\n\n8 Vai de cei care pun casă lângă casă, până când nu mai este nici un loc, ca ei să se aşeze singuri în mijlocul pământului!\n\n9 În urechile Mele, a glăsuit Domnul oştirilor, cu adevăr că o mulţime de case vor fi părăsite şi oraşe mari şi frumoase vor fi nelocuite.\n\n10 Da, zece acri de vie vor produce numai un bat, iar sămânţa dintr-un omer va produce numai o efă.\n\n11 Vai de cei care se scoală dis-de-dimineaţă ca să poată să bea mult până noaptea, iar vinul să le aprindă simţurile!\n\n12 Iar harpa şi timpana şi tamburul şi flautul şi vinul sunt la petrecerile lor; dar ei nu iau aminte la lucrarea Domnului şi nici a munca mâinilor Lui.\n\n13 De aceea, poporul Meu a fost dus în robie pentru că ei nu au nici o cunoaştere; iar oamenii lor de vază vor fi înfometaţi, iar noroadele lor vor fi uscate de sete.\n\n14 De aceea, iadul se măreşte şi îşi deschide gura fără măsură; şi slava lor şi mulţimea lor şi faima lor, precum şi acela care se veseleşte vor coborî în el.\n\n15 Şi cel meschin va fi doborât, iar cel puternic va fi umilit, şi ochii celui trufaş vor fi umiliţi.\n\n16 Dar Domnul oştirilor va fi înălţat în judecată, iar Dumnezeu, care este sfânt, va fi sfinţit în dreptate.\n\n17 Atunci mieii vor paşte după felul lor, iar străinii vor mânca în locurile părăsite de cei bogaţi.\n\n18 Vai de cei care aduc nedreptate cu funiile vanităţii şi păcat cu şleaul căruţei;\n\n19 Care spun: Lasă-L să se grăbească, să-Şi iuţească lucrul pentru ca noi să-L vedem; şi lasă povaţa Celui Sfânt al lui Israel să se apropie şi să vină pentru ca noi să o cunoaştem.\n\n20 Vai de cei care numesc răul bine şi binele rău, care iau întunericul drept lumină şi lumina drept întuneric, care consideră amarul ca fiind dulce, iar dulcele ca fiind amar!\n\n21 Vai de cei care sunt deştepţi în proprii lor ochi şi care se cred prevăzători!\n\n22 Vai de cei grozavi în a bea vin şi de cei care se voinicesc să amestece băuturi tari;\n\n23 Cei care iartă pe cei păcătoşi şi-i răsplătesc şi care îi lipsesc de dreptate pe cei drepţi!\n\n24 De aceea, aşa cum focul nimiceşte miriştea şi flacăra consumă pleava, tot aşa rădăcina lor va putrezi, iar florile lor se vor risipi ca pulberea; pentru că au nesocotit legea Domnului oştirilor şi au dispreţuit cuvântul Celui Sfânt al lui Israel.\n\n25 De aceea, este mânia Domnului aprinsă împotriva poporului Său, iar El Şi-a întins mâna împotriva lor şi i-a lovit; iar dealurile s-au cutremurat, iar cadavrele au fost aruncate în mijlocul străzilor. Căci toată mânia aceasta a Lui nu s-a potolit, iar mâna Lui este încă întinsă.\n\n26 Şi El va înălţa un steag pentru naţiunile din depărtare şi va fluiera către ele de la marginea pământului; şi iată, ei vor veni cu repezeală; nici unul dintre ei nu va fi obosit şi nu se va împiedica.\n\n27 Nici unul nu va aţipi şi nu va adormi; brăul nici unuia nu se va desface şi nici şnurul papucilor lor nu se va deznoda;\n\n28 Săgeţile lor vor fi ascuţite, iar arcurile lor încordate, iar copitele cailor lor vor părea tari ca piatra, iar roţile căruţelor lor ca vârtejurile vântului, răcnetele lor ca acelea ale leilor.\n\n29 Ei vor răcni ca leii tineri; da, vor răcni şi vor ţine bine prada şi o vor căra departe în siguranţă şi nimeni nu o va elibera.\n\n30 Şi în ziua aceea, vor răcni împotriva lor la fel ca urletul mării; şi dacă ei se uită către pământ, iată, întuneric şi jale, iar lumina cerului lui este întunecată.\n\n", "2-ne 16": "[center][font_size=26]Capitolul 16[/font_size][/center]\n\n[i]Isaia Îl vede pe Domnul—Păcatele lui Isaia sunt iertate—El este chemat să profeţească—El profeţeşte despre respingerea de către iudei a învăţăturilor lui Hristos—O rămăşiţă se va întoarce—Compară cu Isaia 6. Circa 559–545 î.H.[/i]\n\n1 În anul când regele Ozia a murit, eu L-am văzut, de asemenea, pe Domnul şezând pe un tron, sus şi ridicat în înălţime, iar trena Lui umplea templul.\n\n2 Deasupra Lui stăteau serafimii; fiecare dintre ei avea şase aripi; cu două dintre ele şi-a acoperit faţa; cu două şi-a acoperit picioarele; iar cu două zbura.\n\n3 Iar unul a strigat către celălalt şi a zis: Sfânt, sfânt, sfânt este Domnul oştirilor; pământul întreg este plin de slava Lui.\n\n4 Iar coloanele porţii s-au mişcat la glasul celui care striga, iar casa era plină de fum.\n\n5 Atunci am spus: Vai de mine! căci eu sunt pierdut; pentru că sunt un om cu buze necurate; şi trăiesc în mijlocul unui popor cu buze necurate; căci ochii mei L-au văzut pe Rege, pe Domnul oştirilor.\n\n6 Atunci, unul dintre serafimi a zburat către mine, având un cărbune aprins în mână, pe care el îl luase cu un cleşte de pe altar.\n\n7 Şi l-a pus pe acesta peste gura mea şi a spus: Iată, acesta ţi-a atins buzele; şi nedreptatea ta este ştearsă, şi păcatul tău este purificat.\n\n8 Şi am auzit glasul Domnului, zicând: Pe cine trebuie să trimit şi cine se va duce pentru Noi? Atunci am spus: Aici sunt; trimite-mă pe mine.\n\n9 Iar El a spus: Du-te şi spune acestui popor—Într-adevăr, voi auziţi, dar ei nu înţelegeţi; şi într-adevăr voi vedeţi, dar ei nu îşi dau seama.\n\n10 Întăreşte inima acestui popor, şi surzeşte-i şi închide-le ochii—ca să nu vadă cu ochii lor şi să audă cu urechile lor şi să înţeleagă cu inima lor şi să fie convertiţi şi vindecaţi.\n\n11 Apoi am spus: Doamne, cât timp? Şi El a spus: Până când oraşele vor fi golite de locuitori şi casele vor fi fără bărbat, şi ţara va fi pustie cu totul;\n\n12 Iar Domnul i-a dus pe oameni departe, căci va fi un mare pustiu în mijlocul ţării.\n\n13 Dar totuşi va fi o zecime şi ei se vor întoarce şi vor fi nimiciţi, ca un tei şi ca un stejar a căror substanţă este în ei când îşi leapădă frunzele; tot astfel, seminţia sfântă fi substanţa lor.\n\n", "2-ne 17": "[center][font_size=26]Capitolul 17[/font_size][/center]\n\n[i]Efraim şi Siria poartă război împotriva Iudeii—Hristos se va naşte dintr-o fecioară—Compară cu Isaia 7. Circa 559–545 î.H.[/i]\n\n1 Şi s-a întâmplat în zilele lui Ahaz, fiul lui Iotam, fiul lui Ozia, regele Iudeii, că Reţin, regele Siriei şi Pecah, fiul lui Remalia, regele lui Israel, au plecat spre Ierusalim ca să se războiască împotriva lui, dar nu au putut să-l învingă.\n\n2 Iar celor din casa lui David li s-a spus: Siria este aliată cu Efraim. Iar inima sa este mişcată şi, de asemenea, inima poporului său, tot aşa cum copacii pădurii sunt mişcaţi de vânt.\n\n3 Atunci, Domnul a vorbit către Isaia: Du-te acum tot înainte ca să-l întâlneşti pe Ahaz, tu şi fiul tău, Şir-Iaşub, la capătul apeductului bazinului de sus, pe drumul care duce la nălbitorul de pânză.\n\n4 Şi spune-i acestuia: Ia aminte şi fii liniştit; nu te teme, nici nu avea inima slăbită din cauza celor două zdrenţe fumegânde, din cauza furiei groaznice a lui Reţin împotriva Siriei şi a fiului lui Remalia.\n\n5 Căci Siria, Efraim şi fiul lui Remalia au conspirat împotriva ta, zicând:\n\n6 Să ne ridicăm împotriva Iudeii şi s-o atacăm, şi să facem o gaură în zidurile ei pentru noi şi să punem un rege în mijlocul ei, da pe fiul lui Tabeel.\n\n7 Astfel spune Domnul Dumnezeu: Aceasta nu este posibil şi nu se va întâmpla.\n\n8 Căci capul Siriei este Damascul, iar conducătorul Damascului este Reţin; iar în şaizeci şi cinci de ani, Efraimul va fi distrus, aşa încât nu va mai fi un popor.\n\n9 Şi capul Efraimului este Samaria, iar capul Samariei este fiul lui Remalia. Dacă voi nu credeţi, atunci cu siguranţă nu veţi fi întemeiaţi.\n\n10 Mai mult, Domnul a vorbit iarăşi către Ahaz, zicând:\n\n11 Cere un semn de la Domnul Dumnezeul tău; cere-l fie în adâncuri, fie în înălţimile de sus.\n\n12 Dar Ahaz a spus: Eu nu voi cere şi nici nu-L voi ispiti pe Domnul.\n\n13 Şi el a spus: Ascultaţi-mă acum, o, casa lui David; nu este destul că puneţi la încercare răbdarea oamenilor; acum vreţi să puneţi la încercare şi răbdarea Dumnezeului meu?\n\n14 De aceea, Domnul Însuşi vă va da un semn—Iată, o fecioară va zămisli şi va purta un fiu şi-L va numi Emanuel.\n\n15 Unt şi miere va mânca El pentru ca să ştie să refuze răul şi să aleagă binele.\n\n16 Căci înainte ca acest copil să ştie să refuze răul şi să aleagă binele, ţara pe care tu o urăşti va fi părăsită de către amândoi regii ei.\n\n17 Domnul va aduce asupra ta şi asupra poporului tău şi asupra casei tatălui tău zile care nu au venit din ziua când Efraim s-a despărţit de Iuda, regele Asiriei.\n\n18 Şi se va întâmpla în ziua aceea că Domnul va şuiera după musca din partea cea mai îndepărtată a Egiptului şi după albina din ţara Asiriei.\n\n19 Şi ele vor veni şi se vor aşeza toate în văile cele pustiite şi în crăpăturile pietrelor, prin toţi mărăcinii şi în toate tufişurile.\n\n20 În aceeaşi zi, Domnul va rade cu o lamă împrumutată de la cei de dincolo de râu, de la regele Asiriei, capul şi părul de pe picioare; şi, de asemenea, El va rade chiar şi barba.\n\n21 Şi se va întâmpla în acea zi că fiecare om va hrăni o viţea şi două oi;\n\n22 Şi se va întâmpla că, din abundenţa laptelui pe care acestea îl vor da, ei vor mânca unt; căci lapte şi miere va mânca fiecare din cei rămaşi în ţară.\n\n23 Şi se va întâmpla în acea zi că, acolo unde astăzi sunt o mie de butuci de viţă de vie care valorează o mie de lingouri de argint, acolo va fi numai iarbă neagră şi mărăcini.\n\n24 Cu săgeţi şi cu arcuri vor veni oamenii acolo, căci toată ţara va fi numai iarbă neagră şi mărăcini.\n\n25 Şi nimeni nu se va mai duce la dealurile prăşite cu sapa, de frica ierbii negre şi a mărăcinilor; ci acolo vor fi mânaţi boii şi animalele de păşune mai mici.\n\n", "2-ne 18": "[center][font_size=26]Capitolul 18[/font_size][/center]\n\n[i]Hristos va fi ca o piatră de poticnire şi ca o stâncă de păcătuire—Caută-L pe Domnul, nu te uita la vrăjitori—Întoarce-te la lege şi la mărturie pentru îndrumare—Compară cu Isaia 8. Circa 559–545 î.H.[/i]\n\n1 Mai mult, cuvântul Domnului mi-a spus: Ia un sul mare de pergament şi scrie pe el cu o peniţă omenească despre Maher-Şalal-Haş-Baz.\n\n2 Şi am luat doi martori de încredere, pe preotul Urie şi pe Zaharia, fiul lui Ieberechia.\n\n3 Şi m-am dus la profetesă; iar ea a zămislit şi a născut un fiu. Iar Domnul a spus către mine: Dă-i numele Maher-Şalal-Haş-Baz.\n\n4 Căci iată, copilul nu va şti să strige: Tatăl meu şi mama mea înainte ca bogăţiile Damascului şi prăzile Samariei să fie luate din faţa regelui Asiriei.\n\n5 Şi Domnul iarăşi a vorbit către mine, zicând:\n\n6 Pentru că acest popor a dispreţuit apele liniştite din Siloe şi se bucură de Reţin şi de fiul lui Remalia;\n\n7 De aceea acum, iată, Domnul va trimite asupra lor râului, mari şi puternice, chiar pe regele Asiriei şi toată slava lui; şi el va veni pe toate canalele lui şi se va revărsa peste toate malurile lui.\n\n8 Şi el va trece prin Iudeea; el se va revărsa şi va ajunge chiar până la gât; iar întinderea aripilor lui va umple lărgimea întregii Tale ţări, o, Emanuel.\n\n9 Uniţi-vă, o, voi oameni, şi veţi fi rupţi în bucăţele; şi voi toţi din ţările îndepărtate, ascultaţi; încingeţi-vă şi veţi fi rupţi în bucăţele; da, încingeţi-vă şi veţi fi sfărâmaţi în bucăţele.\n\n10 Sfătuiţi-vă între voi şi totul va fi degeaba; luaţi hotărâri şi acestea nu vor rezista; pentru că Dumnezeu este cu noi.\n\n11 Căci aşa a spus Domnul către mine cu fermitate şi m-a sfătuit să nu merg pe urma acestui popor, zicând:\n\n12 Nu spune că este o uneltire tot ceea ce acest popor spune că este o uneltire; nici nu te teme de ceea ce se tem ei şi nici nu te speria.\n\n13 Sfinţiţi pe Însuşi Domnul oştirilor, de El să vă temeţi şi de El să vă înspaimântaţi.\n\n14 Iar El va fi un adăpost sfânt; dar va fi o piatră de poticnire şi o stâncă de păcătuire pentru amândouă casele lui Israel, o cursă şi un laţ pentru locuitorii Ierusalimului.\n\n15 Şi mulţi dintre ei se vor împiedica şi vor cădea, şi vor fi distruşi, şi vor fi prinşi, şi vor fi luaţi.\n\n16 Înveleşte această mărturie, pecetluieşte legea printre ucenicii Mei.\n\n17 Iar eu Îl voi aştepta pe Domnul care Îşi ascunde faţa de casa lui Iacov, iar eu Îl voi căuta pe El.\n\n18 Iată, eu şi copiii pe care Domnul mi i-a dat suntem semne şi minuni în Israel de la Domnul oştirilor, Cel care trăieşte în muntele Sionului.\n\n19 Iar atunci când ei vă vor spune: Căutaţi-i pe aceia care au spirite cunoscute şi pe vrăjitorii care privesc pe furiş şi bodogănesc—nu trebuie un popor să-l caute pe Dumnezeul lor pentru ca cei în viaţă să audă de la cei morţi?\n\n20 De lege şi de mărturie; iar dacă ei nu vorbesc în acord cu acest cuvânt, este pentru că nu este în ei nici o lumină.\n\n21 Iar ei vor trece prin aceasta împovăraţi şi flămânzi; şi se va întâmpla că, atunci când vor fi flămânzi, atunci se vor mânia şi-L vor blestema pe regele lor şi pe Dumnezeul lor şi îşi vor ridica privirile către înălţimi.\n\n22 Şi se vor uita la pământ şi vor vedea necaz şi întuneric, bezna fricii şi vor fi mânaţi către întuneric.\n\n", "2-ne 19": "[center][font_size=26]Capitolul 19[/font_size][/center]\n\n[i]Isaia vorbeşte într-un fel mesianic—Popoarele din întuneric vor vedea o lumină mare—Un copil s-a născut pentru noi—El va fi Domn al Păcii şi va domni pe tronul lui David—Compară cu Isaia 9. Circa 559–545 î.H.[/i]\n\n1 Cu toate acestea, bezna nu va fi aşa de mare cum era în timpul marilor necazuri când, întâi, el a lovit ţara lui Zabulon şi ţara lui Neftali, iar apoi a lovit mai puternic pe calea Mării Roşii, dincolo de Iordan, în Galilea popoarelor.\n\n2 Oamenii care au mers în întuneric au văzut o mare lumină; cei care locuiesc în ţara umbrei morţii, asupra lor a strălucit lumina.\n\n3 Tu ai înmulţit popurul şi i-ai dat bucurii mari—ei se bucură înaintea Ta, cum se bucură la seceriş şi cum se veselesc oamenii la împărtirea prăzii.\n\n4 Căci Tu ai sfărâmat jugul poverii ei şi greutatea de pe umerii ei şi toiagul celui care o subjugă.\n\n5 Căci fiecare luptă a războinicului este însoţită de un zgomot neclar şi de veşminte pline de sânge; dar toate acestea vor fi aruncate într-un foc arzând.\n\n6 Căci un Copil a fost născut pentru noi; un Fiu ne este dat; iar domnia se va sprijini pe umerii Lui; iar numele Lui va fi Minunat, Sfătuitor, Dumnezeu cel Puternic, Părinte Veşnic, Prinţul Păcii.\n\n7 Sporirea domniei şi a păcii nu va avea sfârşit pe tronul lui David şi peste împărăţia lui pentru a o rândui, ca s-o întemeieze în judecată şi dreptate, acum şi în vecii vecilor. Râvna Domnului oştirilor va face toate acestea.\n\n8 Domnul a trimis cuvântul Său către Iacov şi acesta a căzut ca un trăsnet peste Israel.\n\n9 Şi toţi oamenii vor şti, chiar şi Efraim şi locuitorii Samariei, cei care spun cu mândria şi îngâmfarea inimii:\n\n10 Cărămizile au căzut pe jos, dar noi vom construi cu pietre cioplite; sicomorii sunt tăiaţi, dar noi îi vom înlocui cu cedri.\n\n11 De aceea, Domnul va ridica pe duşmanii lui Reţin împotriva lui şi-i va uni laolaltă pe duşmanii lui;\n\n12 Şi pe sirieni în faţă, iar pe filisteni în spate; iar ei îl vor devora pe Israel cu gura plină. Căci toată mânia aceasta a Lui nu a slăbit, iar mâna Lui este încă întinsă.\n\n13 Pentru că poporul nu se întoarce către cel care îl loveşte şi nici nu caută pe Domnul oştirilor.\n\n14 De aceea, Domnul va alunga din Israel capul şi coada, ramura şi trestia într-o singură zi.\n\n15 Cel bătrân, el este capul; iar profetul care îi învaţă minciuni, el este coada.\n\n16 Căci conducătorii acestui popor îi fac să greşească; şi cei care sunt conduşi de aceştia sunt distruşi.\n\n17 De aceea, Domnul nu va avea nici o bucurie în copiii lor şi nici milă de orfani şi de văduve; căci fiecare dintre ei este un ipocrit şi un făcător de rele şi fiecare gură spune lucruri nebuneşti. Căci toată mânia aceasta a Lui nu a slăbit, iar mâna Lui este încă întinsă.\n\n18 Căci răutatea arde ca focul; el va devora mărăcinii şi spinii şi se va aprinde în desişurile cele mai dese ale pădurilor; iar acestea se vor mistui în fumul care se ridică în sus.\n\n19 Din cauza mâniei Domnului oştirilor, ţara este întunecată; şi poporul va fi ca ars de foc; nici un om nu-şi va cruţa fratele.\n\n20 Şi el va fura în dreapta şi va fi flămând; şi va mânca în stânga şi ei nu vor fi sătui; va mânca fiecare om carnea propriului său braţ—\n\n21 Manase pe Efraim, iar Efraim pe Manase; ei împreună vor fi împotriva lui Iuda. Căci toată mânia aceasta a Lui nu a slăbit, iar mâna Lui este încă întinsă.\n\n", "2-ne 20": "[center][font_size=26]Capitolul 20[/font_size][/center]\n\n[i]Distrugerea Asiriei este un fel de distrugere a celor păcătoşi la cea de a Doua Venire—Puţini oameni vor rămâne după ce Domnul va veni din nou—Rămăşiţa lui Iacov se va reîntoarce în ziua aceea—Compară cu Isaia 10. Circa 559–545 î.H.[/i]\n\n1 Vai de cei care dau hotărâri nedrepte şi care scriu nenorocirea pe care au impus-o,\n\n2 Ca să-i lipsească pe cei nevoiaşi de judecată şi să-i jefuiască de dreptate pe cei săraci ai poporului Meu, pentru ca văduvele să fie prada lor şi pentru ca ei să poată să-i jefuiască pe orfani!\n\n3 Şi ce veţi face în ziua pedepsei şi în nenorocirea care va veni din depărtare? La cine veţi fugi pentru ajutor? Şi unde veţi lăsa slava voastră?\n\n4 Fără Mine ei vor îngenunchea printre prizonieri şi vor cădea sub cei ucişi. Căci toată această mânie a Lui nu a slăbit, iar mâna Lui este încă întinsă.\n\n5 O, asirianule, toiagul mâniei Mele, şi nuiaua din mâna lor este mânia lor.\n\n6 Eu îl voi trimite împotriva unei naţiuni făţarnice; iar împotriva poporului pe care sunt mâniat îi voi da sarcina să-i jefuiască şi să-i prade şi să-i doboare jos ca pe noroiul de pe drumuri.\n\n7 Totuşi el nu intenţionează asta şi nici inima lui nu gândeşte aşa; dar în inima lui el hotărăşte să distrugă şi să alunge multe naţiuni.\n\n8 Căci el a spus: Nu sunt toţi prinţii mei şi regi?\n\n9 Nu este Calno la fel ca şi Carchemiş? Nu este Hamat la fel ca şi Arpad? Nu este Samaria la fel ca şi Damascul?\n\n10 După cum mâna mea a pus temelia împărăţiilor idolilor, ale căror imagini cioplite le depăşesc pe cele ale Ierusalimului şi ale Samariei;\n\n11 Să nu fac eu Ierusalimului şi idolilor lui ce am făcut Samariei şi idolilor ei?\n\n12 Prin urmare se va întâmpla că, atunci când Domnul a împlinit toată lucrarea Sa asupra Muntelui Sion şi asupra Ierusalimului, voi pedepsi rodul inimii mândre a regelui Asiriei şi slava privirii lui semeţe.\n\n13 Căci el a spus: Prin tăria mâinii mele şi prin înţelepciunea mea am făcut eu toate lucrurile acestea; căci eu sunt priceput; şi am mutat graniţele popoarelor, şi le-am jefuit bogăţiile, şi ca un viteaz i-am doborât pe locuitori;\n\n14 Iar mâna mea a găsit bogăţiile oamenilor ca pe un cuib; şi aşa cum aduni ouă părăsite, tot aşa am adunat întreg pământul; şi nu a fost nimeni care să mişte aripa sau să deschidă gura, sau să ciripească.\n\n15 Trebuie toporul să se mândrească împotriva celui care se foloseşte de el? Trebuie ferăstrăul să se preamărească împotriva aceluia care-l mânuieşte? Ca şi cum toiagul s-ar mişca singur împotriva celor care-l ridică, sau ca şi cum nuiaua s-ar ridica în sus singură, de parcă n-ar fi de lemn!\n\n16 De aceea, Domnul, Domnul oştirilor, va trimite sărăcie împotriva celor bogaţi ai săi; şi sub slava Sa va aprinde o flacără ca pârjolul unui foc.\n\n17 Iar lumina lui Israel va fi un foc, iar Cel Sfânt va fi o flacără şi acestea vor arde şi vor devora spinii şi mărăcinii săi într-o singură zi;\n\n18 Şi va mistui semeţia pădurii şi a câmpiilor lui fertile, suflet şi trup; şi ei vor fi ca şi atunci când stegarul cade.\n\n19 Iar copacii lui care vor rămâne vor fi aşa de puţini, încât chiar şi un copil îi va putea număra.\n\n20 Şi se va întâmpla în acea zi că cei care vor rămâne din Israel şi cei care vor scăpa din casa lui Iacov nu se vor mai sprijini pe cel care i-a lovit, ci într-adevăr se vor sprijini pe Domnul, Cel Sfânt al lui Israel.\n\n21 Cei rămaşi, da, chiar şi cei rămaşi după Iacov, se vor întoarce la Dumnezeul cel Puternic.\n\n22 Căci, deşi poporul tău, Israele, va fi ca nisipul mării, totuşi numai o rămăşiţă a sa se va întoarce; iar nimicirea decretată va fi plină de dreptate.\n\n23 Căci Domnul, Dumnezeul oştirilor va aduce această distrugere hotărâtă peste toată ţara.\n\n24 De aceea, aşa a spus Domnul, Dumnezeul oştirilor, o, poporul meu, care trăieşti în Sion, nu te teme de asirian; el te va lovi cu un băţ şi va ridica bâta împotriva ta, la fel ca în Egipt.\n\n25 Căci după un timp scurt, mânia Mea va înceta şi furia Mea va fi potolită de distrugerea lor.\n\n26 Iar Domnul oştirilor va aţâţa o pacoste pentru el, tot aşa cum a făcut-o în măcelul lui Madian la Muntele Orebului; şi aşa cum toiagul Lui a fost ridicat asupra mării, tot aşa îl va ridica El, ca în Egipt.\n\n27 Şi se va întâmpla în acea zi, că povara lui va fi luată de pe umerii tăi, iar jugul lui va fi luat de pe gâtul tău, iar jugul va fi distrus din cauza ungerii.\n\n28 El a venit la Aiat, a trecut prin Migron, iar la Micmaş El şi-a lăsat boccelele.\n\n29 Ei au trecut peste trecătoare şi au poposit la Gheba; Ramat se teme; Ghibea a lui Saul a fugit.\n\n30 Ridică-ţi glasul, o, tu fiică a lui Galim; fă ca Laiş să audă aceasta, o, sărmane Anatot.\n\n31 Madmena a fost îndepărtat; locuitorii Ghebimului se adună ca să fugă.\n\n32 Pentru ziua aceea va rămâne el la Nob; cu mâna va face un semn ameninţător către muntele fiicei lui Sion, către dealul Ierusalimului.\n\n33 Iată, Domnul, Domnul oştirilor va rupe creanga cu spaimă; iar cele mai înalte vor fi doborâte; iar cei înfumuraţi vor fi umiliţi.\n\n34 Şi El va tăia cu toporul desişurile pădurilor, iar Libanul va cădea de mâna Celui Puternic.\n\n", "2-ne 21": "[center][font_size=26]Capitolul 21[/font_size][/center]\n\n[i]Tulpina lui Isai (Hristos) va judeca cu dreptate—Cunoaşterea lui Dumnezeu va cuprinde pământul în Mileniu—Domnul va ridica un steag şi va aduna Israelul—Compară cu Isaia 11. Circa 559–545 î.H.[/i]\n\n1 Şi va ieşi o creangă din tulpina lui Isai, iar o ramură va creşte din rădăcinile lui.\n\n2 Iar Spiritul Domnului va fi asupra lui, spiritul înţelepciunii şi înţelegerii, spiritul sfatului şi puterii, spiritul cunoaşterii şi al fricii de Domnul.\n\n3 Şi-l va face să înţeleagă repede frica de Domnul; şi nu va judeca după ceea ce ochii săi au văzut şi nu va acuza după ceea ce urechile sale au auzit.\n\n4 Ci cu dreptate îl va judeca pe cel sărac şi cu justeţe îl va acuza pe cel nenorocit al pământului; şi El va lovi pământul cu toiagul buzelor Sale, iar cu răsuflarea buzelor Sale îl va ucide pe cei răi.\n\n5 Şi dreptatea va fi brâul coapselor Sale şi credinţa va fi brâul domniei Lui.\n\n6 Iar lupul va trăi împreună cu mielul şi leopardul se va întinde alături de ied; viţelul, puiul de leu şi vitele îngrăşate vor fi împreună şi le va mâna un copilaş.\n\n7 Şi vaca şi ursul vor paşte; puii lor vor sta împreună; iar leul va mânca paie la fel ca şi boul.\n\n8 Şi pruncul de ţâţă se va juca la gaura viperii, iar copilul înţărcat va pune mâna pe culcuşul şarpelui.\n\n9 Ei nu vor lovi şi nici distruge în tot muntele Meu sfânt, căci pământul va fi plin de cunoaşterea Domnului, tot aşa cum apele acoperă marea.\n\n10 Şi în ziua aceea o rădăcină a lui Isai se va înălţa ca un steag al poporului; pe acesta Îl vor căuta neamurile; iar locul păstrat de El pentru credincioşi va fi glorios.\n\n11 Şi se va întâmpla în ziua aceea că Domnul Îşi va întinde iarăşi mâna pentru a doua oară ca să redobândească rămăşiţa poporului Său din Asiria şi din Egipt şi din Patros şi din Cuş şi din Elam şi din Şinear, şi din Hamat şi din insulele mării.\n\n12 Şi El va ridica un steag pentru naţiuni şi-i va aduna pe cei alungaţi ai lui Israel şi va aduna laolaltă pe cei împrăştiaţi ai lui Iuda din cele patru colţuri ale pământului.\n\n13 De asemenea, invidia Efraimului va dispărea, iar duşmanii Iudeii vor fi alungaţi; Efraim nu va invidia pe Iuda, iar Iuda nu va lovi pe Efraim.\n\n14 Ci ei vor zbura către apus pe umerii Filistenilor; împreună îi vor jefui pe cei din răsărit, şi-şi vor pune mâinile asupra Edomului şi Moabului; şi copiii lui Amon li se vor supune lor.\n\n15 Şi Domnul va distruge cu totul limba Mării Egiptene; şi cu vântul Lui cel puternic El Îşi va ridica mâna deasupra râului şi îl va împărţi pe acesta în şapte pârâuri şi-i va face pe oameni să treacă peste el fără să-şi ude încălţămintea.\n\n16 Şi va fi o cale largă pentru cei rămaşi din poporul Lui, rămaşi din Asiria, tot aşa cum a fost pentru cei din Israel, în ziua în care a ieşit din ţara Egiptului.\n\n", "2-ne 22": "[center][font_size=26]Capitolul 22[/font_size][/center]\n\n[i]În ziua milenară, toţi oamenii Îl vor lăuda pe Domnul—El va locui printre ei—Compară cu Isaia 12. Circa 559–545 î.H.[/i]\n\n1 Şi în ziua aceea tu vei spune: O, Doamne, te voi lăuda pe Tine; cu toate că ai fost mânios pe mine, mânia Ta a slăbit, iar Tu m-ai alinat.\n\n2 Iată, Dumnezeu este salvarea mea; Eu mă voi avea încrede şi nu mă voi teme; căci Domnul Iehova este tăria mea şi cântarea mea; El mi-a devenit salvarea.\n\n3 De aceea, cu bucurie veţi scoate voi apă din fântânile salvării.\n\n4 Şi în ziua aceea veţi spune: Lăudaţi-L pe Domnul, strigaţi numele Lui, vestiţi lucrările Lui printre oameni, aminţiţi că numele Lui este preamărit.\n\n5 Cântaţi pentru Domnul; căci El a făcut lucruri minunate; aceasta este ştiut peste tot pământul.\n\n6 Strigaţi şi bucuraţi-vă, voi locuitori ai Sionului; căci mare este Cel Sfânt al lui Israel în mijlocul vostru.\n\n", "2-ne 23": "[center][font_size=26]Capitolul 23[/font_size][/center]\n\n[i]Distrugerea Babilonului este un tip de distrugere ca la cea de-a Doua Venire—Aceasta va fi o zi de mânie şi răzbunare—Babilonul (lumea) va cădea pentru totdeauna—Compară cu Isaia 13. Circa 559–545 î.H.[/i]\n\n1 Povara Babilonului pe care Isaia, fiul lui Amoţ, a văzut-o.\n\n2 Ridicaţi un steag pe muntele cel înalt; ridicaţi-vă glasurile către ei, faceţi semne cu mâna ca ei să treacă prin porţile celor nobili.\n\n3 Eu le-am dat poruncă celor sfinţiţi ai Mei şi, de asemenea, i-am chemat pe cei puternici ai Mei, căci mânia Mea nu este asupra celor care se bucură în măreţia Mea.\n\n4 Zgomotul mulţimii în munţi este acela al unui popor numeros, un zgomot tumultuos al împărăţiilor naţiunilor adunate laolaltă, Domnul oştirilor cercetează oştirile din luptă.\n\n5 Ele vin dintr-o ţară îndepărtată, din marginea cerului, da, Domnul şi armele mâniei Sale ca să distrugă întreaga ţară.\n\n6 Urlaţi, căci ziua Domnului este aproape; ea va veni ca o distrugere de la Cel Atotputernic.\n\n7 De aceea, toate braţele vor fi slăbite, iar inima fiecărui om se va topi;\n\n8 Şi ei vor fi înspăimântaţi. Chinuri şi dureri îi vor cuprinde; ei se vor uita unul la altul uimiţi; feţele lor vor fi ca flăcările.\n\n9 Iată, ziua Domnului vine cu cruzime, cu mânie şi supărare cruntă ca să lase ţara pustiită; şi El va distruge pe păcătoşii de acolo.\n\n10 Căci stelele cerului şi constelaţiile lui nu vor lumina; soarele va fi întunecat în drumul lui, iar luna nu va lăsa lumina ei să străluceasă.\n\n11 Iar Eu voi pedepsi lumea din cauza răutăţii, iar pe cei păcătoşi din cauza nedreptăţii lor; Eu voi face ca înfumurarea celor mândri să se termine şi voi supune îngâmfarea celor tirani.\n\n12 Eu voi face omul mai preţios decât aurul fin; chiar mai preţios decât lingoul de aur din Ofir.\n\n13 De aceea, Eu voi cutremura cerurile, iar pământul se va muta din loc în furia Domnului oştirilor şi în ziua mâniei Lui aprinse.\n\n14 Şi va fi ca o căprioară fugărită şi ca o oaie pe care nici un om nu o păzeşte; fiecare om se va întoarce la poporul său şi va fugi în ţara sa.\n\n15 Fiecare dintre cei mândri va fi străpuns; da, şi oricine s-a unit cu cel păcătos va cădea de sabie.\n\n16 Copiii lor, de asemenea, vor fi ciopârţiţi în bucăţi în faţa ochilor lor; casele lor vor fi jefuite şi nevestele lor vor fi siluite.\n\n17 Iată, Eu îi voi aţâţa împotriva lor pe Mezi, care nu vor fi interesaţi în argint şi aur şi nici nu se vor bucura de acestea.\n\n18 Arcurile lor, de asemenea, îi vor ciopârţi pe tinerii lor în bucăţele; şi ei nu vor avea nici o milă de rodul pântecelui; ochii lor nu-i vor cruţa pe copii.\n\n19 Şi Babilonul, slava împărăţiilor, frumuseţea desăvârşirii Haldeii, va fi la fel ca atunci când Dumnezeu a distrus Sodoma şi Gomora.\n\n20 El nu va mai fi locuit niciodată şi nici nu va mai fi locuit generaţie după generaţie; nici arabul nu-şi va instala cortul acolo; nici păstorul nu-şi va face coliba acolo.\n\n21 Dar animalele sălbatice ale deşertului vor trăi acolo; iar casele lor vor fi pline de jivine; şi bufniţele vor trăi acolo şi satirii vor dansa acolo.\n\n22 Iar animalele sălbatice ale insulelor vor urla în casele lor pustii şi balaurii în palatele lor frumoase; şi timpul lui este aproape să vină, iar ziua lui nu va fi prelungită. Căci Eu îl voi distruge în grabă; da, căci Eu voi fi milos cu poporul Meu, dar cei păcătoşi vor pieri.\n\n", "2-ne 24": "[center][font_size=26]Capitolul 24[/font_size][/center]\n\n[i]Israelul va fi adunat şi se va bucura de odihna milenară—Lucifer a fost alungat din cer din cauza răzvrătirii lui—Israelul va triumfa peste Babilon (lume)—Compară cu Isaia 14. Circa 559–545 î.H.[/i]\n\n1 Căci Domnul va avea milă de Iacov şi încă îl va alege pe Israel, şi-i va aşeza pe ei în ţara lor; iar străinii vor fi uniţi cu ei şi ei se vor alătura casei lui Iacov.\n\n2 Iar poporul îi va lua şi-i va aduce la locul lor; da, de departe, din marginile pământului; şi ei se vor întoarce la pământurile lor făgăduite. Iar casa lui Israel îi va stăpâni, iar ţara Domnului va fi a slujitorilor şi a slujnicilor; şi ei îi vor lua robi pe cei sub care ei au fost robi; şi vor domni peste cei care i-au asuprit.\n\n3 Şi se va întâmpla în ziua aceea, că Domnul îţi va da odihnă, de supărare şi frică, şi de robia grea în care ai fost făcut să fii slujitor.\n\n4 Şi se va întâmpla în ziua aceea că vei rosti această zicală împotriva regelui Babilonului şi vei zice: Priveşte cum asupritorul a încetat să mai asuprească, oraşul de aur nu mai este!\n\n5 Domnul a rupt nuiaua celor păcătoşi, sceptrele domnitorilor.\n\n6 Cel care a lovit poporul la mânie cu lovituri fără răgaz, cel care a domnit cu mânie peste naţiuni este persecutat şi nimeni nu împiedică aceasta.\n\n7 Întregul pământ se află în odihnă şi e liniştit; oamenii izbucnesc în cântece.\n\n8 Da, chiparoşii se bucură de tine, ca şi cedrii din Liban, zicând: De când ai fost învins, nici un tăietor n-a venit ca să ne doboare.\n\n9 Iadul din adâncuri e pus în mişcare pentru tine, ca să te întâmpine la venirea ta; el îşi trezeşte morţii pentru tine, chiar pe toţi dregătorii pământului; el a sculat din tronurile lor pe toţi regii naţiunilor.\n\n10 Toţi vor glăsui şi vă vor spune: Şi voi aţi devenit slabi ca şi noi? Aţi devenit şi voi asemeni nouă?\n\n11 Îngâmfarea ta a fost coborâtă în mormânt; zgomotul lăutelor tale nu se aude; viermele este întins ca un aşternut sub tine şi viermii te acoperă.\n\n12 Cum ai căzut din cer, o, Lucifer, fiul zorilor! Tu eşti doborât la pământ, tu, care ai slăbit naţiunile!\n\n13 Căci tu ţi-ai spus în inima ta: Mă voi ridica la cer, îmi voi înălţa tronul meu deasupra stelelor lui Dumnezeu şi voi sta pe muntele adunării, în partea dinspre miazănoapte;\n\n14 Eu mă voi urca deasupra înălţimii norilor; voi fi la fel ca Cel Prea Înalt.\n\n15 Totuşi, vei fi aruncat în adâncul iadului, la marginile hăului.\n\n16 Cei care te vor vedea vor privi cu ochi neîncrezători către tine te vor şi vor spune: Este acesta omul care a făcut pământul să tremure, cel care a clătinat împărăţiile?\n\n17 Şi a făcut pământul ca un pustiu şi a distrus oraşele lui şi nu a deschis casa prizonierilor săi?\n\n18 Toţi regii naţiunilor, da, ei toţi, se odihnesc în slavă, fiecare dintre ei în propria sa casă.\n\n19 Dar tu eşti aruncat afară din mormântul tău ca o ramură odioasă, ca o rămăşiţă a celor ucişi, străpunşi cu sabia, care cad jos până la stâncile hăului; ca un stârv călcat în picioare.\n\n20 Tu nu te vei uni cu ei în mormânt pentru că tu ai distrus ţara ta şi ai ucis poporul tău; seminţia celor răufăcători nu va fi vestită niciodată.\n\n21 Pregăteşte măcelărirea copiilor săi pentru nedreptăţile strămoşilor lor, pentru ca ei să nu se scoale, nici să stăpânească pământul şi nici să umple faţa pământului cu oraşe.\n\n22 Căci Eu mă voi ridica împotriva lor, a spus Domnul oştirilor, şi voi alunga din Babilon numele şi rămăşiţa, fiu şi nepot, a spus Domnul.\n\n23 Eu, de asemenea, îl voi face lăcaşul stârcului de noapte şi o mlaştină; şi îl voi mătura cu mătura distrugerii, a spus Domnul oştirilor.\n\n24 Domnul oştirilor a jurat, zicând: Cu siguranţă, aşa cum am gândit, aşa se va întâmpla; şi aşa cum Eu am hotărât, aşa va fi—\n\n25 Şi anume, îl voi aduce pe Asirian în ţara Mea şi-l voi călca în picioare în munţii Mei; şi apoi jugul lui se va îndepărta de ei, iar povara lor va fi îndepărtată de pe umerii lor.\n\n26 Acesta este planul pentru întregul pământ; şi aceasta este mâna care este întinsă peste toate naţiunile.\n\n27 Căci Domnul oştirilor a hotărât; şi cine va împiedica asta? Iar mâna Lui este întinsă şi cine se poate împotrivi?\n\n28 Această povară a fost dată în anul morţii regelui Ahaz.\n\n29 Nu te bucura, tu, întreagă Palestină, că toiagul celui care te-a lovit este rupt; căci din rădăcina şarpelui se va ivi un bazilic, iar rodul lui va fi un groaznic şarpe zburător.\n\n30 Iar primul-născut al celui sărac se va hrăni cei în nevoie se vor aşeza în siguranţă; şi Eu voi ucide rădăcina ta cu foamete, iar ea va ucide rămăşiţa ta.\n\n31 Gemi, o, poartă; plângi, o, cetate; tu, întreagă Palestină, eşti pierdută; căci un fum va veni din miazănoapte şi nimeni nu va fi singur în timpul lui dinainte hotărât.\n\n32 Ce vor răspunde atunci trimişii naţiunilor? Că Domnul a întemeiat Sionul şi că cei săraci ai poporului Său se vor încrede în el.\n\n", "2-ne 25": "[center][font_size=26]Capitolul 25[/font_size][/center]\n\n[i]Nefi se bucură de claritate—Profeţiile lui Isaia vor fi înţelese în ultimele zile—Iudeii se vor întoarce din Babilon, Îl vor răstigni pe Mesia şi vor fi împrăştiaţi şi persecutaţi—Ei vor fi restauraţi atunci când vor crede în Mesia—El va veni pentru prima dată după şase sute de ani de la plecarea lui Lehi din Ierusalim—Nefiţii ţin legea lui Moise şi cred în Hristos, care este Cel Sfânt al lui Israel. Circa 559–545 î.H.[/i]\n\n1 Acum eu, Nefi, spun ceva despre cuvintele pe care le-am scris, care au fost spuse de gura lui Isaia. Căci iată, Isaia a spus multe lucruri care erau greu de înţeles pentru mulţi din poporul meu; căci ei nu ştiu despre felul profeţiei iudeilor.\n\n2 Căci eu, Nefi, nu i-am învăţat multe lucruri despre felul Iudeilor; căci lucrările lor erau lucrările întunericului, iar faptele lor erau faptele lucrurilor abominabile.\n\n3 Prin urmare, scriu pentru poporul meu, pentru toţi cei care vor primi în posteritate aceste lucruri pe care le scriu, pentru ca ei să poată cunoaşte judecăţile lui Dumnezeu şi că ele vor veni asupra tuturor naţiunilor, după cuvântul pe care El l-a spus.\n\n4 Prin urmare, ascultă, o, poporul meu, care eşti din casa lui Israel, şi apleacă-ţi urechea către cuvintele mele; căci, pentru că vorbele lui Isaia nu sunt clare pentru tine, ele sunt totuşi clare pentru toţi cei care sunt umpluţi de spiritul profeţiei. Dar eu îţi dau o profeţie după spiritul care este în mine; prin urmare, voi profeţi după claritatea care a fost cu mine încă din timpul când am plecat din Ierusalim cu tatăl meu; căci iată, sufletul meu se bucură de claritate pentru poporul meu, pentru că ei pot să înveţe.\n\n5 Da, şi sufletul meu se bucură de cuvintele lui Isaia, căci am plecat din Ierusalim, iar ochii mei au văzut lucrurile iudeilor, iar eu ştiu că iudeii înţeleg lucrurile profeţilor; şi nu este nici un alt popor care înţelege lucrurile care au fost spuse iudeilor tot atât de bine ca ei înşişi, decât dacă sunt învăţaţi după felul lucrurilor iudeilor.\n\n6 Căci iată, eu, Nefi, nu i-am învăţat pe copiii mei după felul lucrurilor iudeilor; dar iată, eu însumi am locuit la Ierusalim, prin urmare, cunosc împrejurimile lui; şi am pomenit copiilor mei despre judecăţile lui Dumnezeu care s-au înfăptuit printre iudei, copiilor mei, în acord cu ceea ce Isaia a spus; şi eu nu le scriu.\n\n7 Dar iată, îmi continui profeţia potrivit clarităţii mele; în care ştiu că nimeni nu poate greşi; totuşi, în zilele când profeţiile lui Isaia se vor împlini, oamenii vor şti cu siguranţă la timpul când acestea se vor întâmpla.\n\n8 Prin urmare, ele sunt de preţ pentru copiii oamenilor, iar cel care crede că nu sunt, lui îi voi vorbi în special; dar voi limita cuvintele mele la poporul meu; căci ştiu că vor fi de mare preţ pentru el în ultimele zile; căci în ziua aceea oamenii le vor înţelege; prin urmare, pentru binele lor le-am scris.\n\n9 Şi la fel cum o generaţie a fost distrusă printre iudei din cauza nedreptăţii, tot aşa ei au fost distruşi din generaţie în generaţie după nedreptăţile lor; şi nimeni dintre ei nu a fost distrus vreodată, decât dacă aşa le-a fost prezis de către profeţii Domnului.\n\n10 Prin urmare, li s-a spus despre distrugerea care trebuia să vină asupra lor imediat după ce tatăl meu pleca din Ierusalim; cu toate acestea, ei şi-au împietrit inimile; şi după profeţia mea, ei au fost distruşi, în afară de cei care sunt duşi robi în Babilon.\n\n11 Şi acum vorbesc aceasta datorită Spiritului care este în mine. Şi cu toate că au fost duşi departe, ei se vor întoarce şi vor stăpâni pământul Ierusalimului; prin urmare, vor fi restauraţi în ţara moştenirii lor.\n\n12 Dar iată, vor avea războaie şi zvonuri de războaie; iar atunci când va veni ziua când Singurul Născut al Tatălui va veni, da, chiar Tatăl Cerului şi al Pământului li se va arăta lor în trup, iată, ei Îl vor respinge din cauza nedreptăţilor lor şi a împietririi inimilor lor şi a încăpăţânării lor.\n\n13 Iată, ei Îl vor răstigni; şi după ce El va fi pus în mormânt timp de trei zile, El se va scula din morţi, cu vindecarea în aripile Sale; şi toţi cei care vor crede în numele Său vor fi salvaţi în Împărăţia lui Dumnezeu. Prin urmare, sufletul meu se bucură să profeţească despre El, căci am văzut ziua Lui şi inima mea preamăreşte numele Lui Sfânt.\n\n14 Şi iată, se va întâmpla că, după ce Mesia se va ridica din morţi şi se va arăta poporului Său, în faţa atâtora câţi vor crede în numele Lui, iată, Ierusalimul va fi iarăşi distrus; căci vai de cei care se luptă împotriva lui Dumnezeu şi a poporului Bisericii Lui.\n\n15 Prin urmare, iudeii vor fi împrăştiaţi printre toate naţiunile; da, şi, de asemenea, Babilonul va fi distrus; prin urmare, iudeii vor fi împrăştiaţi de alte naţiuni.\n\n16 Şi după ce sunt împrăştiaţi şi Domnul Dumnezeu îi pedepseşte prin alte naţiuni timp de multe generaţii, da, chiar din generaţie în generaţie până când ei vor fi convinşi să creadă în Hristos, Fiul lui Dumnezeu, şi în ispăşire, care este fără de sfârşit pentru toată omenirea—şi când acea zi va veni ca ei să creadă în Hristos şi să-L preaslăvească pe Tatăl în numele Lui, cu inimi pure şi mâini curate şi să nu mai aştepte venirea unui alt Mesia, atunci, la timpul acela, va veni ziua când va fi potrivit ca ei să creadă aceste lucruri.\n\n17 Şi Domnul Îşi va întinde iarăşi mâna Sa a doua oară, ca să aduca înapoi poporul Său din starea lui de pierzanie şi cădere. Prin urmare, El va face o lucrare minunată şi un miracol pentru copiii oamenilor.\n\n18 Prin urmare, El le va aduce cuvintele Sale, cuvinte care îi vor judeca în ziua din urmă, căci ele le vor fi date ca să-i convingă despre Mesia cel adevărat, care a fost respins de ei; şi ca să-i convingă să nu mai aştepte venirea unui Mesia, căci nu va veni nici unul, decât dacă acesta va fi un Mesia neadevărat care-i va înşela pe oameni; căci este un singur Mesia prezis de profeţi şi acel Mesia este Cel care va fi respins de iudei.\n\n19 Căci, după cuvintele profeţilor, Mesia va veni şase sute de ani după ce tatăl meu a plecat din Ierusalim; şi după cuvintele profeţilor şi, de asemenea, după cuvintele îngerului lui Dumnezeu, numele Lui va fi Isus Hristos, Fiul lui Dumnezeu.\n\n20 Şi acum, fraţii mei, am vorbit limpede pentru ca voi să nu greşiţi. Şi aşa cum Domnul Dumnezeu trăieşte, Cel care a scos Israelul afară din Egipt şi i-a dat lui Moise puterea să vindece naţiunile după ce ele au fost muşcate de şerpii cei veninoşi, dacă ei îşi vor arunca privirile către şarpele care l-a ridicat în faţa lor, şi care, de asemenea, i-a dat lui putere să lovească stânca pentru ca din ea să ţâşnească apă; da, iată, eu vă spun vouă că, tot aşa cum aceste lucruri sunt adevărate şi aşa cum Domnul Dumnezeu trăieşte, nu este nici un alt nume dat sub cer, decât dacă va fi Isus Hristos despre care am vorbit, prin care omul poate fi salvat.\n\n21 Prin urmare, din această cauză mi-a promis Domnul Dumnezeu că aceste lucruri pe care le scriu vor fi ţinute şi păstrate şi transmise seminţiei mele din generaţie în generaţie, pentru ca promisiunea făcută lui Iosif să fie împlinită, pentru ca seminţia lui să nu piară niciodată atâta timp cât pământul va exista.\n\n22 Prin urmare, aceste lucruri vor trece din generaţie în generaţie, atât timp cât pământul va exista; şi ele vor fi transmise după voinţa şi plăcerea lui Dumnezeu; iar naţiunile care le vor avea vor fi judecate după cuvintele care sunt scrise.\n\n23 Căci noi lucrăm cu sârguinţă ca să scriem, ca să-i convingem pe copiii noştri, precum şi pe fraţii noştri să creadă în Hristos şi să se împace cu Dumnezeu; căci noi ştim că, după ce am făcut tot posibilul, numai prin har suntem salvaţi.\n\n24 Şi, cu toate că noi credem în Hristos, păstrăm legea lui Moise şi Îl aşteptăm neclintiţi pe Hristos, până ce legea va fi împlinită.\n\n25 Căci, în scopul acesta a fost dată legea; prin urmare, legea a devenit moartă pentru noi, iar noi suntem făcuţi vii prin Hristos datorită credinţei noastre; totuşi păstrăm legea datorită poruncilor.\n\n26 Şi noi vorbim despre Hristos, ne bucurăm în Hristos, predicăm despre Hristos, profeţim despre Hristos şi scriem după profeţiile noastre pentru ca să ştie copiii noştri la ce sursă să se uite pentru iertarea păcatelor lor.\n\n27 Prin urmare, noi vorbim despre lege pentru ca să ştie copiii noştri că legea este moartă; şi, ştiind că legea este moartă, să poată aştepta acea viaţă care este datorită lui Hristos şi să cunoască în ce scop a fost dată legea. Şi după ce legea este împlinită în Hristos, ei să nu trebuiască să-şi împietrească inimile împotriva Lui când legea va trebui să fie desfiinţată.\n\n28 Şi acum iată, poporul meu, voi sunteţi un popor încăpăţânat; prin urmare, am vorbit limpede către voi ca să nu înţelegeţi greşit. Şi cuvintele pe care le-am vorbit vor fi ca o mărturie împotriva voastră; căci ele sunt suficiente ca să înveţe pe orice om calea cea dreaptă; căci calea cea dreaptă este să credeţi în Hristos şi să nu-L tăgăduiţi; căci dacă-L tăgăduiţi pe El, atunci voi tăgăduiţi, de asemenea, profeţii şi legea.\n\n29 Şi acum iată, vă spun vouă, calea cea dreaptă este să crezi în Hristos şi să nu-L tăgăduieşti pe El; şi Hristos este Cel Sfânt al lui Israel; prin urmare, voi trebuie să vă plecaţi adânc în faţa Lui şi să vă închinaţi Lui cu toată puterea, mintea şi tăria voastră, şi cu tot sufletul vostru; şi dacă veţi face toate acestea, nu veţi fi alungaţi în nici un caz.\n\n30 Şi în măsura în care aceasta va fi potrivit, va trebui să păstraţi ritualurile şi rânduielile lui Dumnezeu până când legea care a fost dată lui Moise se va împlini.\n\n", "2-ne 26": "[center][font_size=26]Capitolul 26[/font_size][/center]\n\n[i]Hristos va sluji printre nefiţi—Nefi prevede distrugerea poporului său—Ei vor glăsui din ţărână—Neamurile vor zidi biserici neadevărate şi combinaţii secrete—Domnul le interzice oamenilor să practice vicleşuguri preoţeşti. Circa 559–545 î.H.[/i]\n\n1 Şi după ce Hristos se va ridica din morţi, El vi se va arăta vouă, copiii mei, precum şi vouă, fraţii mei preaiubiţi; iar cuvintele pe care El le va vorbi către voi vor fi legea pe care voi va trebui s-o urmaţi.\n\n2 Căci iată, vă spun că eu am văzut că multe generaţii vor trece; şi vor fi multe războaie şi conflicte în poporul meu.\n\n3 Şi după ce Mesia va veni, semne vor fi date poporului meu despre naşterea Lui, precum şi despre moartea şi învierea Lui; şi ziua aceea va fi mare şi groaznică pentru cei păcătoşi, căci ei vor pieri; şi ei pier pentru că îi alungă pe profeţi şi pe sfinţi şi îi lovesc cu pietre şi îi ucid; prin urmare, strigătul sângelui sfinţilor se va urca împotriva lor de la pământ până la Dumnezeu.\n\n4 Prin urmare, ziua care va veni îi va arde pe toţi cei care sunt mândri şi care păcătuiesc, spune Domnul oştirilor, căci ei vor fi ca miriştea.\n\n5 Iar cei care-i ucid pe profeţi şi pe sfinţi vor fi înghiţiţi de adâncurile pământului, spune Domnul oştirilor; şi munţii îi vor acoperi; şi vârtejurile de vânt îi vor duce departe; şi clădirile se vor prăbuşi peste ei şi-i vor sfărâma în bucăţele şi-i vor măcina până când vor fi ca pulberea.\n\n6 Şi tunete şi trăsnete şi cutremure de pământ şi tot felul de distrugeri vor veni asupra lor, căci focul mâniei Domnului se va aprinde împotriva lor şi ei vor fi ca miriştea iar ziua care va veni îi va mistui, a spus Domnul oştirilor.\n\n7 O, câtă durere şi suferinţă simte sufletul meu din cauza pierderii celor ucişi din poporul meu! Căci eu, Nefi, am văzut aceasta; şi aceasta aproape mă distruge pe mine în faţa Domnului; dar trebuie să-L implor pe Dumnezeul meu: Căile Tale sunt drepte.\n\n8 Dar iată, cei drepţi vor asculta de cuvintele profeţilor şi nu le vor distruge, ci vor aştepta, neclintiţi în Hristos, semnele care sunt date, în ciuda tuturor persecuţiilor—iată, ei sunt cei care nu vor pieri.\n\n9 Dar Fiul Dreptăţii li se va arăta lor; şi El îi va vindeca, iar ei vor avea pace cu El timp de trei generaţii; şi mulţi din cei din a patra generaţie vor muri în dreptate.\n\n10 Şi atunci când aceste lucruri se vor întâmpla, o distrugere rapidă va veni peste poporul meu; căci, în ciuda durerii sufletului meu, am văzut aceasta; prin urmare ştiu că aceasta se va întâmpla; şi ei se vând pe ei înşişi pe degeaba; căci, ca răsplată pentru mândria şi nebunia lor, ei vor culege distrugere; căci, întrucât se vând diavolului şi aleg lucrările întunericului în loc de cele ale luminii, ei trebuie să se coboare în iad.\n\n11 Căci Spiritul Domnului nu se va strădui mereu cu omul. Şi atunci când Spiritul va înceta să se străduie cu omul, atunci o distrugere rapidă va veni şi aceasta îmi va întrista sufletul.\n\n12 Şi cum vorbeam despre convingerea iudeilor că Isus este Însuşi Hristos, tot aşa trebuie ca şi neamurile să fie convinse că Isus este Hristos, Dumnezeul cel Veşnic.\n\n13 Şi că El se arată tuturor celor care cred în El prin puterea Duhului Sfânt; da, în faţa fiecărei naţiuni, neam, limbă şi popor, făcând minuni, semne şi miracole minunate pentru copiii oamenilor, după credinţa lor.\n\n14 Dar iată, vă profeţesc despre ultimele zile; despre zilele când Domnul Dumnezeu va înfăptui aceste lucruri pentru copiii oamenilor.\n\n15 După ce seminţia mea şi seminţia fraţilor mei vor fi rătăcit în necredinţă şi vor fi fost lovită de neamuri; da, după ce Domnul Dumnezeu îi va împresura de jur împrejur şi îi va asedia cu cete şi va ridica fortăreţe împotriva lor; şi după ce ei vor fi fost doborâţi în ţărână până când ei nu vor mai exista, totuşi cuvintele celor drepţi vor fi scrise şi rugăciunile celui credincios vor fi auzite şi toţi cei care au rătăcit în necredinţă nu vor fi uitaţi.\n\n16 Căci cei care vor fi distruşi vor vorbi către ei din pământ şi glasul lor va ieşi de jos din ţărână, iar glasul lor va fi asemeni unui spirit cunoscut; căci Domnul Dumnezeu îi va da putere ca el să poată să şoptească despre ei, ca şi cum ar ieşi din pământ; iar glasul lor va şopti din ţărână.\n\n17 Căci aşa a spus Domnul Dumnezeu: Ei vor scrie lucrurile care vor fi făcute printre ei, iar ele vor fi scrise şi pecetluite într-o carte, iar cei care au rătăcit în necredinţă nu le vor avea, căci ei încearcă să distrugă lucrurile lui Dumnezeu.\n\n18 Prin urmare, aşa cum cei care au fost distruşi au fost distruşi repede; iar mulţimea celor nelegiuiţi va fi ca pleava spulberată—da, aşa spune Domnul Dumnezeu: aceasta se va întâmpla într-o secundă, dintr-odată—\n\n19 Şi se va întâmpla că cei care au rătăcit în necredinţă vor fi loviţi de mâna neamurilor.\n\n20 Iar neamurile s-au fălit în mândria lor şi s-au împiedicat din cauza mărimii propriului lor obstacol, căci au zidit multe biserici; şi totuşi, ele renegă puterea şi minunile lui Dumnezeu şi predică înspre ei înşişi propria înţelepciune şi învăţătură pentru ca să obţină câştiguri şi să pară grozave în faţa celor săraci.\n\n21 Şi sunt multe biserici zidite care duc la invidie, discordie şi răutate.\n\n22 Şi sunt, de asemenea, combinaţii secrete, la fel ca şi în timpurile din vechime, după combinaţiile diavolului, căci el este întemeietorul tuturor acestor lucruri; da, întemeietorul crimelor şi lucrărilor întunericului; da, şi el îi conduce cu o funie de in în jurul gâtului până când îi leagă cu frânghii groase pentru totdeauna.\n\n23 Căci iată, fraţii mei preaiubiţi, eu vă spun că Domnul Dumnezeu nu lucrează în întuneric.\n\n24 El nu face nimic decât dacă este spre binele lumii; căci El iubeşte lumea, chiar într-atât, încât Şi-a jertfit propria viaţă pentru ca să poată să-i tragă pe oameni la El. Prin urmare, nu porunceşte la nimeni să nu ia parte la salvarea Sa.\n\n25 Iată, strigă El la cineva, zicând: Te depărtezi de Mine? Iată, eu vă spun: Nu; dar El spune: Veniţi la Mine, voi, toate marginile pământului, cumpăraţi lapte şi miere fără bani şi fără preţ.\n\n26 Iată, a poruncit El cuiva ca să plece din sinagogi sau din locuri de rugăciune? Iată, vă spun vouă: Nu.\n\n27 A poruncit El cuiva ca să nu ia parte la salvarea Sa? Iată, eu vă spun vouă: Nu; ci El a oferit-o fără plată tuturor oamenilor; şi El a poruncit poporului Său ca să convingă pe toţi oamenii să se pocăiască.\n\n28 Iată, a poruncit Domnul cuiva să nu ia parte la bunătatea Sa? Iată, eu vă spun vouă: Nu; ci toţi oamenii sunt privilegiaţi, unul la fel ca altul şi nimeni nu este oprit.\n\n29 El porunceşte să nu fie nici un fel de vicleşuguri preoţeşti; căci iată, vicleşugurile preoţeşti sunt acelea în care oamenii predică şi se prezintă pe ei înşişi ca fiind lumina lumii, pentru ca să capete câştiguri şi preamărire de la lume; dar ei nu caută bunăstarea Sionului.\n\n30 Iată, Domnul a interzis lucrul acesta; prin urmare, Domnul Dumnezeu a dat o poruncă, că toţi oamenii trebuie să aibă caritate, căci caritatea este dragoste. Şi dacă ei nu au caritate, ei nu sunt nimic. Prin urmare, dacă au milostenie, nu vor permite ca lucrătorii din Sion să piară.\n\n31 Dar lucrătorii din Sion trebuie să lucreze pentru Sion; căci dacă vor lucra pentru bani, vor pieri.\n\n32 Şi iarăşi, Domnul Dumnezeu a poruncit ca oamenii să nu ucidă; să nu mintă; să nu fure; să nu ia cuvântul Domnului Dumnezeului lor în deşert; să nu invidieze; să nu fie răi; să nu se certe unul cu altul; să nu preacurvească; şi să nu facă nici unul din aceste lucruri; căci oricine le face va pieri.\n\n33 Căci nici una dintre aceste nedreptăţi nu vine de la Domnul; căci El face ceea ce este bine pentru copiii oamenilor; şi El nu face nimic, decât dacă este uşor de înţeles pentru copiii oamenilor; şi El îi cheamă pe ei toţi să vină la El şi să ia parte la bunătatea Sa; şi El nu respinge pe nimeni dintre cei care vin la El, negri şi albi, sclavi şi liberi, bărbaţi şi femei; şi El îşi aduce aminte de păgâni; şi toţi sunt egali în faţa lui Dumnezeu, atât iudeii, cât şi neamurile.\n\n", "2-ne 27": "[center][font_size=26]Capitolul 27[/font_size][/center]\n\n[i]Întunericul şi apostazia vor cuprinde pământul în ultimele zile—Cartea lui Mormon va apărea—Trei martori vor depune mărturie despre carte—Omul învăţat va spune că nu poate citi cartea pecetluită—Domnul va face o lucrare minunată şi un miracol—Comparaţi cu Isaia 29. Circa 559–545 î.H.[/i]\n\n1 Dar iată, în ultimele zile, sau în zilele neamurilor—da, iată toate popoarele neamurilor şi, de asemenea, iudeii, cei care vor veni în această ţară, precum şi cei care vor fi în alte ţări, da, chiar în toate ţările de pe pământ, iată, ei vor fi îmbătaţi de nedreptate şi de tot felul de lucruri abominabile—\n\n2 Şi când ziua aceea va veni, ei vor fi vizitaţi de către Domnul oştirilor cu tunete şi cutremur de pământ, cu zgomot puternic şi vijelie, cu furtună şi cu flacăra unui foc mistuitor.\n\n3 Şi toate naţiunile care vor lupta împotriva Sionului şi care îl fac să sufere vor fi ca un vis, ca o vedenie a nopţii; da, aceasta va fi cu ei la fel ca şi cu cel flămând care visează că mănâncă, dar se trezeşte cu sufletul gol; sau ca şi cel însetat care visează că bea, dar se trezeşte fără putere şi cu sufletul jinduind; da, chiar aşa va fi mulţimea tuturor neamurilor care luptă împotriva Muntelui Sionului.\n\n4 Căci iată, voi toţi care faceţi nedreptate, staţi şi întrebaţi-vă, căci veţi striga şi veţi plânge; da, veţi fi beţi, dar nu de vin, vă veţi clătina, dar nu din cauza unei băuturi tari.\n\n5 Căci iată, Domnul a turnat peste voi spiritul unui somn adânc. Căci iată, voi v-aţi închis ochii şi i-aţi respins pe profeţi; iar pe conducătorii voştri şi pe văzătorii voştri El i-a adăpostit din cauza nedreptăţii voastre.\n\n6 Şi se va întâmpla că Domnul Dumnezeu vă va aduce cuvintele unei cărţi pecetluite şi ele vor fi cuvintele celor care au adormit.\n\n7 Şi iată, cartea va fi pecetluită; şi în carte va fi o revelaţie de la Dumnezeu, de la începutul lumii până la sfârşitul ei.\n\n8 Prin urmare, din cauza lucrurilor care sunt pecetluite, lucrurile care sunt pecetluite nu vor fi dezvăluite în ziua ticăloşiei şi a lucrurilor abominabile ale oamenilor. Prin urmare, cartea va fi ţinută ascunsă de ei.\n\n9 Dar cartea va fi dezvăluită unui om, iar el va dezvălui cuvintele cărţii, care sunt cuvintele celor care sunt adormiţi în ţărână, iar el va dezvălui aceste cuvinte unui alt om;\n\n10 Dar cuvintele care sunt pecetluite nu le va dezvălui şi nu va dezvălui nici cartea. Căci cartea va fi pecetluită prin puterea lui Dumnezeu, iar revelaţia care a fost pecetluită va fi păstrată în carte până la timpul ales de Domnul, când ele vor fi scoase la lumină; căci iată, ele dezvăluie toate lucrurile, de la facerea lumii până la sfârşitul ei.\n\n11 Şi vine ziua când cuvintele cărţii care au fost pecetluite vor fi citite pe acoperişurile caselor; şi ele vor fi citite prin puterea lui Hristos; şi toate lucrurile vor fi dezvăluite copiilor oamenilor, care au fost vreodată printre copiii oamenilor şi care vor fi întotdeauna, chiar până la sfârşitul pământului.\n\n12 Prin urmare, în ziua în care cartea va fi dezvăluită omului despre care am vorbit, cartea va fi ascunsă de ochii lumii pentru ca ochii nimănui să nu o vadă decât dacă trei martori o vor vedea, prin puterea lui Dumnezeu, pe lângă cel căruia cartea îi va fi dezvăluită; şi ei vor purta mărturie despre adevărul cărţii şi al lucrurilor din ea.\n\n13 Şi nu este nimeni altul care o va vedea, în afară de câţiva, după voinţa lui Dumnezeu, pentru a depune mărturie despre cuvântul Lui copiilor oamenilor; căci Domnul Dumnezeu a zis despre cuvintele celui credincios că trebuie să vorbească aşa ca şi cum ar fi din morţi.\n\n14 Prin urmare, Domnul Dumnezeu va începe să aducă cuvintele cărţii; şi în gura atâtor martori câţi va socoti El potrivit va întemeia cuvântul Său; şi vai de cel ce respinge cuvântul lui Dumnezeu!\n\n15 Dar iată, se va întâmpla că Domnul Dumnezeu va spune celui căruia El îi va dezvălui cartea: Ia aceste cuvinte care nu sunt pecetluite şi dezvăluie-le altuia, pentru ca acesta să le poată arăta celui învăţat, zicând: Ia citeşte, mă rog ţie. Iar cel învăţat va răspunde: Aduceţi aici cartea şi eu le voi citi.\n\n16 Şi acum, din cauza slăvii lumii şi pentru ca să capete câştiguri vor spune ei aceasta, iar nu pentru slava lui Dumnezeu.\n\n17 Iar omul va răspunde: Nu pot să aduc cartea, căci este pecetluită.\n\n18 Atunci, învăţatul va răspunde: Nu pot să o citesc.\n\n19 Prin urmare, se va întâmpla că Domnul Dumnezeu va dezvălui iarăşi cartea şi cuvintele ei aceluia care nu este învăţat; iar omul care nu este învăţat va spune: Eu nu sunt învăţat.\n\n20 Atunci, Domnul Dumnezeu va spune către el: Cei învăţaţi nu le vor citi, căci le-au respins, iar Eu pot să înfăptuiesc propria Mea lucrare; prin urmare, tu vei citi cuvintele pe care Eu ţi le voi da.\n\n21 Nu atinge lucrurile care sunt pecetluite, căci Eu le voi dezvălui la timpul ales de Mine; căci voi arăta copiilor oamenilor că Eu sunt capabil să-Mi înfăptuiesc lucrarea.\n\n22 Prin urmare, după ce ai citit cuvintele pe care Eu ţi le-am poruncit şi ai obţinut martorii pe care Eu ţi i-am făgăduit, tu va trebui să pecetluieşti iarăşi cartea şi s-o ascunzi pentru Mine, ca să pot păstra cuvintele pe care tu nu le-ai citit, până când Eu voi crede de cuviinţă în propria Mea înţelepciune să dezvălui toate lucrurile copiilor oamenilor.\n\n23 Căci iată, Eu sunt Dumnezeu; şi Eu sunt un Dumnezeu al miracolelor; şi Eu voi arăta lumii că sunt acelaşi ieri, astăzi şi în vecii vecilor; şi Eu nu lucrez printre copiii oamenilor decât în funcţie de credinţa lor.\n\n24 Şi iarăşi se va întâmpla că Domnul va spune celui care va citi cuvintele ce-i vor fi dezvăluite:\n\n25 În măsura în care poporul acesta se apropie de Mine cu gura sa şi Mă cinsteşte cu buzele sale, dar inima sa şi-o îndepărtează de Mine şi frica pe care o are de Mine este o învăţătură omenească.\n\n26 De aceea, Eu voi continua să fac o lucrare minunată printre oamenii aceştia, da, o lucrare minunată şi un miracol, căci înţelepciunea înţelepţilor şi învăţaţilor lor va pieri, iar înţelegerea celor pricepuţi se va face nevăzută.\n\n27 Şi vai de cei care caută să-şi ascundă planurile de Domnul! Şi lucrările lor sunt în întuneric; şi ei zic: Cine ne vede şi cine ne ştie? Şi, de asemenea, ei zic: Desigur, felul tău de a întoarce lucrurile cu susul în jos va fi judecat ca şi lutul olarului. Dar iată, Eu le voi arăta, a spus Domnul oştirilor, că Eu cunosc toate lucrările lor. Căci poate lucrarea să spună despre cel care a făcut-o, nu m-a făcut el? Sau poate lucrul construit să spună despre cel care l-a lucrat, el nu are pricepere?\n\n28 Dar iată, spune Domnul oştirilor: Eu voi arăta copiilor oamenilor că a mai rămas puţin timp până când Libanul va fi transformat într-o grădină; şi grădina va fi socotită ca o pădure.\n\n29 Şi în ziua aceea surzii vor auzi cuvintele cărţii, iar ochii orbilor vor vedea, eliberaţi din obscuritate şi din întuneric.\n\n30 Şi cei sfioşi, de asemenea, vor creşte şi se vor bucura datorită Domnului, iar săracii printre oameni se vor veseli de Cel Sfânt al lui Israel.\n\n31 Căci cu siguranţă, aşa cum Domnul trăieşte, ei vor vedea că cel asupritor este nimicit, iar cel batjocoritor este pierdut, şi toţi cei care pândesc nelegiuirea vor fi alungaţi;\n\n32 Şi cei care osândesc un om pentru un cuvânt şi întind o capcană aceluia care-i înfruntă la poartă şi-l înlătură pe cel corect pentru un lucru de nimic.\n\n33 De aceea, aşa vorbeşte Domnul care l-a mântuit pe Avraam despre casa lui Iacov: De acum încolo lui Iacov nu-i va mai fi ruşine şi nici nu va mai păli.\n\n34 Dar atunci când el vede copiii lui, lucrarea mâinilor Mele, în mijlocul lui, Îmi vor sfinţi numele şi-L vor sfinţi pe Cel Sfânt al lui Iacov şi se vor teme de Dumnezeul lui Israel.\n\n35 De asemenea, cei rătăciţi în spirit vor ajunge să înţeleagă, iar cei care au cârtit vor cunoaşte doctrină.\n\n", "2-ne 28": "[center][font_size=26]Capitolul 28[/font_size][/center]\n\n[i]Multe biserici neadevărate vor fi construite în zilele din urmă—Ele vor propovădui doctrine neadevărate, deşarte şi nesăbuite—Apostazia va exista din abundenţă din cauza învăţătorilor neadevăraţi—Diavolul va face ravagii în inimile oamenilor—El va propovădui tot felul de doctrine neadevărate. Circa 559–545 î.H.[/i]\n\n1 Şi acum iată, fraţii mei, eu v-am vorbit vouă aşa după cum Spiritul m-a îndemnat; prin urmare, ştiu sigur că acestea trebuie să se întâmple.\n\n2 Iar lucrurile care vor fi scrise în carte vor fi de mare valoare pentru copiii oamenilor şi în special pentru cei din seminţia noastră, care este o rămăşiţă a casei lui Israel.\n\n3 Căci se va întâmpla în ziua aceea că bisericile care sunt construite, dar nu pentru Domnul, atunci când una va spune către alta: Iată, eu, eu sunt biserica Domnului; iar cealaltă va spune: eu, eu sunt biserica Domnului; iar celelalte vor spune: eu, eu sunt biserica Domnului; şi astfel va spune fiecare dintre cei care au construit biserici, dar nu pentru Domnul—\n\n4 Şi ele se vor lupta una cu alta; şi preoţii lor se vor lupta unul cu altul şi îi vor învăţa pe alţii învăţătura lor şi vor tăgădui Duhul Sfânt care dă putere de exprimare.\n\n5 Şi ei renegă puterea lui Dumnezeu, Cel Sfânt al lui Israel; şi ei spun către oameni: Ascultaţi de noi şi ascultaţi de preceptele noastre; căci iată, nu este nici un Dumnezeu astăzi, căci Domnul şi Mântuitorul şi-a făcut lucrarea şi a trecut puterea Lui oamenilor;\n\n6 Iată, ascultaţi de preceptele mele; dacă ei vor spune că este un miracol făcut de mâna Domnului, să nu-i credeţi; căci în ziua aceasta El nu este un Dumnezeu al miracolelor; El şi-a terminat lucrarea.\n\n7 Da, şi vor fi mulţi care vor spune: Mâncaţi, beţi şi vă veseliţi, căci mâine vom muri; şi va fi bine de noi.\n\n8 Şi, de asemenea, vor fi mulţi care vor spune: Mâncaţi, beţi şi fiţi fericiţi; totuşi, temeţi-vă de Dumnezeu—El vă va ierta, dacă faceţi un păcat mic; da, minţiţi puţin, profitaţi de cineva din cauza vorbelor lui, săpaţi groapa vecinului; nu este nimic rău în aceasta; şi faceţi toate aceste lucruri, căci mâine vom muri; şi dacă va fi aşa, că noi suntem vinovaţi, Dumnezeu ne va da câteva lovituri de bici şi până la urmă noi vom fi salvaţi în Împărăţia lui Dumnezeu.\n\n9 Da, şi vor fi mulţi care vor predica în felul acesta doctrine neadevărate, deşarte şi nesăbuite; şi vor fi îngâmfaţi în inimile lor şi vor căuta să ascundă adânc planurile lor de Domnul; iar lucrările lor vor fi în întuneric.\n\n10 Iar sângele sfinţilor va striga din pământ împotriva lor.\n\n11 Da, ei toţi s-au abătut de la drumul drept; ei au devenit corupţi.\n\n12 Din cauza mândriei şi din cauza învăţătorilor neadevăraţi şi a doctrinelor neadevărate, bisericile lor au devenit corupte, iar bisericile lor sunt preamărite; din cauza mândriei, ele sunt înfumurate.\n\n13 Ei îi pradă pe cei săraci din cauza sanctuarelor lor frumoase; îi pradă pe cei săraci din cauza hainelor lor frumoase; şi îi persecută pe cei umili şi pe cei săraci în inimă pentru că sunt îngâmfaţi în mândria lor.\n\n14 Ei umblă cu încăpăţânare şi cu capul pe sus; da, şi din cauza mândriei, şi a ticăloşiei, şi a lucrurilor lor abominabile, şi a curviei, ei s-au rătăcit cu toţii, în afară de câţiva care sunt urmaşii umili ai lui Hristos; şi totuşi ei sunt conduşi astfel încât de multe ori greşesc pentru că ei au fost învăţaţi după preceptele oamenilor.\n\n15 O, cei înţelepţi şi cei învăţaţi şi cei bogaţi, care sunt îngâmfaţi în mândria inimilor lor, precum şi toţi cei care predică doctrine neadevărate şi toţi cei care preacurvesc şi care strică drumul cel drept al Domnului, vai, vai, vai lor, a spus Domnul Dumnezeu cel Atotputernic, căci ei vor fi aruncaţi în iad!\n\n16 Vai de cei care-l îndepărtează pe cel drept pentru un lucru de nimic şi insultă ceea ce este bun şi spun că nu are nici o valoare! Căci va veni ziua când Domnul Dumnezeu îi va vizita în grabă pe locuitorii pământului; şi în ziua aceea, când ei vor fi plini de nedreptate, ei vor pieri.\n\n17 Dar iată, dacă locuitorii pământului se vor pocăi de ticăloşia lor şi de lucrurile abominabile lor, atunci ei nu vor fi distruşi, spune Domnul oştirilor.\n\n18 Dar iată, biserica aceea mare şi odioasă, curva întregului pământ, trebuie să se prăbuşească la pământ şi mare trebuie să fie căderea ei.\n\n19 Căci împărăţia diavolului trebuie să se cutremure, iar cei care îi aparţin vor trebui să fie stârniţi spre pocăinţă, dacă nu, atunci diavolul îi va prinde în lanţurile lui nepieritoare, iar ei vor fi turbaţi de mânie şi vor pieri;\n\n20 Căci iată, în ziua aceea el va năvăli în inimile copiilor oamenilor şi-i va aţâţa în mânie împotriva a ceea ce este bun.\n\n21 Iar pe alţii îi va potoli şi-i va legăna într-o siguranţă carnală, aşa încât ei vor spune: Totul este bine în Sion; da, Sionul prosperă, totul este bine—şi în felul acesta diavolul înşală sufletele lor şi-i conduce cu grijă în jos, în iad.\n\n22 Şi iată, pe alţii îi va linguşi şi le va spune că nu este nici un iad; şi le spune: Eu nu sunt diavolul, căci nu este nici un diavol—şi astfel va şopti el la urechile lor, până când îi prinde în lanţurile lui îngrozitoare din care nu este nici o scăpare.\n\n23 Da, ei sunt prinşi în moarte şi iad; şi moarte şi iad şi diavol; iar toţi cei care au fost luaţi în stăpânire de diavol vor trebui să stea în faţa tronului lui Dumnezeu şi să fie judecaţi după faptele lor; de unde ei vor trebui să se ducă în locul pregătit pentru ei, şi anume într-un lac de foc şi pucioasă care este un chin fără de sfârşit.\n\n24 De aceea, vai de cel care tratează totul cu uşurinţă în Sion!\n\n25 Vai de cel care strigă: Totul este bine!\n\n26 Da, vai de cel care ascultă de preceptele oamenilor şi renegă puterea lui Dumnezeu şi darul Duhului Sfânt!\n\n27 Da, vai de cel care spune: Noi am primit şi nouă nu ne trebuie mai mult!\n\n28 Şi în sfârşit, vai de toţi cei care tremură şi sunt mânioşi din cauza adevărului lui Dumnezeu! Căci iată, cel care este zidit pe stâncă îl primeşte cu bucurie; iar cel care este zidit pe o temelie de nisip tremură de frică să nu cadă.\n\n29 Vai de cel care va spune: Noi am primit cuvântul lui Dumnezeu şi nu mai avem nevoie de cuvântul lui Dumnezeu, căci avem destul!\n\n30 Căci iată, aşa spune Domnul Dumnezeu: Eu voi da copiilor oamenilor rând după rând, precept după precept, aici puţin şi acolo puţin; şi binecuvântaţi sunt aceia care ascultă de preceptele Mele şi-şi pleacă urechea la sfatul Meu, căci ei vor învăţa înţelepciune; căci celui care primeşte Eu îi voi da mai mult; iar de la cei care spun: noi avem destul, de la ei se va lua chiar şi ceea ce au.\n\n31 Blestemat este cel care îşi pune nădejdea în om sau îşi face din carne puterea sa sau ascultă de preceptele omului, cu excepţia preceptelor care sunt date prin puterea Duhului Sfânt.\n\n32 Vai de neamuri, a spus Domnul Dumnezeul oştirilor! Căci, în ciuda faptului că Eu Îmi voi întinde mâna către ele zi de zi, ele Mă vor tăgădui pe Mine; cu toate acestea, Eu voi fi milos cu ele, a spus Domnul Dumnezeu, dacă se vor pocăi şi vor veni la Mine; căci braţul Meu este întins cât este ziua de lungă, a spus Domnul Dumnezeul oştirilor.\n\n", "2-ne 29": "[center][font_size=26]Capitolul 29[/font_size][/center]\n\n[i]Multe neamuri vor respinge Cartea lui Mormon—Ele vor spune: Noi nu avem nevoie de încă o Biblie—Domnul vorbeşte către multe popoare—El va judeca omenirea după cărţile care vor fi scrise. Circa 559–545 î.H.[/i]\n\n1 Dar iată, multe vor fi în ziua aceea când Eu voi începe să fac o lucrare minunată printre ei, când Eu Îmi voi aduce aminte de legămintele pe care le-am făcut cu copiii oamenilor precum că Eu voi acţiona, pentru a doua oară, ca să salvez poporul Meu, cei care sunt din casa lui Israel;\n\n2 Şi, de asemenea, pot să-Mi amintesc făgăduinţele pe care ţi le-am făcut ţie, Nefi, şi tatălui tău şi Eu Îmi voi aduce aminte de seminţia ta; şi că vorbele seminţiei tale vor ieşi din gura Mea către seminţia ta; şi cuvintele Mele vor şuiera până la marginile pământului, ca un steag pentru poporul Meu, care este din casa lui Israel.\n\n3 Şi pentru că vorbele Mele vor şuiera până departe—multe dintre neamuri vor spune: O Biblie! O Biblie! Avem o Biblie şi nu poate să mai fie o altă Biblie.\n\n4 Dar aşa spune Domnul Dumnezeu: O, nesăbuiţi, ele vor avea o Biblie; şi ea va purcede de la iudei, vechiul Meu popor de legământ. Şi cum le-au mulţumit ei iudeilor pentru Biblia pe care o primesc de la aceştia? Da, ce vor neamurile să spună cu aceasta? Îşi aduc ei aminte de suferinţele, muncile şi durerile iudeilor şi de sârguinţa lor pentru Mine în aducerea salvării neamurilor?\n\n5 O, voi neamuri, v-aţi adus aminte de iudei, poporul legămintelor Mele din vechime? Nu; dar voi i-aţi blestemat şi i-aţi urât şi nu aţi căutat să-i salvaţi. Dar iată, voi întoarce toate aceste lucruri împotriva capului vostru; căci Eu, Domnul, n-am uitat poporul Meu.\n\n6 Voi, nesăbuiţilor, care veţi spune: O Biblie, avem deja o Biblie şi nu ne mai trebuie o altă Biblie. Aţi fi obţinut voi vreo Biblie din altă parte decât de la iudei?\n\n7 Nu ştiţi că este mai mult decât un singur neam? Nu ştiţi că Eu, Domnul Dumnezeul vostru, i-am creat pe toţi oamenii şi că Eu Îmi aduc aminte de cei care sunt pe insulele mării; şi că Eu domnesc sus în ceruri şi jos pe pământ; şi Eu fac să ajungă cuvântul Meu până la copiii oamenilor, da, chiar până la toate naţiunile pământului?\n\n8 Prin urmare, cârtiţi voi că primiţi mai mult din cuvântul Meu? Nu ştiţi că mărturia a două naţiuni este o dovadă pentru voi că Eu sunt Dumnezeu, că Eu Îmi aduc aminte de naţiune la fel ca şi de alta? Prin urmare, Eu vorbesc aceleaşi cuvinte către o naţiune la fel ca şi către celălaltă. Şi atunci când cele două naţiune se vor uni, mărturiile celor două naţiune, de asemenea, se vor uni.\n\n9 Şi Eu fac aceasta pentru ca să dovedesc multora că Eu sunt acelaşi ieri, astăzi şi în vecii vecilor; şi că Eu vorbesc cuvintele Mele după propria Mea plăcere. Şi fiindcă Eu am vorbit un cuvânt, voi nu trebuie să credeţi că Eu nu mai pot vorbi altul; căci lucrarea Mea nu este încă terminată; şi nici nu va fi până la sfârşitul omului şi nici chiar de atunci înainte şi în vecii vecilor.\n\n10 Prin urmare, pentru că voi aveţi o Biblie, voi nu trebuie să credeţi că ea conţine toate cuvintele Mele; nici nu trebuie să credeţi că Eu nu am făcut să fie scrise mai multe.\n\n11 Căci Eu poruncesc tuturor oamenilor, atât la răsărit, cât şi la apus, şi, de asemenea, la miazănoapte şi la miazăzi, precum şi în insulele mării, pentru ca ei să scrie cuvintele pe care Eu le vorbesc către ei; căci după cărţile care vor fi scrise voi judeca Eu lumea, pe fiecare om după faptele sale, aşa după cum este scris.\n\n12 Căci iată, Eu voi vorbi către Iudei, iar ei vor scrie aceasta; şi Eu voi vorbi, de asemenea, către nefiţi, iar ei vor scrie aceasta; şi Eu voi vorbi, de asemenea, către celelalte triburi ale casei lui Israel pe care Eu le-am condus departe, iar ele vor scrie aceasta; şi Eu iarăşi voi vorbi către toate naţiunile pământului, iar ele vor scrie aceasta.\n\n13 Şi se va întâmpla că iudeii vor avea cuvintele nefiţilor, iar nefiţii vor avea cuvintele iudeilor; iar nefiţii şi iudeii vor avea cuvintele triburilor pierdute ale lui Israel; iar triburile pierdute ale lui Israel vor avea cuvintele nefiţilor şi ale iudeilor.\n\n14 Şi se va întâmpla că poporul Meu, care este din casa lui Israel, se va aduna acasă în ţările stăpânirilor sale; iar cuvântul Meu, de asemenea, se va aduna într-unul singur. Şi Eu voi arăta celor care luptă împotriva cuvântului Meu şi împotriva poporului Meu, care este din casa lui Israel, că Eu sunt Dumnezeu şi că Eu am făcut un legământ cu Avraam, că Eu Îmi voi aduce aminte de seminţia lui în vecii vecilor.\n\n", "2-ne 30": "[center][font_size=26]Capitolul 30[/font_size][/center]\n\n[i]Neamurile convertite se vor număra laolaltă cu poporul de legământ—Mulţi lamaniţi şi iudei vor crede cuvântul şi vor deveni plăcuţi—Israelul va fi restaurat, iar cei păcătoşi vor fi distruşi. Circa 559–545 î.H.[/i]\n\n1 Şi acum iată, fraţii mei preaiubiţi, voi vorbi către voi; căci eu, Nefi, nu voi accepta ca voi să credeţi că sunteţi mai drepţi decât vor fi neamurile. Căci iată, dacă nu veţi ţine poruncile lui Dumnezeu veţi pieri, de asemenea; şi datorită cuvintelor care au fost spuse nu trebuie să credeţi că neamurile sunt distruse cu totul.\n\n2 Căci iată, vă spun că atâtea neamuri câte se vor pocăi, vor fi poporul de legământ al Domnului, iar atâţia dintre Iudei câţi nu se vor pocăi vor fi alungaţi; căci Domnul nu face legăminte cu nimeni, decât cu cei care se pocăiesc şi care cred în Fiul Său, care este Cel Sfânt al lui Israel.\n\n3 Şi acum voi profeţi ceva mai mult despre iudei şi neamuri. Căci după ce cartea despre care am vorbit va fi scoasă la lumină şi va fi scrisă pentru neamuri şi va fi pecetluită iarăşi de Domnul, mulţi vor fi care vor crede cuvintele care sunt scrise; iar ei le vor duce cu ei mai departe la rămăşiţa seminţiei noastre.\n\n4 Şi atunci rămăşiţa seminţiei noastre va afla despre noi, cum noi am venit din Ierusalim şi că ei sunt descendenţi ai iudeilor.\n\n5 Şi Evanghelia lui Isus Hristos le va fi vestită; prin urmare, ei vor reveni la cunoaşterea strămoşilor lor şi, de asemenea, la cunoaşterea lui Isus Hristos, cunoaştere pe care o avuseseră şi strămoşii lor.\n\n6 Şi atunci se vor bucura; căci vor şti că aceasta este o binecuvântare pentru ei, din mâna lui Dumnezeu; iar perdelele de întuneric vor începe să cadă de pe ochii lor; şi nu vor trece multe generaţii până când vor deveni un popor pur şi plăcut.\n\n7 Şi se va întâmpla că iudeii care sunt împrăştiaţi vor începe, de asemenea, să creadă în Hristos; şi vor începe să se adune de pe faţa pământului; şi atât de mulţi câţi vor crede în Hristos vor deveni, de asemenea, oameni plăcuţi.\n\n8 Şi se va întâmpla că Domnul Dumnezeu îşi va începe lucrarea Sa printre toate naţiunile, neamurile, limbile şi popoarele pentru ca să restaureze poporul Său pe pământ.\n\n9 Şi cu dreptate va judeca Domnul Dumnezeu pe cei săraci şi va dojeni cu dreptate pe cei umili de pe pământ. Şi El va lovi pământul cu toiagul gurii Sale; şi cu răsuflarea buzelor Sale va ucide pe cei păcătoşi.\n\n10 Căci repede vine timpul când Domnul Dumnezeu va face o mare împărţire între oameni, iar pe cei păcătoşi El îi va distruge; şi El va cruţa pe poporul Său, da, chiar dacă va trebui să-i distrugă prin foc pe cei păcătoşi.\n\n11 Iar dreptatea va fi brâul coapşelor Sale, iar credinţa va fi brâul domniei Lui.\n\n12 Şi atunci lupul va trăi împreună cu mielul şi leopardul va sta alaturi de ied; viţelul, puiul de leu şi vitele îngrăşate vor fi împreună şi le va mâna un copilaş.\n\n13 Iar vaca şi ursul vor paşte; puii lor vor sta împreună; şi leul va mânca paie la fel ca şi boul.\n\n14 Iar pruncul de ţâţă se va juca la gaura viperii, iar copilul înţărcat va pune mâna pe culcuşul şarpelui.\n\n15 Ei nu vor lovi şi nici nu vor distruge în tot muntele Meu sfânt; căci pământul va fi plin de cunoaşterea Domnului, tot aşa cum apele acoperă marea.\n\n16 Prin urmare, lucrurile tuturor naţiunilor vor fi cunoscute; da, toate lucrurile vor fi cunoscute de copiii oamenilor.\n\n17 Nu va mai fi nici un secret care să nu fie dezvăluit; nu va mai fi nici o lucrare a întunericului care nu va fi adusă la lumină; şi nimic nu va mai fi legat pe pământ care să nu fie dezlegat.\n\n18 Prin urmare, toate lucrurile care au fost dezvăluite copiilor oamenilor vor fi dezvăluite în ziua aceea; iar Satana nu va mai avea putere asupra inimilor copiilor oamenilor pentru un timp îndelungat. Şi acum, fraţii mei preaiubiţi, eu pun capăt cuvântărilor mele.\n\n", "2-ne 31": "[center][font_size=26]Capitolul 31[/font_size][/center]\n\n[i]Nefi spune de ce Hristos a fost botezat—Oamenii trebuie să-L urmeze pe Hristos, să fie botezaţi, să primească Duhul Sfânt şi să îndure până la sfârşit pentru a fi salvaţi—Pocăinţa şi botezul sunt poarta către calea strâmtă şi îngustă—Viaţa veşnică vine la cei care respectă poruncile după botez. Circa 559–545 î.H.[/i]\n\n1 Şi acum eu, Nefi, sfârşesc profeţia mea către voi, fraţii mei preaiubiţi. Şi nu pot să scriu decât puţine lucruri de care ştiu cu siguranţă că se vor întâmpla; şi, de asemenea, nu pot să scriu decât puţine dintre cuvintele fratelui meu, Iacov.\n\n2 Prin urmare, lucrurile pe care le-am scris sunt destule pentru mine, în afară de câteva cuvinte pe care trebuie să le spun despre doctrina lui Hristos; prin urmare, vă voi vorbi într-un fel limpede, potrivit limpezimii profeţiei mele.\n\n3 Căci sufletul meu se bucură în claritate; căci în felul acesta lucrează Domnul Dumnezeu printre copiii oamenilor. Căci Domnul Dumnezeu dă lumină pentru înţelegere; căci El vorbeşte către oameni după limba lor, pentru înţelegerea lor.\n\n4 Prin urmare, aş dori să vă aduceţi aminte că v-am vorbit despre profetul pe care Domnul mi l-a arătat, cel care Îl va boteza pe Mielul lui Dumnezeu care trebuie să ia păcatele lumii.\n\n5 Şi acum, dacă Mielul lui Dumnezeu, El fiind Sfânt, a trebuit să fie botezat cu apă ca să înfăptuiască toată dreptatea, o, atunci, cu atât mai mult noi, nefiind sfinţi, avem nevoie să fim botezaţi, da, chiar cu apă!\n\n6 Şi acum v-aş întreba pe voi, fraţii mei preaiubiţi, prin ce a înfăptuit Mielul lui Dumnezeu toată dreptatea fiind botezat cu apă?\n\n7 Nu ştiţi că El era sfânt? Dar, cu toate că El era sfânt, El le arată copiilor oamenilor că, în ce priveşte trupul, El se umileşte în faţa Tatălui şi poartă mărturie înaintea Tatălui că El va fi supus Lui în ţinerea poruncilor Lui.\n\n8 Prin urmare, după ce El a fost botezat cu apă, Duhul Sfânt s-a pogorât asupra Lui sub forma unui porumbel.\n\n9 Şi iarăşi, El le arată copiilor oamenilor strâmteţea căii şi îngustimea porţii prin care ei trebuie să intre, El stabilind un exemplu înaintea lor.\n\n10 Şi El le-a spus copiilor oamenilor: Urmaţi-Mă pe Mine. Prin urmare, fraţii mei preaiubiţi, putem să-L urmăm pe Isus altfel decât dorind să păstrăm poruncile Tatălui?\n\n11 Iar Tatăl a spus: Pocăiţi-vă, pocăiţi-vă şi fiţi botezaţi în numele Fiului Meu Iubit.\n\n12 Şi iarăşi, glasul Fiului a venit către mine, zicând: Acela care este botezat în numele Meu, Tatăl îi va da Duhul Sfânt, la fel ca şi Mie; prin urmare, urmaţi-Mă pe Mine şi faceţi lucrurile pe care M-aţi văzut pe Mine că le fac.\n\n13 Prin urmare, fraţii mei preaiubiţi, eu ştiu că dacă-L veţi urma pe Fiu cu toată inima, fără ipocrizie sau înşelăciune în faţa lui Dumnezeu, ci cu intenţii adevărate, pocăindu-vă de păcate, mărturisind Tatălui că vreţi să luaţi asupra voastră numele lui Hristos prin botez—da, urmându-L pe Domnul şi Salvatorul vostru în apă, după cuvântul Lui, iată, atunci veţi primi voi Duhul Sfânt; da, apoi vine botezul focului şi al Duhului Sfânt; şi apoi puteţi să vorbiţi pe limba îngerilor şi să strigaţi laude către Cel Sfânt al lui Israel.\n\n14 Dar iată, fraţii mei preaiubiţi, astfel a venit glasul Fiului către mine, zicând: După ce v-aţi pocăit de păcatele voastre şi aţi depus mărturie Tatălui, că voi vreţi să ţineţi poruncile Mele prin botezul cu apă şi aţi primit botezul focului şi al Duhului Sfânt şi puteţi vorbi o limbă nouă, da, chiar limba îngerilor, iar după aceasta Mă tăgăduiţi pe Mine, atunci ar fi fost mai bine pentru voi dacă nu M-aţi fi cunoscut.\n\n15 Şi eu am auzit un glas de la Tatăl, zicând: Da, cuvintele Iubitului Meu sunt adevărate şi demne de încredere. Cel care îndură până la sfârşit, acela va fi salvat.\n\n16 Şi acum, fraţii mei preaiubiţi, ştiu prin aceasta că, dacă omul nu va îndura până la sfârşit, urmând exemplul Fiului Dumnezeului cel Viu, el nu va putea fi salvat.\n\n17 Prin urmare, faceţi lucrurile pe care vi le-am spus că L-am văzut pe Domnul vostru şi Mântuitorul vostru că trebuia să le facă; căci de aceea ele mi-au fost arătate, pentru ca voi să cunoaşteţi poarta prin care veţi intra. Căci poarta prin care voi veţi intra este pocăirea şi botezul prin apă; şi apoi vine iertarea păcatelor voastre prin foc şi prin Duhul Sfânt.\n\n18 Şi atunci sunteţi pe această cale strâmtă şi îngustă care duce până la viaţa veşnică; da, voi aţi intrat prin poartă; voi aţi făcut aşa cum au cerut poruncile Tatălui şi ale Fiului; şi voi aţi primit Duhul Sfânt care depune mărturie despre Tatăl şi Fiul pentru înfăptuirea făgăduinţei pe care El a făcut-o, că, dacă voi intraţi pe această cale, voi veţi primi.\n\n19 Şi acum, fraţii mei preaiubiţi, după ce aţi intrat pe această cale strâmtă şi îngustă, v-aş întreba dacă totul este împlinit? Iată, vă spun: Nu; căci voi nu aţi fi ajuns atât de departe, decât dacă ar fi fost prin cuvântul lui Hristos, cu credinţă nestrămutată în El, bazându-vă cu totul pe meritele Lui care are puterea de a salva.\n\n20 Prin urmare, trebuie să înaintaţi cu fermitate în Hristos, având o strălucire perfectă a speranţei şi o iubire de Dumnezeu şi de toţi oamenii. Prin urmare, dacă înaintaţi ospătându-vă din cuvântul lui Hristos şi înduraţi până la sfârşit, iată, astfel a spus Tatăl: Voi veţi avea viaţă veşnică.\n\n21 Şi acum iată, fraţii mei preaiubiţi, aceasta este calea; şi nu este nici o altă cale şi nici un alt nume dat sub cer prin care omul să poată fi salvat în împărăţia lui Dumnezeu. Şi acum, aceasta este doctrina lui Hristos, singura şi adevărata doctrină a Tatălui şi a Fiului şi a Duhului Sfânt, care este un Dumnezeu, fără de sfârşit. Amin.\n\n", "2-ne 32": "[center][font_size=26]Capitolul 32[/font_size][/center]\n\n[i]Îngerii vorbesc prin puterea Duhului Sfânt—Oamenii trebuie să se roage şi să dobândească cunoaştere pentru ei înşişi de la Duhul Sfânt. Circa 559–545 î.H.[/i]\n\n1 Şi acum iată, fraţii mei preaiubiţi, cred că voi cântăriţi întrucâtva în inimile voastre ceea ce trebuie să faceţi după ce aţi intrat pe cale. Dar iată, de ce cântăriţi lucrurile acestea în inimile voastre?\n\n2 Nu vă aduceţi aminte că v-am spus că după ce aţi primit Duhul Sfânt veţi putea vorbi pe limba îngerilor? Şi acum, cum aţi putea vorbi pe limba îngerilor dacă nu prin Duhul Sfânt?\n\n3 Îngerii vorbesc prin puterea Duhului Sfânt; prin urmare, ei vorbesc cuvintele lui Hristos. Prin urmare, vă zic vouă, ospătaţi-vă din cuvintele lui Hristos; căci iată, cuvintele lui Hristos vă vor spune toate lucrurile pe care trebuie să le faceţi.\n\n4 Prin urmare acum, după ce am spus aceste cuvinte, dacă nu le puteţi înţelege, este pentru că nu întrebaţi şi nici nu bateţi la uşă; prin urmare, nu sunteţi aduşi la lumină, ci trebuie să pieriţi în întuneric.\n\n5 Căci iată, iarăşi vă spun că, dacă veţi intra pe această cale şi veţi primi Duhul Sfânt, El vă va arăta toate lucrurile pe care trebuie să le faceţi.\n\n6 Iată, aceasta este doctrina lui Hristos şi nu va mai fi nici o altă doctrină dată până când El Însuşi nu vi se va arăta vouă în carne. Şi atunci când El Însuşi vi se va arăta vouă în carne, voi va trebui să faceţi lucrurile pe care El vi le va spune.\n\n7 Şi acum eu, Nefi, nu pot să spun mai mult; Spiritul îmi opreşte vorbirea şi sunt lăsat să jelesc din cauza necredinţei şi a ticăloşiei şi a ignoranţei şi a încăpăţânării oamenilor; căci ei nu vor căuta cunoaştere şi nici nu vor înţelege marea cunoaştere când aceasta le este dată lor clar, chiar atât de clar cât poate fi un cuvânt.\n\n8 Şi acum, fraţii mei preaiubiţi, simt că încă mai cântăriţi în inimile voastre; şi mă întristează că trebuie să vorbesc despre lucrul acesta. Căci dacă voi aţi asculta de Spiritul care îl învaţă pe om să se roage, aţi şti că trebuie să vă rugaţi; căci spiritul cel rău nu îl învaţă pe om să se roage, ci îl învaţă că nu trebuie să se roage.\n\n9 Dar iată, vă spun că voi trebuie întotdeauna să vă rugaţi şi să nu vă descurajaţi; că voi nu trebuie să faceţi nimic pentru Domnul până când în primul rând nu vă rugaţi Tatălui în numele lui Hristos ca El să sfinţească fapta voastră pentru voi înşivă, pentru ca fapta voastră să fie pentru binele sufletului vostru.\n\n", "2-ne 33": "[center][font_size=26]Capitolul 33[/font_size][/center]\n\n[i]Cuvintele lui Nefi sunt adevărate—Ele mărturisesc despre Hristos—Cei care cred în Hristos vor crede în cuvintele lui Nefi, care vor sta ca o mărturie la scaunul de judecată. Circa 559–545 î.H.[/i]\n\n1 Şi acum eu, Nefi, nu pot scrie toate lucrurile care au fost predicate poporului meu; şi nici nu sunt priceput la scris, la fel ca la vorbă; căci atunci când un om vorbeşte prin puterea Duhului Sfânt, puterea Duhului Sfânt îi duce vorba în inimile copiilor oamenilor.\n\n2 Dar iată, mulţi îşi împietresc inimile împotriva Spiritului Sfânt, încât El nu are nici un loc în ei; prin urmare, ei aruncă multe lucruri care sunt scrise şi le consideră ca fiind lucruri de nimic.\n\n3 Dar eu, Nefi, am scris ceea ce am scris şi le consider de mare valoare, mai ales pentru poporul meu. Căci ziua mă rog tot timpul pentru ei, iar noaptea ochii mei udă perna din cauza lor; şi eu Îl implor pe Dumnezeul meu în credinţă şi ştiu că El va auzi plânsul meu.\n\n4 Şi ştiu că Domnul Dumnezeu va sfinţi rugăciunile mele pentru câştigul poporului meu. Şi cuvintele pe care le-am scris în slăbiciune vor fi întărite pentru ei; căci aceasta îi va convinge să facă bine; îi va învăţa despre strămoşii lor; şi le va vorbi despre Isus şi îi va convinge să creadă în El şi să rabde până la sfârşit, care este viaţa veşnică.\n\n5 Şi cuvintele vorbesc cu asprime împotriva păcatului, potrivit limpezimii adevărului; prin urmare, nici un om nu va fi mânios din cauza cuvintelor pe care le-am scris, decât dacă el aparţine spiritului diavolului.\n\n6 Eu mă bucur de claritate; mă bucur de adevăr; mă bucur de-al meu Isus, căci El mi-a mântuit sufletul din iad.\n\n7 Eu am caritate pentru poporul meu şi mare credinţă în Hristos că voi întâlni multe suflete curate la scaunul Lui de judecată.\n\n8 Eu am caritate pentru iudei—Eu spun iudeu pentru că mă refer la cei din care mă trag.\n\n9 De asemenea, am caritate pentru neamuri. Dar iată, nu pot spera în nici unul, cu excepţia acelora care se vor întoarce la Hristos şi vor intra prin poarta strâmtă şi vor merge pe calea dreaptă care duce la viaţă, şi vor continua să meargă pe cale până la sfârşitul zilei de încercare.\n\n10 Şi acum, fraţii mei preaiubiţi, precum şi voi iudeilor şi voi toţi de la marginile pământului, ascultaţi aceste cuvinte şi credeţi în Hristos; şi dacă nu credeţi în aceste cuvinte, credeţi în Hristos. Şi dacă credeţi în Hristos, atunci voi veţi crede în aceste cuvinte, căci ele sunt cuvintele lui Hristos şi El mi le-a dat mie; şi ele îi învaţă pe toţi oamenii că ar trebui să facă bine.\n\n11 Şi dacă ele nu sunt cuvintele lui Hristos, judecaţi voi—căci Hristos vă va arăta cu putere şi mare slavă că acestea sunt cuvintele Sale, în ultima zi; iar voi şi cu mine vom sta faţă în faţă dinaintea judecăţii Lui; şi veţi şti că mie mi s-a poruncit de către El ca să scriu aceste lucruri, în ciuda slăbiciunii mele.\n\n12 Şi mă rog Tatălui, în numele lui Hristos, ca mulţi dintre noi, dacă nu toţi, să poată fi salvaţi în împărăţia Lui în acea mare şi ultimă zi.\n\n13 Şi acum, fraţii mei preaiubiţi, toţi cei care sunteţi din casa lui Israel şi voi toţi de la marginile pământului, vă vorbesc ca glasul unuia care strigă din ţărână: Bun rămas până când acea zi mare va veni.\n\n14 Iar voi care nu vreţi să vă împărtăşiţi din bunătatea lui Dumnezeu şi să respectaţi cuvintele iudeilor, precum şi cuvintele mele şi cuvintele care vor ieşi din gura Mielului lui Dumnezeu, iată, eu vă las o urare nepieritoare de rămas bun, căci aceste cuvinte vă vor condamna în ultima zi.\n\n15 Căci ceea ce pecetluiesc pe pământ va fi adus împotriva voastră la scaunul de judecată; căci aşa mi-a poruncit Domnul mie, iar eu trebuie să mă supun. Amin.\n\n", "jacob 1": "[center][font_size=26]Cartea lui Iacov Fratele lui Nefi[/font_size][/center]\n\nCuvintele predicilor lui către fraţii săi. El îl face de ruşine pe cel care va încerca să răstoarne doctrina lui Hristos. Câteva cuvinte despre istoria poporului lui Nefi.\n\n[center][font_size=26]Capitolul 1[/font_size][/center]\n\n[i]1 Iacov şi Iosif încearcă să-i convingă pe oameni să creadă în Hristos şi să ţină poruncile Lui—Nefi moare—Ticăloşia predomină printre nefiţi. Circa 544–421 î.H.[/i]\n\n1 Căci iată, s-a întâmplat că cincizeci şi cinci de ani trecuseră de când Lehi a plecat din Ierusalim; prin urmare, Nefi mi-a dat mie, Iacov, o poruncă despre plăcile cele mici, pe care sunt gravate aceste lucruri.\n\n2 Şi el mi-a dat mie, Iacov, porunca să scriu pe aceste plăci câteva din lucrurile pe care le consider ca fiind deosebit de preţioase; că nu ar trebui să tratez, decât în treacăt, istoria acestui popor care este numit poporul lui Nefi.\n\n3 Căci el a spus că istoria poporului său trebuie să fie gravată pe celelalte plăci ale sale şi că eu trebuie să păstrez aceste plăci şi să le înmânez seminţiei mele din generaţie în generaţie.\n\n4 Şi dacă a fost predică sfântă, revelaţie care era mare sau profeţii, eu trebuia să gravez punctele lor principale pe aceste plăci şi să mă aplec asupra lor pe cât de mult posibil, de dragul lui Hristos şi de dragul poporului nostru.\n\n5 Căci datorită credinţei şi a neliniştii mari ni s-a făcut nouă într-adevăr cunoscut despre poporul nostru, despre ce lucruri ar trebui să i se întâmple.\n\n6 Şi noi, de asemenea, am avut multe revelaţii şi spiritul multor profeţii; prin urmare am ştiut despre Hristos şi Împărăţia Lui care va veni.\n\n7 Prin urmare, am lucrat cu sârguinţă printre oamenii noştri ca să-i convingem să vină la Hristos şi să se împărtăşească din bunătatea lui Dumnezeu, ca ei să poată să intre în odihna Lui, exceptând cazul în care El va jura în mânia sa că ei nu vor intra acolo, ca în răzvrătirea din zilele ispitei în timp ce copiii lui Israel erau în pustiu.\n\n8 Prin urmare, să dea Dumnezeu ca noi să putem să-i convingem pe toţi oamenii să nu se răzvrătească împotriva lui Dumnezeu şi să provoace mânia Lui, ci ca toţi să creadă în Hristos şi să se gândească la moartea Lui şi să-I poarte crucea şi să ducă ruşinea lumii; prin urmare, eu, Iacov, iau asupra mea să îndeplinesc poruncile fratelui meu, Nefi.\n\n9 Acum Nefi a început să îmbătrânească şi a văzut că în curând trebuia să moară; prin urmare, a uns pe un om să fie rege şi domnitor asupra poporului său acum, potrivit cu domnia regilor.\n\n10 Deoarece poporul l-a iubit foarte mult pe Nefi, el fiind un mare apărător al lor, mânuind cu dibăcie sabia lui Laban în apărarea lor şi lucrând toată viaţa pentru bunăstarea lor—\n\n11 Prin urmare, poporul dorea să păstreze numele lui în memorie. Iar cei care au domnit după el au fost numiţi de popor al doilea Nefi, al treilea Nefi şi aşa mai departe, potrivit cu domnia regilor; şi aşa au fost numiţi de popor, indiferent de numele lor.\n\n12 Şi s-a întâmplat că Nefi a murit.\n\n13 Şi acum, cei care nu erau lamaniţi erau nefiţi; cu toate acestea erau numiţi nefiţi, iacoviţi, iosefiţi, zoramiţi, lamaniţi, lemueliţi şi ismaeliţi.\n\n14 Dar eu, Iacov, nu îi voi deosebi după aceste nume, ci îi voi numi lamaniţi pe cei care caută să distrugă poporul lui Nefi, iar pe cei care sunt de partea lui Nefi îi voi numi nefiţi sau poporul lui Nefi, după domnia regilor.\n\n15 Şi acum s-a întâmplat că poporul lui Nefi, sub domnia celui de al doilea rege, a început să se împietrească în inimă şi să se dedea întrucâtva la unele practici păcătoase, ca cele ale lui David în vechime, dorind multe neveste şi concubine, la fel ca şi Solomon, fiul lui.\n\n16 Da, şi ei, de asemenea, au început să caute mult aur şi argint şi au început să crească întrucâtva în mândrie.\n\n17 Prin urmare eu, Iacov, le-am dat lor aceste cuvinte aşa cum i-am învăţat în templu, având mai întâi misiunea mea de la Domnul.\n\n18 Căci eu, Iacov, şi fratele meu Iosif, am fost rânduiţi preoţi şi învăţători ai acestui popor de către mâna lui Nefi.\n\n19 Şi am îndeplinit cu credinţa şi sârguinţă slujba noastră pentru Domnul, luând responsibilitătea asupra noastră, răspunzând pentru păcatele poporului cu capul nostru dacă nu l-am învăţat cuvântul lui Dumnezeu cu toată sârguinţa; prin urmare, lucrând cu toată puterea noastră ca sângele lor să nu fie pe veşmintele noastre; altfel, sângele lui va fi pe veşmintele noastre şi noi nu vom fi găsiţi fără pată în ultima zi.\n\n", "jacob 2": "[center][font_size=26]Capitolul 2[/font_size][/center]\n\n[i]Iacov denunţă dragostea pentru bogăţii, mândria şi lipsa de castitate—Oamenii pot căuta bogăţii ca să-i ajute pe semenii lor—Iacov condamnă practica nepermisă a căsătoriei multiple—Domnul se bucură de castitatea femeilor. Circa 544–421 î.H.[/i]\n\n1 Cuvintele pe care Iacov, fratele lui Nefi, le-a vorbit către poporul lui Nefi, după moartea lui Nefi:\n\n2 Şi acum, fraţii mei preaiubiţi, eu, Iacov, potrivit răspunderii pe care o am faţă de Domnul, ca să îndeplinesc cu credinţa şi sârguinţa şi cumpatare slujba mea şi ca să scap de păcatele voastre de pe veşmintele mele, vin la templu în ziua aceasta pentru ca să vă declar cuvântul lui Dumnezeu.\n\n3 Şi voi înşivă ştiţi că până acum am fost sârguincios în slujba chemării mele; dar în ziua aceasta mă simt mult mai împovărat de dorinţa şi neliniştea pentru bunăstarea sufletelor voastre decât am fost până acum.\n\n4 Căci iată, până acum aţi fost supuşi cuvântului Domnului, pe care eu vi l-am dat.\n\n5 Dar iată, ascultaţi-mă şi aflaţi că, cu ajutorul Creatorului Atotputernic al cerului şi al pământului, vă pot spune ceva despre gândurile voastre, vă pot spune că voi aţi început să lucraţi în păcat, care mie mi se pare un lucru abominabil, da, şi lucru abominabil pentru Dumnezeu.\n\n6 Da, aceasta îmi întristează sufletul şi mă face să mă fac mic de ruşine în faţa Făcătorului meu, că trebuie să depun mărturie despre ticăloşia inimilor voastre.\n\n7 Şi, de asemenea, mă întristează că trebuie să folosesc cuvinte atât de tăioase despre voi în faţa nevestelor voastre şi a copiilor voştri, sentimentele multora dintre ei fiind foarte gingaşe şi curate şi delicate înaintea lui Dumnezeu, ceea ce este plăcut lui Dumnezeu;\n\n8 Şi cred că au venit aici ca să asculte cuvântul plăcut al lui Dumnezeu, da, cuvântul care vindecă sufletul rănit.\n\n9 Prin urmare, sufletul meu este îngreunat pentru că sunt constrâns, din cauza poruncii stricte pe care am primit-o de la Dumnezeu, ca să vă cert din cauza crimelor voastre, să măresc rănile celor care sunt deja răniţi, în loc să alin şi să vindec rănile lor; iar cei care nu au fost răniţi, în loc să se ospăteze din cuvântul plăcut al lui Dumnezeu, au cuţite care le străpung sufletele şi le rănesc minţile delicate.\n\n10 Dar, în ciuda măreţiei datoriei, trebuie să fac aşa cum cer poruncile stricte ale lui Dumnezeu şi să vă vorbesc despre ticăloşia voastră şi lucrurile voastre abominabile în prezenţa celor cu inima pură şi a acelora cu inima frântă, precum şi sub privirea ochiului pătrunzător al lui Dumnezeu cel Atotputernic.\n\n11 Prin urmare, trebuie să vă spun adevărul, potrivit limpezimii cuvântului lui Dumnezeu. Căci iată, aşa cum L-am întrebat pe Domnul, aşa a venit cuvântul către mine, zicând: Iacov, du-te mâine la templu şi vesteşte cuvântul pe care ţi-l voi da pentru poporul acesta.\n\n12 Şi iată acum, fraţii mei, acesta este cuvântul pe care vi-l anunţ, că mulţi dintre voi au început să caute aur şi argint şi tot felul de metale preţioase care abundă din plin în această ţară, care este o ţară a făgăduinţei pentru voi şi pentru seminţia voastră.\n\n13 Iar providenţa v-a zâmbit în felul cel mai plăcut, aşa încât aţi primit multe bogăţii; şi pentru că unii dintre voi au primit mai din abundenţă decât fraţii voştri, aţi crescut în mândria inimilor voastre şi umblaţi cu încăpăţânare şi cu capul pe sus din cauza hainelor voastre scumpe şi-i persecutaţi pe fraţii voştri pentru că voi socotiţi că sunteţi mai buni decât ei.\n\n14 Şi acum, fraţii mei, credeţi că Dumnezeu vă iartă pentru aceasta? Iată, eu vă spun: Nu. Dar El vă condamnă pe voi, iar de continuaţi să faceţi aceste lucruri, atunci judecata Lui trebuie să vină repede asupra voastră.\n\n15 O, de ar fi să vă arate că El poate să vă străpungă şi cu o singură privire a ochiului Lui vă poate trimite în ţărână!\n\n16 O, de v-ar curăţa de această nedreptate şi lucru abominabil. Şi, o, dacă aţi asculta voi de cuvântul poruncilor Lui şi nu aţi lăsa mândria aceasta a inimilor voastre să vă distrugă sufletele!\n\n17 Gândiţi-vă la fraţii voştri la fel ca la voi înşivă şi fiţi prietenoşi cu toţi şi darnici cu avuţia voastră, aşa ca şi ei să fie la fel de bogaţi ca voi.\n\n18 Dar înainte de a căuta bogăţii, căutaţi împărăţia lui Dumnezeu.\n\n19 Şi după ce aţi căpătat speranţă în Hristos, veţi căpăta bogăţii, dacă le căutaţi; şi le veţi căuta cu intenţia de a face bine—de a-i îmbrăca pe cei goi şi a-i hrăni pe cei flămânzi, de a-i elibera pe robi şi de a aduce alinare celor bolnavi şi suferinzi.\n\n20 Şi acum, fraţii mei, v-am vorbit despre mândrie; şi acei dintre voi care v-aţi supărat vecinul şi l-aţi persecutat pentru că aţi fost mândri în inimile voastre, ce spuneţi despre lucrurile pe care Dumnezeu vi le-a dat?\n\n21 Nu credeţi că astfel de lucruri sunt abominabile în faţa Celui care a creat toate trupurile? Şi orice fiinţă este la fel de valoroasă în faţa Lui ca şi oricare alta. Şi orice trup este din ţărână; şi pentru acelaşi scop El le-a creat, ca să ţină poruncile Lui şi să-L slăvească pe El în vecii vecilor.\n\n22 Şi acum, termin de vorbit despre această mândrie. Şi dacă n-ar trebui să vă vorbesc despre o crimă şi mai mare, inima mea s-ar bucura foarte mult datorită vouă.\n\n23 Dar cuvântul lui Dumnezeu mă apasă din cauza crimelor voastre mai mari. Căci iată, aşa spune Domnul: Poporul acesta a început să crească în nedreptate; ei nu înţeleg scripturile, căci ei caută să se scuze atunci când preacurvesc, din cauza lucrurilor care au fost scrise despre David şi Solomon, fiul lui.\n\n24 Iată, David şi Solomon într-adevăr au avut multe neveste şi concubine, lucru care a fost abominabil în faţa Mea, zice Domnul.\n\n25 Prin urmare, astfel zice Domnul, Eu am condus acest popor afară din Ierusalim, prin puterea braţului Meu, pentru ca să pot creşte o ramură dreaptă din rodul coapselor lui Iosif.\n\n26 Prin urmare Eu, Domnul Dumnezeu, nu voi permite ca acest popor să facă la fel ca cei din vechime.\n\n27 Prin urmare, fraţii mei, ascultaţi-mă şi auziţi cuvântul Domnului: Căci să nu fie nici un om printre voi care să aibă mai mult decât o singură nevastă; şi să nu aibă nici o concubină.\n\n28 Căci Eu, Domnul Dumnezeu, Mă bucur de castitatea femeilor. Iar curviile sunt lucruri abominabile în faţa Mea; astfel spune Domnul oştirilor.\n\n29 Prin urmare, acest popor va trebui să ţină poruncile Mele, spune Domnul oştirilor, dacă nu, blestemat va fi pământul din cauza lor.\n\n30 Căci, dacă vreau, a spus Domnul oştirilor, să cresc seminţiei pentru Mine, Eu voi porunci poporului Meu; altfel, ei vor trebui să asculte de aceste lucruri.\n\n31 Căci iată Eu, Domnul, am văzut supărarea şi am auzit jelirea fiicelor poporului Meu în ţara Ierusalimului, da, şi în toate ţările poporului Meu, din cauza ticăloşiei şi a lucrurilor abominabile ale bărbaţilor lor.\n\n32 Şi Eu nu voi permite, spune Domnul oştirilor, ca strigătele fiicelor frumoase ale acestui popor, pe care Eu le-am condus afară din ţara Ierusalimului, să vină la Mine împotriva bărbaţilor poporului Meu, a spus Domnul oştirilor.\n\n33 Căci ei nu vor duce pe fiicele poporului Meu în robie datorită bunătăţii lor, căci altfel voi abate asupra lor un blestem dureros, chiar până la distrugere; căci ei nu trebuie să preacurvească la fel ca cei din vechime, a spus Domnul oştirilor.\n\n34 Şi acum iată, fraţii mei, voi ştiţi că aceste porunci au fost date tatălui nostru, Lehi; prin urmare, le-aţi cunoscut dinainte; şi aţi suferit o mare condamnare; căci aţi făcut acele lucruri pe care nu trebuia să le faceţi.\n\n35 Iată, aţi făcut nedreptăţi mai mari decât lamaniţii, fraţii noştri. Voi aţi frânt inimile blândelor voastre neveste şi aţi pierdut încrederea copiilor voştri, pentru că sunteţi un exemplu rău pentru ei; iar suspinele inimilor lor se înalţă până la Dumnezeu împotriva voastră. Şi din cauza stricteţii cuvântului lui Dumnezeu, care coboară împotriva voastră, multe inimi au murit străpunse de răni adânci.\n\n", "jacob 3": "[center][font_size=26]Capitolul 3[/font_size][/center]\n\n[i]Cei cu inima pură primesc cuvântul plăcut al lui Dumnezeu—Dreptatea lamaniţilor este mai mare decât cea a nefiţilor—Iacov avertizează împotriva imoralităţii, lascivităţii şi oricărui păcat. Circa 544–421 î.H.[/i]\n\n1 Dar iată eu, Iacov, aş dori să vă spun vouă, celor care sunteţi cu inimile pure. Priviţi către Dumnezeu cu fermitatea minţii şi rugaţi-vă la El cu credinţă mare, iar El vă va consola în suferinţele voastre şi vă va lua apărarea şi va trimite dreptate asupra acelora care caută să vă distrugă.\n\n2 O, voi toţi cei care sunteţi cu inimile pure, ridicaţi-vă capul şi primiţi cuvântul plăcut al lui Dumnezeu şi ospătaţi-vă din dragostea Lui; căci voi puteţi să faceţi aceasta, dacă minţile voastre sunt neclintite, în vecii vecilor.\n\n3 Dar vai, vai de voi, cei care nu sunteţi cu inimile curate, care sunteţi murdari în această zi în faţa lui Dumnezeu; căci dacă nu vă pocăiţi, ţara este blestemată din cauza voastră; şi lamaniţii, care nu sunt murdari ca voi şi totuşi sunt blestemaţi cu un blestem dureros, vă vor asupri chiar până la distrugere.\n\n4 Şi repede va veni timpul când, dacă nu vă pocăiţi, ei vor stăpâni ţara moştenirii voastre, iar Domnul Dumnezeu îi va conduce pe cei drepţi afară dintre voi.\n\n5 Iată, lamaniţii, fraţii voştri, pe care îi urâţi din cauza murdăriei lor şi a blestemului care a venit asupra pielii lor, sunt mai drepţi decât voi; căci ei nu au uitat porunca Domnului care a fost dată tatălui nostru—cum că ei trebuie să aibă o singură nevastă şi că nu trebuie să aibă nici o concubină şi că nici o curvie nu trebuie să existe printre ei.\n\n6 Şi acum, ei sunt atenţi să ţină această poruncă; prin urmare, pentru că sunt atenţi în ţinerea acestei porunci, Domnul Dumnezeu nu-i va distruge, ci va fi milos cu ei; şi într-o zi, ei vor deveni un popor binecuvântat.\n\n7 Iată, bărbaţii lor îşi iubesc nevestele şi nevestele lor îşi iubesc bărbaţii; şi bărbaţii şi nevestele îşi iubesc copiii; iar necredinţa şi ura lor faţă de voi sunt din cauza nedreptăţii strămoşilor lor; prin urmare, cu cât sunteţi voi mai buni decât ei în ochii Marelui Creator al vostru?\n\n8 O, fraţii mei, mă tem că, dacă nu vă pocăiţi de păcatele voastre, pielea lor va fi mai albă decât a voastră atunci când veţi fi aduşi împreună cu ei în faţa tronului lui Dumnezeu.\n\n9 Prin urmare, vă dau o poruncă, ce este cuvântul lui Dumnezeu, ca să nu mai rostiţi injurii împotriva lor din cauza întunecimii pielii lor; şi nici nu trebuie să rostiţi injurii împotriva lor din cauza murdăriei lor; ci trebuie să vă amintiţi de propria voastră murdărie şi să vă aduceţi aminte că murdăria lor a venit din cauza strămoşilor lor.\n\n10 Prin urmare, trebuie să vă aduceţi aminte de copiii voştri, cum le-aţi îndurerat inimile din cauza exemplului vostru dat în faţa lor; şi, de asemenea, aduceţi-vă aminte că, din cauza murdăriei voastre, puteţi să-i aduceţi pe copiii voştri la distrugere, iar păcatele lor să se adune pe capul vostru în ultima zi.\n\n11 O, fraţii mei, ascultaţi de cuvintele mele; îviaţi înzestrările sufletelor voastre; scuturaţi-vă, ca să vă puteţi trezi din somnul morţii; şi depărtaţi-vă de chinurile iadului ca să nu deveniţi îngerii diavolului şi să fiţi aruncaţi în acel lac de foc şi pucioasă care este cea de a doua moarte.\n\n12 Şi acum eu, Iacov, am spus multe alte lucruri către poporul lui Nefi, avertizându-i împotriva imoralităţii, lascivităţii şi oricărui alt fel de păcat, spunându-le care sunt urmările groaznice ale acestora.\n\n13 Şi nici a suta parte din întâmplările acestui popor, care a început să fie numeros, nu poate fi scrisă pe aceste plăci; dar multe din întâmplările lor sunt scrise pe plăcile mai mari, războaiele şi conflictele lor şi domnia regilor lor.\n\n14 Aceste plăci sunt numite plăcile lui Iacov şi au fost făcute de mâna lui Nefi. Şi astfel pun capăt vostirii acestor cuvinte.\n\n", "jacob 4": "[center][font_size=26]Capitolul 4[/font_size][/center]\n\n[i]Toţi profeţii Îl preaslăvesc pe Tatălui în numele lui Hristos—Jertfirea lui Isaac de către Avraam a fost asemănătoare cu jertfirea de către Dumnezeu a Singurului Său Născut—Oamenii trebuie să se împace cu Dumnezeu prin Ispăşire—Iudeii vor respinge piatra de temelie. Circa 544–421 î.H.[/i]\n\n1 Acum iată, s-a întâmplat că eu, Iacov, am slujit mult poporului meu în cuvinte (şi nu pot să scriu decât o mică parte din cuvintele mele din cauza greutăţii de a grava cuvintele pe plăci); şi noi ştim că lucrurile pe care le scriem pe plăci trebuie să rămână;\n\n2 Dar orice lucru pe care îl scriem pe altceva în afară de plăci trebuie să piară şi să dispară; dar noi putem să scriem câteva cuvinte pe plăci care vor da copiilor noştri şi fraţilor noştri preaiubiţi ceva cunoaştere despre noi sau despre strămoşii lor—\n\n3 Acum noi ne bucurăm de aceasta; şi lucrăm din greu ca să gravăm aceste cuvinte pe plăci, sperând că fraţii noştri preaiubiţi şi copiii noştri le vor primi cu inimi recunoscătoare şi le vor lua în consideraţie ca să înveţe cu bucurie, nu cu tristeţe şi nici cu frică, despre strămoşii lor dintâi.\n\n4 Căci cu acest scop am scris aceste lucruri, pentru ca ei să ştie că noi L-am cunoscut pe Hristos şi că am avut speranţă în slava Lui multe sute de ani înaintea venirii Lui; şi nu numai noi am avut speranţă în slava Lui, ci şi toţi profeţii sfinţi care au fost înaintea noastră.\n\n5 Iată, ei au crezut în Hristos şi L-au preaslăvit pe Tatăl în numele Lui şi, de asemenea, noi preaslăvim pe Tatăl în numele Lui. Şi pentru acest scop ţinem legea lui Moise, care ne îndreaptă sufletele către El; şi datorită acestui fapt ea este sfinţită pentru noi în dreptate, tot aşa cum ea a fost dată lui Avraam în pustiu, ca el să se supună poruncilor lui Dumnezeu jertfind pe fiul său Isaac, ceea ce se aseamănă cu jertfirea de către Dumnezeu a Singurului Său Născut.\n\n6 Prin urmare, îi cercetăm pe profeţi şi avem multe revelaţii şi spiritul profeţiei; şi având toate aceste mărturii, noi căpătăm o speranţă şi credinţa noastră devine nestrămutată, într-atât, încât într-adevăr putem să poruncim în numele lui Isus şi atunci chiar şi copacii ni se supun nouă, ori munţii sau valurile mării.\n\n7 Şi totuşi, Domnul Dumnezeu ne arată slăbiciunea noastră ca să ştim că, prin harul Lui şi prin marea Lui bunăvoinţă faţă de copiii oamenilor, avem puterea să facem aceste lucruri.\n\n8 Iată, mari şi minunate sunt lucrările Domnului. Cât de nepătrunse sunt adâncimile misterelor Lui; şi este imposibil ca omul să înţeleagă toate căile Lui. Şi nici un om nu cunoaşte căile Lui decât dacă îi sunt revelate; prin urmare fraţilor, nu dispreţuiţi revelaţiile lui Dumnezeu.\n\n9 Căci iată, prin puterea cuvântului Lui a venit omul pe faţa pământului, pământ care a fost creat prin puterea cuvântului Lui. Prin urmare, dacă Dumnezeu a putut vorbi şi pământul a fost creat, a vorbit şi omul a fost creat, o, atunci, de ce să nu fie El capabil să poruncească pământului sau lucrării mâinilor Sale de pe faţa pământului după voinţa şi plăcerea Lui?\n\n10 Prin urmare, fraţilor, nu căutaţi să-L sfătuiţi pe Domnul, ci luaţi sfat din mâna Sa. Căci iată, voi înşivă ştiţi că El sfătuieşte în înţelepciune şi în dreptate şi în mare milă peste toate lucrările Sale.\n\n11 Prin urmare, fraţi preaiubiţi, fiţi împăcaţi cu El prin ispăşirea lui Hristos, Singurul Său Fiu Născut, şi veţi putea obţine o înviere după puterea învierii care este în Hristos şi veţi fi prezentaţi ca primele roade ale lui Hristos către Dumnezeu, având credinţă şi obţinand bună-speranţă de slavă în El înainte ca El Însuşi să se arate în trup.\n\n12 Şi acum, preaiubiţilor, nu vă minunaţi că vă spun aceste lucruri; căci de ce să nu vorbesc despre ispăşirea lui Hristos şi să ajung la o înţelegere deplină a Lui ca şi la cunoaşterea învierii şi a lumii care va veni?\n\n13 Iată, fraţii mei, pe cel care profeţeşte, lăsaţi-l să profeţească pentru înţelegerea oamenilor; căci Spiritul vorbeşte adevărul şi nu minte. Prin urmare, el vorbeşte despre lucruri aşa cum sunt ele într-adevăr şi despre lucruri aşa cum ele într-adevăr vor fi; prin urmare, aceste lucruri ne sunt arătate limpede pentru salvarea sufletelor noastre. Dar iată, noi nu suntem singurii martori ai acestor lucruri; căci Dumnezeu, de asemenea, le-a cuvântat către profeţii din vechime.\n\n14 Dar iată, iudeii au fost un popor încăpăţânat; şi ei au dispreţuit cuvintele clare şi au ucis profeţii şi au căutat lucruri pe care ei nu le-au putut înţelege. Prin urmare, din cauza orbirii lor, care orbire a venit pentru că s-au uitat dincolo de limite, ei trebuie să cadă; căci Dumnezeu a îndepărtat claritate Lui de la ei şi le-a dat multe lucruri pe care ei nu le pot înţelege, pentru că ei au dorit aceasta. Şi pentru că au dorit aceasta, Dumnezeu a făcut aşa ca ei să se împiedice.\n\n15 Şi acum eu, Iacov, sunt condus de Spirit ca să profeţesc; căci îmi dau seama, prin lucrarea Spiritului care este în mine, că prin împiedicarea iudeilor, ei vor respinge piatra pe care puteau să zidească şi să aibă o temelie sigură.\n\n16 Dar iată, potrivit scripturilor, această piatră va deveni marea şi ultima şi unica temelie sigură pe care iudeii pot zidi.\n\n17 Şi acum, preaiubiţii mei, cum este posibil ca aceştia, după ce au respins temelia cea sigură, să mai poată zidi pe ea, ca să devină capul pietrei lor unghiulare?\n\n18 Iată, fraţii mei preaiubiţi, vă voi dezvălui acest mister; dacă nu o voi face în vreun fel, mă voi zdruncina din tăria mea în Spirit şi mă voi împiedica din cauza îngrijorării mele foarte mari pentru voi.\n\n", "jacob 5": "[center][font_size=26]Capitolul 5[/font_size][/center]\n\n[i]Iacov îl pomeneşte pe Zenos în legătură cu pilda măslinului cultivat şi a celui sălbatic—Ei sunt asemănători lui Israel şi neamurilor—Se prevede împrăştierea şi adunare lui Israel—Se fac aluzii la nefiţi şi lamaniţi şi la întreaga casă a lui Israel—Neamurile vor fi altoite pe Israel—În cele din urmă, via va fi arsă. Circa 544–421 î.H.[/i]\n\n1 Iată, fraţii mei, nu vă aduceţi aminte că aţi citit cuvintele profetului Zenos pe care le-a vorbit către casa lui Israel, zicând:\n\n2 Ascultaţi, o, voi casă a lui Israel, şi ascultaţi cuvintele mele, un profet al Domnului.\n\n3 Căci iată, aşa a spus Domnul, Eu te voi asemăna pe tine, o, casă a lui Israel, cu un măslin cultivat, pe care un om l-a luat şi l-a îngrijit în via sa; şi el a crescut şi a îmbătrânit şi a început să se usuce.\n\n4 Şi s-a întâmplat că stăpânul viei a venit şi a văzut măslinul cum a început să se usuce; şi a spus: Îl voi tunde şi voi prăşi în jurul lui şi-l voi îngrăşa, căci poate va da ramuri tinere şi fragede şi nu va pieri.\n\n5 Şi s-a întâmplat că el l-a tuns şi l-a prăşit şi l-a îngrăşat, după cuvântul lui.\n\n6 Şi s-a întâmplat că după multe zile a început să dea câteva ramuri tinere şi fragede; dar iată, vârful lui principal a început să piară.\n\n7 Şi s-a întâmplat că stăpânul viei a văzut aceasta şi i-a spus slujitorului său: Mă întristează să pierd acest pom; prin urmare, du-te şi adună ramurile de la un măslin sălbatic şi adu-le aici la mine; şi noi vom smulge ramurile principale care au început să se veştejească şi le vom arunca în foc ca să ardă.\n\n8 Şi iată, spune domnul viei, eu dau deoparte multe dintre aceste ramuri tinere şi fragede şi le voi altoi oriunde voi vrea; şi nu-i nimic dacă rădăcina acestui pom va pieri, dacă pot să păstrez roadele lui pentru mine; prin urmare, eu voi lua aceste ramuri tinere şi fragede şi le voi altoi oriunde vreau.\n\n9 Ia ramurile măslinului sălbatic şi altoieşte-le în locul lor; şi pe acestea pe care le-am smuls, le voi arunca în foc şi le voi arde, ca să nu mai stânjenească pământul viei mele.\n\n10 Şi s-a întâmplat că slujitorul domnului viei a făcut potrivit cuvântul domnului viei şi a altoit ramurile măslinului sălbatic.\n\n11 Şi domnul viei a dat ordin să fie prăşit şi tuns şi îngrăşat, zicând către slujitorul său: Mă întristează că trebuie să pierd acest pom; prin urmare, am făcut aceasta, căci poate voi reuşi să păstrez rădăcinile lui şi ele nu vor pieri ca să le pot păstra pentru mine.\n\n12 Prin urmare, du-te pe drumul tău; observă pomul şi îngrijeşte-l potrivit cuvintelor mele.\n\n13 Şi pe acestea le voi pune în partea cea mai de jos a viei mele, oriunde vreau, asta nu te interesează pe tine; şi eu fac aceasta ca să păstrez pentru mine ramurile fireşti ale pomului; şi, de asemenea, ca să pot să adun pentru mine rodul la timpul potrivit; căci pe mine mă întristează să pierd acest pom şi rodul lui.\n\n14 Şi s-a întâmplat că domnul viei a plecat pe drumul său şi a ascuns ramurile fireşti ale măslinului cultivat în partea cea mai de jos a viei, unele într-o parte şi altele în cealaltă, după dorinţa şi plăcerea lui.\n\n15 Şi s-a întâmplat că a trecut un timp îndelungat şi domnul viei a spus slujitorului său: Vino, hai să mergem jos la vie ca s-o lucrăm.\n\n16 Şi s-a întâmplat că domnul viei şi, de asemenea, slujitorul s-au dus jos la vie ca să muncească. Şi s-a întâmplat că slujitorul a spus stăpânului său: Iată, priveşte aici; uită-te la pom.\n\n17 Şi s-a întâmplat că domnul viei s-a uitat şi a văzut pomul în care ramurile sălbatice de măslin au fost altoite; şi el a crescut şi a început să poarte rod. Şi el a văzut că era bun; iar rodul lui era la fel ca rodul firesc.\n\n18 Şi el i-a spus slujitorului: Iată, ramurile pomului sălbatic au folosit umezeala rădăcinii, aşa încât rădăcina i-a adus multă putere; şi, datorită puterii mari a rădăcinii, ramurile sălbatice au făcut roade altoite. Acum, dacă noi nu am fi altoit aceste ramuri, pomul ar fi pierit. Şi acum, iată, eu voi aduna multe roade pe care pomul le-a făcut; şi roadele acestea le voi aduna la vremea potrivită pentru mine însumi.\n\n19 Şi s-a întâmplat că domnul viei i-a spus slujitorului: Vino, hai să mergem în partea cea mai de jos a viei şi să vedem dacă şi ramurile fireşti ale pomului au făcut multe roade, ca să culeg roadele la vremea potrivită pentru mine însumi.\n\n20 Şi s-a întâmplat că s-au dus acolo unde stăpânul ascunsese ramurile fireşti ale pomului, iar el i-a spus slujitorului: Iată-le; şi el s-a uitat la prima ramură care a făcut roade multe; şi el, de asemenea, a văzut că erau bune. Şi i-a spus slujitorului: Ia din roadele de acolo şi adună-le la vremea potrivită, ca să le pot păstra pentru mine însumi; căci iată, a spus, eu l-am îngrijit tot acest timp îndelungat, iar el a făcut multe roade.\n\n21 Şi s-a întâmplat că slujitorul a spus către stăpânul său: Cum de ai venit aici ca să plantezi acest pom sau această ramură a pomului? Căci iată, acesta era cel mai rău loc din toată via.\n\n22 Iar domnul viei i-a spus: Nu-mi da sfaturi; eu ştiu că aceasta era o parte proastă a pământului; prin urmare, ţi-am spus, eu l-am îngrijit tot acest timp îndelungat şi iată, vezi acum că a făcut multe roade.\n\n23 Şi s-a întâmplat că domnul viei i-a spus slujitorului său: Priveşte aici; iată, eu am mai plantat încă o ramură a pomului; şi ştii că această bucată de pământ era şi mai proastă decât prima. Dar, priveşte pomul. Eu l-am îngrijit tot acest timp îndelungat şi el a făcut multe roade; de aceea, adună-le şi pune-le la un loc la vremea potrivită, pentru ca eu să le pot păstra pentru mine însumi.\n\n24 Şi s-a întâmplat că domnul viei a spus iarăşi către slujitorul său: Priveşte aici şi iată încă o altă ramură pe care am plantat-o; iată, eu am îngrijit-o şi pe aceasta şi ea a făcut rod.\n\n25 Şi el i-a spus slujitorului: Priveşte aici şi iat-o şi pe ultima. Iată, pe aceasta am plantat-o într-o parte bună de pământ; şi eu am îngrijit-o tot acest timp îndelungat şi numai o parte a pomului a făcut roade altoite, iar cealaltă parte a făcut roade sălbatice; iată, eu am îngrijit acest pom la fel ca şi pe ceilalţi.\n\n26 Şi s-a întâmplat că domnul viei i-a spus slujitorului: Smulge ramurile care nu au făcut roade bune şi aruncă-le în foc.\n\n27 Dar iată, slujitorul i-a spus: Să-l tundem şi să-l prăşim şi să-l îngrijim ceva mai mult, că poate o să-ţi facă roade bune pe care tu să le poţi aduna la vremea potrivită.\n\n28 Şi s-a întâmplat că domnul viei şi slujitorul domnului viei au îngrijit de toate roadele din vie.\n\n29 Şi s-a întâmplat că a trecut un timp îndelungat şi domnul viei i-a spus slujitorului său: Vino, hai să mergem jos la vie ca să lucrăm din nou. Căci iată, vremea se apropie şi sfârşitul vine în curând; prin urmare, eu trebuie să adun roade pentru mine însumi, la vremea potrivită.\n\n30 Şi s-a întâmplat că domnul viei şi slujitorul s-au dus jos la vie; şi ei au ajuns la pomul ale cărui ramuri fireşti au fost tăiate şi ramurile sălbatice au fost altoite; şi iată, tot felul de roade încărcaseră pomul.\n\n31 Şi s-a întâmplat că domnul viei a gustat din roade, din fiecare fel după numărul lor. Şi domnul viei a spus: Iată, noi am îngrijit acest pom timp atât de îndelungat şi eu am cules multe roade pentru mine însumi, la vremea potrivită.\n\n32 Dar iată, de data aceasta el a făcut multe roade şi nici unul din ele nu este bun. Şi iată, sunt tot felul de roade proaste; şi ele nu-mi aduc nici un folos, cu toată munca noastră; iar acum, pe mine mă întristează să pierd acest pom.\n\n33 Iar domnul viei i-a spus slujitorului: Ce trebuie să facem cu acest pom pentru ca să pot păstra iarăşi roade bune de la el pentru mine însumi?\n\n34 Iar slujitorul i-a spus stăpânului său: Iată, pentru că ai altoit ramurile măslinului sălbatic, ele au hrănit rădăcinile aşa încât acestea sunt vii şi nu au pierit; prin urmare, vezi că ele sunt încă bune.\n\n35 Şi s-a întâmplat că domnul viei i-a spus slujitorului său: Pomul nu-mi este de nici un folos şi rădăcinile nu-mi sunt de nici un folos atât timp cât el produce roade rele.\n\n36 Şi totuşi, eu ştiu că rădăcinile sunt bune şi eu le-am păstrat pentru scopurile mele; şi datorită tăriei lor, au făcut până acum roade bune din ramurile sălbatice.\n\n37 Dar iată, ramurile sălbatice au crescut şi au năpădit rădăcinile; şi pentru că ramurile sălbatice au năpădit rădăcinile, s-au făcut multe roade rele; şi pentru că s-au făcut atât de multe roade rele, vezi tu că a început să se usuce; şi în curând va fi gata să fie aruncat în foc, dacă nu facem ceva ca să-l păstrăm.\n\n38 Şi s-a întâmplat că domnul viei i-a spus slujitorului său: Să mergem până la partea cea mai de jos a viei şi să vedem dacă ramurile fireşti au făcut, de asemenea, roade rele.\n\n39 Şi s-a întâmplat că au mers până la partea cea mai de jos a viei. Şi s-a întâmplat, că au văzut că şi roadele ramurilor fireşti se stricaseră; da, primul şi al doilea şi, de asemenea, şi ultimul; şi ele toate se stricaseră.\n\n40 Şi roadele sălbatice ale ultimei ramuri năpădiseră acea parte a pomului care facea roade bune, chiar într-atât ramura s-a veştejit şi a murit.\n\n41 Şi s-a întâmplat că domnul viei a plâns şi a zis către slujitor: Ce aş mai fi putut face pentru via mea?\n\n42 Iată, am ştiut că toate roadele viei, în afară de acestea, s-au stricat; Şi acum, acelea care au fost odată roade bune, de asemenea, s-au stricat; şi acum, toţi pomii viei mele nu sunt buni de nimic, decât să fie doborâţi şi aruncaţi în foc.\n\n43 Şi iată, pe acesta din urmă, ale cărui ramuri s-au veştejit, l-am plantat într-un loc cu pământ bun; da, chiar în locul care era un loc ales, mai presus decât toate celelalte locuri din via mea.\n\n44 Şi vezi că eu am tăiat ceea ce era în locul acesta, ca să pot planta acest pom în loc.\n\n45 Şi vezi că o parte din el a făcut roade bune, iar altă parte a făcut roade sălbatice; şi pentru că eu nu am smuls acele ramuri şi nu le-am aruncat în foc, iată, ele au năpădit ramurile bune care s-au veştejit.\n\n46 Şi acum iată, în ciuda grijii mari pe care am avut-o pentru via mea, pomii ei s-au stricat într-atât, încât nu fac roade bune; şi am sperat să-i păstrez ca să facă roade la vremea potrivită pentru mine însumi. Dar iată, ei au devenit la fel ca şi măslinul sălbatic şi nu sunt buni de nimic, decât să fie doborâţi şi aruncaţi în foc; şi mă întristează că trebuie să-i pierd.\n\n47 Dar ce-aş fi putut să fac mai mult pentru via mea? Mi-am încetinit mâna într-atât, încât n-am hrănit-o? Nu, eu am hrănit-o şi am prăşit-o şi am tuns-o şi am îngrăşat-o; şi mi-am întins mâna aproape cât era ziua de lungă şi sfârşitul se apropie. Şi mă întristează că trebuie să dobor toţi aceşti pomi din via mea şi să-i arunc în foc ca să ardă. Cine este acela care mi-a stricat via?\n\n48 Şi s-a întâmplat că slujitorul i-a spus stăpânului său: Nu este semeţia viei tale—n-au năpădit ramurile rădăcinile care sunt bune? Şi pentru că ramurile au năpădit rădăcinile, iată, ele au crescut mai repede decât tăria rădăcinilor, luând tărie în ele însele. Iată, spun eu, nu este aceasta pricina pentru care pomii viei s-au stricat?\n\n49 Şi s-a întâmplat că domnul viei i-a spus slujitorului: Să mergem şi să doborâm pomii viei şi să-i aruncăm în foc pentru ca să nu stânjenească pământul viei mele, căci eu am făcut totul. Ce aş fi putut să fac mai mult pentru via mea?\n\n50 Dar iată, i-a spus slujitorul domnului viei: Păstrează-i încă puţin timp.\n\n51 Iar domnul a spus: Da, îi voi păstra încă puţin timp, căci mă întristează să pierd aceşti pomi din via mea.\n\n52 Prin urmare, să luăm din ramurile acestora pe care le-am plantat în partea cea mai de jos a viei mele şi să le altoim în pomii din care se trag; şi să smulgem din pomi ramurile ale căror roade sunt cele mai amare şi să altoim în locul lor ramurile fireşti ale pomului.\n\n53 Şi aceasta o voi face ca să nu piară pomul, pentru ca eventual să pot păstra rădăcinile pentru scopurile mele.\n\n54 Şi iată, rădăcinile ramurilor fireşti ale pomului pe care l-am plantat unde am vrut, sunt încă vii; prin urmare, ca să le păstrez pentru scopurile mele, voi lua ramurile acestui pom şi le voi altoi pe acestea. Da, voi altoi pe ele ramurile pomului-mamă pentru ca să pot păstra şi rădăcinile pentru mine; pentru că atunci când vor fi destul de puternice poate vor face roade bune pentru mine şi eu încă mă voi mai putea bucura de rodul viei mele.\n\n55 Şi s-a întâmplat că au luat din pomul firesc, care devenise sălbatic, şi au altoit pe ceilalţi pomi fireşti care, de asemenea, deveniseră sălbatici.\n\n56 Şi ei, de asemenea, au luat din pomii fireşti care deveniseră sălbatici şi i-au altoit pe pomul-mamă.\n\n57 Şi domnul viei i-a spus slujitorului: Nu smulge ramurile sălbatice ale pomilor, în afară de cele care sunt cele mai amare; şi altoieşte pe ele aşa cum ţi-am spus.\n\n58 Şi vom îngriji iarăşi pomii viei şi le vom tunde ramurile; şi vom smulge din pomi acele ramuri care sunt nesănătoase, care trebuie să piară, şi le vom arunca în foc.\n\n59 Şi fac aceasta pentru că, poate, rădăcinile vor căpăta tărie datorită bunătăţii lor; şi datorită schimbării ramurilor, pentru ca binele să poată predomina răul.\n\n60 Şi pentru că am păstrat ramurile fireşti şi rădăcinile lor, şi am altoit iarăşi ramurile fireşti pe pomul-mamă şi am păstrat rădăcinile pomului-mamă ca pomii viei mele să poată iarăşi face roade bune; şi ca eu să mă pot iarăşi bucura de roadele viei mele şi, poate, o să mă bucur foarte mult că am păstrat rădăcinile şi ramurile primului rod—\n\n61 Prin urmare, du-te şi cheamă-i pe slujitori pentru ca să putem lucra în vie cu hărnicie şi cu toată puterea noastră ca să pregătim calea, ca să pot iarăşi produce rodul firesc care rod firesc este bun şi foarte preţios, mai presus decât orice alt rod.\n\n62 Prin urmare, să mergem şi să muncim cu toată puterea noastră pentru ultima oară căci iată, sfârşitul este aproape şi aceasta este ultima dată când Îmi voi tunde via.\n\n63 Altoiţi ramurile; începeţi cu ultimele pentru ca ele să poată fi primele şi ca primele să poată fi ultimele; şi prăşiţi pomii, atât pe cei bătrâni, cât şi pe cei tineri, pe primii ca şi pe ultimii; şi primii şi ultimii pentru ca toţi să poată fi iarăşi îngrijiţi pentru ultima dată.\n\n64 Prin urmare, săpaţi-i şi îngrăşaţi-i şi tundeţi-i încă odată, pentru ultima dată, căci sfârşitul este aproape. Şi dacă se va întâmpla ca aceste ultime altoaie să crească şi să producă roadele fireşti, atunci trebuie să le pregătiţi calea pentru ca ele să poată creşte.\n\n65 Şi când încep să crească, voi trebuie să îndepărtaţi ramurile care fac roade amare, în acord cu tăria şi mărimea celor bune; şi nu trebuie să îndepărtaţi ramurile cele rele toate dintr-odată, decât dacă rădăcinile lor sunt prea puternice pentru altoire, şi altoiul acesta ar pieri, iar eu aş pierde pomii viei mele.\n\n66 Căci mă întristează să pierd pomii viei mele; prin urmare, voi curăţa ceea ce este rău în măsura în care ceea ce este bun creşte, pentru ca rădăcina şi vârful să fie la fel de puternice şi până când ceea ce este bun va domina asupra a ceea ce este rău, iar ceea ce este rău să fie doborât şi aruncat în foc pentru ca să nu stânjenească pământul viei mele; şi astfel, eu voi elimina ceea ce este rău în grădina mea.\n\n67 Iar ramurile pomului firesc le voi altoi iarăşi pe pomul firesc.\n\n68 Iar ramurile pomului firesc le voi altoi pe ramurile fireşti ale pomului; şi în felul acesta le voi aduce iarăşi laolaltă pentru ca să facă roade fireşti şi să fie unite.\n\n69 Iar ceea ce este rău va fi îndepărtat da, chiar afară din tot pământul viei mele; căci iată, numai de data aceasta voi tunde via mea.\n\n70 Şi s-a întâmplat că domnul viei l-a trimis pe slujitorul său; şi slujitorul s-a dus şi a făcut aşa cum domnul i-a poruncit şi a adus alţi slujitori; şi ei erau puţini.\n\n71 Iar domnul viei a spus către ei: Duceţi-vă şi munciţi în vie după puterea voastră. Căci iată, aceasta este ultima dată când voi îngriji via mea; căci sfârşitul este aproape, iar timpul se apropie repede; şi dacă munciţi cu toată puterea voastră împreună cu mine, atunci vă veţi bucura de roadele pe care eu le voi aduna pentru mine la vremea care va veni în curând.\n\n72 Şi s-a întâmplat că slujitorii s-au dus şi au muncit cu toată puterea lor; şi domnul viei, de asemenea, a muncit cu ei; şi ei s-au supus poruncilor domnului viei în toate lucrurile.\n\n73 Şi iarăşi au început să se facă roade fireşti în vie; iar ramurile fireşti au început să crească şi să se dezvolte foarte bine; iar ramurile sălbatice au început să fie smulse şi aruncate; şi ei au păstrat rădăcina şi vârful la fel, după puterea acestora.\n\n74 Şi astfel au muncit cu toată sârguinţa, după poruncile domnului viei, chiar până când ceea ce era rău a fost aruncat din vie, iar domnul a avut grijă ca pomii să aibă iarăşi rodul firesc; şi au devenit ca un singur trup; iar roadele erau egale; iar domnul viei a păstrat pentru el rodul firesc care fusese foarte preţios pentru el de la început.\n\n75 Şi s-a întâmplat că atunci când domnul viei a văzut că rodul era bun şi că via lui nu mai era stricată, el i-a chemat pe slujitorii săi şi le-a spus: Iată, pentru ultima dată am îngrijit via mea; şi vedeţi că am făcut aşa cum am vrut; şi am păstrat rodul firesc care este bun, chiar aşa cum a fost la început. Şi fiţi binecuvântaţi căci voi aţi fost harnici lucrând cu mine în via mea şi aţi ţinut poruncile mele şi mi-aţi adus iarăşi rodul firesc, aşa încât via mea nu mai este stricată, iar ceea ce era rău a fost îndepărtat, iată, vă veţi bucura împreună cu mine datorită rodului viei mele.\n\n76 Căci iată, un timp îndelungat voi aduna din rodul viei mele pentru mine, în vremea care se apropie repede; şi pentru ultima dată am îngrijit via mea şi am curaţat-o şi am săpat-o şi am tuns-o; prin urmare, îmi voi aduna rodul pentru mine un timp îndelungat, aşa după cum am spus.\n\n77 Şi atunci când timpul va veni ca rodul rău să apară iarăşi în via mea, atunci voi porunci ca ceea ce este bun şi ceea ce este rău să fie adunate; şi ceea ce este bun voi păstra pentru mine însumi, iar ceea ce este rău voi arunca în locul potrivit pentru aceasta. Şi apoi va veni timpul şi sfârşitul; iar via mea o voi face să ardă în foc.\n\n", "jacob 6": "[center][font_size=26]Capitolul 6[/font_size][/center]\n\n[i]Domnul va salva Israelul în zilele din urmă—Lumea va fi arsă în foc—Oamenii trebuie să-L urmeze pe Hristos ca să evite lacul de foc şi pucioasă. Circa 544–421 î.H.[/i]\n\n1 Şi acum iată, fraţii mei, aşa cum v-am spus că voi profeţi, iată, aceasta este profeţia mea—că lucrurile pe care acest profet Zenos le-a spus despre casa lui Israel, pe care el a asemănat-o cu un măslin cultivat, vor trebui cu siguranţă să se întâmple.\n\n2 Iar ziua în care El îşi va pune mâna Sa din nou, pentru a doua oară, ca să salveze poporul Său este ziua, da, chiar ultima dată când slujitorii Domnului se vor duce, învestiţi cu puterea Lui, ca să îngrijească şi să tundă via Lui; iar curând după aceea va veni sfârşitul.\n\n3 Şi cât de binecuvântaţi sunt cei care au muncit cu sârguinţă în via Lui; şi cât de blestemaţi sunt cei care vor fi alungaţi în locul potrivit lor! Iar lumea va fi arsă în foc.\n\n4 Şi cât de milos este cu noi Dumnezeul nostru, căci El îşi aminteşte de casa lui Israel, atât de rădăcini, cât şi de ramuri; şi El îşi întinde mâna către ei cât este ziua de lungă; iar ei sunt un popor încăpăţânat şi neascultător; dar atâţi câţi nu-şi vor împietri inimile vor fi salvaţi în Împărăţia lui Dumnezeu.\n\n5 Prin urmare, fraţii mei preaiubiţi, vă implor în cuvinte chibzuite să vă pocăiţi şi să veniţi cu toată hotărârea inimii şi să vă lipiţi de Dumnezeu, tot aşa cum El se lipeşte de voi. Şi în timp ce braţul Lui se întinde către voi în lumina zilei, nu vă împietriţi inimile voastre.\n\n6 Da, astăzi, dacă veţi auzi glasul Lui, nu vă împietriţi inimile; căci de ce să muriţi?\n\n7 Căci iată, după ce aţi fost hrăniţi cu cuvântul bun al lui Dumnezeu cât este ziua de lungă, veţi face roade rele ca să trebuiască să fiţi doborâţi şi aruncaţi în foc?\n\n8 Iată, veţi respinge aceste cuvinte? Veţi respinge cuvintele profeţilor; şi veţi respinge voi toate cuvintele care au fost spuse despre Hristos după ce atât de mulţi au vorbit despre El; şi veţi nega cuvântul cel bun al lui Hristos şi puterea lui Dumnezeu, şi darul Duhului Sfânt şi veţi înăbuşi Spiritul Sfânt şi vă veţi bate joc de planul cel mare al Mântuirii care a fost creat pentru voi?\n\n9 Nu ştiţi că, dacă veţi face aceste lucruri, atunci puterea mântuirii şi a învierii, care este în Hristos, vă va aduce să staţi cu ruşine şi vinovăţie îngrozitoare în faţa scaunului de judecată al lui Dumnezeu?\n\n10 Şi în acord cu puterea dreptăţii, căci dreptatea nu poate fi tăgăduită, va trebui să vă duceţi în lacul acela de foc şi pucioasă ale cărui flăcări nu pot fi înăbuşite şi al cărui fum se ridică pentru veşnicie, care lac de foc şi pucioasă este un chin veşnic.\n\n11 O, atunci, fraţii mei preaiubiţi, pocăiţi-vă şi intraţi prin poarta cea strâmtă şi continuaţi pe calea cea îngustă până când veţi căpăta viaţă veşnică.\n\n12 O, fiţi înţelepţi; ce pot să vă spun mai mult?\n\n13 În sfârşit, îmi iau rămas bun de la voi până când vă voi întâlni în faţa judecăţii plăcute a lui Dumnezeu, care judecată îi loveşte pe cei păcătoşi cu frică şi spaimă îngrozitoare. Amin.\n\n", "jacob 7": "[center][font_size=26]Capitolul 7[/font_size][/center]\n\n[i]Şerem Îl tăgăduieşte pe Hristos, se ceartă cu Iacov, cere un semn şi este lovit de Dumnezeu—Toţi profeţii au vorbit despre Hristos şi despre ispăşirea Lui—nefiţii şi-au trăit zilele ca hoinarii, născuţi în suferinţe şi urâţi de lamaniţi. Circa 544–421 î.H.[/i]\n\n1 Şi acum s-a întâmplat că, după ce au trecut câţiva ani, a venit un om printre poporul lui Nefi, al cărui nume era Şerem.\n\n2 Şi s-a întâmplat că el a început să predice printre oameni şi să le spună că nu va fi nici un Hristos. Şi a predicat multe lucruri care îi măguleau pe oameni; şi a făcut aceasta pentru ca să poată să răstoarne doctrina lui Hristos.\n\n3 Şi a lucrat cu sârguinţă ca să rătăcească inimile poporului într-atât de mult, încât a rătăcit multe inimi; şi ştiind că eu, Iacov, aveam credinţă în Hristos care va veni, a căutat mult ocazia să vină la mine.\n\n4 Şi era învăţat şi cunoştea perfect limba poporului; prin urmare, putea să măgulească mult şi să folosească puterea cuvântului, după puterea diavolului.\n\n5 Şi sperase să mă clintească din credinţa mea, neţinând seama de revelaţiile şi de lucrurile multe pe care le văzusem despre aceste lucruri; căci eu într-adevăr am văzut îngeri şi aceştia mi-au slujit. Şi, de asemenea, am auzit glasul Domnului vorbind către mine cu cuvinte adevărate, din când în când; prin urmare, nu am putut fi clintit.\n\n6 Şi s-a întâmplat că el a venit la mine şi în felul acesta înţelept mi-a vorbit, zicând: Frate Iacov, am căutat mult ocazia să pot vorbi cu tine; căci am auzit şi, de asemenea, ştiu că tu umbli mult predicând ceea ce tu numeşti Evanghelie sau doctrina lui Hristos.\n\n7 Şi ai rătăcit pe mulţi din poporul acesta ca ei să denatureze calea cea dreaptă a lui Dumnezeu şi să nu ţină legea lui Moise, care este calea cea dreaptă; şi să transforme legea lui Moise în rugăciunea către o fiinţă care tu spui că va veni după multe sute de ani de acum încolo. Şi acum iată, eu, Şerem, îţi declar că aceasta este blasfemie; căci nici un om nu cunoaşte astfel de lucruri; căci el nu poate vorbi despre lucrurile care vor fi. Şi în felul acesta m-a înfruntat Şerem.\n\n8 Dar iată, Domnul Dumnezeu şi-a turnat Spiritul Său în sufletul meu într-atât, încât l-am făcut de ruşine în toate cuvintele lui.\n\n9 Şi am spus către el: Îl tăgăduieşti pe Hristos care va veni? Iar el a spus: Dacă ar fi un Hristos, nu l-aş tăgădui; dar ştiu că nu este nici un Hristos, nici n-a fost şi nici nu va fi vreodată.\n\n10 Şi am spus către el: Crezi în scripturi? Iar el a spus, Da.\n\n11 Iar eu am spus către el: Atunci nu le înţelegi; căci ele într-adevăr mărturisesc despre Hristos. Iată, îţi spun că nici unul dintre profeţi nu a scris sau profeţit altceva decât despre acest Hristos.\n\n12 Şi aceasta nu este totul—aceasta mi s-a arătat mie, căci am auzit şi am văzut; şi, de asemenea, mi s-a arătat prin puterea Duhului Sfânt; prin urmare, ştiu că, dacă nu se va face o ispăşire, atunci toată omenirea va trebui să piară.\n\n13 Şi s-a întâmplat că el a spus către mine: Arată-mi un semn prin puterea aceasta a Duhului Sfânt prin care tu cunoşti aşa de multe.\n\n14 Iar eu am spus către el: Ce sunt eu ca să-l ademenesc pe Dumnezeu să-ţi arate ţie un semn al faptului despre care tu ştii că este adevărat? Şi totuşi tu îl vei tăgădui, căci tu eşti al diavolului. Cu toate acestea, nu voinţa mea va fi împlinită; ci, dacă Dumnezeu te va pedepsi pe tine, fie ca aceasta să fie un semn pentru tine că El are putere atât în cer, cât şi pe pământ; şi, de asemenea, că Hristos va veni. Şi fie ca voinţa Ta, o, Doamne, nu a mea, să fie împlinită.\n\n15 Şi s-a întâmplat că atunci când eu, Iacov, am vorbit aceste cuvinte, puterea Domnului a venit asupra lui într-atât de mult, încât el a căzut la pământ. Şi s-a întâmplat că a fost îngrijit timp de multe zile.\n\n16 Şi s-a întâmplat că el a spus poporului: Adunaţi-vă laolaltă mâine, căci eu voi muri; prin urmare, doresc să vorbesc către popor înainte de a muri.\n\n17 Şi s-a întâmplat că în ziua următoare mulţimile s-au adunat laolaltă; iar el le-a vorbit limpede şi a tăgăduit lucrurile pe care le propovăduise lor, mărturisind pe Hristos şi puterea Duhului Sfânt şi slujirea îngerilor.\n\n18 Şi el le-a vorbit limpede, că el a fost înşelat de puterea diavolului. Şi el a vorbit despre iad, despre veşnicie şi despre pedeapsa veşnică.\n\n19 Şi el a spus: Mă tem că am făcut păcatul care nu poate fi iertat, căci am minţit pe Dumnezeu; căci L-am tăgăduit pe Hristos şi am spus că credeam în scripturi; şi acestea într-adevăr poartă mărturie despre El. Şi pentru că am minţit în felul acesta în faţa lui Dumnezeu, mă tem foarte mult că situaţia mea este îngrozitoare; dar voi mărturisi lui Dumnezeu.\n\n20 Şi s-a întâmplat că, după ce a spus aceste cuvinte, nu a mai putut să spună nimic şi şi-a dat duhul.\n\n21 Şi atunci când mulţimile au văzut că el a vorbit aceste lucruri când era gata să-şi dea duhul, au fost foarte uimite; într-atât, încât puterea lui Dumnezeu s-a pogorât asupra lor şi au fost aşa de copleşite, încât au căzut la pământ.\n\n22 Acum, acest lucru a fost plăcut pentru mine, Iacov, pentru că eu l-am cerut de la Tatăl meu care e în ceruri; iar El mi-a auzit strigătul şi a răspuns la rugăciunea mea.\n\n23 Şi s-a întâmplat că pacea şi dragostea de Dumnezeu au fost din nou restaurate printre oameni; şi ei au căutat scripturile şi nu au mai ascultat de cuvintele acestui om păcătos.\n\n24 Şi s-a întâmplat că multe mijloace au fost imaginate ca să-i recupereze şi să-i readucă pe lamaniţi la cunoaşterea adevărului; dar totul a fost zadarnic, pentru că ei se bucurau în războaie şi vărsări de sânge şi aveau o ură veşnică împotriva noastră, fraţii lor. Şi căutau mereu să ne distrugă prin puterea armelor.\n\n25 De aceea, poporul lui Nefi s-a întărit împotriva lor cu armele şi cu toată puterea lor, încrezându-se în Dumnezeul şi Stânca Salvării lor; prin urmare, au devenit deocamdată cuceritorii duşmanilor lor.\n\n26 Şi s-a întâmplat că eu, Iacov, am început să îmbătrânesc; iar cronica acestui popor fiind păstrată pe celelalte plăci ale lui Nefi, de aceea eu închei această cronică, declarând că am scris-o aşa cum am ştiut mai bine, spunând că timpul a trecut o dată cu noi şi, de asemenea, vieţile noastre au trecut ca şi cum ar fi fost un vis, noi fiind un popor singuratic şi îngâmfat, pribegi, alungaţi din Ierusalim, născuţi în suferinţe în pustiu şi urâţi de fraţii noştri, ceea ce a dus la războaie şi conflicte; prin urmare, am jelit zilele noastre.\n\n27 Şi eu, Iacov, am văzut că trebuia să cobor în curând în mormânt; prin urmare, i-am spus fiului meu, Enos: Ia aceste plăci. Şi i-am spus lui lucrurile pe care fratele meu, Nefi, mi le-a poruncit, iar el a făgăduit să se supună poruncilor. Iar eu termin scrierile mele pe aceste plăci, care scriere a fost mică; şi îmi iau rămas bun de la cititor, sperând că mulţi dintre fraţii mei vor citi, poate, cuvintele mele. Fraţilor, adio.\n\n", "enos 1": "[center][font_size=26]Cartea lui Enos[/font_size][/center]\n\n[center][font_size=26]Capitolul 1[/font_size][/center]\n\n[i]Enos se roagă cu putere şi obţine iertarea păcatelor sale—Glasul Domnului vine în mintea lui făgăduind salvarea lamaniţilor într-o zi viitoare—Nefiţii au încercat să-i îndrepte pe lamaniţi—Enos se bucură pentru Mântuitorul său. Circa 420 î.H.[/i]\n\n1 Iată, s-a întâmplat că eu, Enos, cunoscând că tatăl meu era un om drept—căci el m-a învăţat în limba lui, precum şi în învăţătura şi în mustrarea Domnului—şi binecuvântat fie numele lui Dumnezeu pentru aceasta—\n\n2 Şi vă voi spune vouă despre lupta pe care am avut-o în faţa lui Dumnezeu înainte de a primi iertarea păcatelor mele.\n\n3 Iată, m-am dus să vânez animale sălbatice în păduri; şi cuvintele pe care le-am auzit deseori spuse de tatăl meu despre viaţa veşnică şi despre bucuria sfinţilor au coborât adânc în inima mea.\n\n4 Şi sufletul meu flămânzea; şi am îngenuncheat înaintea Făcătorului meu şi am strigat către El în rugăciune fierbinte şi implorare pentru sufletul meu; şi cât e ziua de lungă L-am implorat; da, iar atunci când veni noaptea, eu încă îmi ridicam glasul ca să ajungă la ceruri.\n\n5 Şi iată a venit un glas către mine, zicând: Enos, păcatele tale îţi sunt iertate, iar tu vei fi binecuvântat.\n\n6 Iar eu, Enos, am ştiut că Dumnezeu nu putea să mintă; prin urmare, vina mea a fost ştearsă.\n\n7 Şi am spus: Doamne, cum se face asta?\n\n8 Iar El a spus către mine: Datorită credinţei tale în Hristos pe care tu niciodată nu L-ai auzit sau văzut până acum. Şi mulţi ani vor trece până ca El să apară în fiinţă; prin urmare, du-te; credinţa ta te-a făcut întreg.\n\n9 Acum s-a întâmplat că, atunci când am auzit aceste cuvinte, am început să simt o dorinţă pentru bunăstarea fraţilor mei, nefiţii; prin urmare, mi-am golit tot sufletul în faţa lui Dumnezeu pentru ei.\n\n10 Şi în timp ce mă luptam în felul acesta în spirit, iată, glasul Domnului apăru iarăşi în mintea mea, zicând: Eu îi voi vizita pe fraţii tăi după sârguinţa lor în ţinerea poruncilor Mele. Eu le-am dat această ţară şi este o ţară sfântă; iar Eu nu o blestem decât numai dacă ar fi din cauza nedreptăţii; prin urmare, Eu îi voi vizita pe fraţii tăi, aşa după cum am spus; iar nelegiuirile lor le voi coborî cu întristare asupra propriilor lor capete.\n\n11 Şi după ce eu, Enos, am auzit aceste cuvinte, credinţa mea în Domnul a devenit de neclintit; şi m-am rugat la El cu multe, îndelungate străduinţe pentru fraţii mei, lamaniţii.\n\n12 Şi s-a întâmplat că, după ce m-am rugat şi am muncit cu toată sârguinţa, Domnul mi-a spus: Eu îţi voi da ţie după dorinţele tale datorită credinţei tale.\n\n13 Şi acum iată, aceasta a fost dorinţa pe care am dorit-o de la El—şi anume, dacă ar fi ca poporul meu, nefiţii, să cadă în nelegiuire şi să fie distrus prin orice mijloace, iar lamaniţii să nu fie distruşi, Domnul Dumnezeu să păstreze o cronică a poporului meu, nefiţii; chiar dacă ar fi prin puterea braţului Său sfânt, ca să poată fi adusă lamaniţilor când va, în viitor, ca astfel ei să poată fi aduşi la salvare—\n\n14 Căci în prezent străduinţele noastre pentru întoarcerea lor la adevărata credinţă au fost deşarte. Şi ei au jurat în mânia lor că, dacă va fi posibil, vor distruge cronicile noastre şi pe noi, precum şi toate tradiţiile strămoşilor noştri.\n\n15 Prin urmare, ştiind că Domnul Dumnezeu era în stare să păstreze cronicile noastre, L-am implorat continuu, căci El mi-a spus: Orice lucru vei cere în credinţă, crezând că-l vei primi în numele lui Hristos, tu îl vei primi.\n\n16 Iar eu am avut credinţă şi L-am implorat pe Dumnezeu ca El să păstreze cronicile; iar El a făcut un legământ cu mine cum că le va transmite lamaniţilor la timpul ales de El.\n\n17 Şi eu, Enos, am ştiut că aceasta se va întâmpla potrivit legământului pe care El l-a făcut; prin urmare, sufletul meu s-a liniştit.\n\n18 Iar Domnul a spus către mine: Strămoşii tăi, de asemenea, Mi-au cerut acest lucru; şi aceasta se va întâmpla după credinţa lor; căci credinţa lor era la fel ca şi a ta.\n\n19 Şi acum s-a întâmplat că eu, Enos, m-am dus printre poporul lui Nefi, profeţind despre lucrurile care vor veni şi depunând mărturie despre lucrurile pe care le-am auzit şi le-am văzut.\n\n20 Şi depun mărturie că poporul lui Nefi a căutat cu sârguinţă să-i readucă pe lamaniţi la credinţa cea adevărată în Dumnezeu. Dar eforturile noastre au fost deşarte; ura lor era nestrămutată şi erau conduşi de către natura lor rea într-atât, încât au devenit sălbatici şi fioroşi, un popor însetat de sânge, plin de idolatrie şi murdărie; hrănindu-se cu animale de pradă; trăind în corturi şi rătăcind în pustiu cu un brâu scurt de piele în jurul coapselor şi cu capetele rase; iar îndemânarea lor era în arc şi în sabie şi în toporişcă. Şi mulţi dintre ei nu mâncau nimic altceva decât carne crudă; şi căutau tot timpul să ne distrugă.\n\n21 Şi s-a întâmplat că poporul lui Nefi a cultivat pământul şi a crescut tot felul de grâne şi roade şi cirezi şi diferite turme cu tot felul de vite, precum şi capre şi capre sălbatice şi, de asemenea, mulţi cai.\n\n22 Iar printre noi erau foarte mulţi profeţi. Iar oamenii erau un popor încăpăţânat, greu de înţeles.\n\n23 Şi nu era nimic altceva decât grosolănie, predici şi profeţii despre războaie şi conflicte şi distrugeri, amintindu-le tot timpul despre moarte, veşnicie şi judecăţi, şi despre puterea lui Dumnezeu şi toate aceste lucruri—agitându-i tot timpul ca să-i ţină în frica Domnului. Eu spun că nu era lipsă de astfel de lucruri, iar o vorbire limpede i-ar împiedica de la o rapidă distrugere. Şi în felul acesta scriu despre ei.\n\n24 Şi am văzut războaie între nefiţi şi lamaniţi în timpul zilelor mele.\n\n25 Şi s-a întâmplat că am început să îmbătrânesc şi o sută şaptezeci şi nouă de ani trecuseră de când tatăl nostru, Lehi, plecase din Ierusalim.\n\n26 Şi am văzut că trebuia să cobor curând în mormânt, asupra mea lucrând puterea lui Dumnezeu, în aşa fel că trebuia să predic şi să profeţesc acestui popor şi să vestesc cuvântul potrivit cu adevărul care este în Hristos. Iar eu l-am vestit în toate zilele mele şi m-am bucurat de el mai presus decât de cele lumeşti.\n\n27 Şi mă duc în curând la locul meu de odihnă, care este cu Mântuitorul meu; căci ştiu că în El mă voi odihni. Şi mă bucur în ziua când trupul meu muritor se va înveşmânta cu nemurire şi va sta în faţa Lui; atunci voi vedea faţa Lui cu plăcere, iar El va spune către mine: Vino la Mine, tu cel binecuvântat, căci este un loc pregătit pentru tine în locaşurile Tatălui Meu. Amin.\n\n", "jarom 1": "[center][font_size=26]Cartea lui Iarom[/font_size][/center]\n\n[center][font_size=26]Capitolul 1[/font_size][/center]\n\n[i]Nefiţii ţin legea lui Moise, aşteaptă cu bucurie venirea lui Hristos şi prosperă în ţară—Mulţi profeţi lucrează ca să păstreze poporul pe drumul adevărului. Circa 399–361 î.H.[/i]\n\n1 Acum iată eu, Iarom, scriu câteva cuvinte potrivit poruncii tatălui meu, Enos, pentru ca genealogia noastră să poată fi păstrată.\n\n2 Şi cum aceste plăci sunt mici, iar cum aceste lucruri sunt scrise pentru folosul fraţilor noştri, lamaniţii, prin urmare, trebuie să scriu puţin; dar nu voi scrie lucrurile profeţiilor mele, nici ale revelaţiilor mele. Căci ce aş putea să scriu mai mult decât ceea ce strămoşii mei au scris? Căci n-au dezvăluit ei planul salvării? Eu vă spun vouă: Da; şi aceasta este destul pentru mine.\n\n3 Iată, este nimerit ca să se facă mult pentru acest popor din cauza împietririi inimilor lor şi a surzeniei urechilor lor, a orbirii minţilor lor şi a încăpăţânării lor; cu toate acestea, Dumnezeu este foarte milos cu ei şi încă nu i-a măturat de pe faţa pământului.\n\n4 Şi sunt mulţi printre noi care au multe revelaţii, căci nu toţi sunt încăpăţânaţi. Şi atâţia câţi nu sunt încăpăţânaţi şi au credinţă, au o legătură cu Spiritul Sfânt care se manifestă în copiii oamenilor, după credinţa lor.\n\n5 Şi acum iată, două sute de ani au trecut şi poporul lui Nefi a devenit puternic în ţară. Ei au avut grijă să ţină legea lui Moise şi ziua de Sabat ca zi sfântă pentru Domnul. Şi ei nu au profanat; şi nici nu au hulit. Iar legile ţării erau foarte aspre.\n\n6 Şi erau împrăştiaţi peste o mare parte din ţară, iar lamaniţii la fel. Şi erau mult mai numeroşi decât acei nefiţi; şi le plăcea să ucidă şi aveau obiceiul să bea sângele animalelor sălbatice.\n\n7 Şi s-a întâmplat că au venit de multe ori împotriva noastră, nefiţii, ca să se bată. Dar regii şi conducătorii noştri erau oameni puternici în credinţă în Domnul; şi ei i-au învăţat pe oameni căile Domnului; prin urmare, noi am rezistat lamaniţilor şi i-am măturat afară din ţara noastră şi am început să ne fortificăm oraşele noastre şi orice loc al moştenirii noastre.\n\n8 Şi ne-am înmulţit foarte mult şi ne-am răspândit pe faţa pământului şi am devenit foarte bogaţi în aur şi argint şi lucruri preţioase, în lucrături fine în lemn, în clădiri şi maşinării, precum şi în fier şi cupru, şi aramă şi oţel, făcând tot felul de unelte pentru cultivarea pământului şi arme de război—da, săgeţi cu vârfurile ascuţite şi tolbe, lănci şi suliţe, şi toate pregătirile de război.\n\n9 Şi fiind astfel pregătiţi să-i întâlnim pe lamaniţi, ei nu au prosperat împotriva noastră. Şi s-a confirmat cuvântul Domnului, pe care El l-a spus strămoşilor noştri, zicând că: În măsura în care veţi ţine poruncile Mele, veţi prospera în ţară.\n\n10 Şi s-a întâmplat că profeţii Domnului au ameninţat poporul lui Nefi, potrivit cuvântului lui Dumnezeu, că, dacă nu va ţine poruncile şi va cădea în nelegiuire, va trebui să fie distrus de pe faţa pământului.\n\n11 Prin urmare, profeţii şi preoţii şi învăţătorii au lucrat cu sârguinţă, îndemnând cu răbdare poporul la sârguinţă; învăţând legea lui Moise şi scopul pentru care aceasta a fost dată; convingându-i să-l aştepte cu bucurie pe Mesia şi să creadă în venirea Lui ca şi cum El deja ar fi venit. Şi în felul acesta i-au învăţat.\n\n12 Şi s-a întâmplat că astfel i-a ferit pe aceştia de a fi distruşi de pe faţa ţării; căci ei le-au atins inimile cu cuvântul, îndemnându-i tot timpul la pocăinţă.\n\n13 Şi s-a întâmplat că două sute treizeci şi opt de ani au trecut în războaie, conflicte şi neînţelegeri în cea mai mare parte a timpului.\n\n14 Iar eu, Iarom, nu scriu mai mult, căci plăcile sunt mici. Dar iată, fraţii mei, voi puteţi să vă duceţi la celelalte plăci ale lui Nefi; căci iată, pe ele este gravată povestea războaielor noastre, după scrierile regilor ori după cele pe care aceştia au pus să fie scrise.\n\n15 Şi dau aceste plăci în mâinile fiului meu, Omni, ca ele să poată fi păstrate după poruncile strămoşilor mei.\n\n", "omni 1": "[center][font_size=26]Cartea lui Omni[/font_size][/center]\n\n[center][font_size=26]Capitolul 1[/font_size][/center]\n\n[i]Omni, Amaron, Cemiş, Abinadom şi Amalechi, fiecare la rândul său, ţin cronicile—Mosia descoperă poporul lui Zarahemla, care a venit din Ierusalim în zilele lui Zedechia—Mosia este făcut rege peste ei—Descendenţii lui Mulec la Zarahemla l-au descoperit pe Coriantumr, ultimul dintre iarediţi—Regele Beniamin îi urmează lui Mosia—Oamenii trebuie să-şi ofere sufletele ca jertfă lui Hristos. Circa 323–130 î.H.[/i]\n\n1 Iată, s-a întâmplat că eu, Omni, având poruncă de la tatăl meu, Iarom, ca să scriu ceva pe aceste plăci pentru a păstra genealogia noastră—\n\n2 Prin urmare, în zilele mele vreau ca voi să ştiţi că m-am luptat mult cu sabia pentru a păstra poporul meu, nefiţii, de la căderea în mâna duşmanilor lor, lamaniţii. Dar iată, eu însumi sunt un om păcătos şi nu am păstrat regulile şi poruncile Domnului aşa cum ar fi trebuit s-o fac.\n\n3 Şi s-a întâmplat că două sute şaptezeci şi şase de ani au trecut şi noi am avut multe perioade de pace; şi am avut multe perioade de războaie grele şi vărsări de sânge. Da, şi în sfârşit, două sute optzeci şi doi de ani au trecut şi am păstrat aceste plăci după poruncile strămoşilor mei; şi le-am dat fiului meu, Amaron. Şi închei aici.\n\n4 Şi acum eu, Amaron, scriu lucrurile pe care le scriu, care sunt puţine la număr, în cartea tatălui meu.\n\n5 Iată, s-a întâmplat că trei sute douăzeci de ani au trecut şi cea mai păcătoasă parte a nefiţilor a fost distrusă.\n\n6 Căci Domnul nu permite ca, după ce i-a condus afară din ţara Ierusalimului şi i-a păstrat şi i-a ferit pe ei de la căderea în mâinile duşmanilor lor, da, El nu permite ca vorbele să nu se adeverească, cele pe care El le-a vorbit către strămoşii noştri, zicând că: În măsura în care voi nu veţi ţine poruncile Mele, voi nu veţi prospera în ţară.\n\n7 Prin urmare, Domnul i-a vizitat în mare judecată; şi totuşi, El i-a cruţat pe cei drepţi ca să nu piară şi i-a salvat din mâinile duşmanilor lor.\n\n8 Şi s-a întâmplat că eu am dat plăcile fratelui meu, Cemiş.\n\n9 Acum eu, Cemiş, scriu lucrurile puţine pe care le scriu în aceeaşi carte ca şi fratele meu; căci iată, eu l-am văzut pe ultimul care a scris, cum că el a scris cu propria lui mână; şi el a scris aceasta în ziua când mi le-a dat. Şi în felul acesta păstrăm noi cronicile, căci aceasta este potrivit poruncilor strămoşilor noştri. Şi închei aici.\n\n10 Iată eu, Abinadom, sunt fiul lui Cemiş. Iată, s-a întâmplat că am văzut multe războaie şi conflicte între poporul meu, nefiţii, şi lamaniţi; iar eu, cu propria mea sabie, am luat viaţa multor lamaniţi în apărarea fraţilor mei.\n\n11 Şi iată, cronica acestui popor este gravată pe plăcile care sunt în posesia regilor după generaţii; şi nu cunosc nici o altă revelaţie decât cea care a fost scrisă, şi nici o profeţie; prin urmare s-a scris ceea ce este îndeajuns. Şi închei aici.\n\n12 Iată, eu sunt Amalechi, fiul lui Abinadom. Iată, vă voi vorbi ceva despre Mosia, cel care a fost făcut rege peste ţara lui Zarahemla; căci iată, el fiind anunţat de către Domnul că trebuia să fugă din ţara lui Nefi şi, de asemenea, atâţia câţi vor asculta de glasul Domnului trebuia, de asemenea, să plece din ţară cu el, în pustiu—\n\n13 Şi s-a întâmplat că el a făcut aşa cum Domnul i-a poruncit. Şi ei au plecat din ţară în pustiu, atâţia câţi au ascultat de glasul Domnului; şi au fost conduşi de multe predici şi profeţii. Şi au fost mustraţi tot timpul de cuvântul lui Dumnezeu; şi au fost conduşi de puterea braţului Lui, prin pustiu, până când au ajuns într-o ţară care e numită ţara lui Zarahemla.\n\n14 Şi au descoperit un popor care se numea poporul lui Zarahemla. Acum, era o mare bucurie printre poporul lui Zarahemla; şi, de asemenea, Zarahemla s-a bucurat nespus de mult pentru că Domnul a trimis poporul lui Mosia cu plăcile de aramă care conţineau cronica iudeilor.\n\n15 Iată, s-a întâmplat că Mosia a descoperit că poporul lui Zarahemla a plecat din Ierusalim atunci când Zedechia, regele Iudeii, a fost prins şi dus rob în Babilon.\n\n16 Şi ei au călătorit în pustiu şi au fost conduşi de mâna Domnului peste apele cele mari, în ţara în care Mosia i-a descoperit; şi ei au locuit acolo de atunci încoace.\n\n17 Şi la timpul când Mosia i-a descoperit, ei deveniseră foarte numeroşi. Cu toate acestea, avuseseră nespus de multe războaie şi conflicte serioase şi căzuseră sub sabie din când în când; iar vorbirea lor devenise stâlcită; şi nu aduseseră cu ei nici o cronică; şi negau existenţa Creatorului lor; nici Mosia şi nici poporul lui Mosia nu puteau să-i înţeleagă.\n\n18 Dar s-a întâmplat că Mosia a făcut ca ei să fie învăţaţi în limba lui. Şi s-a întâmplat că, după ce au fost învăţaţi în limba lui Mosia, Zarahemla a făcut o genealogie a strămoşilor săi, după memoria sa; şi acestea sunt scrise, dar nu pe aceste plăci.\n\n19 Şi s-a întâmplat că poporul lui Zarahemla şi acela al lui Mosia s-au unit; şi Mosia a fost numit regele lor.\n\n20 Şi s-a întâmplat că, în zilele lui Mosia, a fost adusă o piatră în faţa lui, cu inscripţii pe ea; iar el a tălmăcit inscripţiile prin darul şi puterea lui Dumnezeu.\n\n21 Şi au făcut o relatare despre unul, numit Coriantumr, şi despre cei ucişi din poporul său. Iar Coriantumr a fost descoperit de către poporul lui Zarahemla; şi el a locuit cu ei timp de nouă luni.\n\n22 El, de asemenea, a spus câteva cuvinte despre strămoşii săi. Şi primii lui strămoşi au ieşit din turn, atunci când Domnul a încurcat limbile popoarelor; iar asprimea Domnului a căzut asupra lor după judecăţile Sale care sunt drepte; şi oasele lor zăceau împrăştiate în ţara dinspre nord.\n\n23 Iată eu, Amalechi, m-am născut în zilele lui Mosia; şi am trăit ca să văd moartea lui; iar Beniamin, fiul lui, a domnit în locul lui.\n\n24 Şi iată, am văzut în zilele regelui Beniamin un război grav şi multă vărsare de sânge între nefiţi şi lamaniţi. Dar iată, nefiţii au căpătat mare avantaj faţă de ei; da, într-atât, încât regele Beniamin i-a alungat din ţara lui Zarahemla.\n\n25 Şi s-a întâmplat că am început să îmbătrânesc; şi neavând nici un urmaş şi cunoscându-l pe regele Beniamin ca fiind un om drept în faţa Domnului, de aceea, îi voi da lui aceste plăci, îndemnându-i pe toţi oamenii să vină la Dumnezeu, Cel Sfânt al Israelului, şi să creadă în profeţii şi în revelaţii, şi în slujirea îngerilor şi în darul de a vorbi în alte limbi, şi în darul tălmăcirii limbilor şi în toate lucrurile care sunt bune; căci nu este nimic care este bun, decât dacă vine de la Dumnezeu; iar ceea ce este rău vine de la diavol.\n\n26 Şi acum, fraţii mei preaiubiţi, doresc ca voi să veniţi la Hristos, care este Cel Sfânt al Israelului, şi să vă împărtăşiţi din Salvarea Lui şi din puterea mântuirii Lui. Da, veniţi la El şi oferiţi-i sufletele voastre întregi ca o jertfă pentru El, şi continuaţi în posturi şi rugăciuni şi răbdaţi până la capăt; şi aşa cum Domnul trăieşte, tot aşa veţi fi salvaţi.\n\n27 Iar acum voi vorbi despre un anumit număr de oameni care s-au dus în pustiu ca să se reîntoarcă în ţara lui Nefi; căci a fost un număr mare care dorea să stăpânească ţara moştenirii lor.\n\n28 De aceea, ei s-au dus în pustiu. Şi conducătorul lor, fiind un om tare şi puternic, şi un om încăpăţânat, prin urmare a provocat un conflict printre ei; şi toţi au fost ucişi în pustiu, în afară de cincizeci, iar aceştia s-au întors în ţara lui Zarahemla.\n\n29 Şi s-a întâmplat că ei, de asemenea, au luat pe alţii în număr mare şi au călătorit iarăşi în pustiu.\n\n30 Iar eu, Amalechi, am avut un frate care, de asemenea, s-a dus cu ei; şi de atunci nu am aflat nimic de ei. Şi timpul se apropie să mă culc în mormânt; iar aceste plăci sunt pline. Şi închei vorbirea mea.\n\n", "w-of-m 1": "[center][font_size=26]Cuvintele lui Mormon[/font_size][/center]\n\n[center][font_size=26]Capitolul 1[/font_size][/center]\n\n[i]Mormon prescurtează plăcile mari ale lui Nefi—El pune plăcile mici împreună cu celelalte plăci—Regele Beniamin instaurează pacea în ţară. Circa 385 d.H.[/i]\n\n1 Şi acum eu, Mormon, fiind gata să dau în mâna fiului meu, Moroni, cronica pe care am făcut-o, iată, am fost martor la aproape toată distrugerea poporului meu, nefiţii.\n\n2 Şi aceasta s-a întâmplat multe sute de ani după venirea lui Hristos, când am dat aceste cronici în mâinile fiului meu şi se presupune că el va fi martor la întreaga distrugere a poporului meu. Dar să dea Dumnezeu ca el să supravieţuiască pentru ca să scrie ceva despre acesta şi ceva despre Hristos, care poate că într-o zi îi va fi de folos.\n\n3 Şi acum, vorbesc ceva despre ceea ce am scris căci, după ce am făcut o prescurtare după plăcile lui Nefi până la domnia acestui rege Beniamin despre care a vorbit Amalechi, am căutat printre cronicile care mi-au fost date în mâinile mele şi am găsit aceste plăci care conţin această mică relatare despre profeţi, de la Iacov până la domnia acestui rege Beniamin, precum şi multe dintre cuvintele lui Nefi.\n\n4 Şi lucrurile care sunt pe aceste plăci mă bucură din cauza profeţiilor despre venirea lui Hristos, şi strămoşii mei ştiind că multe dintre ele s-au împlinit; da, şi eu, de asemenea, ştiu că atâtea lucruri câte au fost profeţite despre noi până în ziua de astăzi au fost împlinite, iar atâtea câte merg dincolo de ziua aceasta trebuie cu siguranţă să se întâmple—\n\n5 Prin urmare, am ales aceste lucruri ca să termin cronica mea despre ele, iar restul cronicii mele îl voi lua de pe plăcile lui Nefi; şi nu pot scrie nici a suta parte din faptele poporului meu.\n\n6 Dar iată, voi lua aceste plăci care conţin aceste profeţii şi revelaţii şi le voi pune împreună cu ceea ce a rămas din cronica mea, căci ele sunt preţioase pentru mine şi eu ştiu că ele vor fi preţioase pentru fraţii mei.\n\n7 Şi fac aceasta pentru un scop înţelept, căci aşa mi se şopteşte, potrivit cu lucrările Spiritului Domnului care este în mine. Şi acum, nu cunosc toate lucrurile, dar Domnul cunoaşte toate lucrurile care vor veni, prin urmare, El lucrează în mine ca să facă aşa cum este voinţa Sa.\n\n8 Iar rugăciunea mea către Dumnezeu este despre fraţii mei, ca ei să poată iarăşi ajunge la cunoaşterea lui Dumnezeu, da, mântuirea lui Hristos, ca ei să poată iarăşi să fie un popor plăcut.\n\n9 Şi acum eu, Mormon, termin scrierea mea pe care o iau de pe plăcile lui Nefi; şi fac aceasta după cunoaşterea şi înţelegerea pe care Dumnezeu mi le-a dat.\n\n10 Prin urmare, s-a întâmplat că, după ce Amalechi a dat aceste plăci în mâinile regelui Beniamin, el le-a luat şi le-a pus împreună cu celelalte plăci, care conţineau cronici transmise din generaţie în generaţie de către regi, până în zilele regelui Beniamin.\n\n11 Şi ele au fost transmise de la regele Beniamin din generaţie în generaţie până când au căzut în mâinile mele. Şi eu, Mormon, mă rog lui Dumnezeu ca ele să fie păstrate de acum înainte. Şi ştiu că vor fi păstrate, căci sunt scrise pe ele lucruri mari după care poporul meu şi fraţii lor vor fi judecaţi în ziua cea mare din urmă după cuvântul lui Dumnezeu care este scris.\n\n12 Şi acum, despre acest rege, Beniamin—el a avut câteva conflicte printre poporul său.\n\n13 Şi, de asemenea, s-a întâmplat că armatele lamaniţilor au venit din ţara lui Nefi ca să se bată împotriva poporului lui. Dar iată, regele Beniamin a adunat laolaltă armatele sale şi li s-a opus şi s-a luptat cu puterea propriului său braţ, cu sabia lui Laban.\n\n14 Şi cu tăria Domnului s-au luptat ei împotriva duşmanilor lor, până când au ucis multe mii de lamaniţi. Şi s-a întâmplat că s-au luptat împotriva lamaniţilor până când i-au alungat pe aceştia afară din ţara moştenirii lor.\n\n15 Şi s-a întâmplat că, după ce au fost Hristoşi neadevăraţi, şi gurile lor au fost închise, şi ei au fost pedepsiţi după crimele lor;\n\n16 Şi după ce au fost profeţi neadevăraţi şi predicatori neadevăraţi şi învăţători neadevăraţi în popor, şi toţi aceştia au fost pedepsiţi după crimele lor, şi după ce au fost multe conflicte şi multe neînţelegeri printre lamaniţi, iată, s-a întâmplat că regele Beniamin, cu ajutorul profeţilor sfinţi care erau în poporul lui—\n\n17 Căci iată, regele Beniamin era un om sfânt şi el a domnit peste poporul său cu dreptate; şi au fost mulţi oameni sfinţi în ţară, iar ei spuneau cuvântul lui Dumnezeu cu putere şi cu autoritate şi au folosit multă asprime din cauza încăpăţânării poporului—\n\n18 Prin urmare, cu ajutorul acestora, regele Beniamin, lucrând cu toată puterea trupului său şi cu darurile sufletului său, şi, de asemenea, cu ajutorul profeţilor, a stabilit iarăşi pace în ţară.\n\n", "mosiah 1": "[center][font_size=26]Cartea lui Mosia[/font_size][/center]\n\n[center][font_size=26]Capitolul 1[/font_size][/center]\n\n[i]Regele Beniamin îi învaţă pe fiii săi limba şi profeţiile strămoşilor lor—Religia şi civilizaţia lor au fost păstrate datorită cronicilor păstrate pe diferite plăci—Mosia este ales ca rege şi i se dau în îngrijire cronicile şi alte lucruri. Circa 130–124 î.H.[/i]\n\n1 Şi acum nu mai erau conflicte în toată ţara lui Zarahemla, printre toate popoarele care aparţineau regelui Beniamin, aşa încât regele Beniamin a avut pace continuă până la sfârşitul zilelor sale.\n\n2 Şi s-a întâmplat că el a avut trei fii; şi le-a dat numele de Mosia, Helorum şi Helaman. Şi a făcut ca ei să fie învăţaţi în toate limbile strămoşilor lor pentru ca astfel să devină oameni cu înţelegere; şi pentru ca să poată şti despre profeţiile care au fost grăite de gurile strămoşilor lor, care le-au fost date lor de mâna Domnului.\n\n3 Şi el, de asemenea, i-a învăţat cu privire la cronicile care erau gravate pe plăcile de aramă, zicând: Fiii mei, doresc ca voi să vă aduceţi aminte că, dacă nu ar fi fost aceste plăci, care conţin aceste cronici şi aceste porunci, noi ar fi trebuit să suferim în necunoaştere, chiar şi azi, neştiind tainele lui Dumnezeu.\n\n4 Căci nu ar fi fost posibil ca strămoşul nostru, Lehi, să-şi fi putut aduce aminte de toate lucrurile acestea, să-i înveţe pe copiii săi, dacă nu ar fi existat ajutorul acestor plăci; căci fiind învăţat în limba Egiptenilor, el putea să citească aceste inscripţii şi să-i înveţe pe copiii săi, pentru ca astfel aceştia să-i poată învaţă pe copiii lor, îndeplinind astfel poruncile lui Dumnezeu, chiar până în timpul de azi.\n\n5 Eu vă spun vouă, fiii mei, dacă nu ar fi fost aceste lucruri, care au fost ţinute şi păstrate de mâna lui Dumnezeu, pentru ca noi să putem citi şi să înţelegem tainele Lui şi să avem poruncile Lui întotdeauna în faţa ochilor noştri, chiar şi strămoşii noştri ar fi rătăcit în necredinţă, iar noi am fi fost la fel ca şi fraţii noştri, lamaniţii, care nu ştiu nimic despre aceste lucruri şi nici nu cred în ele atunci când le învaţă, din cauza tradiţiilor strămoşilor lor, care nu sunt corecte.\n\n6 O, fiii mei, doresc ca voi să vă aduceţi aminte că aceste vorbe sunt adevărate şi, de asemenea, că aceste cronici sunt adevărate. Şi iată, de asemenea, plăcile lui Nefi, care conţin cronicile şi vorbele strămoşilor noştri din timpul când ei au plecat din Ierusalim şi până acum, iar ele sunt adevărate; şi putem şti cu siguranţă că ele sunt adevărate, pentru că noi le avem în faţa ochilor noştri.\n\n7 Şi acum, fiii mei, doresc ca voi să vă aduceţi aminte să le cercetaţi cu sârguinţă pentru ca să puteţi profita de ele; şi doresc ca să ţineţi poruncile lui Dumnezeu ca să prosperaţi în ţară, după făgăduielile pe care Domnul le-a făcut strămoşilor noştri.\n\n8 Şi multe alte lucruri i-a învăţat regele Beniamin pe fiii săi, care nu sunt scrise în această carte.\n\n9 Şi s-a întâmplat că, după ce regele Beniamin a terminat să-i înveţe pe fiii săi, el a îmbătrânit şi a văzut că foarte curând trebuia să se ducă pe calea pe care merge toată lumea; de aceea, a crezut că era potrivit să dea împărăţia unuia dintre fiii săi.\n\n10 De aceea, a făcut ca Mosia să fie adus în faţa lui; şi acestea sunt cuvintele pe care i le-a spus, zicând: Fiul meu, doresc ca tu să dai de veste în toată ţara aceasta, către tot poporul acesta, sau poporul lui Zarahemla, şi către poporul lui Mosia care locuieşte în ţară, ca ele să se adune; căci mâine voi proclama cu gura mea, că tu eşti regele şi conducătorul acestui popor pe care Domnul Dumnezeul nostru ni l-a dat.\n\n11 Şi mai mult, voi da acestui popor un nume ca ei să se deosebească de toate popoarele pe care Domnul Dumnezeu le-a adus afară din ţara Ierusalimului; şi fac aceasta pentru că el a fost un popor sârguincios în ţinerea poruncilor Domnului.\n\n12 Şi eu le dau un nume care nu va fi şters niciodată, decât dacă aceasta se va întâmpla prin nelegiuiri.\n\n13 Da, şi mai mult, vă spun vouă că, dacă acest popor foarte favorizat al Domnului va cădea în nelegiuire şi va deveni un popor păcătos şi curvar, atunci Domnul îl va abandona pentru ca el să devină slab ca şi fraţii lui; şi El nu-i va mai păstra cu puterea Sa fără pereche şi minunată, aşa cum i-a păstrat pe strămoşii noştri.\n\n14 Căci aşa vă spun vouă că, dacă El nu şi-ar fi întins braţul pentru păstrarea strămoşilor noştri, aceştia ar fi căzut în mâinile lamaniţilor şi ar fi devenit victimele urii lor.\n\n15 Şi s-a întâmplat că, după ce regele Beniamin a terminat de spus acestea către fiul său, el i-a încredinţat toate treburile împărăţiei.\n\n16 Şi mai mult, el i-a încredinţat şi cronicile care erau gravate pe plăcile de aramă; şi, de asemenea, plăcile lui Nefi; şi, de asemenea, sabia lui Laban şi globul, sau îndrumătorul, care i-a condus pe strămoşii noştri prin pustiu, care era făcut de mâna Domnului pentru ca ei să poată fi conduşi, fiecare după atenţia şi sârguinţa pe care i-au dat-o Lui.\n\n17 De aceea, cum ei erau necredincioşi, nu au prosperat şi nici nu au progresat în călătoria lor, ci au fost mânaţi înapoi şi au atras mânia lui Dumnezeu asupra lor; şi de aceea, au fost loviţi cu foamete şi suferinţe ca să-i aţâţe pentru amintirea datoriilor lor.\n\n18 Şi acum, s-a întâmplat că Mosia s-a dus şi a făcut aşa cum tatăl său i-a poruncit şi a proclamat către toate popoarele care erau în ţara lui Zarahemla, că ele trebuia să se adune laolaltă şi să meargă sus la templu ca să audă cuvintele pe care tatăl său trebuia să le spună către ei.\n\n", "mosiah 2": "[center][font_size=26]Capitolul 2[/font_size][/center]\n\n[i]Regele Beniamin se adresează poporului său—El povesteşte despre egalitatea, corectitudinea şi spiritualitatea domniei sale—El îi sfătuieşte să-L slujească pe Regele lor Ceresc—Cei care se revoltă împotriva lui Dumnezeu vor suferi chinuri ca un foc nestins. Circa 124 î.H.[/i]\n\n1 Şi s-a întâmplat că, după ce Mosia a făcut aşa cum tatăl său i-a poruncit şi a dat de veste în toată ţara, poporul s-a adunat laolaltă din toată ţara ca să se ducă sus la templu să asculte cuvintele pe care regele Beniamin trebuia să le spună către el.\n\n2 Şi erau în număr mare, aşa de mulţi încât nu i-au numărat; căci se înmulţiseră extrem de mult şi deveniseră mulţi în ţară.\n\n3 Şi ei, de asemenea, au luat pe primii născuţi din turmele lor ca să-i poată oferi ca jertfă şi ca daruri arse, după legea lui Moise.\n\n4 Şi, de asemenea, ca ei să poată să dea mulţumiri Domnului Dumnezeului lor care i-a scos afară din ţara Ierusalimului şi care i-a salvat din mâinile duşmanilor lor şi a numit oameni drepţi ca să fie învăţătorii lor şi, de asemenea, un om drept ca să fie regele lor, care a stabilit pacea în ţara lui Zarahemla şi care i-a învăţat să ţină poruncile lui Dumnezeu, ca ei să se poată bucura şi să fie plini de dragoste faţă de Dumnezeu şi de toţi oamenii.\n\n5 Şi s-a întâmplat că, atunci când au venit la templu, şi-au instalat corturile de jur-împrejur, fiecare bărbat cu familia sa care consta din nevasta sa, fiii săi şi fiicele sale şi din fiii şi fiicele lor, de la cel mai bătrân până la cel mai tânăr, fiecare familie fiind separată una de alta.\n\n6 Şi şi-au instalat corturile de jur-împrejurul templului, fiecare bărbat având cortul său cu uşa îndreptată către templu pentru ca să poată rămâne în cort şi să audă cuvintele pe care regele Beniamin trebuia să le spună către ei;\n\n7 Căci mulţimea fiind aşa de mare încât regele Beniamin nu putea să le predice la toţi înăuntrul zidurilor templului, el a pus de aceea să se ridice un turn, ca poporul său să poată auzi cuvintele pe care trebuia să le spună către ei.\n\n8 Şi s-a întâmplat că el a început să vorbească din turn către poporul său; şi nu puteau să audă toţi cuvintele lui din cauza marii mulţimi de oameni; de aceea, el a pus să fie scrise cuvintele pe care le spunea şi trimise celor care nu-i puteau auzi glasul, ca şi ei să poată primi cuvintele sale.\n\n9 Şi acestea sunt cuvintele pe care le-a vorbit şi pe care le-a pus să fie scrise, zicând: Fraţii mei, voi toţi care v-aţi adunat laolaltă, voi care puteţi să-mi auziţi cuvintele pe care le vorbesc către voi astăzi; căci eu nu v-am poruncit să veniţi aici ca să luaţi în derâdere cuvintele pe care vi le voi spune, ci ca să mă ascultaţi şi să vă deschideţi urechile ca să puteţi auzi şi inimile voastre ca să puteţi înţelege şi minţile voastre pentru ca tainele lui Dumnezeu să poată fi dezvăluite în faţa voastră.\n\n10 Eu nu v-am poruncit să veniţi aici ca să vă temeţi de mine sau ca să credeţi că eu, prin mine însumi, sunt mai presus decât un muritor.\n\n11 Eu sunt la fel ca şi voi, supus la tot felul de slăbiciuni la trup şi la minte; şi totuşi, am fost ales de către acest popor şi uns de către tatăl meu şi mi s-a permis de către mâna Domnului să fiu conducător şi rege peste acest popor; şi am fost păstrat şi apărat de către puterea Lui fără asemănare, ca să vă slujesc cu toată puterea, mintea şi tăria pe care Domnul mi le-a dat.\n\n12 Vă spun că, aşa cum mi s-a permis să-mi petrec zilele în slujba voastră chiar până acum şi nu am căutat nici aur şi nici argint, nici alte feluri de bogăţii de la voi;\n\n13 Nici nu am permis ca voi să fiţi închişi în temniţe şi nici să vă înrobiţi unul pe altul, nici să ucideţi, sau să jefuiţi, sau să furaţi, sau să comiteţi adulter; şi nu am permis nici ca să comiteţi vreun fel de ticăloşie şi v-am învăţat să ţineţi poruncile Domnului în toate lucrurile pe care El vi le-a poruncit—\n\n14 Şi chiar eu însumi am muncit cu propriile mele mâini ca să pot să vă slujesc şi ca voi să nu fiţi copleşiţi de biruri şi pentru ca nimic să nu vină asupra voastră care să fie greu de suportat—şi pentru toate aceste lucruri pe care vi le-am spus, voi înşivă sunteţi astăzi martori.\n\n15 Şi totuşi, fraţii mei, nu am făcut toate lucrurile acestea ca să mă laud şi nici nu spun lucrurile acestea ca să vă învinovăţesc; ci vă spun aceste lucruri pentru ca voi să ştiţi că pot răspunde în ziua aceasta cu conştiinţa curată înaintea lui Dumnezeu.\n\n16 Iată, vă spun vouă că, din pricină că v-am spus că mi-am petrecut zilele în slujba voastră, eu nu doresc să mă laud, căci am fost numai în slujba lui Dumnezeu.\n\n17 Şi iată, vă spun aceste lucruri ca voi să puteţi învăţa înţelepciune; ca voi să puteţi învăţa că, atunci când sunteţi în slujba aproapelui, sunteţi numai în slujba Dumnezeului vostru.\n\n18 Iată, m-aţi numit regele vostru; şi dacă eu, pe care voi îl numiţi regele vostru, lucrez ca să vă slujesc pe voi, atunci n-ar trebui voi să lucraţi ca să vă slujiţi unul pe altul?\n\n19 Şi iarăşi, dacă eu, pe care voi îl numiţi regele vostru, care şi-a petrecut zilele în slujba voastră şi totuşi am fost în slujba lui Dumnezeu, merit vreo mulţumire din partea voastră, o, cum trebuie voi să-I mulţumiţi Regelui vostru Ceresc!\n\n20 Eu vă spun, fraţii mei, că, dacă veţi aduce toate mulţumirile şi lauda de care întreg sufletul vostru este în stare către acel Dumnezeu care v-a făcut şi care v-a apărat şi a făcut ca voi să vă bucuraţi şi a admis ca voi să trăiţi în pace unul cu altul—\n\n21 Vă spun vouă că, dacă Îl veţi sluji pe Acela care v-a creat de la început şi care vă apără zi de zi, împrumutându-vă răsuflarea ca să puteţi să trăiţi şi să vă mişcaţi şi să faceţi după propria voastră vrere şi chiar sprijinindu-vă de la un moment la altul—vă spun, dacă Îl veţi sluji cu tot sufletul vostru, totuşi nu veţi fi decât slujitori netrebnici.\n\n22 Şi iată, tot ceea ce El cere de la voi este să ţineţi poruncile Sale; şi El v-a făgăduit că, dacă veţi ţine poruncile Sale, veţi prospera în ţară; şi El nu se va abate niciodată de la ceea ce a spus; de aceea, dacă voi ţineţi poruncile Lui, atunci El vă va binecuvânta şi veţi prospera.\n\n23 Şi acum, în primul rând, El v-a creat şi v-a dat viaţă, pentru care voi Îi sunteţi îndatoraţi.\n\n24 Şi în al doilea rând, El vă cere ca voi să faceţi aşa cum v-a poruncit; căci, dacă voi veţi face aşa, El vă va binecuvânta imediat; şi de aceea, El v-a plătit. Iar voi Îi sunteţi încă îndatoraţi şi sunteţi şi veţi fi în vecii vecilor; de aceea, pentru ce vă lăudaţi?\n\n25 Şi acum întreb, puteţi voi să spuneţi ceva despre voi înşivă? Vă răspund: Nu. Voi nu puteţi să spuneţi că sunteţi nici măcar ca firul de praf de pe pământ; totuşi, voi aţi fost creaţi din praful pământului; dar iată, aceasta aparţine Celui care v-a creat pe voi.\n\n26 Iar eu, chiar şi eu, pe care îl numiţi regele vostru, nu sunt mai bun decât voi înşivă; căci şi eu sunt din praf. Şi voi vedeţi că eu sunt bătrân şi sunt aproape să înapoiez acest trup muritor mamei sale, tărâna.\n\n27 De aceea, după cum v-am spus că v-am slujit, mergând cu conştiinţa curată înaintea lui Dumnezeu, chiar aşa la timpul acesta am făcut ca voi să vă adunaţi laolaltă, ca eu să nu pot fi găsit vinovat şi ca sângele vostru să nu trebuiască să vină asupra mea atunci când voi sta să fiu judecat de Dumnezeu pentru lucrurile pe care El mi le-a poruncit în legătură cu voi.\n\n28 Eu vă spun că am făcut să vă adunaţi laolaltă pentru ca să scap de sângele vostru de pe veşmintele mele, acum când sunt aproape de a coborî în mormânt, ca să mă pot duce în linişte, iar spiritul meu nemuritor să poată să se unească cu corurile de sus cântând laude pentru un Dumnezeu drept.\n\n29 Şi mai mult, vă spun că am făcut ca voi să vă adunaţi laolaltă ca să vă pot anunţa că nu mai pot fi învăţătorul, nici regele vostru;\n\n30 Căci chiar la timpul acesta, întregul meu trup tremură extrem de tare încercând să vă vorbesc; dar Domnul Dumnezeu mă sprijină şi mi-a permis să vă vorbesc şi mi-a poruncit să vă anunţ în această zi că fiul meu, Mosia, este rege şi conducător peste voi.\n\n31 Şi acum, fraţii mei, aş vrea ca voi să faceţi aşa cum aţi făcut până acum. Aşa cum aţi ţinut poruncile mele, precum şi poruncile tatălui meu, şi aţi prosperat, şi aţi fost ţinuţi pentru a nu cădea în mâinile duşmanilor voştri, tot aşa trebuie să păziţi poruncile fiului meu, sau poruncile lui Dumnezeu, care vă vor fi date de către El, şi atunci veţi prospera în ţară, iar duşmanii voştri nu vor avea nici o putere asupra voastră.\n\n32 Dar, o, poporul meu, feriţi-vă ca nu cumva să apară vrajbe între voi şi să ascultaţi să vă supuneţi spiritului rău despre care v-a vorbit tatăl meu, Mosia.\n\n33 Căci iată, este un blestem aruncat asupra aceluia care ascultă să se supună acelui spirit; căci dacă el ascultă să i se supună şi rămâne şi moare în păcatele sale, tot el este acela care bea din blestemul sufletului său; căci el primeşte drept răsplată o pedeapsă nepieritoare pentru că a încălcat legea lui Dumnezeu împotriva celor cunoscute de el.\n\n34 Eu vă spun că nu este nici unul printre voi, în afară de copilaşii voştri ce nu au fost învăţaţi despre aceste lucruri, care să nu ştie că sunteţi îndatoraţi pe veşnicie Tatălui vostru ceresc, ca să-I aduceţi Lui tot ceea ce aveţi şi ce sunteţi; şi, de asemenea, aţi fost învăţaţi despre cronicile care conţin profeţiile spuse de către profeţii cei sfinţi, încă din timpul când părntele nostru, Lehi, a plecat din Ierusalim.\n\n35 Şi, de asemenea, tot ceea ce s-a spus de către strămoşii noştri până acum. Şi iată, iarăşi, au spus ceea ce li s-a poruncit de către Domnul; de aceea, acestea sunt drepte şi adevărate.\n\n36 Şi acum, vă spun vouă, fraţii mei că, după ce aţi cunoscut şi aţi fost învăţaţi toate aceste lucruri, dacă veţi păcătui şi veţi acţiona împotriva a ceea ce s-a spus, vă veţi depărta de Spiritul Domnului şi acesta nu va mai avea nici un loc în voi ca să vă îndrume pe drumurile înţelepciunii, ca să puteţi fi binecuvântaţi, prosperi şi apăraţi—\n\n37 Eu vă spun că omul care face aceasta, el este acela care se răzvrăteşte deschis împotriva lui Dumnezeu; de aceea, el ascultă să se supună spiritului rău şi devine un duşman al întregii dreptăţi; de aceea, Domnul nu are nici un loc în el, căci El nu locuieşte în temple care nu sunt sfinte.\n\n38 De aceea, dacă acel om nu se pocăieşte şi rămâne şi moare ca duşman al lui Dumnezeu, atunci cerinţele dreptăţii divine îi vor trezi sufletul nemuritor la o înţelegere vie a propriei sale vinovăţii, ceea ce îl va face să se retragă din prezenţa Domnului şi-i va umple pieptul de vinovăţie şi de durere şi de frică, care este ca un foc nestins a cărui flacără se ridică fără de sfârşit.\n\n39 Şi acum, vă spun vouă că îndurarea nu îl ajunge pe acel om; de aceea, osânda lui de pe urmă este să rabde un chin fără de sfârşit.\n\n40 O, voi toţi bătrânii şi voi cei tineri şi voi copilaşi care puteţi să-mi înţelegeţi cuvintele, căci eu v-am vorbit limpede aşa ca voi să puteţi înţelege, mă rog ca să vă treziţi la aducerea aminte a situaţiei îngrozitoare a acelora care au căzut în păcat.\n\n41 Şi mai mult, aş dori ca voi să vă gândiţi la starea binecuvântată şi fericită a acelora care ţin poruncile lui Dumnezeu. Căci iată, ei sunt binecuvântaţi în toate lucrurile, atât cele lumeşti, cât şi cele spirituale; şi dacă ei se menţin cu credinţă până la sfârşit, atunci sunt primiţi în cer pentru ca să poată locui cu Dumnezeu într-o stare de fericire fără de sfârşit. O, aduceţi-vă aminte, aduceţi-vă aminte că aceste lucruri sunt adevărate; căci Domnul Dumnezeu le-a spus.\n\n", "mosiah 3": "[center][font_size=26]Capitolul 3[/font_size][/center]\n\n[i]Regele Beniamin continuă mesajul său—Domnul Atotputernic va sluji printre oameni într-un tabernacol de lut—Sânge va ţâşni din fiecare por în timp ce El ispăşeşte pentru păcatele lumii—Numele Lui este singurul prin care vine salvarea—Oamenii pot să renunţe la starea lor naturală şi să devină Sfinţi prin Ispăşire—Chinurile celor păcătoşi vor fi ca un lac de foc şi pucioasă. Circa 124 î.H.[/i]\n\n1 Şi iarăşi, fraţii mei, vreau să vă atrag atenţia, căci mai am ceva să vă spun; căci iată, am lucruri să vă spun despre ceea ce va să vină.\n\n2 Iar lucrurile pe care vi le voi spune le-am aflat de la un înger de la Dumnezeu. Şi el mi-a spus: Trezeşte-te; iar eu m-am trezit şi, iată, el stătea în faţa mea.\n\n3 Şi el mi-a spus: Trezeşte-te şi auzi cuvintele pe care ţi le voi spune; căci iată, am venit să-ţi anunţ ţie veşti bune, de mare bucurie.\n\n4 Căci Domnul a auzit rugăciunile tale şi a judecat dreptatea ta şi m-a trimis să-ţi spun că poţi să te bucuri; şi că poţi declara poporului tău, ca şi ei să fie plini de bucurie.\n\n5 Căci iată, timpul acela va veni şi nu este prea departe când, cu putere, Domnul Atotputernic care domneşte, care a fost şi este din veşnicie până la toate veşniciile, va pogorî din cer printre copiii oamenilor şi va locui într-un tabernacol de lut şi va merge printre oameni, făcând miracole puternice, cum ar fi să-i vindece pe cei bolnavi, să-i învie pe cei morţi, să-i facă pe cei schilozi să meargă, iar pe orbi să-şi capete vederea, şi pe surzi să audă, şi să vindece tot felul de boli.\n\n6 Iar El va alunga toţi diavolii sau spiritele rele care trăiesc în inimile copiilor oamenilor.\n\n7 Şi iată, El va suferi ispite şi dureri trupeşti, foame, sete şi oboseală, chiar mai mult decât poate să sufere un om, în afară de moarte; căci iată, ţâşneşte sânge din fiecare por, atât de mare va fi suferinţa Lui pentru ticăloşia şi lucrurile abominabile poporului Său.\n\n8 Şi El se va numi Isus Hristos, Fiul lui Dumnezeu, Tatăl cerului şi al pământului, Creatorul tuturor lucrurilor de la început; iar mama Lui se va numi Maria.\n\n9 Şi iată, El va veni la ai Săi, pentru ca salvarea să poată veni la copiii oamenilor chiar prin credinţa în numele Lui; şi chiar şi după toate acestea, ei tot Îl vor considera om şi vor spune că are pe diavol în El, şi-L vor biciui, şi-L vor răstigni.\n\n10 Iar El se va ridica a treia zi din morţi; şi iată, El stă să judece lumea; şi iată, toate aceste lucruri sunt făcute pentru ca o judecată dreaptă să pogoare asupra copiilor oamenilor.\n\n11 Căci iată, sângele Lui, de asemenea, ispăşeşte păcatele celor care au căzut prin păcatul lui Adam, care au murit fără a cunoaşte voinţa lui Dumnezeu în legătură cu ei sau care au păcătuit fără să ştie.\n\n12 Dar vai, vai de cel care ştie că se răzvrăteşte împotriva lui Dumnezeu! Căci Salvarea nu vine la nimeni, decât prin pocăinţă şi credinţă în Domnul Isus Hristos.\n\n13 Şi Domnul Dumnezeu i-a trimis pe profeţii Lui sfinţi printre toţi copiii oamenilor, pentru ca ei să vestească aceste lucruri către fiecare neam, seminţie şi limbă, pentru ca astfel oricine care va crede că Hristos va veni, acela va putea primi iertarea păcatelor lui şi se va bucura cu nespusă bucurie, ca şi cum El ar fi venit deja printre ei.\n\n14 Totuşi, Domnul Dumnezeu a văzut că poporul Său era un popor încăpăţânat şi El le-a dat lor o lege, şi anume, legea lui Moise.\n\n15 Şi multe semne şi minuni şi simboluri şi umbre le-a arătat El despre venirea Sa; şi, de asemenea, profeţi sfinţi le-au vorbit despre venirea Lui; şi totuşi ei şi-au împietrit inimile şi nu au înţeles că legea lui Moise nu foloseşte la nimic, decât dacă ar fi prin ispăşirea sângelui Lui.\n\n16 Şi chiar dacă ar fi posibil ca pruncii să păcătuiască, ei n-ar putea să fie salvaţi; dar eu vă spun, ei sunt binecuvântaţi; căci iată, dacă prin Adam sau prin firea lor ei cad, totuşi sângele lui Hristos ispăşeşte pentru păcatele lor.\n\n17 Şi mai mult, vă spun vouă că nu va exista nici un alt nume dat, precum şi nici un alt mijloc sau o altă cale prin care salvarea să poată veni pentru copiii oamenilor, ci numai prin şi în numele lui Hristos, Domnul Atotputernic.\n\n18 Căci iată, El judecă, iar judecata Lui este dreaptă; iar copilul care moare în pruncie nu piere; dar oamenii beau blestemul pentru sufletele lor dacă nu se umilesc şi dacă nu devin ca şi copiii mici şi cred că salvarea a fost şi este şi va fi în şi prin sângele ispăşitor al lui Hristos, Domnul Atotputernic.\n\n19 Căci omul prin firea lui este un duşman al lui Dumnezeu şi a fost de la căderea lui Adam şi va fi în vecii vecilor, dacă el nu se supune chemărilor Spiritului Sfânt şi înlătură omul firesc şi devine un sfânt prin ispăşirea lui Hristos Domnul şi devine ca un copil, ascultător, blând, umil, răbdător, plin de dragoste, dornic să se supună tuturor lucrurilor pe care Domnul are grijă să i le trimită, tot aşa cum un copil se supune tatălui său.\n\n20 Şi încă mai mult vă spun, că acel timp va veni când cunoaşterea despre un Salvator se va răspândi la fiecare naţiune, neam, limbă şi popor.\n\n21 Şi iată, atunci când acel timp va veni, nimeni nu va fi găsit fără vină în faţa lui Dumnezeu, în afară de prunci, decât numai prin pocăinţă şi credinţă în numele Domnului Dumnezeu cel Atotputernic.\n\n22 Şi chiar la timpul acesta când tu vei fi învăţat poporul tău lucrurile pe care Domnul Dumnezeul tău ţi le-a poruncit, chiar şi atunci nu sunt nevinovaţi în faţa lui Dumnezeu decât după cuvintele pe care vi le-am vorbit.\n\n23 Şi acum, am vorbit cuvintele pe care Domnul Dumnezeu mi le-a poruncit.\n\n24 Şi astfel spune Domnul: Ele vor sta ca o mărturie strălucită împotriva acestui popor în ziua judecăţii; astfel vor fi ei judecaţi, fiecare om după faptele sale, fie că ele sunt bune sau rele.\n\n25 Şi dacă sunt rele, atunci ei sunt puşi faţă în faţă cu o vedere îngrozitoare a păcatului şi a lucrurilor lor abominabile, care-i face să se îndepărteze din prezenţa Domnului într-o stare de nenorocire şi de chin nesfârşit din care nu se mai pot întoarce; de aceea au băut blestem pentru sufletele lor.\n\n26 De aceea, ei au băut din cupa mâniei lui Dumnezeu, a cărui judecată n-ar putea să-i acuze pe ei mai mult decât a putut să-l acuze pe Adam care trebuia să cadă pentru că a luat din fructul oprit; de aceea, îndurarea nu poate să-i mai ajungă în vecii vecilor.\n\n27 Iar chinul lor este ca un lac de foc şi pucioasă ale cărui flăcări sunt nestinse şi al cărui fum se înalţă în vecii vecilor. Aşa mi-a poruncit Domnul. Amin.\n\n", "mosiah 4": "[center][font_size=26]Capitolul 4[/font_size][/center]\n\n[i]Regele Beniamin continuă mesajul său—Salvarea vine datorită Ispăşirii—Credeţi în Dumnezeu ca să fiţi salvaţi—Păstraţi iertarea păcatelor voastre prin credinţă—Împărţiţi din averea voastră celor săraci—Faceţi toate lucrurile cu înţelepciune şi în ordine. Circa 124 î.H.[/i]\n\n1 Şi acum, s-a întâmplat că, atunci când regele Beniamin a terminat de vorbit cuvintele care i-au fost trimise de către îngerul Domnului, el şi-a aruncat privirile de jur-împrejur prin mulţime; şi iată, ei au căzut la pământ, căci frica de Domnul a venit asupra lor.\n\n2 Şi s-au văzut pe ei înşişi în starea lor carnală, chiar mai jos decât ţărâna pământului. Şi cu toţii au strigat tare într-un singur glas, zicând: O, ai milă şi foloseşte sângele ispăşitor al lui Hristos pentru ca noi să putem primi iertarea păcatelor noastre şi inimile noastre să fie purificate; căci noi credem în Isus Hristos, Fiul lui Dumnezeu, care a făcut cerul şi pământul, precum şi toate lucrurile, Cel care se va pogorî printre copiii oamenilor.\n\n3 Şi s-a întâmplat că, după ce au spus aceste cuvinte, Spiritul Domnului a venit asupra lor şi au fost umpluţi de bucurie, primind iertarea păcatelor lor şi având pace în conştiinţă datorită credinţei lor foarte mari în Isus Hristos care va veni, potrivit cuvintelor pe care regele Beniamin le-a vorbit către ei.\n\n4 Şi regele Beniamin iarăşi şi-a deschis gura şi a început să le vorbească, zicând: Prietenii mei şi fraţii mei, neamurile mele şi poporul meu, eu iarăşi vreau să vă atrag atenţia ca să puteţi auzi şi să înţelegeţi restul cuvintelor mele pe care le voi vorbi către voi.\n\n5 Căci iată, dacă cunoaşterea bunătăţii lui Dumnezeu la timpul acesta v-a trezit la o înţelegere a nimicniciei voastre, şi a stării voastre de decădere şi a lipsei voastre de valoare—\n\n6 Eu vă spun, dacă aţi ajuns la o cunoaştere a bunătăţii lui Dumnezeu şi a puterii Lui fără de asemănare şi a înţelepciunii Lui şi a răbdării Lui şi a suferinţelor Lui îndelungate pentru copiii oamenilor; şi, de asemenea, a ispăşirii care a fost pregătită încă de la începutul lumii, pentru ca astfel salvarea să poată veni la cel care îşi va pune încrederea în Domnul şi care va fi sârguincios în ţinerea poruncilor Lui şi va continua în credinţă chiar până la capătul vieţii sale, vreau să spun viaţa trupului muritor—\n\n7 Eu spun că acesta este omul care primeşte salvarea prin ispăşirea care a fost pregătită încă de la crearea lumii pentru toată omenirea, care a fost de la căderea lui Adam sau care este, sau care va fi vreodată, chiar până la sfârşitul lumii.\n\n8 Şi acesta este felul în care va veni salvarea. Şi nu este nici un alt fel de salvare în afară de aceasta despre care s-a vorbit; şi nici nu sunt alte condiţii prin care omul poate fi salvat, în afară de condiţiile despre care v-am vorbit.\n\n9 Credeţi în Dumnezeu; credeţi că El este şi că El a creat toate lucrurile, atât în cer, cât şi pe pământ; credeţi că El are toată înţelepciunea şi toată puterea, atât în cer, cât şi pe pământ; credeţi că omul nu înţelege toate lucrurile pe care Domnul le poate înţelege.\n\n10 Şi iarăşi, credeţi că trebuie să vă pocăiţi de păcate şi să renunţaţi la ele şi să vă umiliţi în faţa lui Dumnezeu; şi cereţi cu sinceritatea inimii voastre ca El să vă ierte; şi acum, de credeţi toate aceste lucruri, aveţi grijă să le faceţi.\n\n11 Şi iarăşi vă spun, aşa cum v-am spus mai înainte că, aşa cum voi aţi ajuns la cunoaşterea slăvii lui Dumnezeu sau dacă aţi cunoscut bunătatea Lui şi aţi gustat din dragostea Lui şi aţi primit iertarea păcatelor voastre, ceea ce v-a adus bucurie foarte mare în sufletele voastre, chiar aşa, eu aş vrea ca să vă aduceţi aminte şi să păstraţi întotdeauna în memoria voastră măreţia lui Dumnezeu şi nimicnicia voastră, precum şi bunătatea Lui şi suferinţele Lui îndelungate pentru voi, făpturi nevrednice, şi să vă umiliţi în adâncurile umilinţei, chemând numele Domnului în fiecare zi şi stând neclintiţi în credinţa a ceea ce va veni, care a fost vorbit de gura îngerului.\n\n12 Şi iată, vă spun că, dacă veţi face aceasta, vă veţi bucura întotdeauna şi veţi fi plini de iubirea lui Dumnezeu şi veţi păstra pentru totdeauna iertarea păcatelor voastre; şi veţi creşte în cunoaşterea slăvii aceluia care v-a făcut pe voi sau în cunoaşterea a ceea ce este drept şi adevărat.\n\n13 Şi nu veţi avea dorinţa să vă faceţi rău unul altuia, ci să trăiţi în pace şi să daţi fiecăruia ceea ce i se cuvine.\n\n14 Şi nu veţi îngădui copiilor voştri ca ei să umble flămânzi sau goi; şi nici nu veţi îngădui ca ei să încalce legile lui Dumnezeu şi să se bată şi să se certe unul cu altul şi să-l slujească pe diavol, care este stăpânul păcatului sau care este spiritul rău despre care au vorbit strămoşii noştri, el fiind un duşman al întregii dreptăţi.\n\n15 Dar îi veţi învăţa să meargă pe căile adevărului şi cumpătării; îi veţi învăţa să se iubească unul pe altul şi să se slujească unul pe altul.\n\n16 Şi, de asemenea, voi înşivă veţi ajuta pe cei care au nevoie de ajutorul vostru; veţi dărui din bunurile voastre celor care sunt la nevoie; şi nu veţi îngădui ca cerşetorul să cerşească în zadar şi n-o să-l lăsaţi să piară.\n\n17 Poate că veţi spune: Omul şi-a adus singur nenorocirea asupra lui; de aceea îmi voi opri mâna şi nu-i voi da din mâncarea mea şi nici nu voi împărţi cu el din bunurile mele pentru ca el să nu sufere, căci pedepsele lui sunt drepte—\n\n18 Dar îţi spun ţie, o, omule, că oricine face aşa are mare motiv să se pocăiască; şi dacă nu se pocăieşte pentru ceea ce a făcut, atunci el va pieri pentru veşnicie şi nu va avea nici un drept la împărăţia lui Dumnezeu.\n\n19 Căci iată, nu suntem noi cu toţii cerşetori? Nu depindem noi toţi de aceeaşi Fiinţă, chiar Dumnezeu, pentru toate bunurile pe care le avem, atât pentru mâncare, cât şi pentru îmbrăcăminte, şi pentru aur, şi pentru argint, şi pentru toate bogăţiile de tot felul pe care le avem?\n\n20 Şi iată, chiar în timpul acesta, voi I-aţi strigat numele şi I-aţi cerşit iertarea păcatelor voastre. Şi a răbdat El ca voi să cerşiţi în zadar? Nu; El şi-a revărsat Spiritul asupra voastră şi a făcut ca inimile voastre să se umple de bucurie şi a făcut ca gurile voastre să se oprească pentru ca să nu mai puteţi vorbi, atât de mare era bucuria voastră.\n\n21 Şi acum, dacă Dumnezeu, care v-a făcut pe voi, de care voi depindeţi pentru vieţile voastre şi pentru tot ceea ce aveţi şi sunteţi, vă dă vouă tot ceea ce cereţi cu credinţă care este drept, crezând că veţi primi, o, atunci, cât de mult trebuie să împărţiţi unul la altul din bunurile voastre.\n\n22 Şi dacă îl judecaţi pe omul care vă cere din averea voastră pentru ca să nu piară şi-l condamnaţi, cu atât mai dreaptă va fi condamnarea voastră pentru că nu împărţiţi din averea voastră care nu vă aparţine vouă, ci lui Dumnezeu, căruia, de asemenea, Îi aparţine viaţa voastră; şi totuşi voi nu cereţi nimic şi nici nu vă pocăiţi pentru lucrul pe care l-aţi făcut.\n\n23 Eu vă spun vouă că va fi vai de acel om, căci averea lui va pieri împreună cu el; şi acum, spun aceste lucruri către cei care sunt bogaţi în lucrurile care aparţin de lumea aceasta.\n\n24 Şi iarăşi, vorbesc către cel sărac, către voi, cei care nu aveţi nimic şi totuşi aveţi destul ca să trăiţi de pe o zi pe alta; mă refer la voi toţi care îi respingeţi pe cerşetori pentru că nu aveţi nimic; aş vrea ca voi să spuneţi în inimile voastre că: Eu nu dăruiesc pentru că nu am nimic, căci dacă aş avea, atunci aş dărui.\n\n25 Şi acum, dacă spuneţi aceasta în inimile voastre, atunci rămâneţi nevinovaţi; altfel, sunteţi condamnaţi; iar condamnarea voastră este dreaptă pentru că tânjiţi după ceea ce nu aţi primit.\n\n26 Şi acum, de dragul acestor lucruri pe care vi le-am spus—pentru ca să păstraţi iertarea păcatelor voastre de la o zi la alta, pentru ca să puteţi păşi nevinovaţi în faţa lui Dumnezeu—aş vrea ca voi să împărţiţi din averea voastră celor săraci, fiecare după ceea ce are, cum ar fi să hrăniţi pe cei flămânzi, să îmbrăcaţi pe cei goi, să vizitaţi şi să mângâiaţi pe cei bolnavi, atât spiritual, cât şi material, după lipsurile lor.\n\n27 Şi vedeţi ca toate aceste lucruri să fie făcute în înţelepciune şi ordine; căci nu este nevoie ca omul să fugă mai repede decât este puterea lui. Şi iarăşi este potrivit ca el să fie sârguincios pentru ca astfel să poată câştiga premiul; de aceea, toate lucrurile trebuie să fie făcute în ordine.\n\n28 Şi aş dori ca să vă aduceţi aminte că oricine dintre voi care împrumută de la vecinul său, trebuie să dea înapoi ceea ce a împrumutat, după cum s-a înţeles, căci altfel păcătuiţi; şi poate că veţi face ca şi vecinul vostru să păcătuiască.\n\n29 Şi în sfârşit, nu pot să vă spun toate lucrurile prin care puteţi păcătui; căci sunt diferite căi şi mijloace, chiar atât de multe încât nu le pot număra.\n\n30 Dar atât vă pot spune că, dacă nu vegheaţi asupra voastră, şi a gândurilor voastre, şi a cuvintelor voastre, şi a faptelor voastre, şi nu respectaţi poruncile lui Dumnezeu, şi nu continuaţi în credinţa a ceea ce voi aţi auzit despre venirea Domnului nostru, chiar până la sfârşitul vieţilor voastre, atunci va trebui să pieriţi. Şi acum, o, omule, adu-ţi aminte şi nu pieri.\n\n", "mosiah 5": "[center][font_size=26]Capitolul 5[/font_size][/center]\n\n[i]Sfinţii devin fiii şi fiicele lui Hristos prin credinţă—De aceea ei sunt numiţi după numele lui Hristos—Regele Beniamin îi îndeamnă să fie fermi şi neclintiţi în lucrări bune. Circa 124 î.H.[/i]\n\n1 Şi acum, s-a întâmplat că atunci când regele Beniamin a vorbit în felul acesta către poporul său, el a trimis printre ei, dorind să ştie dacă poporul său credea în cuvintele pe care le vorbise către ei.\n\n2 Şi ei toţi au strigat într-un singur glas, zicând: Da, noi credem toate cuvintele pe care ni le-ai spus către noi; şi, de asemenea, ştim că ele sunt sigure şi adevărate datorită Spiritului Domnului cel Atotputernic, care a lucrat o schimbare mare în noi sau în inimile noastre, pentru că nu mai avem înclinare să facem rău, ci să facem bine neîncetat.\n\n3 Şi noi înşine, de asemenea, prin bunătatea fără de margini a lui Dumnezeu şi prin manifestările Spiritului Său, avem viziuni mari despre ceea ce va veni; şi dacă ar fi potrivit, am putea profeţi despre toate lucrurile.\n\n4 Şi este credinţa pe care noi am avut-o despre lucrurile pe care regele nostru le-a vorbit către noi care ne-a adus la această mare cunoaştere, de care ne bucurăm foarte mult.\n\n5 Şi dorim să facem un legământ cu Dumnezeul nostru ca să îndeplinim voinţa Lui şi să fim supuşi poruncilor Lui în toate lucrurile pe care El ni le va porunci, până la sfârşitul zilelor noastre, pentru ca să nu aducem asupra noastră un chin fără de sfârşit, aşa cum a fost grăit de către înger, şi ca să nu bem din cupa mâniei lui Dumnezeu.\n\n6 Şi acum, acestea sunt cuvintele pe care regele Beniamin le-a dorit de la ei; şi de aceea el a spus către ei: Aţi vorbit cuvintele pe care le-am dorit; şi legământul pe care l-aţi făcut este un legământ drept.\n\n7 Şi acum, datorită legământului pe care l-aţi făcut, veţi fi numiţi copiii lui Hristos, fiii şi fiicele Lui; căci iată, în ziua aceasta El v-a născut pe voi spiritual; căci voi spuneţi că inimile voastre sunt schimbate prin credinţă în numele Lui; de aceea, voi v-aţi născut din El şi aţi devenit fiii şi fiicele Lui.\n\n8 Şi sub această căpetenie aţi fost făcuţi liberi şi nu este nici o altă căpetenie care ar putea să vă facă liberi. Nu este nici un alt nume dat prin care vine salvarea; de aceea, doresc ca să luaţi asupra voastră numele lui Hristos, toţi aceia care aţi intrat într-un legământ cu Dumnezeu, că veţi fi supuşi până la sfârşitul vieţilor voastre.\n\n9 Şi se va întâmpla că oricine va face aceasta va fi găsit la dreapta lui Dumnezeu, căci el va cunoaşte numele prin care este chemat; căci el va fi chemat prin numele lui Hristos.\n\n10 Şi acum se va întâmpla că oricine care nu va lua numele lui Hristos asupra sa va trebui să fie chemat printr-un alt nume; de aceea, el se va găsi la stânga lui Dumnezeu.\n\n11 Şi aş dori ca să vă aduceţi aminte, de asemenea, că acesta este numele pe care am spus că vi-l voi da şi care nu se va şterge niciodată decât prin încălcarea legii; de aceea, aveţi grijă să nu încălcaţi legea, pentru ca numele să nu fie şters din inima voastră.\n\n12 Eu vă spun, aş vrea ca să vă aduceţi aminte să păstraţi numele scris pentru totdeauna în inimile voastre, pentru ca să nu vă găsiţi la stânga lui Dumnezeu, ci să auziţi şi să cunoaşteţi glasul prin care veţi fi chemaţi, precum şi numele cu care El vă va chema.\n\n13 Căci, cum poate un om să cunoască stăpânul pe care nu l-a slujit şi care este un străin pentru el şi departe de gândurile şi intenţiile sale?\n\n14 Şi iarăşi, ia un om măgarul care aparţine vecinului său şi-l păstrează? Eu vă spun vouă: Nu; el nu va permite ca acesta să se hrănească laolaltă cu turmele sale, ci îl va alunga şi-l va da afară. Eu vă spun vouă că tot aşa va fi şi cu voi, dacă nu cunoaşteţi numele cu care veţi fi chemaţi.\n\n15 De aceea, aş vrea ca să fiţi neclintiţi şi nestrămutaţi, făcând întotdeauna lucruri bune din abundenţă pentru ca Hristos, Domnul Dumnezeu cel Atotputernic, să vă poată pecetlui ca ai Săi, pentru ca să puteţi fi aduşi în cer, ca să aveţi salvare şi viaţă veşnică prin înţelepciunea şi puterea, dreptatea şi îndurarea Celui care a făcut toate lucrurile, atât în cer, cât şi pe pământ, care este Dumnezeu peste toate. Amin.\n\n", "mosiah 6": "[center][font_size=26]Capitolul 6[/font_size][/center]\n\n[i]Regele Beniamin înregistrează numele oamenilor şi numeşte preoţi ca să-i înveţe—Mosia domneşte ca un rege drept. Circa 124–121 î.H.[/i]\n\n1 Şi acum, regele Beniamin a crezut că era potrivit ca, după ce a terminat de vorbit poporului, să ia numele tuturor celor care au intrat într-un legământ cu Dumnezeu ca să-i ţină poruncile Lui.\n\n2 Şi s-a întâmplat că nu exista nici un suflet, doar dacă erau prunci, care să nu fi intrat într-un legământ şi să nu fi luat asupra lor numele lui Hristos.\n\n3 Şi iarăşi, s-a întâmplat că atunci când regele Beniamin a sfârşit toate aceste lucruri şi l-a uns pe fiul său Mosia ca domnitor şi rege peste poporul său şi i-a încredinţat toate treburile împărăţiei, şi, de asemenea, a numit preoţi ca să înveţe poporul, pentru ca ei să audă şi să cunoască poruncile lui Dumnezeu şi să-i aţâţe să-şi aducă aminte de jurământul pe care l-au făcut, el a dat drumul mulţimii, iar aceştia s-au întors, fiecare cu familiile lor, la casele lor.\n\n4 Iar Mosia a început să domnească în locul tatălui său. Şi el a început să domnească în cel de al treizecilea an al vieţii sale, fiind în total aproximativ patru sute şaptezeci şi şase de ani de la timpul când Lehi a plecat din Ierusalim.\n\n5 Iar regele Beniamin a mai trăit trei ani şi apoi a murit.\n\n6 Şi s-a întâmplat că regele Mosia a mers pe căile Domnului şi a respectat judecăţile şi regulile Lui şi a ţinut poruncile Lui în toate lucrurile pe care El i le-a poruncit.\n\n7 Şi regele Mosia a pus poporul său să cultive pământul. Şi el însuşi a cultivat pământul pentru ca să nu devină o povară pentru poporul său, pentru ca să facă tot aşa cum a făcut tatăl său în toate lucrurile. Şi nu a fost nici un conflict printre poporul lui timp de trei ani.\n\n", "mosiah 7": "[center][font_size=26]Capitolul 7[/font_size][/center]\n\n[i]Amon găseşte ţara lui Lehi-Nefi, unde Limhi este rege—Poporul lui Limhi este înrobit lamaniţilor—Limhi povesteşte istoria lor—Un profet (Abinadi) a depus mărturie că Hristos este Dumnezeul şi Tatăl tuturor lucrurilor—Cei care seamănă vânt culeg furtună, iar cei care-şi pun nădejdea lor în Domnul vor fi salvaţi. Circa 121 î.H.[/i]\n\n1 Şi acum s-a întâmplat că după ce regele Mosia avusese pace continuă timp de trei ani, el a dorit să afle despre poporul care s-a dus să locuiască în ţara lui Lehi-Nefi sau în oraşul lui Lehi-Nefi; căci poporul său nu auzise nimic despre ei din timpul când au plecat din ţara lui Zarahemla; de aceea, l-au asaltat cu întrebări.\n\n2 Şi s-a întâmplat că regele Mosia a consimţit ca şaisprezece oameni puternici să se ducă în ţara lui Lehi-Nefi ca să întrebe despre fraţii lor.\n\n3 Şi s-a întâmplat că în ziua următoare au plecat, având printre ei pe unul, Amon, acesta fiind un om tare şi puternic şi un urmaş al lui Zarahemla; şi el a fost, de asemenea, conducătorul lor.\n\n4 Şi acum, ei nu ştiau pe ce cale să meargă în pustiu ca să ajungă la ţara lui Lehi-Nefi; de aceea, au rătăcit timp de multe zile în pustiu, şi anume patruzeci de zile au rătăcit ei.\n\n5 Şi după ce au rătăcit patruzeci de zile, au ajuns la un deal care este la nord de ţara lui Şilom şi acolo şi-au instalat corturile.\n\n6 Iar Amon a luat pe trei dintre fraţii săi şi numele lor erau Amalec, Helem şi Hem şi s-au coborât în ţara lui Nefi.\n\n7 Şi iată, au întâlnit pe regele poporului care era în ţara lui Nefi şi în ţara lui Şilom; şi au fost înconjuraţi de garda regelui şi au fost luaţi, legaţi şi băgaţi la închisoare.\n\n8 Şi s-a întâmplat că, după ce au stat în închisoare timp de două zile, au fost aduşi iarăşi în faţa regelui, iar legăturile lor au fost dezlegate; şi au stat în faţa regelui şi li s-a dat voie ori, mai degrabă, li s-a poruncit să răspundă la întrebările pe care el le-a pus.\n\n9 Şi el a spus către ei: Iată, eu sunt Limhi, fiul lui Noe, care era fiul lui Zenif, care a venit din ţara lui Zarahemla ca să moştenească ţara aceasta, care era ţara strămoşilor lor, care a fost făcut rege de către glasul poporului.\n\n10 Şi acum doresc să ştiu motivul pentru care voi aţi fost aşa de îndrăzneţi ca să veniţi aproape de zidurile oraşului, când eu însumi am fost împreună cu gărzile mele în afara porţii?\n\n11 Şi acum, din cauza aceasta am poruncit ca să fiţi reţinuţi, ca să vă pot întreba, căci altfel aş fi făcut ca gărzile mele să vă omoare. Aveţi voie să vorbiţi.\n\n12 Şi acum, când Amon a văzut că i s-a dat voie să vorbească, a înaintat şi s-a închinat în faţa regelui; şi ridicându-se iarăşi el a spus: O, rege, eu sunt foarte recunoscător în faţa lui Dumnezeu în ziua aceasta pentru că sunt încă în viaţă şi mi se dă voie să vorbesc; şi mă voi strădui să vorbesc cu îndrăzneală;\n\n13 Căci sunt sigur că, dacă m-ai fi cunoscut, nu ai fi permis să port aceste legături. Căci eu, Amon, sunt un urmaş al lui Zarahemla şi am venit din ţara lui Zarahemla ca să întreb despre fraţii noştri pe care Zenif i-a adus afară din ţara aceea.\n\n14 Şi acum s-a întâmplat că după ce Limhi a auzit cuvintele lui Amon, a fost foarte bucuros şi a spus: Acum ştiu cu siguranţă că ai mei fraţi care erau în ţara lui Zarahemla sunt încă în viaţă. Şi acum mă voi bucura; iar mâine voi face ca şi poporul meu să se bucure.\n\n15 Căci iată, noi suntem înrobiţi lamaniţilor şi plătim un bir care este greu de suportat. Şi acum iată, fraţii noştri ne vor elibera din robia noastră sau din mâinile lamaniţilor şi vom fi sclavii lor; căci este mai bine să fim sclavi sub nefiţi decât să plătim tribut regelui lamaniţilor.\n\n16 Şi acum, regele Limhi a dat poruncă gărzilor sale ca să nu-l mai lege pe Amon, nici pe fraţii lui, ci a făcut ca ei să se ducă la dealul care era la nord de Şilom şi să-i aducă pe fraţii lor în oraş pentru ca ei să poată să mănânce şi să bea şi să se odihnească după oboseala călătoriei; căci ei au răbdat multe; ei suferiseră de foame, sete şi de oboseală.\n\n17 Şi acum, s-a întâmplat în ziua următoare că regele Limhi a dat de veste către poporul său cum că trebuia să se adune cu toţii la templu ca să asculte cuvintele pe care avea să le vorbească către ei.\n\n18 Şi s-a întâmplat că atunci când s-au adunat laolaltă, el le-a vorbit în felul acesta înţelept, zicând: O, voi, poporul meu, ridicaţi-vă capul şi fiţi alinaţi; căci iată, timpul a venit sau nu este prea îndepărtat, când noi nu vom mai fi supuşii duşmanilor noştri, cu toate străduinţele noastre care au fost deşarte; şi totuşi cred că a mai rămas să purtăm o luptă decisivă.\n\n19 De aceea, ridicaţi-vă capul şi bucuraţi-vă şi puneţi-vă nădejdea în Dumnezeu, în acel Dumnezeu care era Dumnezeul lui Avraam şi Isaac şi Iacov; şi, de asemenea, acel Dumnezeu care i-a scos pe copiii Israelului din ţara Egiptului şi a făcut ca ei să meargă prin Marea Roşie ca pe pământ uscat şi i-a hrănit pe ei cu mană pentru ca să nu piară în pustiu; şi încă multe alte lucruri a făcut El pentru ei.\n\n20 Şi iarăşi, acelaşi Dumnezeu i-a scos pe strămoşii noştri din ţara Ierusalimului şi a ţinut şi a păstrat pe poporul Său chiar până acum; şi iată, din cauza nedreptăţilor şi a lucrurilor noastre abominabile, El ne-a adus pe noi în sclavie.\n\n21 Şi voi toţi sunteţi martori în ziua aceasta că Zenif, care a fost făcut rege peste acest popor, el fiind prea ambiţios să moştenească ţara strămoşilor săi, de aceea fiind înşelat de viclenia şi înşelătoria regelui Laman care, intrând într-o înţelegere cu regele Zenif şi cedând o parte din ţară, şi chiar oraşul lui Lehi-Nefi, precum şi oraşul lui Şilom; şi ţara dimprejur—\n\n22 Şi el a făcut toate acestea cu singurul scop de a aduce poporul acesta în robie său în sclavie. Şi iată, noi în acest timp plătim tribut regelui lamaniţilor, şi anume jumătate din porumbul nostru şi orzul nostru şi orice alte grâne de tot felul, precum şi jumătate din animalele turmelor şi cirezilor noastre; şi chiar şi jumătate din tot ceea ce avem sau stăpânim regele lamaniţilor ia de la noi, căci altfel ne-ar lua viaţa.\n\n23 Şi acum, nu este acest lucru greu de dus? Şi nu este această suferinţă a noastră mare? Acum iată ce puternic motiv avem să jelim.\n\n24 Da, eu vă spun, mari sunt motivele pe care le avem ca să jelim; căci iată, cât de mulţi dintre fraţii noştri au fost ucişi, iar sângele lor a fost vărsat în zadar; şi toate acestea din cauza nedreptăţii.\n\n25 Căci, dacă acest popor n-ar fi căzut în nelegiuire, Domnul n-ar fi dat voie ca acest mare rău să vină peste el. Dar iată, ei nu au vrut să asculte de cuvintele Lui; şi au început conflicte între ei, chiar atât de multe, încât au vărsat sânge între ei.\n\n26 Şi au ucis un profet al Domnului; da, un om ales al lui Dumnezeu, care le-a spus despre ticăloşia şi lucrurile lor abominabile şi care a profeţit despre multe lucruri care vor fi să vină, da, chiar şi despre venirea lui Hristos.\n\n27 Şi pentru că el le-a spus că Hristos era Dumnezeu, Tatăl tuturor lucrurilor, şi a spus că El trebuia să-şi ia înfăţişarea unui om; şi aceasta trebuia să fie înfăţişarea în care omul a fost făcut la început; sau, cu alte cuvinte, el a spus că omul a fost făcut după înfăţişarea lui Dumnezeu şi că Dumnezeu se va pogorî printre copiii oamenilor şi va lua asupra Sa carne şi sânge şi va umbla pe faţa pământului—\n\n28 Şi acum, pentru că a spus acestea, ei l-au ucis; şi mult mai multe lucruri au făcut ei care au adus mânia lui Dumnezeu asupra lor. De aceea, cine se miră că sunt în sclavie şi că sunt loviţi cu suferinţe dureroase?\n\n29 Căci iată, Domnul a spus: Eu nu voi mai adăposti poporul meu în ziua nelegiuirii sale; ci voi îngrădi căile sale ca să nu prospere; iar faptele sale vor fi ca o piedică în faţa lor.\n\n30 Şi iarăşi, a spus: Dacă poporul meu va semăna ticălosie atunci va culege neghina adusă de furtună; iar efectul acesteia este otravă.\n\n31 Şi el iarăşi a spus: Dacă poporul meu va semăna ticălosie, atunci va culege vântul de la răsărit, care aduce distrugere imediată.\n\n32 Şi acum, iată, făgăduinţa Domnului este împlinită, iar voi sunteţi loviţi şi în suferinţă.\n\n33 Dar dacă vă veţi întoarce către Domnul cu toată hotărârea inimii şi vă veţi pune nădejdea în El şi-L veţi sluji cu toată sârguinţa minţii, dacă veţi face aceasta, atunci El, după voinţa şi plăcerea Sa, vă va elibera din sclavie.\n\n", "mosiah 8": "[center][font_size=26]Capitolul 8[/font_size][/center]\n\n[i]Amon propovăduieşte poporului lui Limhi—El află despre cele douăzeci şi patru de plăci ale iarediţilor—Inscripţii vechi pot fi traduse de văzători—Nici un dar nu este mai presus decât cel de a fi văzător. Circa 121 î.H.[/i]\n\n1 Şi s-a întâmplat că după ce regele Limhi a terminat de vorbit către poporul său, căci el a vorbit multe lucruri către el şi numai câteva dintre acestea le-am scris în această carte, el a spus poporului său toate lucrurile despre fraţii lor care erau în ţara lui Zarahemla.\n\n2 Şi el a făcut ca Amon să se ridice în picioare în faţa mulţimii şi să repete ceea ce li s-a întâmplat fraţilor lor din timpul când Zenif a plecat din ţară chiar până când el însuşi a ieşit din ţară.\n\n3 Şi el, de asemenea, le-a repetat ultimele cuvinte pe care regele Beniamin le-a propovăduit şi le-a explicat poporului lui Limhi, aşa încât ei să poată înţelege toate cuvintele pe care le-a spus.\n\n4 Şi s-a întâmplat că după ce a făcut toate acestea, regele Limhi a dat drumul mulţimii şi a făcut ca fiecare să se întoarcă la casa lui.\n\n5 Şi s-a întâmplat că el a dispus ca plăcile care conţineau cronicile poporului său din timpul când au plecat din ţara lui Zarahemla să fie aduse în faţa lui Amon, pentru ca el să le poată citi.\n\n6 Acum, imediat ce Amon a citit cronicile, regele l-a întrebat dacă putea tălmăci limbile, iar Amon i-a spus că el nu putea.\n\n7 Iar regele a spus către el: Fiind întristat din cauza suferinţelor poporului meu, am dispus ca patruzeci şi trei de oameni din poporul meu să se ducă în pustiu şi să găsească ţara lui Zarahemla pentru ca să putem să le cerem fraţilor noştri să ne elibereze din sclavie.\n\n8 Şi ei au rătăcit în pustiu timp de mai multe zile, dar cu toată strădania lor, ei nu au găsit ţara lui Zarahemla, ci s-au reîntors la ţara aceasta după ce au călătorit printr-o ţară printre multe ape, descoperind o ţară care era acoperită cu oase de oameni şi de animale, şi, de asemenea, cu ruine de clădiri de tot felul, descoperind o ţară care fusese populată de oameni care erau atât de numeroşi cât oştirile lui Israel.\n\n9 Şi ca mărturie că lucrurile pe care le-au spus erau adevărate, ei au adus douăzeci şi patru de plăci care sunt pline de inscripţii şi sunt făcute din aur curat.\n\n10 Şi iată, ei, de asemenea, au adus scuturi care erau mari şi erau făcute din aramă şi cupru şi erau întregi pe deplin.\n\n11 Şi iarăşi, ei au adus săbii ale căror mânere erau stricate şi ale căror lame erau ruginite; şi nu este nimeni în ţară care să poată tălmăci limbile sau inscripţiile care sunt pe plăci. De aceea te-am întrebat: Tu nu poţi tălmăci?\n\n12 Şi eu iarăşi te întreb: Cunoşti pe vreunul care poate tălmăci? Căci doresc ca aceste cronici să fie tălmăcite în limba noastră; căci, poate, ele ne vor da cunoştinţe despre rămăşiţa poporului care a fost distrus şi de la care au venit aceste cronici; sau, poate, ele ne vor da cunoştinţe despre acest popor care a fost distrus; şi doresc să ştiu cauza distrugerii lui.\n\n13 Acum, Amon a spus către el: Eu pot cu siguranţă să-ţi spun, o, rege, despre un om care poate tălmăci cronicile; căci el are ceva prin care el se poate uita şi poate tălmăci toate cronicile din vechime; şi acesta este un dar de la Dumnezeu. Iar lucrurile acestea se numesc tălmăcitoare, şi nimeni nu se poate uita prin ele decât dacă i se porunceşte, ca să nu se uite la ceva care este interzis şi să piară. Iar cel căruia i se porunceşte să se uite prin ele, acela se numeşte un văzător.\n\n14 Şi iată, regele poporului care este în ţara lui Zarahemla este omul căruia i s-a poruncit să facă aceste lucruri şi care are acest mare dar de la Dumnezeu.\n\n15 Iar regele a spus că un văzător este mai presus decât un profet.\n\n16 Iar Amon a spus că un văzător este un revelator şi, de asemenea, un profet; şi un dar mai mare decât acesta nici un om nu poate să-l aibă, decât dacă ar avea puterea lui Dumnezeu, ceea ce nici un om nu poate; totuşi, un om poate să aibă o putere mai mare dată de la Dumnezeu.\n\n17 Dar un văzător poate să ştie lucruri din trecut, precum şi lucruri care vor veni, iar prin el toate lucrurile vor fi dezvăluite, sau mai degrabă, lucrurile secrete vor fi descoperite, iar lucrurile ascunse vor ieşi la lumină, iar lucruri care nu sunt cunoscute vor fi făcute cunoscute prin ei şi, de asemenea, vor fi făcute cunoscute prin el lucruri care altfel nu ar putea să fie cunoscute.\n\n18 Astfel, Dumnezeu a oferit o posibilitate ca omul, prin credinţă, să poată face mari minuni; de aceea, el devine foarte folositor pentru semenii săi.\n\n19 Şi acum, când Amon a terminat de spus aceste cuvinte, regele s-a bucurat foarte mult şi a adus mulţumiri lui Dumnezeu, zicând: Fără îndoială aceste plăci cuprind o mare taină, iar aceşti tălmăcitori au fost fără îndoială pregătiţi pentru scopul de a dezvălui copiilor oamenilor aceste taine.\n\n20 O, cât de minunate sunt lucrările Domnului şi cât de mult suferă El cu poporul Său; da, şi cât de oarbe şi de nepătrunse sunt înţelegerile copiilor oamenilor; căci ei nu vor căuta înţelepciune, nici nu vor dori ca aceasta să domnească printre ei!\n\n21 Da, ei sunt ca o turmă sălbatică care fuge de păstor şi se împrăştie şi este mânată şi devorată de fiarele pădurii.\n\n", "mosiah 9": "Cronica lui Zenif—O relatare despre poporul său din timpul când au plecat din ţara lui Zarahemla, până la timpul când au fost eliberaţi din mâinile lamaniţilor.\n\nCuprinde capitolele 9 până la 22, inclusiv.\n\n[center][font_size=26]Capitolul 9[/font_size][/center]\n\n[i]Zenif conduce un grup din Zarahemla ca să ocupe ţara lui Lehi-Nefi—Regele lamanit le dă permisiunea să moştenească pământul—Este război între lamaniţi şi poporul lui Zenif. Circa 200–187 î.H.[/i]\n\n1 Eu, Zenif, fiind învăţat în toate limbile nefiţilor şi având cunoştinţă despre ţara lui Nefi sau despre ţara primei moşteniri a strămoşilor noştri şi fiind trimis ca spion printre lamaniţi ca să spionez despre forţele lor, pentru ca armata noastră să poată merge împotriva lor şi să-i distrugă—dar când am văzut ceea ce era bun printre ei, am dorit ca ei să nu fie distruşi.\n\n2 De aceea, m-am certat cu fraţii mei în pustiu, căci am dorit ca domnitorul nostru să încheie un tratat cu ei; dar el fiind un om aspru şi însetat de sânge a poruncit să fiu ucis; dar am fost salvat printr-o mare vărsare de sânge; căci s-a luptat tată contra tată şi frate contra frate până când cea mai mare parte a armatei noastre a fost distrusă în pustiu; şi noi ne-am reîntors, aceia dintre noi care scăpasem cu viaţă, în ţara lui Zarahemla, ca să spunem povestea nevestelor şi copiilor lor.\n\n3 Şi totuşi, eu fiind prea zelos să moştenesc ţara strămoşilor noştri, am adunat atât de mulţi câţi voiau să meargă şi să ocupe pământul şi am pornit iarăşi în călătoria noastră în pustiu ca să mergem sus până la ţinutul acela; dar am fost loviţi de foamete şi de suferinţe dureroase; căci eram leneşi în a ne aduce aminte de Domnul Dumnezeul nostru.\n\n4 Cu toate acestea, după multe zile de rătăcire în pustiu, ne-am instalat corturile în locul în care fraţii noştri fuseseră ucişi, care era aproape de ţara strămoşilor noştri.\n\n5 Şi s-a întâmplat că m-am dus iarăşi împreună cu patru dintre oamenii mei în oraş, până la rege, pentru ca să cunosc intenţiile lui şi ca să pot să aflu dacă aş putea să mă duc împreună cu oamenii mei şi să stăpânesc pământul în pace.\n\n6 Şi m-am dus până la rege, iar el a făcut legământ cu mine ca să pot stăpâni ţara lui Lehi-Nefi şi ţara lui Şilom.\n\n7 Şi, de asemenea, el a poruncit ca poporul său să plece din ţară şi eu şi poporul meu ne-am dus în ţară ca s-o stăpânim.\n\n8 Şi noi am început să construim clădiri şi să reparăm zidurile oraşului, da, chiar zidurile oraşului lui Lehi-Nefi şi ale oraşului lui Şilom.\n\n9 Şi am început să cultivăm pământul, da, chiar cu tot felul de seminţe, cu seminţe de porumb şi de grâu, şi de orz şi de neas şi de şeum, precum şi cu seminţe de tot felul de roade; şi am început să ne înmulţim şi să prosperăm în ţară.\n\n10 Acum, viclenia şi şiretenia regelui Laman au adus poporul meu în sclavie; el ne cedase ţara pentru ca noi s-o stăpânim.\n\n11 De aceea, s-a întâmplat că, după ce trăisem în ţară timp de doisprezece ani, regele Laman a început să devină neliniştit, temându-se că poporul meu avea să nu devină puternic în ţară şi că el nu va putea să-l răstoarne şi să-l ducă în sclavie.\n\n12 Acum, ei erau un popor leneş şi idolatru; de aceea au dorit să ne ducă pe noi în sclavie, pentru ca ei să poată să se folosească de munca mâinilor noastre; da, ca ei să poată să se ospăteze din turmele de pe câmpiile noastre.\n\n13 De aceea, s-a întâmplat că regele Laman a început să aţâţe poporul său ca să se bată cu noi; de aceea, au început războaie şi conflicte în ţară.\n\n14 Căci în cel de al treisprezecelea an al domniei mele în ţara lui Nefi, departe la miazăzi de ţara lui Şilom, atunci când oamenii mei adăpau şi hrăneau turmele lor şi cultivau pământul, o oştire numeroasă de lamaniţi a venit peste ei şi a început să-i omoare, să le ia turmele şi porumbul din câmpiile lor.\n\n15 Da, şi s-a întâmplat că ei au fugit, toţi cei care nu au fost prinşi, chiar până la oraşul lui Nefi şi m-au chemat pe mine ca să-i apăr.\n\n16 Şi s-a întâmplat că eu i-am înarmat cu arcuri şi cu săgeţi, cu săbii şi cu paloşe, şi cu bâte şi cu praştii şi cu tot felul de arme pe care le-am putut inventa, iar eu şi cu oamenii mei ne-am dus împotriva lamaniţilor ca să ne luptăm.\n\n17 Da, cu puterea Domnului ne-am dus ca să ne luptăm împotriva lamaniţilor; căci eu şi oamenii mei am implorat puternic pe Domnul ca El să ne scape din mâinile duşmanilor noştri, căci noi fusesem treziţi în a ne aduce aminte de eliberarea strămoşilor noştri.\n\n18 Iar Dumnezeu a auzit strigătele noastre şi a răspuns la rugăciunile noastre; şi noi am înaintat prin puterea Lui; da, noi am înaintat împotriva lamaniţilor şi într-o zi şi o noapte am ucis trei mii patruzeci şi trei; i-am ucis pe ei până când i-am alungat din ţara noastră.\n\n19 Iar eu însumi, cu propriile-mi mâini, am ajutat ca să-i îngropăm pe morţii lor. Şi iată, spre marea noastră întristare şi jale, două sute şaptezeci şi nouă dintre fraţii noştri au fost ucişi.\n\n", "mosiah 10": "[center][font_size=26]Capitolul 10[/font_size][/center]\n\n[i]Regele Laman moare—Oamenii lui sunt sălbatici şi fioroşi şi cred în tradiţii neadevărate—Zenif şi oamenii săi îi predomină. Circa 187–160 î.H.[/i]\n\n1 Şi s-a întâmplat că iarăşi am început să întemeiem împărăţia şi să stăpânim din nou ţara în pace. Şi eu am dispus ca să se facă arme de război de tot felul, pentru ca să pot avea arme pentru poporul meu în caz că lamaniţii ar veni iarăşi cu război împotriva poporului meu.\n\n2 Şi am pus gărzi de jur-împrejurul ţării pentru ca lamaniţii să nu mai poată veni asupra noastră pe nepregătite şi să ne distrugă; şi astfel am apărat poporul şi turmele mele şi i-am salvat de la căderea în mâinile duşmanilor noştri.\n\n3 Şi s-a întâmplat că am moştenit ţara strămoşilor noştri pentru mulţi ani, da, pentru douăzeci şi doi de ani.\n\n4 Şi eu am făcut ca bărbaţii să cultive pământul şi să crească tot felul de grâne şi tot felul de roade de toate soiurile.\n\n5 Şi am făcut ca femeile să toarcă şi să ţeasă, şi să lucreze şi să facă tot felul de pânzeturi fine, da, şi stofe de tot felul, pentru ca noi să ne putem acoperi goliciunea; şi astfel am prosperat în ţară—astfel am avut pace continuă în ţară timp de douăzeci şi doi de ani.\n\n6 Şi s-a întâmplat că regele Laman a murit, iar fiul lui a început să domnească în locul lui. Şi a început să-şi aţâţe poporul să se răzvrătească împotriva poporului meu; de aceea, au început să se pregătească de război şi să se ridice la luptă împotriva poporului meu.\n\n7 Dar eu îmi trimisesem spionii de jur-împrejurul ţării lui Şemlon ca să pot descoperi pregătirile lor, ca să pot să mă păzesc de ei, pentru ca ei să nu poată veni peste oamenii mei şi să-i distrugă.\n\n8 Şi s-a întâmplat că au venit la miazănoapte de ţara lui Şilom, cu oştirile lor numeroase, bărbaţi înarmaţi cu arcuri şi săbii, cu paloşe, cu pietre şi cu praştii; şi ei aveau capetele rase şi erau goi; şi erau încinşi cu brâuri de piele în jurul coapselor.\n\n9 Şi s-a întâmplat că am făcut ca femeile şi copiii oamenilor mei să fie ascunşi în pustiu; şi eu, de asemenea, am hotărât ca toţi bătrânii care puteau purta arme, precum şi toţi tinerii care erau în stare să poarte arme să se adune laolaltă ca să meargă la luptă împotriva lamaniţilor; iar eu i-am aşezat în rânduri, fiecare om după vârsta lui.\n\n10 Şi s-a întâmplat că ne-am ridicat la luptă împotriva lamaniţilor; şi eu, până şi eu, la vârsta mea înaintată, m-am dus ca să mă lupt cu lamaniţii. Şi s-a întâmplat că ne-am ridicat la luptă prin puterea Domnului.\n\n11 Acum, lamaniţii nu ştiau nimic despre Domnul, nici despre puterea Domnului, de aceea depindeau numai de puterea lor. Şi totuşi erau un popor puternic în ceea ce priveşte puterea bărbaţilor.\n\n12 Ei erau un popor sălbatic, fioros şi însetat de sânge, crezând în tradiţia strămoşilor lor, care este aceasta—Crezând că fuseseră alungaţi afară din Ierusalim din cauza nedreptăţilor strămoşilor lor şi că au fost prigoniţi în pustiu de către fraţii lor şi, de asemenea, că au fost prigoniţi în timp ce au trecut marea;\n\n13 Şi iarăşi, că au fost prigoniţi în ţara primei lor moşteniri, după ce trecuseră marea, iar toate acestea pentru că Nefi a fost mai credincios în ţinerea poruncilor Domnului—de aceea el a fost favorizat de Domnul, căci Domnul a auzit rugăciunile lui şi le-a răspuns şi a luat conducerea călătoriei lor în pustiu.\n\n14 Iar fraţii lui au fost mânioşi pe el pentru că nu au înţeles lucrările Domnului; au fost, de asemenea, mânioşi pe el pe apă pentru că îşi împietriseră inimile împotriva Domnului.\n\n15 Şi iarăşi, au fost mânioşi pe el atunci când au ajuns în ţara făgăduită, pentru că au spus că el luase conducerea poporului din mâinile lor; şi au căutat să-l ucidă.\n\n16 Şi iarăşi, au fost mânioşi pe el pentru că a plecat în pustiu aşa cum Domnul îi poruncise şi a luat cronicile care erau gravate pe plăcile de aramă, căci ei spuneau că i-a jefuit.\n\n17 Şi astfel, i-au învăţat pe copiii lor cum că ei trebuia să-i urască şi că trebuia să-i ucidă, şi că trebuia să-i fure şi să-i jefuiască şi să facă tot ce puteau ca să-i distrugă; de aceea ei poartă o ură veşnică faţă de copiii lui Nefi.\n\n18 Chiar din cauza aceasta regele Laman, prin viclenia şi înşelătoria lui mincinoasă, precum şi prin făgăduielile lui plăcute, m-a înşelat ca să aduc pe acest popor al meu în ţara aceasta, pentru ca el să-l poată distruge; da, şi noi am suferit mulţi ani în ţară.\n\n19 Şi acum eu, Zenif, după ce am spus către poporul meu toate lucrurile acestea despre lamaniţi, i-am îndemnat să se ducă la luptă cu putere, punându-şi încrederea în Domnul; şi astfel, ne-am luptat cu ei faţă în faţă.\n\n20 Şi s-a întâmplat că noi i-am alungat din nou afară din ţara noastră; şi i-am măcelărit într-un mare măcel, chiar pe atât de mulţi încât nici nu i-am numărat.\n\n21 Şi s-a întâmplat că ne-am întors din nou la pământul nostru, iar poporul meu a început iarăşi să-şi îngrijească turmele şi să-şi cultive pământul.\n\n22 Şi acum eu, fiind bătrân, am dat împărăţia unuia dintre fiii mei; de aceea, nu mai spun nimic. Şi fie ca Domnul să binecuvânteze poporul meu. Amin.\n\n", "mosiah 11": "[center][font_size=26]Capitolul 11[/font_size][/center]\n\n[i]Regele Noe domneşte în ticăloşie—El petrece într-o viaţă desfrânată cu nevestele şi concubinele sale—Abinadi profeţeşte că poporul va fi luat în sclavie—Regele Noe a căutat să-i ia viaţa. Circa 160–150 î.H.[/i]\n\n1 Şi acum s-a întâmplat că Zenif a dat împărăţia lui Noe, unul dintre fiii săi; de aceea, Noe a început să domnească în locul lui; şi el nu a mers pe urmele tatălui său.\n\n2 Căci iată, el nu a ţinut poruncile lui Dumnezeu, ci a mers după dorinţele propriei inimi. Şi el a avut multe neveste şi concubine. Şi a făcut ca poporul său să păcătuiască şi să facă ceea ce era un lucru abominabil în ochii Domnului. Da, şi ei au preacurvit şi au făcut tot felul de ticăloşii.\n\n3 Şi el a impus un bir, a cincea parte din tot ceea ce stăpâneau, a cincea parte din aurul lor şi argintul lor, a cincea parte din ziful lor, şi din cuprul lor, şi din arama lor şi fierul lor, a cincea parte din animalele lor puse la îngrăşat; şi a cincea parte din toate grânele lor.\n\n4 Şi toate acestea le-a luat ca să se întreţină pe el însuşi şi pe nevestele şi concubinele sale; şi, de asemenea, pe preoţii săi cu nevestele şi concubinele lor; şi astfel a schimbat treburile împărăţiei.\n\n5 Căci el a dat jos pe toţi preoţii care fuseseră unşi de către tatăl său şi a uns pe alţii în locul lor, cei care erau mândri în trufia inimilor lor.\n\n6 Da, şi astfel erau ei întreţinuţi în lenea lor şi în idolatria lor şi în curvia lor de birurile pe care regele Noe le-a impus poporului său; astfel a muncit poporul foarte mult ca să suporte nedreptatea.\n\n7 Da, şi oamenii, de asemenea, au devenit idolatri, pentru că erau înşelaţi de cuvintele deşarte şi linguşitoare ale regelui şi ale preoţilor; căci aceştia vorbeau cuvinte linguşitoare către ei.\n\n8 Şi s-a întâmplat că regele Noe a zidit multe clădiri elegante şi spaţioase; şi el le-a decorat pe acestea cu lucrări fine în lemn şi cu tot felul de lucruri preţioase din aur şi din argint, şi din fier şi din aramă, şi din zif şi din cupru;\n\n9 Şi el, de asemenea, a zidit pentru el un palat spaţios şi un tron în mijlocul lui care era în întregime făcut din lemn fin şi era ornamentat cu aur şi cu argint şi cu lucruri preţioase.\n\n10 Şi el, de asemenea, a dispus ca lucrătorii săi să facă tot felul de lucrări fine înăuntrul zidurilor templului, din lemn fin şi din cupru şi din aramă.\n\n11 Iar scaunele care erau puse deoparte pentru marii preoţi, care erau deasupra tuturor celorlalte scaune, le-a ornamentat cu aur curat; şi a dispus ca să se construiască o balustradă în faţa lor, pentru ca ei să poată să-şi sprijine trupurile şi braţele pe ea în timp ce trebuia să vorbească vorbe deşarte şi mincinoase către poporul său.\n\n12 Şi s-a întâmplat că a zidit un turn lângă templu; da, un turn foarte înalt, chiar atât de înalt încât putea să stea pe vârful lui şi să vadă ţara lui Şilom şi, de asemenea, ţara lui Şemlon, care era stăpânită de lamaniţi; şi el putea să se uite chiar peste toată ţara de jur-împrejur.\n\n13 Şi s-a întâmplat că a făcut ca multe case să fie zidite în ţara lui Şilom; şi a dispus ca un turn mare să fie zidit pe dealul de la miazănoapte de ţara lui Şilom, care era locul de refugiu pentru copiii lui Nefi atunci când au fugit din ţară; şi astfel a dispus el de bogăţiile pe care le-a căpătat prin plata birurilor poporului său.\n\n14 Şi s-a întâmplat că şi-a pus inima în bogăţiile sale şi şi-a petrecut timpul într-o viaţă de necumpătare împreună cu nevestele şi concubinele sale; şi tot aşa şi-au petrecut timpul preoţii săi, împreună cu curvele.\n\n15 Şi s-a întâmplat că a plantat vii de jur-împrejurul ţării; şi a construit teascuri şi a făcut vin din abundenţă; şi astfel a devenit un băutor de vin, la fel ca şi poporul lui.\n\n16 Şi s-a întâmplat că lamaniţii au început să năvălească peste poporul lui în număr mic şi să-i ucidă pe câmpurile lor şi atunci când îşi îngrijeau turmele.\n\n17 Şi regele Noe a trimis gărzi de jur-împrejurul ţării ca să-i ţină afară; dar el nu a trimis destui la număr şi lamaniţii au năvălit asupra lor şi i-au ucis şi au mânat multe din turmele lor în afara ţării; astfel, lamaniţii au început să-i distrugă şi să-şi verse ura asupra lor.\n\n18 Şi s-a întâmplat că regele Noe şi-a trimis armatele împotriva lor, iar ei au fost goniţi înapoi sau, ei i-au gonit pe ei înapoi pentru un timp; de aceea, s-au întors bucurându-se de prada lor.\n\n19 Şi acum, din cauza acestei mari biruinţe, s-au înfumurat mult în inimile lor; ei s-au fălit de tăria lor, zicând că cincizeci dintre ei puteau să stea împotriva a mii de oameni dintre lamaniţi; şi astfel s-au îngâmfat şi s-au desfătat în sânge şi în curgerea sângelui fraţilor lor, şi aceasta din cauza ticăloşiei regelui şi preoţilor lor.\n\n20 Şi s-a întâmplat că printre ei era un om al cărui nume era Abinadi; şi el s-a înfăţişat înaintea lor şi a început să profeţească, zicând: Iată, astfel a cuvântat Domnul şi astfel mi-a poruncit El mie, zicând: Du-te şi spune acestui popor, aşa a spus Domnul—Vai de acest popor, căci Eu am văzut lucrurile abominabile şi ticăloşia lor şi curvia lor; şi dacă nu se vor pocăi, îi voi vizita cu mânia Mea.\n\n21 Şi dacă ei nu se pocăiesc şi nu se întorc către Domnul Dumnezeul lor, iată, Eu îi voi da pe mâna duşmanilor lor; da, şi ei vor fi duşi în sclavie; şi ei vor cunoaşte suferinţa prin mâna duşmanilor lor.\n\n22 Şi se va întâmpla că ei vor şti că Eu sunt Domnul Dumnezeul lor şi că Eu sunt un Dumnezeu gelos, venind asupra lor din cauza nedreptăţilor poporului Meu.\n\n23 Şi se va întâmpla că dacă acest popor nu se pocăieşte şi nu se întoarce către Domnul Dumnezeul său, atunci ei vor fi duşi în sclavie; şi nimeni nu-i va elibera decât Domnul Dumnezeul cel Atotputernic.\n\n24 Da, şi se va întâmpla că atunci când ei Mă vor striga pe Mine, Eu nu mă voi grăbi să aud strigătele lor; da, iar Eu voi îngădui ca ei să fie loviţi de către duşmanii lor.\n\n25 Şi dacă ei nu se vor pocăi în sac şi cenuşă şi nu-L vor implora cu putere pe Domnul Dumnezeul lor, Eu nu voi auzi rugăciunile lor şi nici nu-i voi elibera din suferinţe; şi astfel a cuvântat Domnul şi astfel mi-a poruncit El mie.\n\n26 Şi acum s-a întâmplat că atunci când Abinadi a spus aceste cuvinte, ei s-au mâniat pe el şi au căutat să-i ia viaţa; dar Domnul l-a eliberat din mâinile lor.\n\n27 Acum când regele Noe a auzit despre cuvintele pe care Abinadi le-a spus poporului, el, de asemenea, s-a mâniat; şi a spus: Cine este Abinadi, ca eu şi poporul meu să fim judecaţi de către el, sau cine este Domnul care va aduce peste poporul meu atâta suferinţă?\n\n28 Vă poruncesc să-l aduceţi pe Abinadi aici, ca să-l pot ucide pentru că a spus aceste cuvinte ca să aţâţe oamenii unul împotriva altuia şi să provoace vrajbă între ei; de aceea, îl voi ucide.\n\n29 Acum, ochii oamenilor erau orbiţi; de aceea ei şi-au împietrit inimile împotriva cuvintelor lui Abinadi şi de atunci încolo au căutat să-l prindă. Iar regele Noe şi-a împietrit inima împotriva cuvântului Domnului şi nu s-a pocăit de faptele lui rele.\n\n", "mosiah 12": "[center][font_size=26]Capitolul 12[/font_size][/center]\n\n[i]Abinadi este băgat la închisoare pentru că a profeţit distrugerea poporului şi moartea regelui Noe—Preoţii neadevăraţi pomenesc scripturile şi pretind că ţin legea lui Moise—Abinadi începe să-i înveţe Cele zece porunci. Circa 148 î.H.[/i]\n\n1 Şi s-a întâmplat că doi ani după ce Abinadi a venit printre ei în ascuns, aşa ca ei să nu-l cunoască, şi a început să profeţească printre ei, zicând: Astfel mi-a poruncit Domnul, zicând: Abinadi, du-te şi profeţeşte către acest popor al Meu, căci el şi-a împietrit inimile împotriva cuvintelor Mele; oamenii nu s-au pocăit pentru faptele lor rele; de aceea, Eu îi voi vizita în mânia Mea, da, în mânia Mea groaznică îi voi vizita Eu din cauza nedreptăţilor şi a lucrurilor lor abominabile.\n\n2 Da, vai de această generaţie! Şi Domnul mi-a spus: Întinde-ţi mâna şi profeţeşte, zicând: Aşa a spus Domnul, se va întâmpla că această generaţie, din cauza nedreptăţilor, va fi dusă în sclavie şi va fi lovită peste obraz; da, şi va fi mânată de oameni şi va fi ucisă; iar vulturii din cer şi câinii, da, precum şi fiarele sălbatice vor devora carnea lor.\n\n3 Şi se va întâmpla că viaţa regelui Noe va fi preţuită chiar ca un veşmânt într-un cuptor fierbinte; căci el trebuie să ştie că Eu sunt Domnul.\n\n4 Şi se va întâmpla că Eu voi lovi poporul Meu cu suferinţe grele, da, cu foamete şi cu molime; şi voi face ca el să urle cât e ziua de lungă.\n\n5 Da, şi voi face ca el să aibă poveri grele legate de spinările lor; şi să fie mânaţi înainte ca nişte măgari proşti.\n\n6 Şi se va întâmpla că voi trimite grindină printre ei şi aceasta îi va lovi; şi ei, de asemenea, vor fi loviţi de vântul de la răsărit; şi insectele vor infesta pământul şi vor devora grânele lor.\n\n7 Şi ei vor fi loviţi de o molimă mare—şi toate acestea le voi face Eu din cauza nedreptăţilor şi a lucrurilor lor abominabile.\n\n8 Şi se va întâmpla că, dacă nu se pocăiesc, atunci îi voi distruge cu totul de pe faţa pământului; şi totuşi, ei vor lăsa o cronică în urma lor, iar Eu o voi păstra pentru alte naţiuni care vor stăpâni ţara; da, chiar aceasta voi face Eu, ca să dezvălui altor naţiuni lucrurile abominabile ale acestui popor. Şi multe lucruri a profeţit Abinadi împotriva acestui popor.\n\n9 Şi s-a întâmplat că ei erau mânioşi pe el; şi l-au luat şi l-au dus legat la rege; şi au spus regelui: Iată, noi am adus în faţa ta pe un om care a profeţit lucruri rele despre poporul tău şi a spus că Dumnezeu îl va distruge.\n\n10 Şi el, de asemenea, a profeţit rău despre viaţa ta şi a spus că viaţa ta va fi ca un veşmânt într-un cuptor cu foc.\n\n11 Şi iarăşi, el a spus că tu vei fi la fel ca un pai, chiar ca un pai uscat în câmpie, care este călcat de fiare şi sfărâmat sub picioarele lor.\n\n12 Şi iarăşi, el a spus că tu vei fi ca floarea de scaiete care, atunci când este coaptă bine, dacă vântul bate, atunci aceasta este spulberată pe faţa pământului. Şi el pretinde că Domnul a cuvântat aceasta. Şi a spus că toate acestea vor veni peste tine, dacă tu nu te pocăieşti; şi toate acestea din cauza nedreptăţilor tale.\n\n13 Şi acum, o, rege, ce rău mare ai făcut sau ce păcate mari a comis poporul tău, ca noi să fim condamnaţi de Dumnezeu sau judecaţi de acest om?\n\n14 Şi acum, o, rege, iată, noi suntem fără de vină, iar tu, o, rege, nu ai păcătuit; de aceea, acest om a minţit despre tine şi a profeţit în deşert.\n\n15 Şi iată, noi suntem tari, noi nu vom deveni sclavi şi nu vom fi luaţi robi de către duşmanii noştri; da, iar tu ai prosperat în ţară şi încă vei mai prospera.\n\n16 Iată, aici este acest om, noi îl dăm pe mâinile tale; poţi să faci cu el aşa cum crezi că este bine.\n\n17 Şi s-a întâmplat că regele Noe a pus ca Abinadi să fie aruncat în închisoare; şi a poruncit ca preoţii să se adune laolaltă, pentru ca să poată ţine consiliu cu ei despre ceea ce trebuia să facă cu el.\n\n18 Şi s-a întâmplat că ei au spus către rege: Adu-l aici ca să putem să-l cercetăm; iar regele a poruncit ca el să fie adus în faţa lor.\n\n19 Şi ei au început să-l întrebe ca să-l facă să se contrazică şi astfel să poată să aibă ceva pentru care să-l poată acuza; dar el le-a răspuns cu curaj şi a rezistat la toate întrebările lor, da, spre marea lor uimire; căci el le-a rezistat la toate întrebările; şi el i-a făcut de ruşine în toate cuvintele lor.\n\n20 Şi s-a întâmplat că unul dintre ei a spus către el: Ce înseamnă cuvintele care sunt scrise şi ce ne-au învăţat strămoşii noştri, zicând:\n\n21 Cât de frumoase sunt sus pe munte picioarele celui care aduce veşti bune; care proclamă pace; care aduce veşti bune despre lucruri bune; care proclamă salvare; care spune către Sion, Dumnezeul tău domneşte;\n\n22 Străjile tale îşi vor ridica glasul; cu glasurile laolaltă vor cânta ele; căci ele vor vedea cu ochii lor când Domnul va aduce înapoi Sionul;\n\n23 Izbucniţi în bucurie; cântaţi împreună, voi, locuri pierdute ale Ierusalimului; căci Domnul a mângâiat pe poporul Său, El a mântuit Ierusalimul;\n\n24 Domnul şi-a dezvăluit braţul Său sfânt în faţa ochilor tuturor naţiunilor şi tot pământul de la un capăt la altul va vedea Salvarea Dumnezeului nostru?\n\n25 Şi acum Abinadi a spus către ei: Sunteţi preoţi şi pretindeţi că învăţaţi pe acest popor şi că înţelegeţi spiritul profeţiei şi totuşi vreţi să ştiţi de la mine ce înseamnă lucrurile acestea?\n\n26 Eu vă spun, vai de voi pentru că tăgăduiţi căile Domnului! Căci, dacă înţelegeţi aceste lucruri, voi nu i-aţi învăţat pe ei; de aceea, aţi tăgăduit căile Domnului.\n\n27 Voi nu v-aţi dedicat inimile voastre înţelegerii; de aceea, nu aţi fost înţelepţi. Deci, ce-l învăţaţi pe acest popor?\n\n28 Iar ei au răspuns: Noi îl învăţăm legea lui Moise.\n\n29 Şi el iarăşi a spus către ei: Dacă voi îi învăţaţi legea lui Moise, de ce nu o ţineţi? De ce vă puneţi inimile la bogăţii? De ce preacurviţi şi vă irosiţi energia cu prostituate, da, şi faceţi ca acest popor să păcătuiască pentru ca Domnul să aibă motiv să mă trimită pe mine ca să profeţesc împotriva acestui popor, da, chiar un mare rău împotriva acestui popor?\n\n30 Nu ştiţi că eu spun adevărul? Da, voi ştiţi că eu spun adevărul; şi ar trebui să tremuraţi înaintea lui Dumnezeu.\n\n31 Şi se va întâmpla că veţi fi loviţi pentru nedreptăţile voastre, căci aţi spus că-i învăţaţi legea lui Moise. Şi ce cunoaşteţi voi despre legea lui Moise? Vine salvarea prin legea lui Moise? Ce spuneţi?\n\n32 Iar ei au răspuns şi au spus că salvarea venea prin legea lui Moise.\n\n33 Dar acum Abinadi a spus către ei: Eu ştiu că dacă voi ţineţi poruncile lui Dumnezeu veţi fi salvaţi; da, dacă voi ţineţi poruncile pe care Domnul i le-a dat lui Moise pe muntele Sinai, zicând:\n\n34 Eu sunt Domnul Dumnezeul tău care te-am scos pe tine afară din ţara Egiptului, afară din casa sclaviei.\n\n35 Nu trebuie să ai nici un alt Dumnezeu înaintea Mea.\n\n36 Nu trebuie să faci pentru tine nici o imagine gravată sau nici o asemănare de nici un fel în cerul de deasupra sau lucruri care sunt în pământul de dedesubt.\n\n37 Acum, Abinadi a spus către ei: Aţi făcut voi toate acestea? Eu vă spun vouă: Nu, voi n-aţi făcut. Şi aţi învăţat acest popor că el trebuie să facă toate lucrurile acestea? Eu vă spun vouă: Nu, voi n-aţi făcut-o.\n\n", "mosiah 13": "[center][font_size=26]Capitolul 13[/font_size][/center]\n\n[i]Abinadi este protejat de o putere divină—El propovăduieşte Cele zece porunci—Salvarea nu vine numai prin legea lui Moise—Dumnezeu Însuşi va face o ispăşire şi va mântui poporul Său. Circa 148 î.H.[/i]\n\n1 Şi acum, când regele a auzit aceste cuvinte, el a spus către preoţi: Afară cu acest individ şi ucideţi-l; că ce avem noi de a face cu el, căci este nebun.\n\n2 Iar ei s-au ridicat şi au încercat să pună mâna pe el; dar el le-a rezistat şi le-a spus:\n\n3 Nu mă atingeţi, căci Dumnezeu vă va lovi dacă puneţi mâna pe mine, deoarece nu am prezentat mesajul pe care Domnul m-a trimis să-l prezint; şi nici nu am spus ceea ce voi mi-aţi cerut să spun; de aceea, Dumnezeu nu va permite ca să fiu distrus la timpul acesta.\n\n4 Ci eu trebuie să îndeplinesc poruncile pe care Dumnezeu mi le-a poruncit; şi pentru că v-am spus adevărul, voi sunteţi mânioşi pe mine. Şi iarăşi, pentru că am vorbit cuvântul lui Dumnezeu, voi m-aţi judecat pe mine cum că sunt nebun.\n\n5 Acum, s-a întâmplat că, după ce Abinadi a vorbit aceste cuvinte, oamenii regelui Noe nu au îndrăznit să pună mâna pe el, pentru că Spiritul Domnului era asupra sa; iar faţa lui strălucea cu un luciu minunat, tot aşa ca şi Moise pe muntele Sinai, atunci când a vorbit cu Domnul.\n\n6 Şi el a vorbit cu putere şi cu autoritate de la Dumnezeu; iar el a continuat cuvintele sale, zicând:\n\n7 Vedeţi că nu aveţi puterea să mă ucideţi, de aceea, îmi sfârşesc mesajul. Da, şi eu îmi dau seama că acesta vă săgeată la inimă, căci vă spun adevărul despre nedreptăţile voastre.\n\n8 Da, şi cuvintele mele vă umplu de mirare şi uimire, precum şi de mânie.\n\n9 Dar îmi sfârşesc mesajul; şi după aceea nu are nici o importanţă unde plec, dacă va fi să fiu salvat.\n\n10 Dar atât vă spun vouă, ceea ce voi faceţi cu mine după asta va fi ca un semn şi un simbol a ceea ce va să vină.\n\n11 Şi acum, vă citesc restul poruncilor lui Dumnezeu, căci îmi dau seama că ele nu sunt scrise în inimile voastre; eu îmi dau seama că aţi studiat şi aţi predicat nedreptate în cea mai mare parte a vieţii voastre.\n\n12 Şi acum, vă aduceţi aminte că am spus către voi: Voi nu trebuie să faceţi pentru voi nici o imagine gravată ori vreun simbol al lucrurilor care sunt în cerul de deasupra sau care sunt în pământul de dedesubt sau care sunt în apa de sub pământ.\n\n13 Şi iarăşi: Voi nu trebuie să le preaslăviţi, nici să le slujiţi; căci Eu, Domnul Dumnezeul vostru, sunt un Dumnezeu gelos, trecând nedreptăţile strămoşilor asupra copiilor până la a treia şi a patra generaţie a acelora care mă urăsc;\n\n14 Şi arătând îndurare faţă de miile dintre cei care Mă iubesc şi Îmi ţin poruncile.\n\n15 Nu trebuie să luaţi numele Domnului Dumnezeului vostru în deşert; căci Domnul nu-l va socoti fără vină pe cel care ia numele Său în deşert.\n\n16 Amintiţi-vă de ziua de sabat ca s-o sărbătoriţi ca pe o zi sfântă.\n\n17 Şase zile trebuie să munciţi şi să faceţi toată treaba voastră;\n\n18 Dar în a şaptea zi, ziua de sabat a Domnului Dumnezeului vostru, va trebui să nu faceţi nici o treabă, nici tu şi nici fiul tău şi nici fiica ta, robul tău sau roaba ta sau vitele tale şi nici străinul care este înăuntrul porţilor tale;\n\n19 Căci în şase zile Domnul a făcut cerul şi pământul şi marea şi tot ceea ce este în ele; de aceea, Domnul a binecuvântat ziua de sabat şi a sfinţit-o.\n\n20 Cinsteşte-l pe tatăl tău şi pe mama ta pentru ca zilele tale să ţi se lungească în ţara pe care Domnul Dumnezeu ţi-a dat-o.\n\n21 Să nu ucizi.\n\n22 Să nu comiţi adulter. Să nu furi.\n\n23 Să nu depui mărturie neadevărată împotriva vecinului tău.\n\n24 Să nu râvneşti la casa vecinului tău, să nu râvneşti la nevasta vecinului tău şi nici la robul lui şi nici la roaba lui, nici la boul lui, nici la măgarul lui, la nimic care aparţine vecinului tău.\n\n25 Şi s-a întâmplat că, după ce Abinadi a terminat de spus aceste lucruri, el le-a spus: Aţi învăţat voi acest popor că trebuia să aibă grijă să facă toate aceste lucruri ca să ţină aceste porunci?\n\n26 Eu vă spun vouă: Nu; căci dacă aţi fi făcut aceasta, Domnul n-ar fi făcut ca să vin şi să profeţesc rău despre acest popor.\n\n27 Şi acum, voi aţi spus că Salvarea vine prin legea lui Moise. Eu vă spun vouă că este potrivit ca voi să ţineţi legea lui Moise pentru moment; dar vă spun că va veni timpul când nu va mai fi potrivit să ţineţi legea lui Moise.\n\n28 Şi mai mult, vă spun că Salvarea nu vine numai prin lege; şi dacă nu ar fi pentru ispăşirea pe care Domnul Dumnezeu Însuşi o va face pentru păcatele şi nedreptăţile poporului Său, atunci el trebuie fără îndoială să piară, în ciuda legii lui Moise.\n\n29 Şi acum vă spun că a fost potrivit ca să fie o lege dată copiilor lui Israel, da, chiar o lege foarte strictă; căci ei erau un popor încăpăţânat, iuţi să facă nedreptate şi înceţi să-şi aducă aminte de Domnul Dumnezeul lor;\n\n30 De aceea, le-a fost dată o lege, da, o lege a ritualurilor şi a rânduielilor, o lege pe care trebuia s-o respecte cu stricteţe de la o zi la alta ca să-i păstreze în amintirea lui Dumnezeu şi a datoriei lor către El.\n\n31 Dar iată, vă spun că toate aceste lucruri erau feluri de lucruri care vor fi să vină.\n\n32 Şi acum, au înţeles ei legea? Eu vă spun vouă: Nu, nu toţi au înţeles legea; şi aceasta din cauza împietririi inimilor lor; căci ei nu au înţeles că nici un om nu poate fi salvat decât prin mântuirea lui Dumnezeu.\n\n33 Căci iată, nu a profeţit Moise către ei despre venirea lui Mesia şi că Dumnezeu va mântui poporul Său? Da, chiar şi toţi profeţii care au profeţit de la începutul lumii—nu au vorbit ei mai mult sau mai puţin despre aceste lucruri?\n\n34 Nu au spus ei că Dumnezeu Însuşi va trebui să se pogoare printre copiii oamenilor şi să ia asupra Sa forma de om şi să păşească în măreţie şi putere pe faţa pământului?\n\n35 Da, şi nu au spus ei, de asemenea, că El va înfăptui învierea morţilor şi că El Însuşi va fi asuprit şi supus suferinţei?\n\n", "mosiah 14": "[center][font_size=26]Capitolul 14[/font_size][/center]\n\n[i]Isaia vorbeşte într-un fel mesianic—Umilinţele şi suferinţele lui Mesia sunt dezvăluite—El Îşi oferă sufletul ca o jertfă pentru păcate şi face o rugăciune pentru iertarea păcătoşilor—Compară cu Isaia 53. Circa 148 î.H.[/i]\n\n1 Da, nu spune chiar Isaia: Cine a crezut povestirea noastră şi cui i s-a dezvăluit braţul Domnului?\n\n2 Căci El va creşte în faţa Lui ca o odraslă fragedă şi ca o rădăcină care iese din pământ uscat; El nu are nici formă, nici strălucire; şi când Îl vom vedea, nu va fi nici o frumuseţe pe care să o dorim de la El.\n\n3 El este dispreţuit şi respins de către oameni; un om al suferinţei şi obişnuit cu durerea; iar noi ne-am ascuns faţa de la El; El a fost dispreţuit, iar noi nu L-am luat în seamă.\n\n4 Cu siguranţă, El ne-a purtat supărările noastre şi a luat asupra sa durerile noastre; şi totuşi noi L-am considerat un pedepsit, bătut de Dumnezeu şi nenorocit.\n\n5 Dar El a fost rănit pentru păcatele noastre, El a fost zdrobit pentru fărădelegile noastre; pedeapsa care trebuia să ne aducă nouă pacea a căzut pe El; şi prin rănile Lui suntem tămăduiţi.\n\n6 Noi toţi, ca şi oile, ne-am rătăcit; ne-am văzut fiecare de drumul nostru; iar Domnul a luat asupra Lui toate nelegiuirile noastre.\n\n7 El a fost asuprit şi chinuit şi totuşi nici nu a deschis gura; El este dus ca un miel la tăiere şi, ca o oaie mută înaintea celui care o tunde, tot aşa nici El nu Şi-a deschis gura.\n\n8 El a fost luat de la închisoare şi de la judecată; şi cine va vorbi despre El dintre urmaşii Lui? Căci El a fost alungat din ţara celor vii; pentru păcatele poporului meu a fost El lovit.\n\n9 Şi Şi-a făcut mormântul laolaltă cu cei păcătoşi şi cu cei bogaţi; măcar că nu a făcut nici un rău şi nici o înşelăciune nu i-a ieşit din gură.\n\n10 Totuşi, Domnului I-a plăcut să-L zdrobească ; El L-a pus în suferinţă; atunci când vei oferi sufletul Lui ca pe o jertfă pentru păcate, atunci El Îşi va vedea seminţia, Îşi va prelungi zilele, iar plăcerea Domnului va prospera în mâna Lui.\n\n11 El va vedea chinurile sufletului Lui şi va fi mulţumit; prin cunoştinţa Lui, Slujitorul Meu cel neprihănit va îndreptăţi pe mulţi; pentru că El va purta păcatele lor.\n\n12 De aceea, Îi voi da Lui o parte împreună cu cei drepţi, iar El va împărţi prada cu cei puternici; căci El şi-a vărsat sufletul în moarte; şi a fost numărat împreună cu păcătoşii; şi a purtat păcatele multora şi s-a rugat pentru cei păcătoşi.\n\n", "mosiah 15": "[center][font_size=26]Capitolul 15[/font_size][/center]\n\n[i]Cum Hristos este în acelaşi timp şi Tatăl şi Fiul—El va face o rugăciune pentru iertare şi va lua cu El păcatele poporului Său—Ei şi toţi profeţii cei sfinţi sunt seminţia Lui—El va înfăptui învierea din morţi—Pruncii au viaţă veşnică. Circa 148 î.H.[/i]\n\n1 Şi acum, Abinadi le-a spus: Aş dori să înţelegeţi că Dumnezeu Însuşi va pogorî printre copiii oamenilor şi va mântui poporul Său.\n\n2 Şi pentru că va trăi în carne, El va fi numit Fiul lui Dumnezeu; şi fiindcă Şi-a pus carnea sub voinţa Tatălui, fiind Tatăl şi Fiul—\n\n3 Tatăl, pentru că a fost conceput prin puterea lui Dumnezeu; şi Fiul, din cauza cărnii; astfel devenind Tatăl şi Fiul—\n\n4 Şi Ei sunt un Dumnezeu, da, chiar Tatăl cel Veşnic al cerului şi al pământului.\n\n5 Şi astfel, carnea devenind supusă Spiritului, sau Fiul Tatălui, fiind un singur Dumnezeu, rabdă ispita, dar nu cedează ispitei, ci rabdă să fie batjocorit şi biciuit, alungat şi tăgăduit de către poporul Său.\n\n6 Şi după toate acestea, după ce a înfăptuit multe minuni măreţe printre copiii oamenilor, El va fi dus, da, chiar aşa cum Isaia a spus, aşa cum oaia este mută înaintea celui care o tunde, tot aşa El nu şi-a deschis gura.\n\n7 Da, aşa va fi El dus, răstignit şi ucis, trupul fiind supus chiar până la moarte, voinţa Fiului fiind înghiţită în voinţa Tatălui.\n\n8 Şi astfel Dumnezeu rupe legăturile morţii, câştigând victoria asupra morţii; dând Fiului puterea să mijlocească pentru copiii oamenilor—\n\n9 Înălţându-Se la cer, având o inimă plină de îndurare; fiind plin de îndurare pentru copiii oamenilor; aşezându-se între ei şi dreptate; rupând legăturile morţii, luând asupra Sa nedreptatea şi încălcările lor, mântuindu-i pe ei şi satisfăcând cerinţele dreptăţii.\n\n10 Şi acum vă spun, cine va vorbi despre El dintre urmaşii Lui? Iată, vă spun că atunci când sufletul Lui va deveni o jertfă pentru păcat, El îşi va vedea seminţia. Şi acum, ce spuneţi voi? Şi cine va fi seminţia Lui?\n\n11 Iată, vă spun că acela care a auzit cuvintele profeţilor, da, ale tuturor profeţilor sfinţi care au profeţit despre venirea Domnului—vă spun că toţi aceia care au ascultat de cuvintele lor şi au crezut că Domnul va mântui poporul Său şi au aşteptat ziua aceea cu nerăbdare pentru iertarea păcatelor lor, aşa vă spun eu vouă, că aceştia sunt seminţia Lui sau ei sunt moştenitorii împărăţiei lui Dumnezeu.\n\n12 Căci aceştia sunt cei ale căror păcate El le-a purtat; aceştia sunt cei pentru care El a murit ca să-i mântuiască de la încălcările lor. Şi acum, nu sunt ei seminţia Lui?\n\n13 Da, şi nu sunt profeţi, fiecare dintre cei care şi-au deschis gura ca să profeţească, care nu au căzut în păcat, vreau să spun, toţi profeţii chiar de la începutul lumii? Vă spun că aceştia sunt seminţia Lui.\n\n14 Şi aceştia sunt cei care au vestit pacea, care au adus veşti bune despre fapte bune, care au vestit salvare; şi au spus către Sion: Dumnezeul tău domneşte!\n\n15 O şi, cât de frumoase erau picioarele lor în munţi!\n\n16 Şi iarăşi, cât de frumoase sunt în munţi picioarele acelora care încă mai vestesc pace!\n\n17 Şi iarăşi, cât de frumoase sunt în munţi picioarele celor care vor vesti de acum încolo pace, da, de acum încolo şi în veşnicie!\n\n18 Şi iată, vă spun, aceasta nu este totul. Căci, o, cât de frumoase sunt în munţi picioarele celui care aduce veşti bune, care este întemeietorul păcii, da, chiar Domnul care a mântuit poporul Său; da, El, Cel care a dat Salvarea poporului Său;\n\n19 Căci dacă nu ar fi fost mântuirea pe care El a adus-o poporului Său, care a fost pregătită încă de la facerea lumii, vă spun eu vouă, dacă nu ar fi fost aceasta, atunci toată omenirea ar fi trebuit să piară.\n\n20 Dar iată, legăturile morţii vor fi rupte, iar Fiul va domni şi va avea putere peste morţi; şi astfel, El va înfăptui învierea morţilor.\n\n21 Şi va veni o înviere, chiar învierea dintâi; da, chiar o înviere a acelora care au fost şi care sunt şi care vor fi chiar până la învierea lui Hristos—căci aşa va fi El numit.\n\n22 Şi acum, învierea tuturor profeţilor şi a tuturor acelora care au crezut în cuvintele lor, sau a tuturor celor care au ţinut poruncile lui Dumnezeu, se va înfăptui la învierea dintâi; de aceea, ei sunt învierea dintâi.\n\n23 Ei sunt înălţaţi ca să locuiască cu Dumnezeul care i-a mântuit; astfel, ei au viaţă veşnică prin Hristos, Cel care a rupt legăturile morţii.\n\n24 Şi aceştia sunt cei care au parte de prima înviere; şi aceştia sunt cei care au murit înainte de venirea lui Hristos, în neştiinţă, neavând salvarea vestită lor. Şi astfel, Domnul va înfăptui învierea acestora; şi ei au parte de învierea dintâi sau au viaţă veşnică, fiind mântuiţi de către Domnul.\n\n25 Iar pruncii, de asemenea, au viaţă veşnică.\n\n26 Dar ia aminte, şi teme-te, şi tremură în faţa lui Dumnezeu, căci trebuie să tremuri; căci Domnul nu va mântui pe nimeni dintre cei care se răzvrătesc împotriva Lui şi mor în păcat; da, chiar toţi cei care au pierit în păcat încă de la începutul lumii, care s-au răzvrătit cu bună-ştiinţă împotriva lui Dumnezeu, care au cunoscut poruncile lui Dumnezeu, dar nu au vrut să le ţină, aceştia sunt cei care nu au parte de învierea dintâi.\n\n27 De aceea, nu ar trebui să tremuraţi? Căci Salvarea nu vine la nici unul dintre aceştia; da, căci Domnul nu a mântuit pe nici unul dintre aceştia; căci El nu se poate tăgădui pe El Însuşi; căci El nu poate tăgădui dreptatea când aceasta îşi cere plata.\n\n28 Şi acum vă spun că va veni acel timp când Salvarea Domnului va fi proclamată la fiecare naţiune, neam, limbă şi popor.\n\n29 Da, Doamne, străjile Tale îşi vor înălţa glasurile; cu glasurile împreunate vor cânta; căci ei vor vedea cu ochii lor când Domnul va aduce înapoi Sionul.\n\n30 Izbucniţi în bucurie, cântaţi împreună, voi locuri pierdute ale Ierusalimului; căci Domnul şi-a mângâiat poporul, El a mântuit Ierusalimul.\n\n31 Domnul şi-a dezvăluit braţul sfânt în ochii tuturor neamurilor; şi toate marginile pământului vor vedea Salvarea Dumnezeului nostru.\n\n", "mosiah 16": "[center][font_size=26]Capitolul 16[/font_size][/center]\n\n[i]Dumnezeu îi mântuieşte pe oameni din starea lor pierdută şi decăzută—Cei care sunt carnali rămân ca şi cum n-ar fi fost nici o mântuire—Hristos înfăptuieşte învierea fie către o viaţă fără de sfârşit, fie către o condamnare fără de sfârşit. Circa 148 î.H.[/i]\n\n1 Şi acum, s-a întâmplat că, după ce Abinadi a vorbit aceste cuvinte, el şi-a întins mâna şi a spus: Va veni timpul când toţi vor vedea Salvarea Domnului; când fiecare naţiune, neam, limbă şi popor va vedea cu ochii săi şi va mărturisi înaintea lui Dumnezeu că judecăţile Lui sunt drepte.\n\n2 Şi apoi, păcătoşii vor fi alungaţi şi vor avea motiv să urle şi să plângă şi să geamă şi să-şi scrâşnească dinţii; şi aceasta pentru că nu au ascultat de glasul Domnului; de aceea, Domnul nu-i va mântui.\n\n3 Căci ei sunt carnali şi diabolici, iar diavolul are putere asupra lor; da, chiar acel şarpe bătrân care i-a înşelat pe primii noştri părinţi, care a fost cauza căderii lor; care a fost cauza pentru care toată omenirea a devenit carnală, senzuală, diavolească, cunoscând binele de rău, supunându-se diavolului.\n\n4 Astfel, toată omenirea a fost pierdută; şi iată, ei ar fi fost pierduţi pentru totdeauna, dacă n-ar fi fost ca Dumnezeu să mântuiască poporul Său de la starea sa pierdută şi decăzută.\n\n5 Dar aduceţi-vă aminte că cel care persistă în starea sa carnală şi merge pe drumul păcatului şi al răzvrătirii împotriva lui Dumnezeu, acela rămâne în starea lui decăzută, iar diavolul are toată puterea asupra lui. De aceea, el este ca şi cum nu ar fi nici o mântuire, fiind un duşman al lui Dumnezeu; şi, de asemenea, diavolul este un duşman al lui Dumnezeu.\n\n6 Şi acum, dacă Hristos nu ar fi venit pe lume, vorbind despre lucrurile care vor veni ca şi cum ele ar fi fost deja venite, atunci n-ar fi fost nici o mântuire.\n\n7 Şi dacă Hristos nu s-ar fi ridicat din morţi sau n-ar fi rupt legăturile morţii pentru ca mormântul să nu obţină nici o victorie şi moartea să nu rănească pe nimeni, atunci n-ar fi fost nici o înviere.\n\n8 Dar învierea este, de aceea mormântul nu câştigă nici o victorie, iar muşcătura morţii este înghiţită în Hristos.\n\n9 El este lumina şi viaţa lumii; da, o lumină care este fără de sfârşit, care nu poate fi întunecată niciodată; da, şi, de asemenea, o viaţă care este fără de sfârşit, pentru ca să nu mai fie moarte.\n\n10 Chiar această mortalitate se va înveşmânta în nemurire, iar această corupţie se va înveşmânta în incorupţie şi vor fi aduse ca să stea înaintea scaunului de judecată al lui Dumnezeu să fie judecate de către El după faptele lor, fie că ele sunt bune sau fie că ele sunt rele—\n\n11 Dacă ele sunt bune, la învierea vieţii fără de sfârşit şi fericire; iar dacă sunt rele, la învierea blestemului veşnic, fiind date pe mâna diavolului care le-a supus, care este un blestem—\n\n12 Mergând după propriile lor voinţe şi dorinţe carnale; nechemându-L niciodată pe Domnul în timp ce braţele îndurării erau întinse către ei; căci braţele îndurării erau întinse către ei, iar ei nu le-au dorit; fiind avertizaţi despre nedreptăţile lor şi totuşi nu au vrut să se lepede de acestea; şi li s-a poruncit să se pocăiască, dar totuşi nu au vrut să se pocăiască.\n\n13 Şi acum, n-ar trebui să tremuraţi şi să vă pocăiţi de păcatele voastre şi să vă aduceţi aminte că numai în şi prin Hristos puteţi să fiţi salvaţi?\n\n14 De aceea, dacă-i învăţaţi legea lui Moise, învăţaţi-i, de asemenea, că aceasta este o umbră a ceea ce va să vină—\n\n15 Învăţaţi-i că mântuirea vine prin Hristos Domnul, care este Însuşi Tatăl cel Veşnic. Amin.\n\n", "mosiah 17": "[center][font_size=26]Capitolul 17[/font_size][/center]\n\n[i]Alma crede şi scrie cuvintele lui Abinadi—Abinadi suferă moartea prin foc—El profeţeşte boală şi moarte prin foc asupra ucigaşilor săi. Circa 148 î.H.[/i]\n\n1 Şi acum s-a întâmplat că, atunci când Abinadi a terminat spusele sale, regele a poruncit ca preoţii să-l ia şi să facă aşa ca el să fie ucis.\n\n2 Dar era unul printre ei al cărui nume era Alma, el fiind, de asemenea, un urmaş al lui Nefi. Şi era tânăr şi a crezut în cuvintele pe care Abinadi le vorbise, căci el cunoştea nedreptatea pe care Abinadi o mărturisise împotriva lor; de aceea, a început să pledeze în faţa regelui ca acesta să nu fie mânios pe Abinadi, ci să-i dea voie să plece în pace.\n\n3 Dar regele s-a mâniat şi mai tare şi a făcut ca Alma să fie dat afară şi i-a trimis pe slujitorii săi după el ca să-l ucidă.\n\n4 Dar el a fugit dinaintea lor şi s-a ascuns, aşa că nu l-au găsit. Şi fiind izolat timp de mai multe zile, el a scris toate cuvintele pe care Abinadi le vorbise.\n\n5 Şi s-a întâmplat că regele a ordonat ca gărzile sale să-l încercuiască pe Abinadi şi să-l prindă; iar ei l-au legat şi l-au aruncat în închisoare.\n\n6 Şi după trei zile, după ce s-a sfătuit cu preoţii săi, el a ordonat ca să fie iarăşi adus în faţa lui.\n\n7 Şi el i-a spus: Abinadi, noi am găsit o învinuire împotriva ta, iar tu eşti vrednic să mori.\n\n8 Căci ai zis că Dumnezeu Însuşi va pogorî printre copiii oamenilor; şi acum, din cauza aceasta, vei fi trimis la moarte dacă nu vei retrage toate cuvintele rele pe care le-ai vorbit despre mine şi poporul meu.\n\n9 Acum, Abinadi i-a spus: Îţi spun că nu-mi voi retrage cuvintele pe care le-am vorbit către tine despre acest popor, căci ele sunt adevărate; şi pentru ca să poţi cunoaşte adevărul lor, am răbdat să cad în mâinile tale.\n\n10 Da, şi voi suferi chiar până la moarte, dar nu-mi voi retrage cuvintele, iar acestea vor sta ca mărturie împotriva ta. Şi dacă mă ucizi, atunci vei vărsa sânge nevinovat şi acesta, de asemenea, va sta împotriva ta în ziua din urmă.\n\n11 Şi acum, regele Noe era cât pe ce să-l elibereze, căci s-a temut de cuvintul lui; căci el s-a temut că judecata lui Dumnezeu va veni asupra sa.\n\n12 Dar preoţii şi-au ridicat glasurile împotriva lui şi au început să-l acuze, zicând: El a rostit injurii la adresa regelui. De aceea, regele a fost aţâţat în mânia sa împotriva lui şi l-a predat ca să fie ucis.\n\n13 Şi s-a întâmplat că ei l-au luat şi l-au legat şi i-au biciuit pielea cu nuiele, da, chiar până la moarte.\n\n14 Şi acum, când flăcările au început să-l ardă, el a strigat către ei, zicând:\n\n15 Iată, aşa cum voi mi-aţi făcut mie, tot aşa se va întâmpla că seminţia voastră va face ca mulţi să sufere durerile pe care eu le sufăr, chiar şi durerile morţii în foc; şi aceasta pentru că ei cred în Salvarea Domnului Dumnezeului lor.\n\n16 Şi se va întâmpla că veţi fi loviţi de tot felul de boli din cauza nedreptăţilor voastre.\n\n17 Da, şi veţi fi loviţi din toate părţile şi veţi fi alungaţi şi împrăştiaţi încoace şi-ncolo, tot aşa cum o turmă este împrăştiată de animale sălbatice şi fioroase.\n\n18 Şi în ziua aceea veţi fi vânaţi şi veţi cădea în mâinile duşmanilor voştri, şi atunci veţi suferi la fel ca şi mine chinurile morţii prin foc.\n\n19 Astfel se răzbună Dumnezeu pe cei care distrug poporul Său. O, Dumnezeule, primeşte sufletul meu.\n\n20 Şi acum, după ce Abinadi a spus aceste cuvinte, a căzut murind în foc; fiind omorât pentru că nu a vrut să tăgăduiască poruncile lui Dumnezeu, pecetluind adevărul spuselor sale prin moartea sa.\n\n", "mosiah 18": "[center][font_size=26]Capitolul 18[/font_size][/center]\n\n[i]Alma predică, dar nu în public—El stabileşte legământul botezului şi botează în apele lui Mormon—El organizează Biserica lui Hristos şi rânduieşte preoţi—Ei se întreţin singuri şi învaţă poporul—Alma şi poporul său fug de regele Noe în pustiu. Circa 147–145 î.H.[/i]\n\n1 Şi acum, s-a întâmplat că Alma, care fugise de slujitorii regelui Noe, s-a pocăit de păcatele şi nedreptăţile sale şi a umblat în secret printre oameni şi a început să-i înveţe cuvintele lui Abinadi—\n\n2 Da, despre ceea ce urma să vină şi, de asemenea, despre învierea morţilor şi mântuirea poporului care aveau să se întâmple prin puterea, prin suferinţele şi moartea lui Hristos, şi prin învierea şi înălţarea Lui la cer.\n\n3 Şi el a învăţat pe toţi cei care voiau să-l asculte. Şi el i-a învăţat în ascuns pentru ca aceasta să nu ajungă la cunoştinţa regelui. Şi mulţi au crezut în cuvintele lui.\n\n4 Şi s-a întâmplat că atâţi câţi l-au crezut s-au adunat într-un loc care se numea Mormon, numele acesta provenind de la rege, fiind la graniţele ţinutului care fusese năpădit din când în când de animale sălbatice.\n\n5 Acum, în Mormon era o fântână cu apă pură şi Alma s-a aşezat acolo, în acel loc lângă apă fiind un desiş cu copaci mici unde s-a ascuns în timpul zilei de frica regelui.\n\n6 Şi s-a întâmplat că atâţi câţi au crezut în el s-au adunat acolo să-i asculte cuvintele.\n\n7 Şi s-a întâmplat că, după multe zile, mulţi erau adunaţi la locul lui Mormon ca să asculte cuvintele lui Alma. Da, toţi cei care credeau în cuvintul lui erau adunaţi împreună ca să-l asculte. Şi el i-a învăţat şi le-a predicat pocăinţă şi mântuire şi credinţă în Domnul.\n\n8 Şi s-a întâmplat că le-a spus: Iată, aici sunt apele lui Mormon (căci aşa erau ele numite) şi acum, după cum sunteţi dornici să vă alăturaţi turmei lui Dumnezeu şi să vă numiţi poporul Lui şi sunteţi dornici să purtaţi greutăţile unul altuia, pentru ca ele să fie uşoare;\n\n9 Da, şi sunteţi dornici să jeliţi împreună cu cei care jelesc; da, şi să-i mângâiaţi pe aceia care au nevoie să fie mângâiaţi şi să fiţi martorii lui Dumnezeu în toate timpurile şi în toate lucrurile şi în toate locurile în care se întâmplă să vă aflaţi, chiar până la moarte, ca să puteţi fi mântuiţi de Dumnezeu şi să vă număraţi printre aceia de la învierea dintâi, pentru ca să puteţi avea viaţă veşnică—\n\n10 Acum vă spun, dacă aceasta e dorinţa inimilor voastre, ce aveţi împotrivă să fiţi botezaţi în numele Domnului, ca o mărturie în faţa Lui, că aţi intrat într-un legământ cu El, că Îl veţi sluji şi veţi ţine poruncile Lui, pentru ca El să-şi poată revărsa Spiritul Său mai din plin asupra voastră?\n\n11 Şi acum, când oamenii au auzit aceste cuvinte, ei au bătut din palme de bucurie şi au exclamat: Aceasta este dorinţa inimilor noastre.\n\n12 Şi acum s-a întâmplat că Alma l-a luat pe Helam, el fiind unul dintre primii, şi a mers şi a stat în apă şi a implorat, zicând: O, Doamne, revarsă-ţi Spiritul asupra slujitorului Tău, pentru ca el să poată să facă această lucrare cu sfinţenia inimii.\n\n13 Şi când a spus aceste cuvinte, Spiritul Domnului s-a pogorât asupra lui şi el a zis: Helam, te botez pe tine, având autoritate de la Dumnezeu cel Atotputernic, ca o mărturie că ai intrat într-un legământ ca să-L slujeşti pe El până la moartea trupului tău muritor; şi fie ca Spiritul Domnului să se reverse asupra ta; şi fie ca El să-ţi dăruiască viaţă veşnică prin mântuirea lui Hristos, pe care El a pregătit-o încă de la întemeierea lumii.\n\n14 Şi după ce Alma a spus aceste cuvinte, atât Alma, cât şi Helam au fost cufundaţi în apă; şi ei s-au ridicat şi au ieşit din apă bucurându-se, fiind plini de Spirit.\n\n15 Şi iarăşi, Alma a luat pe altul şi s-a dus pentru a doua oară în apă şi l-a botezat la fel ca şi pe primul, numai că el nu s-a cufundat iarăşi în apă.\n\n16 Şi în felul acesta a botezat pe fiecare dintre cei care s-au dus la locul lui Mormon; şi ei erau cu toţii cam două sute patru suflete; da, şi au fost botezaţi în apele lui Mormon şi au fost umpluţi de harul lui Dumnezeu.\n\n17 Şi au fost numiţi Biserica lui Dumnezeu sau Biserica lui Hristos de atunci încolo. Şi s-a întâmplat că oricine a fost botezat prin puterea şi autoritatea lui Dumnezeu a fost adăugat la această Biserică.\n\n18 Şi s-a întâmplat că Alma, având autoritate de la Dumnezeu, a rânduit preoţi; şi anume el a rânduit un preot la fiecare cincizeci dintre ei, pentru ca să le predice şi să-i înveţe despre lucrurile legate de Împărăţia lui Dumnezeu.\n\n19 Şi le-a poruncit să nu predice nimic altceva decât ceea ce el i-a învăţat şi care fuseseră spuse de către gura sfinţilor profeţi.\n\n20 Da, chiar le-a poruncit să nu predice nimic altceva decât pocăinţă şi credinţă în Domnul care a mântuit poporul Său.\n\n21 Şi le-a poruncit să nu existe nici un conflict între ei, ci să privească înainte ca un singur ochi, având o singură credinţă şi un singur botez, având inimile legate în unitate şi iubire unul pentru altul.\n\n22 Şi astfel le-a poruncit să predice. Şi astfel ei au devenit copiii lui Dumnezeu.\n\n23 Şi el le-a poruncit să respecte ziua de sabat şi s-o păstreze ca zi sfântă şi, de asemenea, să dea mulţumiri în fiecare zi Domnului Dumnezeului lor.\n\n24 Şi el, de asemenea, le-a poruncit preoţilor pe care el i-a rânduit să muncească cu mâinile lor ca să se întreţină.\n\n25 Şi era o zi în fiecare săptămână care a fost pusă deoparte pentru ca ei să se adune laolaltă să înveţe poporul şi să-L preamărească pe Domnul Dumnezeul lor şi, de asemenea, pe cât era posibil, să se adune cu toţii laolaltă.\n\n26 Iar preoţii nu trebuia să depindă de popor pentru întreţinerea lor; ci, pentru munca lor urmau să primească harul lui Dumnezeu ca să devină tari în Spirit, având cunoştinţe de la Dumnezeu ca să poată să-i înveţe cu putere şi autoritate de la Dumnezeu.\n\n27 Şi iarăşi, Alma a poruncit ca oamenii Bisericii să împartă din bunurile lor, fiecare după ceea ce avea; dacă unul avea mai din abundenţă, el trebuia să împartă mai din abundenţă; iar de la cel care avea puţin, puţin trebuia să i se ceară; iar celui care nu avea nimic trebuia să i se dea.\n\n28 Şi astfel trebuia să împartă din bunurile lor din propria lor voinţă şi cu intenţii bune către Dumnezeu şi către acei preoţi care erau în nevoie, da, şi către fiecare suflet gol şi în nevoie.\n\n29 Şi aceasta a spus el către ei, având poruncă de la Dumnezeu; şi ei au păşit drept înaintea lui Dumnezeu, împărţind unul cu altul, atât lucruri materiale, cât şi spirituale, după nevoile şi lipsurile lor.\n\n30 Şi acum s-a întâmplat că toate acestea s-au întâmplat în Mormon, da, lângă apele lui Mormon, în pădurea care era lângă apele lui Mormon; da, locul lui Mormon, apele lui Mormon, pădurea lui Mormon, cât de frumoase sunt ele în ochii acelora care au ajuns acolo la cunoaşterea Mântuitorului lor; da, şi cât de mare este binecuvântarea lor, căci vor cânta în vecii vecilor pentru lauda Lui.\n\n31 Şi aceste lucruri s-au făcut la graniţele ţării, pentru ca acestea să nu ajungă la cunoştinţa regelui.\n\n32 Dar iată, s-a întâmplat că regele, descoperind o mişcare printre oameni, i-a trimis pe slujitorii săi ca să-i pândească. De aceea, într-o zi când ei erau adunaţi ca să asculte cuvântul Domnului, au fost descoperiţi de rege.\n\n33 Şi acum, regele a zis că Alma aţâţa poporul la răzvrătire împotriva lui; de aceea, el a trimis oştirea ca să-i distrugă.\n\n34 Şi s-a întâmplat că Alma şi poporul Domnului au aflat despre venirea oştirii regelui; de aceea, şi-au luat corturile şi familiile şi au plecat în pustiu.\n\n35 Şi erau în număr de aproape patru sute cincizeci de suflete.\n\n", "mosiah 19": "[center][font_size=26]Capitolul 19[/font_size][/center]\n\n[i]Ghedeon încearcă să-l ucidă pe regele Noe—Lamaniţii invadează ţara—Regele Noe moare prin foc—Limhi domneşte ca un domnitor tributar. Circa 145–121 î.H.[/i]\n\n1 Şi s-a întâmplat că oştirea regelui s-a întors după ce a căutat în zadar poporul Domnului.\n\n2 Şi acum iată, forţele regelui erau mici, ele fiind micşorate; şi a început gâlceavă printre cei rămaşi.\n\n3 Iar grupul cel mai mic a început să şoptească ameninţări împotriva regelui şi a început să fie mare vrajbă între ei.\n\n4 Şi acum, printre ei era un om al cărui nume era Ghedeon, el fiind un om puternic şi un duşman al regelui, de aceea, şi-a tras sabia şi a jurat în mânia lui că îl va ucide pe rege.\n\n5 Şi s-a întâmplat că s-a luptat cu regele; şi atunci când regele a văzut că el era cât pe ce să-l învingă, a fugit şi a alergat şi s-a urcat în turnul care era lângă templu.\n\n6 Şi Ghedeon l-a urmărit şi a fost cât pe ce să se urce în turn şi să-l ucidă pe rege, iar regele şi-a aruncat privirile de jur-împrejur către ţara lui Şemlon şi iată, oştirea lamaniţilor era înăuntrul graniţelor ţării.\n\n7 Şi acum, regele a implorat cu sufletul înfricoşat, zicând: Ghedeon, cruţă-mă, căci lamaniţii năvălesc şi ne vor distruge; da, ei vor distruge poporul meu.\n\n8 Şi acum, regele nu era aşa de îngrijorat pentru poporul său, cât era îngrijorat de propria sa viaţă; cu toate acestea, Ghedeon i-a cruţat viaţa.\n\n9 Şi regele a poruncit poporului să fugă din faţa lamaniţilor, iar el însuşi a mers înaintea lor; şi au fugit în pustiu împreună cu nevestele şi copiii lor.\n\n10 Şi s-a întâmplat că lamaniţii i-au urmărit şi i-au ajuns din urmă şi au început să-i ucidă.\n\n11 Acum, s-a întâmplat că regele le-a poruncit ca toţi bărbaţii să-şi părăsească nevestele şi copiii şi să fugă din faţa lamaniţilor.\n\n12 Acum, erau mulţi care nu voiau să-i părăsească, ci voiau mai degrabă să stea şi să piară cu ei. Iar restul şi-au părăsit nevestele şi copiii şi au fugit.\n\n13 Şi s-a întâmplat că aceia care au zăbovit cu nevestele şi copiii lor au pus pe fiicele lor cele frumoase să stea în frunte şi să se roage de lamaniţi ca să nu-i ucidă.\n\n14 Şi s-a întâmplat că lamaniţii au avut milă de ei, căci ei erau fermecaţi de frumuseţea femeilor lor.\n\n15 De aceea, lamaniţii le-au cruţat vieţile şi i-au luat robi, i-au dus înapoi în ţara lui Nefi şi le-au dat voie să stăpânească pământul cu condiţia ca să-l predea pe regele Noe în mâinile lamaniţilor şi să-şi predea averea, chiar jumătate din tot ceea ce stăpâneau, jumătate din aurul lor şi din argintul lor şi din toate lucrurile lor preţioase şi astfel trebuia să plătească tribut regelui lamaniţilor de la un an la altul.\n\n16 Şi acum, printre cei care fuseseră luaţi robi era unul dintre fiii regelui, al cărui nume era Limhi.\n\n17 Şi acum, Limhi dorea ca tatăl său să nu fie distrus; cu toate acestea, Limhi ştia despre nedreptăţile tatălui său, el însuşi fiind un om drept.\n\n18 Şi s-a întâmplat că Ghedeon a trimis în secret oameni în pustiu ca să-l caute pe rege şi pe cei care erau cu el. Şi s-a întâmplat că ei au întâlnit poporul din pustiu, în afară de rege şi de preoţii lui.\n\n19 Acum, ei au jurat în inimile lor că se vor întoarce în ţara lui Nefi şi că, dacă nevestele şi copiii lor vor fi ucişi şi, de asemenea, cei care rămăseseră cu ei, atunci vor căuta răzbunare şi vor pieri cu ei.\n\n20 Iar regele le-a poruncit să nu se întoarcă; şi ei erau mânioşi pe rege şi au făcut ca el să sufere chiar moartea prin foc.\n\n21 Şi erau cât pe ce să-i ia şi pe preoţi ca să-i omoare, iar aceştia au fugit de ei.\n\n22 Şi s-a întâmplat că erau cât pe ce să se întoarcă în ţara lui Nefi când i-au întâlnit pe oamenii lui Ghedeon. Şi oamenii lui Ghedeon le-au spus despre tot ceea ce li se întâmplase nevestelor şi copiilor lor; şi că lamaniţii le dăduseră voie să stăpânească ţara, plătindu-le lamaniţilor ca tribut jumătate din toate averile lor.\n\n23 Iar poporul le-a spus oamenilor lui Ghedeon că l-au ucis pe rege şi că preoţii lui au fugit departe în pustiu.\n\n24 Şi s-a întâmplat că, după ce au terminat ceremonia, ei s-au întors în ţara lui Nefi bucurându-se pentru că nevestele şi copiii lor nu fuseseră ucişi; şi i-au spus lui Ghedeon ce i-au făcut regelui.\n\n25 Şi s-a întâmplat că regele lamaniţilor le-a jurat că poporul său nu-i va ucide.\n\n26 Şi, de asemenea, Limhi, fiind fiul regelui, având împărăţia dată în grija lui de către popor, s-a legat cu jurământ către regele lamaniţilor cum că poporul său va trebui să-i plătească tribut, anume jumătate din toate avuţiile lor.\n\n27 Şi s-a întâmplat că Limhi a început să întemeieze împărăţia şi să stabilească pacea printre poporul său.\n\n28 Iar regele lamaniţilor a pus gărzi de jur-împrejurul hotarelor ca să poată ţine în ţară poporul lui Limhi, ca să nu poată fugi în pustiu; şi el i-a plătit pe paznici din tributul pe care-l primea de la nefiţi.\n\n29 Şi acum, regele Limhi a avut pace continuă în ţara sa timp de doi ani, iar lamaniţii nu i-au hărţuit şi nici n-au încercat să-i distrugă.\n\n", "mosiah 20": "[center][font_size=26]Capitolul 20[/font_size][/center]\n\n[i]Câteva fiice de-ale lamaniţilor sunt răpite de preoţii lui Noe—Lamaniţii poartă război împotriva lui Limhi şi a poporului lui—Oştile lamaniţilor sunt respinse şi forţate să facă pace. Circa 145–123 î.H.[/i]\n\n1 Acum, era un loc în Şemlon unde fiicele lamaniţilor se adunau laolaltă ca să cânte şi să danseze şi să se veselească.\n\n2 Şi s-a întâmplat că într-o zi, un număr mic dintre ele s-au adunat laolaltă ca să cânte şi să danseze.\n\n3 Şi acum, preoţii regelui Noe, fiind ruşinaţi să se întoarcă în oraşul lui Nefi, da, şi, de asemenea, temându-se că poporul îi va ucide, de aceea, nu au îndrăznit să se întoarcă la nevestele şi copiii lor.\n\n4 Şi rămânând în pustiu şi descoperind pe fiicele lamaniţilor, ei s-au oprit şi le-au pândit;\n\n5 Şi atunci când erau numai câteva dintre ele adunate ca să danseze, ei au ieşit din ascunzătorile lor şi le-au luat şi le-au dus în pustiu; da, pe douăzeci şi patru dintre fiicele lamaniţilor le-au luat ei în pustiu.\n\n6 Şi s-a întâmplat că, atunci când lamaniţii au aflat că fiicele lor lipseau, ei au fost mânioşi pe poporul lui Limhi, căci ei au crezut că poporul lui Limhi făcuse asta.\n\n7 De aceea, ei au trimis oştiri; da, chiar şi regele însuşi a mers în faţa poporului său; şi s-au dus în ţara lui Nefi ca să distrugă poporul lui Limhi.\n\n8 Şi acum, Limhi i-a descoperit pe ei din turn; chiar şi pregătirile lor de război le-au descoperit; de aceea, el a adunat tot poporul său laolaltă şi s-au aşezat la pândă în câmpii şi în păduri.\n\n9 Şi s-a întâmplat că atunci când lamaniţii au venit, poporul lui Limhi a început să năvălească peste ei din locurile de pândă şi a început să-i ucidă.\n\n10 Şi s-a întâmplat că bătălia a devenit foarte aprinsă, căci ei s-au luptat cum se luptă leii pentru prada lor.\n\n11 Şi s-a întâmplat că poporul lui Limhi a început să-i împingă pe lamaniţi în faţa lor; şi totuşi ei nu erau atât de numeroşi, nici cât jumătate din lamaniţi. Dar ei s-au luptat pentru viaţa lor şi pentru nevestele lor şi pentru copiii lor; de aceea, ei s-au străduit şi s-au luptat ca balaurii.\n\n12 Şi s-a întâmplat că ei l-au găsit pe regele lamaniţilor printre cei morţi; dar nu era încă mort, fiind rănit şi lăsat pe pământ, aşa grăbită fusese fuga poporului lui.\n\n13 Şi ei l-au luat şi i-au legat rănile şi l-au adus înaintea lui Limhi şi au spus: Iată, aici este regele lamaniţilor; el, fiind rănit, a căzut printre cei morţi şi ei l-au părăsit; şi iată, noi l-am adus pe el în faţa ta; şi acum, lasă-ne să-l ucidem.\n\n14 Dar Limhi a le-a spus: Voi nu-l veţi ucide pe el, ci aduceţi-l aici pentru ca să-l pot vedea. Şi ei l-au adus. Şi Limhi i-a spus: Ce motiv ai tu să vii cu război împotriva poporului meu? Iată, poporul meu nu a încălcat jurământul pe care eu ţi l-am făcut ţie; de aceea, de ce ai încălcat jurământul pe care tu l-ai făcut poporului meu?\n\n15 Şi acum regele a zis: Eu am încălcat jurământul pentru că oamenii tăi au răpit pe fiicele poporului meu; de aceea, în mânia mea, eu am făcut ca poporul meu să se ridice cu război împotriva poporului tău.\n\n16 Şi acum, Limhi nu auzise nimic despre aceasta; de aceea, el a zis: Eu voi cerceta poporul meu şi oricine a făcut lucrul acesta va pieri. De aceea, el a poruncit ca să se facă o cercetare în poporul său.\n\n17 Acum, când Ghedeon a auzit aceste lucruri, el fiind căpitanul regelui, a înaintat şi a spus către rege: Eu mă rog ţie să te abţii şi să nu cercetezi acest popor şi să nu pui acest lucru pe seama lor.\n\n18 Căci nu-ţi aduci tu aminte de preoţii tatălui tău, pe care acest popor au căutat să-i distrugă? Şi nu sunt ei în pustiu? Şi nu sunt ei aceia care le-au răpit pe fiicele lamaniţilor?\n\n19 Şi acum iată, spune-i regelui aceste lucruri pentru ca el să spună poporului său să nu se mai războiască cu noi; căci iată, ei deja se pregătesc să se ridice împotriva noastră; şi iată, de asemenea, noi suntem doar puţini la număr.\n\n20 Şi iată, ei vin cu oştirile lor numeroase; şi dacă regele nu-i potoleşte, atunci noi va trebui să pierim.\n\n21 Căci nu sunt cuvintele lui Abinadi înfăptuite, pe care el le-a profeţit împotriva noastră—şi toate acestea pentru că noi nu vrem să ascultăm de cuvintele Domnului şi să ne îndepărtăm de la nedreptăţile noastre?\n\n22 Şi acum, să-l potolim pe rege şi să îndeplinim jurământul pe care noi i l-am făcut; căci este mai bine să fim în sclavie, decât să ne pierdem viaţa; de aceea, să punem capăt la atâta vărsare de sânge.\n\n23 Şi acum, Limhi i-a spus regelui toate aceste lucruri despre tatăl său şi despre preoţii care au fugit în pustiu şi a dat vina pe ei pentru răpirea fiicelor lor.\n\n24 Şi s-a întâmplat că regele s-a potolit faţă de poporul său; şi le-a spus: Să mergem şi să întâlnim pe poporul meu, fără arme; şi cu jurământ vă jur eu vouă că poporul meu nu va ucide pe poporul tău.\n\n25 Şi s-a întâmplat că ei l-au urmat pe rege şi s-au dus fără arme să-i întâlnească pe lamaniţi. Şi s-a întâmplat că ei i-au întâlnit pe lamaniţi; iar regele lamaniţilor s-a închinat adânc în faţa lor şi a pledat în numele poporului lui Limhi.\n\n26 Şi atunci când lamaniţii au văzut poporul lui Limhi, că aceştia erau fără arme, le-a fost milă de ei şi s-au potolit şi s-au întors împreună cu regele în pace în ţara lor.\n\n", "mosiah 21": "[center][font_size=26]Capitolul 21[/font_size][/center]\n\n[i]Oamenii lui Limhi sunt atacaţi şi învinşi de către lamaniţi—Oamenii lui Limhi îl întâlnesc pe Amon şi sunt convertiţi—Ei îi povestesc lui Amon despre cele douăzeci şi patru de plăci ale iarediţilor. Circa 122–121 î.H.[/i]\n\n1 Şi s-a întâmplat că Limhi şi poporul lui s-au întors în oraşul lui Nefi şi au început să locuiască în ţară iarăşi în pace.\n\n2 Şi s-a întâmplat că, după multe zile, lamaniţii au început iarăşi să fie aţâţaţi în mânie împotriva nefiţilor şi au început să treacă graniţele ţării din vecinătate.\n\n3 Acum, ei nu îndrăzneau să-i ucidă, din cauza jurământului pe care ei îl făcuseră lui Limhi; dar i-au lovit peste obraz şi au fost duri cu ei; şi au început să pună poveri grele pe spinările lor şi să-i mâne ca pe un măgar prost—\n\n4 Da, toate acestea s-au întâmplat pentru ca să poată fi împlinit cuvântul Domnului.\n\n5 Şi acum, suferinţele nefiţilor erau mari şi nu era nici o posibilitate ca ei să se elibereze din mâinile lor, căci lamaniţii îi înconjuraseră din toate părţile.\n\n6 Şi s-a întâmplat că poporul a început să se plângă regelui din cauza suferinţelor lor; şi oamenii au început să dorească să meargă la luptă împotriva lor. Şi ei l-au mâhnit foarte mult pe rege din cauza plângerilor lor; de aceea, el le-a dat voie să facă aşa cum doreau.\n\n7 Şi ei s-au adunat iarăşi laolaltă şi şi-au pus armurile şi au pornit împotriva lamaniţilor ca să-i alunge afară din ţara lor.\n\n8 Şi s-a întâmplat că lamaniţii i-au învins şi i-au mânat înapoi şi au ucis pe mulţi dintre ei.\n\n9 Şi acum, a fost o mare jale şi plângere printre poporul lui Limhi, văduva jelind după bărbatul ei, fiul şi fiica după tatăl lor, iar fraţii după fraţii lor.\n\n10 Acum, erau foarte multe văduve în ţară şi ele plângeau foarte tare în fiecare zi, căci o mare frică de lamaniţi venise asupra lor.\n\n11 Şi s-a întâmplat că plânsul lor fără oprire le-a aţâţat mânia celor care rămăseseră din poporul lui Limhi împotriva lamaniţilor; şi s-au dus iarăşi la luptă, dar au fost iarăşi mânaţi înapoi, suferind o mare pierdere.\n\n12 Da, ei s-au dus din nou, chiar şi a treia oară, şi au suferit în acelaşi fel; iar cei care nu au fost ucişi s-au întors iarăşi în oraşul lui Nefi.\n\n13 Şi ei s-au umilit chiar plecându-se în ţărână, supunându-se jugului sclaviei, supunându-se la lovituri şi să fie mânaţi de colo-colo şi împovăraţi după dorinţa duşmanilor lor.\n\n14 Şi ei s-au umilit chiar până în adâncurile umilinţei; şi L-au implorat cu putere pe Dumnezeu; da, chiar ziua întreagă L-au implorat pe Dumnezeul lor ca El să-i salveze din suferinţele lor.\n\n15 Şi acum, Domnul a fost încet în a le auzi strigătul, din cauza nedreptăţilor lor; cu toate acestea, Domnul a auzit strigătele lor şi a început să înmoaie inimile lamaniţilor, aşa încât ei au început să uşureze povara lor; totuşi, Domnul nu a găsit potrivit să-i elibereze din sclavie.\n\n16 Şi s-a întâmplat că ei au început să prospere treptat în ţară şi au început să crească grâne mai din abundenţă, precum şi turme şi cirezi, încât nu au suferit de foame.\n\n17 Acum, era un mare număr de femei, mai multe decât erau bărbaţi; de aceea, regele Limhi a poruncit ca fiecare bărbat să contribuie la îngrijirea văduvelor şi a copiilor acestora pentru ca ei să nu sufere de foame; şi au făcut aceasta din cauza numărului mare al celor care au fost ucişi.\n\n18 Acum, poporul lui Limhi a stat unit ca un singur trup, atât de mult cât a fost posibil şi şi-au asigurat grânele lor şi turmele lor;\n\n19 Iar regele însuşi nu risca să iasă în afara zidurilor oraşului, decât dacă lua cu el garda sa, de teamă ca nu cumva să cadă în mâinile lamaniţilor.\n\n20 Şi el a făcut ca poporul său să păzească ţara zi şi noapte pentru ca prin orice mijloace să-i prindă pe preoţii aceia care fugiseră în pustiu şi care răpiseră pe fiicele lamaniţilor şi care făcuseră ca o distrugere aşa de mare să vină asupra lor.\n\n21 Căci ei doreau să-i prindă pe aceştia ca să-i poată pedepsi; căci ei veniseră în ţara lui Nefi noaptea şi luaseră cu ei grânele lor şi multe din lucrurile lor preţioase; de aceea, ei s-au pus să-i aştepte.\n\n22 Şi s-a întâmplat că nu a mai fost nici o tulburare între lamaniţi şi poporul lui Limhi, chiar până când Amon şi fraţii săi au venit în ţară.\n\n23 Iar regele, fiind în afara porţilor oraşului împreună cu garda lui, l-a descoperit pe Amon şi pe fraţii lui; şi crezând că erau preoţi de-ai lui Noe, a ordonat ca aceştia să fie prinşi, legaţi şi aruncaţi în închisoare. Şi dacă ar fi fost preoţi de-ai lui Noe, el ar fi pus ca ei să fie omorâţi.\n\n24 Dar când a aflat că nu erau, ci că ei erau fraţii săi şi că veniseră din ţara lui Zarahemla, el s-a umplut de o bucurie nespus de mare.\n\n25 Acum, regele Limhi trimisese înainte de venirea lui Amon un număr mic de oameni ca să caute ţara lui Zarahemla; dar ei n-au putut s-o găsească şi s-au pierdut în pustiu.\n\n26 Cu toate acestea, ei au găsit o ţară care fusese populată; da, o ţară care era acoperită cu oase uscate; da, o ţară care fusese populată şi care fusese distrusă; şi ei, presupunând că aceasta era ţara lui Zarahemla, s-au întors în ţara lui Nefi, ajungând la graniţele ţării cu numai câteva zile înainte de venirea lui Amon.\n\n27 Şi au adus cu ei o cronică, chiar o cronică a poporului ale căror oase le găsiseră; şi era gravată pe plăci de metal.\n\n28 Şi acum, Limhi era iarăşi plin de bucurie aflând din gura lui Amon că regele Mosia avea un dar de la Dumnezeu prin care el putea tălmăci asemenea inscripţii; da, şi Amon, de asemenea, s-a bucurat.\n\n29 Şi totuşi Amon şi fraţii lui erau plini de întristare pentru că atât de mulţi din fraţii lor fuseseră ucişi;\n\n30 Şi, de asemenea, pentru că regele Noe şi preoţii lui făcuseră ca poporul să facă atât de multe păcate şi nedreptăţi împotriva lui Dumnezeu; şi au mai jelit din cauza morţii lui Abinadi; şi, de asemenea, din cauza plecării lui Alma şi a poporului care plecase cu el, care formaseră o biserică a lui Dumnezeu prin tăria şi puterea lui Dumnezeu şi prin credinţă în cuvintele care fuseseră spuse de către Abinadi.\n\n31 Da, ei au jelit plecarea lor căci ei nu ştiau încotro fugiseră. Acum, ei ar fi vrut bucuroşi să se unească cu ei, căci ei înşişi intraseră într-un legământ cu Dumnezeu ca să-L slujească şi să-I ţină poruncile.\n\n32 Şi acum, de la venirea lui Amon, regele Limhi, de asemenea, a intrat într-un legământ cu Dumnezeu, la fel ca şi mulţi din poporul lui, ca să-L slujească şi să-I ţină poruncile.\n\n33 Şi s-a întâmplat că regele Limhi, precum şi mulţi din poporul lui voiau să fie botezaţi; dar nu era nimeni în ţară care să aibă autoritate de la Dumnezeu. Iar Amon a refuzat să facă lucrul acesta, considerând că era un slujitor nevrednic.\n\n34 De aceea, ei nu s-au unit la acel timp într-o biserică, aşteptând Spiritul Domnului. Acum, ei doreau să devină la fel ca şi Alma şi fraţii lui, care fugiseră în pustiu.\n\n35 Ei doreau să fie botezaţi ca o mărturie şi o dovadă că erau dornici să-L slujească pe Dumnezeu cu toată inima lor; cu toate acestea, ei au prelungit timpul; iar o relatare a botezului lor va fi dată mai departe.\n\n36 Şi acum, toată preocuparea lui Amon şi a poporului lui, precum şi a regelui Limhi şi a poporului lui, era să se elibereze din mâna lamaniţilor şi din sclavie.\n\n", "mosiah 22": "[center][font_size=26]Capitolul 22[/font_size][/center]\n\n[i]Se fac planuri pentru ca poporul să scape de sub sclavia lamaniţilor—Lamaniţii sunt îmbătaţi—Poporul scapă, se întoarce la Zarahemla şi devine supus regelui Mosia. Circa 121–120 î.H.[/i]\n\n1 Şi acum s-a întâmplat că Amon şi regele Limhi au început să se sfătuiască cu poporul cum să se elibereze din sclavie; şi chiar au făcut ca tot poporul să se adune laolaltă; şi aceasta au făcut-o ca să cunoască glasul poporului despre această problemă.\n\n2 Şi s-a întâmplat că ei n-au putut găsi nici o cale să se elibereze din sclavie, decât să-şi ia femeile şi copiii şi turmele şi cirezile şi corturile şi să plece în pustiu; căci lamaniţii fiind atât de numeroşi, era imposibil pentru poporul lui Limhi să se lupte cu ei, gândindu-se să se elibereze din sclavie prin sabie.\n\n3 Acum s-a întâmplat că Ghedeon s-a dus şi a stat înaintea regelui şi i-a spus: Acum, o, rege, tu până acum ai ascultat de cuvintele mele de multe ori când noi am avut conflicte cu fraţii noştri, lamaniţii.\n\n4 Şi acum, o, rege, dacă tu nu m-ai găsit pe mine că sunt un slujitor nevrednic sau dacă tu ai ascultat până acum de cuvintele mele într-o oarecare măsură şi ele au fost de folos pentru tine, chiar aşa, eu doresc ca tu să asculţi cuvintele mele la acest timp; şi voi fi slujitorul tău şi voi elibera acest popor din sclavie.\n\n5 Şi regele i-a dat lui voie să vorbească. Şi Ghedeon i-a spus:\n\n6 Uită-te la trecătoarea din spate, prin zidul din spate, în partea din spatele oraşului. Lamaniţii sau gărzile lamaniţilor sunt beţi noaptea; de aceea, să dăm de veste către tot acest popor, ca să-şi adune laolaltă turmele şi cirezile pentru ca să le poată mâna în pustiu pe timp de noapte.\n\n7 Iar eu mă voi duce, potrivit poruncii tale şi voi plăti lamaniţilor ultimul tribut de vin şi ei vor fi beţi; iar noi vom trece prin trecătoarea secretă de la stânga taberei lor, atunci când ei sunt beţi şi adormiţi.\n\n8 Astfel, noi vom pleca în pustiu împreună cu femeile noastre şi cu copiii noştri, cu turmele noastre şi cu cirezile noastre; iar noi vom călători în jurul ţării lui Şilom.\n\n9 Şi s-a întâmplat că regele a ascultat de cuvintele lui Ghedeon.\n\n10 Şi regele Limhi a făcut ca poporul său să-şi adune laolaltă turmele; şi a trimis tributul de vin lamaniţilor; şi, de asemenea, a trimis mai mult vin ca dar către ei; şi au băut fără măsură din vinul pe care regele Limhi l-a trimis pentru ei.\n\n11 Şi s-a întâmplat că oamenii regelui Limhi a plecat pe timp de noapte în pustiu cu turmele lor şi cu cirezile lor; şi au mers în jurul ţării lui Şilom în pustiu şi apoi au cotit drumul lor către ţara lui Zarahemla, fiind conduşi de către Amon şi fraţii lui.\n\n12 Şi ei îşi luaseră cu ei tot aurul lor şi argintul şi lucrurile lor preţioase pe care le-au putut căra, precum şi proviziile lor, în pustiu. Şi şi-au continuat călătoria.\n\n13 Şi după ce fuseseră timp de multe zile în pustiu, au ajuns în ţara lui Zarahemla şi s-au unit cu poporul lui Mosia şi au devenit supuşii lui.\n\n14 Şi s-a întâmplat că Mosia i-a primit cu bucurie; şi, de asemenea, a primit cronicile lor, precum şi cronicile care fuseseră găsite de către poporul lui Limhi.\n\n15 Şi acum, s-a întâmplat că atunci când lamaniţii au descoperit că poporul lui Limhi plecase din ţară pe timp de noapte, ei au trimis o armată în pustiu ca să-i urmărească;\n\n16 Şi după ce i-au urmărit timp de două zile, nu au mai putut să calce pe urmele lor; de aceea, s-au rătăcit în pustiu.\n\n", "mosiah 23": "O relatare a lui Alma şi a poporului Domnului, care au fost goniţi în pustiu de către poporul regelui Noe.\n\nCuprinde capitolele 23 şi 24.\n\n[center][font_size=26]Capitolul 23[/font_size][/center]\n\n[i]Alma refuză să fie rege—El slujeşte ca mare preot—Domnul pedepseşte pe poporul Său, iar lamaniţii cuceresc ţara lui Helam—Amulon, conducătorul preoţilor păcătoşi ai regelui Noe, domneşte ca supus al regelui lamaniţilor. Circa 145–121 î.H.[/i]\n\n1 Acum, Alma a fost avertizat de către Domnul că oştirile regelui Noe vor năvăli asupra lor şi a făcut cunoscut aceasta către poporul său, de aceea ei şi-au adunat laolaltă turmele lor şi au luat din grânele lor şi au plecat în pustiu înaintea oştirilor regelui Noe.\n\n2 Iar Domnul i-a întărit pe ei, aşa încât oamenii regelui Noe nu i-au putut birui ca să-i distrugă.\n\n3 Şi ei au fugit timp de opt zile în pustiu.\n\n4 Şi au ajuns la un ţinut, da, şi anume un ţinut foarte frumos şi plăcut, un ţinut cu apă pură.\n\n5 Şi şi-au pus corturile şi au început să cultive pământul şi au început să ridice case; da, ei au fost harnici şi au muncit foarte mult.\n\n6 Iar poporul era dornic ca Alma să fie regele lor, căci era iubit de către poporul lui.\n\n7 Dar el le-a spus: Iată, nu este potrivit ca noi să avem un rege; căci aşa a zis Domnul: Voi nu trebuie să puneţi o fiinţă mai presus decât alta sau un om nu trebuie să se creadă mai presus de altul; de aceea, eu vă spun vouă, nu este potrivit ca voi să aveţi un rege.\n\n8 Cu toate acestea, dacă ar fi posibil ca voi întotdeauna să aveţi oameni drepţi ca să fie regii voştri, atunci ar fi bine pentru voi să aveţi un rege.\n\n9 Dar aduceţi-vă aminte de nedreptatea regelui Noe şi a preoţilor lui; şi eu însumi am fost prins într-o cursă şi am făcut multe lucruri care erau odioase în ochii Domnului, ceea ce m-a făcut pe mine să mă pocăiesc cu durere;\n\n10 Cu toate acestea, după multe suferinţe, Domnul mi-a auzit strigătele şi a răspuns rugăciunilor mele şi m-a făcut pe mine să fiu o unealtă în mâinile Sale ca să aduc pe atât de mulţi dintre voi la cunoaşterea adevărului Lui.\n\n11 Cu toate acestea, eu nu mă fălesc cu asta, căci sunt nevrednic să mă fălesc.\n\n12 Şi acum vă spun eu vouă, voi aţi fost oprimaţi de către regele Noe şi aţi fost în sclavia lui şi a preoţilor lui şi aţi fost aduşi de ei în nedreptate; de aceea aţi fost legaţi cu legăturile nedreptăţii.\n\n13 Şi acum, cum voi aţi fost eliberaţi de puterea lui Dumnezeu din aceste legături; da, chiar afară din mâinile regelui Noe şi ale poporului lui, precum şi din legăturile nedreptăţii; chiar aşa, eu doresc ca voi să vă ţineţi bine în această libertate în care voi aţi fost făcuţi liberi şi să nu aveţi încredere în nici un om ca să fie rege peste voi.\n\n14 Şi, de asemenea, să nu aveţi încredere în nimeni să fie învăţătorul vostru sau preotul vostru, decât dacă el este un om al lui Dumnezeu, călcând pe căile Lui şi ţinând poruncile Lui.\n\n15 Astfel a învăţat Alma pe porul său, ca fiecare om să-l iubească pe vecinul său la fel ca pe sine însuşi, pentru ca să nu fie nici un conflict printre ei.\n\n16 Şi acum, Alma era preotul lor cel mare, el fiind întemeietorul bisericii lor.\n\n17 Şi s-a întâmplat că nimeni nu a căpătat autoritate să predice sau să-i înveţe, decât dacă era de la Dumnezeu. De aceea, el a uns pe toţi preoţii şi pe toţi învăţătorii lor; şi nimeni nu a fost uns decât dacă era un om drept.\n\n18 De aceea, ei au vegheat asupra poporului lor şi l-au hrănit cu lucruri care ţin de dreptate.\n\n19 Şi s-a întâmplat că ei au început să prospere nespus de mult în ţară; şi ei au numit ţara Helam.\n\n20 Şi s-a întâmplat că ei s-au înmulţit şi au prosperat foarte mult în ţara Helamului; şi ei au zidit un oraş, pe care l-au numit oraşul Helamului.\n\n21 Cu toate acestea, Domnul găseşte potrivit să pedepsească pe poporul Său; da, El a pus la încercare răbdarea şi credinţa lor.\n\n22 Cu toate acestea—oricine îşi pune nădejdea în El, acela va fi înălţat în ziua din urmă. Da, şi astfel a fost cu poporul acesta.\n\n23 Căci iată, vă voi arăta vouă că au fost aduşi în sclavie şi nimeni nu putea să-i elibereze, decât Domnul Dumnezeul lor, da, chiar Dumnezeul lui Avraam, Isaac şi Iacov.\n\n24 Şi s-a întâmplat că El i-a eliberat şi şi-a manifestat către ei puterea Lui măreaţă; şi mare a fost bucuria lor.\n\n25 Căci iată, s-a întâmplat că în timp ce ei erau în ţara Helamului, da, în oraşul Helamului, în timp ce cultivau pământul ţării de jur-împrejur, iată, o oştire a lamaniţilor era la graniţele ţării.\n\n26 Acum, s-a întâmplat că fraţii lui Alma au fugit de pe câmpurile lor şi s-au adunat laolaltă în oraşul Helamului; şi ei erau foarte înfricoşaţi din cauza apariţiei lamaniţilor.\n\n27 Dar Alma s-a dus la ei şi a stat printre ei şi i-a îndemnat să nu fie înfricoşaţi, ci să-şi aducă aminte de Domnul Dumnezeul lor şi că El îi va elibera.\n\n28 De aceea, şi-au alungat frica şi au început să-L implore pe Domnul, ca El să înmoaie inimile lamaniţilor, ca să-i cruţe pe ei şi pe nevestele lor şi pe copiii lor.\n\n29 Şi s-a întâmplat că Domnul a înmuiat inimile lamaniţilor. Iar Alma şi fraţii săi s-au dus şi s-au predat singuri în mâinile lor; iar lamaniţii au pus stăpânire pe ţara Helamului.\n\n30 Acum, oştirile lamaniţilor care se duseseră după oamenii regelui Limhi se rătăciseră în pustiu timp de multe zile.\n\n31 Şi iată, ei i-au găsit pe preoţii aceia ai regelui Noe într-un loc pe care ei îl numeau Amulon; iar ei au început să stăpânească ţara Amulonului şi au început să cultive pământul.\n\n32 Acum, numele conducătorului acestor preoţi era Amulon.\n\n33 Şi s-a întâmplat că Amulon a pledat în faţa lamaniţilor; şi, de asemenea, a trimis pe nevestele lor, care erau fiicele lamaniţilor, ca să pledeze în faţa fraţilor lor pentru ca aceştia să nu-i nimicească pe bărbaţii lor.\n\n34 Şi lamaniţilor le-a fost milă de Amulon şi de fraţii lui şi nu i-au nimicit datorită nevestelor lor.\n\n35 Şi Amulon şi fraţii lui s-au unit cu lamaniţii şi au călătorit în pustiu în căutarea ţării lui Nefi, când au descoperit ţara Helamului, care era stăpânită de Alma şi de fraţii lui.\n\n36 Şi s-a întâmplat că lamaniţii le-au făgăduit lui Alma şi fraţilor lui că, dacă ei le-ar arăta lor calea care ducea la ţara lui Nefi, atunci le-ar da viaţa şi libertatea.\n\n37 Dar după ce Alma le-a arătat drumul care ducea la ţara lui Nefi, lamaniţii n-au vrut să-şi păstreze făgăduiala; ci au pus gărzi de jur-împrejurul ţării Helamului, peste Alma şi fraţii lui.\n\n38 Iar cei rămaşi dintre ei s-au dus în ţara lui Nefi; şi o parte dintre ei s-au întors în ţara Helamului şi, de asemenea, au adus cu ei nevestele şi copiii gărzilor care fuseseră lăsate în ţară.\n\n39 Iar regele lamaniţilor i-a dat voie lui Amulon să fie rege şi conducător peste poporul său, care era în ţara Helamului; cu toate acestea, el trebuia să nu aibă nici o putere să facă ceva împotriva voinţei regelui lamaniţilor.\n\n", "mosiah 24": "[center][font_size=26]Capitolul 24[/font_size][/center]\n\n[i]Amulon îl persecută pe Alma şi pe poporul lui—Ei sunt condamnaţi la moarte dacă se roagă—Domnul face ca poverile lor să pară uşoare—El îi salvează din sclavie şi ei se întorc la Zarahemla. Circa 145–120 î.H.[/i]\n\n1 Şi s-a întâmplat că Amulon a dobândit trecere în ochii regelui lamaniţilor; de aceea, regele lamaniţilor a aprobat ca el şi fraţii lui să fie numiţi învăţători peste poporul său, da, chiar peste poporul care era în ţara lui Şemlon, în ţara lui Şilom şi în ţara lui Amulon.\n\n2 Căci lamaniţii puseseră stăpânire pe toate aceste ţări; de aceea, regele lamaniţilor a numit regi peste toate aceste ţări.\n\n3 Şi acum, numele regelui lamaniţilor era Laman, el fiind numit după numele tatălui său; şi de aceea, el era numit regele Laman. Şi el era rege peste un popor numeros.\n\n4 Şi el a numit învăţători dintre fraţii lui Amulon, în fiecare ţinut care era stăpânit de poporul său; şi astfel, limba lui Nefi a început să fie învăţată de către tot poporul lamaniţilor.\n\n5 Şi erau oameni prietenoşi unul cu altul; cu toate acestea, ei nu-L cunoşteau pe Dumnezeu; şi nici fraţii lui Amulon nu i-au învăţat nimic despre Domnul Dumnezeul lor, nici despre legea lui Moise; nici nu i-au învăţat cuvintele lui Abinadi.\n\n6 Dar i-au învăţat că trebuia să păstreze cronica lor şi că puteau să scrie unul altuia.\n\n7 Şi astfel lamaniţii au început să se îmbogăţească şi au început să facă comerţ unul cu altul şi au devenit importanţi şi au început să fie un popor dibaci şi înţelept, cu înţelepciune lumească, dibaci în tot felul de ticăloşii şi hoţii, dar nu cu propriii lor fraţi.\n\n8 Şi acum, s-a întâmplat că Amulon a început să-şi exercite autoritatea asupra lui Alma şi a fraţilor lui şi a început să-l persecute şi să facă aşa ca şi copiii lui să-i persecute pe copiii lor.\n\n9 Căci Amulon îl cunoştea pe Alma, că el era unul din preoţii regelui şi că el era acela care credea în cuvintele lui Abinadi şi care fusese alungat din prezenţa regelui; şi de aceea, el era mânios pe el; căci el era supus regelui Laman şi totuşi avea autoritate asupra lor şi-i punea la muncă şi punea supraveghetori asupra lor.\n\n10 Şi s-a întâmplat că suferinţele lor erau aşa de mari, încât ei au început să-L implore cu putere pe Dumnezeu.\n\n11 Iar Amulon le-a poruncit să-şi oprească strigătele; şi a pus gărzi peste ei ca să-i păzească, pentru ca oricine care va fi găsit rugându-se la Dumnezeu să fie omorât.\n\n12 Iar Alma şi oamenii săi nu şi-au ridicat glasurile către Domnul Dumnezeul lor, dar şi-au descărcat inimile către El; iar El a cunoscut gândurile inimilor lor.\n\n13 Şi s-a întâmplat că glasul Domnului a venit către ei în suferinţele lor, zicând: Ridicaţi-vă capul şi fiţi mângâiaţi, căci Eu cunosc legământul pe care voi l-aţi făcut cu Mine; şi Eu voi face un legământ cu poporul Meu şi îl voi elibera pe el din sclavie.\n\n14 Şi Eu, de asemenea, voi uşura poverile care sunt puse pe umerii voştri pentru ca nici măcar să nu le simţiţi pe spinările voastre, chiar când sunteţi în sclavie; şi aceasta o voi face Eu pentru ca voi să fiţi martori pentru Mine de acum încolo şi pentru ca voi să ştiţi cu siguranţă că Eu, Domnul Dumnezeu, vizitez poporul Meu în suferinţele lui.\n\n15 Şi acum, s-a întâmplat că poverile care erau puse asupra lui Alma şi a fraţilor lui s-au făcut uşoare; da, Domnul i-a întărit pe ei pentru ca să-şi poată purta poverile cu uşurinţă, iar ei s-au supus cu bucurie şi cu răbdare voinţei Domnului.\n\n16 Şi s-a întâmplat că atât de mare era credinţa lor şi răbdarea lor, încât glasul Domnului a venit iarăşi către ei, zicând: Fiţi mângâiaţi, căci mâine Eu vă voi elibera din sclavie.\n\n17 Şi El a spus către Alma: Tu vei merge înaintea poporului acesta, iar Eu voi merge cu tine şi voi elibera acest popor din sclavie.\n\n18 Acum s-a întâmplat că Alma şi poporul său şi-au adunat într-o noapte turmele laolaltă, precum şi grânele; da, chiar toată noaptea şi-au adunat ei turmele laolaltă.\n\n19 Şi dimineaţa, Domnul a făcut ca un somn greu să vină peste lamaniţi, da, şi toţi supraveghetorii lor erau într-un somn adânc.\n\n20 Iar Alma şi poporul său au plecat în pustiu; şi, după ce ei au călătorit toată ziua, ei şi-au pus corturile într-o vale; şi au numit valea aceasta Alma, pentru că el i-a condus pe ei în pustiu.\n\n21 Da, şi în valea lui Alma şi-au revărsat ei mulţumirile lor către Dumnezeu, fiindcă El a fost milos cu ei şi le-a uşurat poverile şi i-a eliberat din sclavie; căci ei au fost în sclavie şi nimeni nu putea să-i salveze decât Domnul Dumnezeul lor.\n\n22 Şi i-au dat mulţumiri lui Dumnezeu, da, toţi bărbaţii şi toate femeile lor şi toţi copiii lor care puteau vorbi şi-au ridicat glasurile, lăudându-L pe Dumnezeul lor.\n\n23 Şi acum, Domnul a spus către Alma: Grăbeşte-te şi pleacă, tu şi poporul tău, din această ţară, căci lamaniţii s-au trezit şi vă urmăresc; de aceea, plecaţi din această ţară, iar Eu îi voi opri pe lamaniţi în valea aceasta pentru ca ei să nu se ducă mai departe să urmărească acest popor.\n\n24 Şi s-a întâmplat că ei au plecat din vale şi au pornit în călătorie în pustiu.\n\n25 Şi după ce au fost în pustiu douăsprezece zile, ei au ajuns în ţara lui Zarahemla; iar regele Mosia i-a primit cu bucurie.\n\n", "mosiah 25": "[center][font_size=26]Capitolul 25[/font_size][/center]\n\n[i]Urmaşii lui Mulec din Zarahemla devin nefiţi—Ei învaţă de la popoarele lui Alma şi Zenif—Alma îl botează pe Limhi şi pe toţi oamenii lui—Mosia îl împuterniceşte pe Alma să organizeze Biserica lui Dumnezeu. Circa 120 î.H.[/i]\n\n1 Şi acum, regele Mosia a făcut ca tot poporul să se adune laolaltă.\n\n2 Acum, nu erau aşa de mulţi copii de-ai lui Nefi sau atât de mulţi dintre descendenţii lui Nefi cum era poporul lui Zarahemla, care era un urmaş al lui Mulec, şi cei care au venit cu el în pustiu.\n\n3 Iar poporul lui Nefi şi poporul lui Zarahemla nu erau la fel de numeroşi ca lamaniţii; da, nu erau nici jumătate cât ei.\n\n4 Şi acum, tot poporul lui Nefi era adunat laolaltă şi, de asemenea, tot poporul lui Zarahemla; şi ei erau adunaţi în două cete.\n\n5 Şi s-a întâmplat că Mosia a citit şi a făcut ca să fie citite cronicile lui Zenif către poporul său; da, el a citit cronicile poporului lui Zenif din timpul când ei au părăsit ţara lui Zarahemla până când s-au întors.\n\n6 Şi el, de asemenea, a citit relatarea lui Alma şi a fraţilor lui şi toate suferinţele lor, din timpul când ei au părăsit ţara lui Zarahemla până când s-au reîntors.\n\n7 Şi acum, când Mosia a terminat de citit cronicile, oamenii lui care trăiau în ţară au fost cuprinşi de mirare şi uimire.\n\n8 Căci ei nu ştiau ce să creadă; căci atunci când ei i-au văzut pe cei care fuseseră eliberaţi din sclavie, au fost umpluţi de o mare bucurie.\n\n9 Şi iarăşi, când ei s-au gândit la fraţii lor care fuseseră ucişi de lamaniţi, ei s-au umplut de durere şi chiar au vărsat multe lacrimi de durere.\n\n10 Şi iarăşi, când ei s-au gândit la bunătatea fără întârziere a lui Dumnezeu şi la puterea Lui în a-i elibera pe Alma şi pe fraţii lui din mâinile lamaniţilor şi din sclavie, ei şi-au ridicat glasurile şi i-au dat mulţumiri lui Dumnezeu.\n\n11 Şi iarăşi, atunci când s-au gândit la lamaniţi, care erau fraţii lor, la starea lor păcătoasă şi murdară, s-au umplut de durere şi de teamă pentru bunăstarea sufletelor lor.\n\n12 Şi s-a întâmplat că cei care erau fiii lui Amulon şi ai fraţilor lui, care luaseră de neveste pe fiicele lamaniţilor, erau nemulţumiţi de purtarea taţilor lor şi nu voiau să mai fie numiţi după numele taţilor lor, de aceea ei şi-au luat numele lui Nefi pentru ca să poată fi numiţi copiii lui Nefi şi să fie număraţi printre cei care se numeau nefiţi.\n\n13 Şi acum, toţi oamenii lui Zarahemla erau numiţi nefiţi şi aceasta pentru că împărăţia nu fusese dată nimănui, decât celor care erau urmaşii lui Nefi.\n\n14 Şi acum, s-a întâmplat că atunci când Mosia a terminat de vorbit şi de citit către popor, el a dorit ca şi Alma să vorbească poporului.\n\n15 Şi Alma a vorbit către ei atunci când erau adunaţi laolaltă în cete mari; şi el s-a dus de la o ceată la alta, predicând poporului pocăinţă şi credinţă în Domnul.\n\n16 Şi a îndemnat poporul lui Limhi şi pe cel al fraţilor lui, pe toţi cei care fuseseră eliberaţi din sclavie, ca ei să-şi aducă aminte că Domnul a fost Cel care i-a eliberat pe ei.\n\n17 Şi s-a întâmplat că după ce Alma a învăţat poporul multe lucruri şi a terminat de cuvântat către ei, regele Limhi a dorit să fie botezat; şi toţi oamenii lui au dorit, de asemenea, ca şi ei să fie botezaţi.\n\n18 De aceea, Alma s-a dus în apă şi i-a botezat; i-a botezat în acelaşi fel cum i-a botezat pe fraţii săi în apa Mormonului; da, şi cei pe care i-a botezat au aparţinut de Biserica lui Dumnezeu; şi aceasta datorită credinţei lor în cuvintele lui Alma.\n\n19 Şi s-a întâmplat că regele Mosia l-a împuternicit pe Alma să întemeieze biserici peste tot în ţara lui Zarahemla; şi i-a dat lui puterea să rânduiască preoţi şi învăţători în fiecare biserică.\n\n20 Acum, lucrul acesta a fost făcut pentru că erau atât de mulţi oameni, încât ei nu puteau fi guvernaţi de un singur învăţător; şi nici nu puteau să audă cuvântul lui Dumnezeu într-o singură adunare;\n\n21 De aceea, ei s-au adunat laolaltă în diferite grupuri care se numeau biserici; fiecare biserică având preoţii ei şi învăţătorii ei, iar fiecare preot predica aşa cum i s-a transmis din gura lui Alma.\n\n22 Şi astfel, cu toate că erau mai multe biserici, ei totuşi erau o singură Biserică, da, chiar Biserica lui Dumnezeu; căci în toate bisericile nu se predica nimic altceva decât pocăinţă şi credinţă în Dumnezeu.\n\n23 Şi acum, erau şapte biserici în ţara lui Zarahemla. Şi s-a întâmplat că aceia care voiau să ia asupra lor numele lui Hristos sau al lui Dumnezeu s-au unit cu bisericile lui Dumnezeu;\n\n24 Şi ei s-au numit poporul lui Dumnezeu. Iar Domnul şi-a revărsat Spiritul Său asupra lor, iar ei au fost binecuvântaţi şi au prosperat în ţară.\n\n", "mosiah 26": "[center][font_size=26]Capitolul 26[/font_size][/center]\n\n[i]Mulţi membri ai Bisericii sunt conduşi în păcat de către necredincioşi—Lui Alma i se făgăduieşte viaţă veşnică—Cei care se pocăiesc şi se botează câştigă iertare—Membrii păcătoşi ai Bisericii care se pocăiesc şi se spovedesc lui Alma şi Domnului vor fi iertaţi; altfel, ei nu vor face parte dintre oamenii Bisericii. Circa 120–100 î.H.[/i]\n\n1 Acum, s-a întâmplat că erau mulţi din generaţia care se ridica, şi care nu puteau înţelege cuvintele regelui Beniamin, ei fiind copii mici atunci când el a vorbit către poporul său; şi ei nu au crezut în tradiţiile strămoşilor lor.\n\n2 Ei nu credeau ceea ce fusese spus despre învierea morţilor, nici nu credeau despre venirea lui Hristos.\n\n3 Şi acum, din cauza necredinţei lor, ei nu puteau înţelege cuvântul lui Dumnezeu; iar inimile lor erau împietrite.\n\n4 Şi ei nu voiau să fie botezaţi; şi nici nu voiau să se unească cu Biserica. Şi ei erau un popor separat în ceea ce priveşte credinţa lor; şi au rămas aşa pentru totdeauna, chiar în starea lor carnală şi păcătoasă; căci ei nu voiau să-L cheme pe Domnul Dumnezeul lor.\n\n5 Şi acum, în domnia lui Mosia, ei nu erau nici cât jumătate din poporul lui Dumnezeu; dar din cauza neînţelegerilor dintre fraţi, ei au devenit mai numeroşi.\n\n6 Căci s-a întâmplat că ei, cu vorbele lor linguşitoare, au înşelat pe mulţi dintre cei care erau în Biserică şi i-au făcut pe aceştia să facă multe păcate; de aceea, a fost potrivit ca cei care au făcut păcate, care erau în Biserică, să fie pedepsiţi de către Biserică.\n\n7 Şi s-a întâmplat că ei au fost aduşi în faţa preoţilor şi daţi pe mâna preoţilor de către învăţători; iar preoţii i-au adus în faţa lui Alma, care era marele preot.\n\n8 Acum, regele Mosia îi dăduse lui Alma autoritate peste Biserică.\n\n9 Şi s-a întâmplat că Alma nu ştia despre ei; dar erau mulţi martori împotriva lor; da, poporul s-a ridicat şi a depus mărturie despre nedreptatea lor din abundenţă.\n\n10 Acum, asemenea lucruri nu se mai întâmplaseră înainte în Biserică; de aceea, Alma a fost tulburat în spiritul său şi a făcut ca ei să fie aduşi în faţa regelui.\n\n11 Şi el a spus către rege: Iată, aici sunt mulţi pe care noi i-am adus în faţa ta, care sunt acuzaţi de către fraţii lor; da, şi ei au fost găsiţi făcând tot felul de nedreptăţi. Şi ei nu se pocăiesc de păcatele lor; de aceea, noi i-am adus în faţa ta pentru ca tu să-i judeci după crimele lor.\n\n12 Dar regele Mosia a spus către Alma: Iată, eu nu-i judec; de aceea, eu îi dau pe mâna ta ca să fie judecaţi.\n\n13 Şi acum, spiritul lui Alma iarăşi a fost tulburat; şi el s-a dus şi L-a întrebat pe Domnul, ce trebuia să facă în această problemă, căci se temea să nu facă rău în faţa lui Dumnezeu.\n\n14 Şi s-a întâmplat că după ce şi-a revărsat întregul suflet lui Dumnezeu, glasul Domnului a venit către el, zicând:\n\n15 Binecuvântat eşti tu, Alma, şi binecuvântaţi sunt cei care au fost botezaţi în apele Mormonului. Tu eşti binecuvântat datorită credinţei tale deosebit de mari, fie şi numai în cuvintele slujitorului Meu, Abinadi.\n\n16 Şi binecuvântaţi sunt ei datorită credinţei lor deosebit de mari, fie şi numai în cuvintele pe care tu le-ai vorbit către ei.\n\n17 Şi binecuvântat eşti tu pentru că ai întemeiat o biserică în acest popor; iar el va fi întemeiat şi va fi poporul Meu.\n\n18 Da, binecuvântat este acest popor care vrea să poarte numele Meu; căci în numele Meu vor fi ei chemaţi; şi ei sunt ai Mei.\n\n19 Şi pentru că tu M-ai întrebat pe Mine în legătură cu păcătoşii, tu eşti binecuvântat.\n\n20 Tu eşti slujitorul Meu; iar Eu fac un legământ cu tine ca tu să ai viaţă veşnică; şi tu Mă vei sluji pe Mine şi vei merge înainte în numele Meu şi vei aduna laolaltă oile Mele.\n\n21 Iar acela care va auzi glasul Meu va fi oaia Mea; şi pe el îl veţi primi voi în biserică şi pe el Eu, de asemenea, îl voi primi.\n\n22 Căci iată, aceasta este Biserica Mea; oricine este botezat, va fi botezat pentru pocăinţă. Şi cel pe care tu îl primeşti va crede în numele Meu; şi pe el îl voi ierta Eu din plin.\n\n23 Căci Eu sunt Acela care iau asupra Mea păcatele lumii; căci Eu sunt Acela care i-am creat pe ei; şi Eu sunt Acela care-i dau celui care crede până la sfârşit un loc la dreapta Mea.\n\n24 Căci iată, în numele Meu sunt ei chemaţi; şi dacă ei Mă cunosc pe Mine, ei vor merge înainte şi vor avea un loc pentru veşnicie la dreapta Mea.\n\n25 Şi se va întâmpla că atunci când cea de a doua trâmbiţă va suna, atunci cei care nu m-au cunoscut pe Mine niciodată vor merge înainte şi vor sta în faţa Mea.\n\n26 Şi atunci vor şti ei că Eu sunt Domnul Dumnezeul lor, că Eu sunt Mântuitorul lor; dar ei nu vor fi mântuiţi.\n\n27 Şi apoi Eu le voi mărturisi că Eu niciodată nu i-am cunoscut; şi ei se vor duce într-un foc nepieritor, pregătit pentru diavol şi îngerii lui.\n\n28 De aceea, îţi spun Eu ţie că acela care nu va auzi glasul Meu, pe acela voi nu trebuie să-l primiţi în Biserica Mea, căci pe el nu-l voi primi Eu în ultima zi.\n\n29 De aceea, îţi spun Eu ţie, Du-te; şi oricine greşeşte împotriva Mea, să-l judeci după păcatele pe care el le-a făptuit; şi dacă el îşi mărturiseşte păcatele în faţa ta şi a Mea şi se pocăieşte cu sinceritatea inimii sale, pe acela tu îl vei ierta şi Eu îl voi ierta, de asemenea.\n\n30 Da, şi după cât de des se pocăieşte poporul Meu, tot aşa îi voi ierta Eu greşelile faţă de Mine.\n\n31 Şi voi, de asemenea, veţi ierta unul altuia greşelile voastre; căci adevărat îţi spun Eu ţie, cel care nu iartă greşelile vecinului său, atunci când acesta spune că se pocăieşte, acela s-a condamnat pe sine.\n\n32 Acum îţi spun Eu ţie: Du-te; şi cel care nu se pocăieşte de păcatele sale, acela nu va fi numărat printre oamenii Mei; şi aşa va fi de-acum încolo.\n\n33 Şi s-a întâmplat că atunci când Alma a auzit aceste cuvinte, le-a scris pentru ca să le poată avea şi ca să poată să judece poporul acelei biserici după poruncile lui Dumnezeu.\n\n34 Şi s-a întâmplat că Alma s-a dus şi i-a judecat pe aceia care fuseseră duşi în nedreptate, după cuvântul Domnului.\n\n35 Şi aceia care s-au pocăit de păcatele lor şi le-au mărturisit, pe aceia el i-a numărat printre oamenii Bisericii;\n\n36 Şi cei care nu voiau să-şi spovedească păcatele şi să se pocăiască de nedreptatea lor, aceia nu au fost număraţi printre oamenii bisericii, iar numele lor au fost şterse.\n\n37 Şi s-a întâmplat că Alma a condus toate treburile Bisericii; şi ei au început iarăşi să aibă pace şi să prospere foarte mult în treburile Bisericii, păşind cu grijă în faţa lui Dumnezeu, primindu-i pe mulţi şi botezându-i pe mulţi.\n\n38 Şi acum, toate aceste lucruri le-au făcut Alma şi ajutoarele sale care conduceau Biserica, mergând cu toată sârguinţa, învăţând cuvântul lui Dumnezeu în toate lucrurile, răbdând tot felul de suferinţe, fiind persecutaţi de către toţi cei care nu făceau parte din Biserica lui Dumnezeu.\n\n39 Şi ei i-au mustrat pe fraţii lor; şi ei, de asemenea, erau mustraţi fiecare dintre ei de către cuvântul lui Dumnezeu, după păcatele sale sau după păcatele pe care le-au făptuit, lor poruncindu-li-se de către Dumnezeu să se roage fără încetare şi să dea mulţumiri în toate cele.\n\n", "mosiah 27": "[center][font_size=26]Capitolul 27[/font_size][/center]\n\n[i]Mosia interzice persecuţiile şi impune egalitatea—Alma cel Tânăr şi cei patru fii ai lui Mosia caută să distrugă Biserica—Un înger apare şi le porunceşte să înceteze lucrul lor cel rău—Alma amuţeşte—Toată omenirea trebuie să se nască din nou pentru ca să câştige Salvarea—Alma şi fiii lui Mosia anunţă veşti de bucurie. Circa 100–92 î.H.[/i]\n\n1 Şi acum, s-a întâmplat că persecuţiile la care era supusă biserica de către necredincioşi au devenit aşa de mari, încât Biserica a început să cârtească şi să se plângă conducătorilor lor despre aceasta; şi ei s-au plâns lui Alma. Şi Alma a adus cazul în faţa regelui Mosia. Iar Mosia s-a sfătuit cu preoţii lui.\n\n2 Şi s-a întâmplat că regele Mosia a dat de veste peste tot în ţară, cum că nici un necredincios nu trebuie să persecute pe nici unul dintre aceia care ţineau de Biserica lui Dumnezeu.\n\n3 Şi a fost dat un ordin strict prin toate bisericile ca să nu fie nici o persecuţie printre ele, ca să fie egalitate între toţi oamenii;\n\n4 Ca să nu lase nici o mândrie sau îngâmfare să tulbure pacea lor; ca fiecare om să respecte pe vecinul său ca pe el însuşi, lucrând cu mâinile lor proprii pentru întreţinerea lor.\n\n5 Da, şi toţi preoţii şi învăţătorii lor trebuia, de asemenea, să lucreze cu propriile lor mâini pentru întreţinerea lor, în toate cazurile în afară de boală sau de multă nevoie; şi făcând aceste lucruri, ei s-au bucurat din plin de harul lui Dumnezeu.\n\n6 Şi a început iarăşi să fie multă pace în ţară; iar poporul a început să devină foarte numeros şi a început să se împrăştie în afara ţării, pe faţa pământului, da, la miazănoapte şi la miazăzi, la răsărit şi la apus, zidind mari oraşe şi sate în toate colţurile ţării.\n\n7 Iar Domnul i-a vizitat şi a făcut ca ei să prospere, iar ei au devenit un popor mare şi bogat.\n\n8 Acum, fiii lui Mosia se numărau printre necredincioşi; şi, de asemenea, unul dintre fiii lui Alma se număra printre aceştia, el chemându-se Alma, după tatăl lui; cu toate acestea, a devenit un om foarte rău şi idolatru. Şi era un om vorbăreţ şi vorbise multe cuvinte linguşitoare către oameni; de aceea, a condus pe mulţi să facă nedreptăţi la fel ca şi el.\n\n9 Şi el a devenit o mare piedică pentru prosperitatea Bisericii lui Dumnezeu; furând inimile oamenilor; provocând multă discordie printre oameni; dând o şansă duşmanului lui Dumnezeu să-şi folosească puterea asupra lor.\n\n10 Şi acum s-a întâmplat că în timp ce era pe cale să distrugă Biserica lui Dumnezeu, căci el s-a întovărăşit în secret cu fiii lui Mosia căutând să distrugă Biserica şi să rătăcească poporul Domnului împotriva poruncilor lui Dumnezeu şi chiar şi ale regelui—\n\n11 Şi aşa cum v-am spus vouă, cum ei se răzvrăteau împotriva lui Dumnezeu, iată, un înger al Domnului a apărut în faţa lor; şi el s-a pogorât ca şi cum ar fi fost într-un nor; şi a vorbit cu un glas de tunet care a făcut ca pământul pe care ei stăteau să se cutremure;\n\n12 Şi mirarea lor a fost aşa de mare, încât au căzut la pământ şi nu au înţeles cuvintele pe care le-a vorbit către ei.\n\n13 Cu toate acestea, el a strigat iarăşi, zicând: Alma, ridică-te şi ieşi în faţă, căci de ce persecuţi tu Biserica lui Dumnezeu? Căci Domnul a spus: Aceasta este Biserica Mea şi Eu o voi întemeia; şi nimic nu o va răsturna, în afară de păcătoşenia poporului Meu.\n\n14 Şi iarăşi, îngerul a spus: Iată, Domnul a auzit rugăciunile poporului Său, precum şi rugăciunile slujitorului Său, Alma, care este tatăl tău; căci el s-a rugat cu multă credinţă în legătură cu tine pentru ca tu să poţi fi adus la cunoaşterea adevărului; de aceea, în scopul acesta am venit eu, ca să te conving de puterea şi autoritatea lui Dumnezeu, pentru ca rugăciunile slujitorilor Lui să fie satisfăcute după credinţa lor.\n\n15 Şi acum, iată, poţi tu să te îndoieşti de puterea lui Dumnezeu? Căci iată, nu cutremură glasul meu pământul? Şi poţi tu să nu mă vezi înaintea ta? Iar eu sunt trimis de Dumnezeu.\n\n16 Acum îţi spun eu ţie: Du-te şi adu-ţi aminte de sclavia strămoşilor tăi în ţara lui Helam şi în ţara lui Nefi; şi adu-ţi aminte ce lucruri mari a făcut El pentru ei; căci ei erau în sclavie, iar El i-a eliberat. Iar acum îţi spun ţie, Alma, du-te pe drumul tău şi nu mai căuta să distrugi Biserica pentru ca rugăciunile lor să poată primi răspuns, iar aceasta chiar dacă tu însuţi alegi să fii alungat.\n\n17 Şi acum s-a întâmplat că acestea au fost ultimele cuvinte pe care îngerul le-a vorbit către Alma şi a plecat.\n\n18 Şi acum, Alma şi cei care erau cu el au căzut iarăşi la pământ, căci mare a fost mirarea lor; căci cu ochii lor l-au văzut pe îngerul Domnului; iar glasul lui era ca tunetul care a cutremurat pământul; şi au ştiut că nimic altceva nu era, în afară de puterea lui Dumnezeu, care putea să cutremure pământul şi să-l facă să tremure ca şi cum s-ar fi crăpat.\n\n19 Şi acum, mirarea lui Alma a fost aşa de mare, încât a amuţit şi n-a mai putut să-şi deschidă gura; da, şi a devenit atât de neputincios încât n-a mai putut să-şi mişte mâinile; de aceea, a fost luat de către cei care erau cu el şi a fost dus fără nici o putere, chiar până când a fost aşezat în faţa tatălui său.\n\n20 Şi ei i-au repetat tatălui lui tot ceea ce i se întâmplase; iar tatăl său s-a bucurat, căci a ştiut că aceasta era puterea lui Dumnezeu.\n\n21 Şi a făcut ca mulţimea să se adune laolaltă, pentru ca oamenii să poată fi martori la ceea ce Domnul făcuse fiului său, precum şi celor care erau cu el.\n\n22 Şi a făcut ca preoţii să se adune laolaltă; şi ei au început să postească şi să se roage Domnului Dumnezeului lor ca să-i deschidă gura lui Alma pentru ca el să poată vorbi şi, de asemenea, ca picioarele şi mâinile lui să-şi capete puterea—pentru ca ochii poporului să se deschidă ca să vadă şi să cunoască bunătatea şi slava lui Dumnezeu.\n\n23 Şi s-a întâmplat că după ce au postit şi s-au rugat timp de două zile şi două nopţi, mâinile şi picioarele lui Alma şi-au căpătat puterea, iar el s-a ridicat şi a început să le vorbească lor, cerându-le să se liniştească.\n\n24 Căci, a spus el, m-am pocăit de păcatele mele şi am fost mântuit de către Domnul; iată, eu sunt născut în Spirit.\n\n25 Iar Domnul mi-a spus: Nu te minuna că toată omenirea, da, bărbaţi şi femei, toate naţiunile, neamurile, limbile şi popoarele trebuie să se nască din nou; da, să se nască din Dumnezeu, să se schimbe din starea lor carnală şi decăzută la o stare de dreptate, fiind mântuiţi de Dumnezeu, devenind fiii şi fiicele Lui;\n\n26 Şi astfel ei devin fiinţe noi; şi dacă ei nu fac aceasta, atunci nu pot în nici un fel să moştenească Împărăţia lui Dumnezeu.\n\n27 Eu vă spun vouă că, dacă aceasta nu se va întâmpla, atunci ei vor trebui să fie alungaţi; şi ştiu aceasta pentru că eu era cât pe ce să fiu alungat.\n\n28 Cu toate acestea, după ce m-am rătăcit în multă suferinţă, pocăindu-mă aproape până la moarte, Domnul în mila Sa a găsit de cuviinţă să mă smulgă din arderea nepieritoare, iar acum sunt născut de Dumnezeu.\n\n29 Sufletul meu a fost mântuit de fierea amărăciunii şi de legăturile nedreptăţii. Am fost în cel mai întunecat hău; dar acum eu văd lumina cea minunată a lui Dumnezeu. Sufletul meu a fost chinuit de o tortură veşnică; dar eu sunt smuls, iar sufletul meu nu mai este în durere.\n\n30 Eu L-am respins pe Mântuitorul meu şi am renegat ceea ce fusese spus de către strămoşii noştri; dar acum, pentru că ei prevăd că El va veni şi că El îşi va aduce aminte de fiecare făptură a creaţiei Sale, El se va manifesta în faţa tuturor.\n\n31 Da, fiecare genunchi se va pleca şi fiecare limbă va mărturisi în faţa Lui. Da, chiar în ultima zi, atunci când toţi oamenii vor sta ca să fie judecaţi de El, atunci vor mărturisi că El este Dumnezeu; şi apoi, cei care trăiesc în lume fără Dumnezeu vor mărturisi că judecata unei pedepse nepieritoare este chiar deasupra lor; şi ei se vor zgudui şi vor tremura şi se vor face mici sub privirea ochiului Lui atotcercetător.\n\n32 Şi acum, s-a întâmplat că Alma a început de aici încolo să înveţe poporul, iar cei care au fost împreună cu Alma atunci când îngerul a apărut înaintea lor au început să călătorească peste tot în ţară, făcând cunoscute întregului popor lucrurile pe care le auziseră şi le văzuseră şi predicând cuvântul lui Dumnezeu în mare suferinţă, fiind mult persecutaţi de către cei care erau necredincioşi şi fiind loviţi de mulţi dintre aceştia.\n\n33 Dar cu toate acestea, ei au adus multă consolare Bisericii, confirmând credinţa lor şi îndemnându-i la suferinţe lungi şi muncă multă ca să ţină poruncile lui Dumnezeu.\n\n34 Şi patru dintre ei erau fiii lui Mosia; iar numele lor erau Amon, Aaron, Omner şi Himni; acestea erau numele fiilor lui Mosia.\n\n35 Şi ei au călătorit în toată ţara lui Zarahemla şi printre toate popoarele care erau sub domnia regelui Mosia, străduindu-se cu zel să repare toate relele pe care le făcuseră Bisericii, mărturisindu-şi toate păcatele şi făcând cunoscute toate lucrurile pe care ei le văzuseră şi explicând profeţiile şi scripturile tuturor celor care voiau să-i asculte.\n\n36 Şi astfel, ei au fost unelte în mâinile lui Dumnezeu, aducându-i pe mulţi la cunoaşterea adevărului, da, la cunoaşterea Mântuitorului lor.\n\n37 Şi cât de binecuvântaţi sunt ei! Căci ei au propovăduit pace; ei au făcut cunoscute veşti bune despre lucruri bune; şi ei au declarat către popor că Domnul domneşte.\n\n", "mosiah 28": "[center][font_size=26]Capitolul 28[/font_size][/center]\n\n[i]Fiii lui Mosia se duc să predice lamaniţilor—Cu ajutorul celor două pietre văzătoare, Mosia traduce plăcile iarediţilor. Circa 92 î.H.[/i]\n\n1 Acum, s-a întâmplat că după ce fiii lui Mosia au făcut toate aceste lucruri, ei au luat un număr mic dintre ei şi s-au întors la tatăl lor, regele, şi l-au rugat ca acesta să le dea voie ca ei, împreună cu cei pe care i-au ales, să se ducă în ţara lui Nefi, ca să poată să predice lucrurile pe care le-au auzit şi să împartă cuvântul lui Dumnezeu printre fraţii lor, lamaniţii—\n\n2 Pentru ca ei să poată să-i aducă pe aceştia la cunoaşterea Domnului Dumnezeului lor şi să-i convingă despre nedreptatea strămoşilor lor; şi pentru ca ei să poată să-i vindece pe aceştia de ura lor împotriva nefiţilor, pentru ca aceştia, de asemenea, să poată fi aduşi să se bucure pentru Domnul Dumnezeul lor, pentru ca ei să poată deveni prietenoşi unul cu altul şi pentru ca să nu mai fie conflicte în toată ţara pe care Domnul Dumnezeu le-o dăduse lor.\n\n3 Acum, ei doreau ca Salvarea să fie vestită fiecărei fiinţe, căci nu suportau să piară nici un suflet omenesc; da, până chiar şi gândul că vreun suflet ar îndura chinul fără de sfârşit îi făcea pe ei să se zguduie şi să tremure.\n\n4 Şi astfel a lucrat Spiritul Domnului asupra lor, căci ei erau cei mai răi dintre păcătoşi. Şi Domnul, în bunătatea Sa fără margini, a crezut de cuviinţă să-i păstreze; cu toate acestea, ei au suferit mult chin sufletesc din cauza nedreptăţilor lor, suferind mult şi temându-se că vor fi alungaţi pentru totdeauna.\n\n5 Şi s-a întâmplat că ei au pledat în faţă tatălui lor timp de multe zile ca să se ducă în ţara lui Nefi.\n\n6 Şi regele Mosia a mers şi L-a întrebat pe Domnul dacă să-i lase pe fiii săi să se ducă printre lamaniţi ca să predice cuvântul.\n\n7 Şi Domnul a spus către Mosia: Lasă-i să meargă, căci mulţi vor crede în cuvintele lor şi vor avea viaţă veşnică; şi Eu îi voi salva pe fiii tăi din mâinile lamaniţilor.\n\n8 Şi s-a întâmplat că Mosia le-a dat lor voie să se ducă şi să facă aşa cum ei ceruseră.\n\n9 Şi ei au început călătoria lor prin pustiu ca să meargă şi să predice cuvântul printre lamaniţi; şi eu voi face o relatare a întâmplărilor lor în cele ce urmează.\n\n10 Acum, regele Mosia nu avea pe nimeni căruia să-i dea pe mână împărăţia, căci nu era nici un fiu de-al lui care putea să ia împărăţia în primire.\n\n11 De aceea, a luat cronicile care erau gravate pe plăcile de aramă, precum şi plăcile lui Nefi şi toate lucrurile pe care el le ţinuse şi le păstrase după poruncile lui Dumnezeu, după ce le tălmăcise şi pusese să fie scrise cronicile care erau făcute pe plăcile de aur ce fuseseră găsite de poporul lui Limhi, care i-au fost date acestuia de mâna lui Limhi;\n\n12 Şi a făcut aceasta din cauza îngrijorării mari a poporului său; căci ei erau dornici peste măsură să cunoască despre poporul acela care fusese distrus.\n\n13 Şi acum, el le-a tălmăcit cu ajutorul celor două pietre care erau montate în cele două margini ale unui arc.\n\n14 Acum, aceste lucruri erau pregătite de la început şi erau transmise din generaţie în generaţie cu scopul de a tălmăci limbile;\n\n15 Şi ele au fost ţinute şi păstrate de către mâna Domnului, pentru ca El să dezvăluie fiecărei fiinţe care stăpânea pământul nedreptatea şi lucrurile abominabile poporului Său.\n\n16 Şi oricine are aceste lucruri se numeşte văzător, după obiceiul timpurilor din vechime.\n\n17 Acum, după ce Mosia a terminat de tălmăcit aceste cronici, iată, ele au făcut o relatare a poporului care fusese distrus, din timpul când ei au fost distruşi la clădirea marelui turn, în timpul când Domnul a încurcat limbile popoarelor şi ei au fost împrăştiaţi pe suprafaţa întregului pământ, da, chiar din acel timp şi înapoi, până la facerea lui Adam.\n\n18 Acum, această relatare a făcut ca poporul lui Mosia să jeluiască foarte mult, da, ei erau plini de durere; cu toate acestea, ea le-a dat lor multe cunoştinţe, de care ei s-au bucurat.\n\n19 Iar această relatare va fi scrisă de aici încolo; căci iată, este potrivit ca tot poporul să cunoască lucrurile care sunt scrise în această relatare.\n\n20 Şi acum, aşa după cum v-am spus vouă că, după ce regele Mosia făcuse aceste lucruri, el a luat plăcile de aramă, precum şi toate lucrurile pe care le ţinuse şi le-a dat lui Alma, care era fiul lui Alma; da, toate cronicile şi, de asemenea, tălmăcitoarele le-a dat lui şi i-a poruncit să le ţină şi să le păstreze; şi, de asemenea, să ţină o cronică a poporului, transmiţându-le de la o generaţie la alta, tot aşa cum ele au fost transmise din timpul când Lehi a plecat din Ierusalim.\n\n", "mosiah 29": "[center][font_size=26]Capitolul 29[/font_size][/center]\n\n[i]Mosia propune ca judecătorii să fie aleşi în locul regelui—Regii nedrepţi conduc popoarele lor în păcat—Alma cel Tânăr este ales şef prin glasul poporului—El este, de asemenea, marele preot în Biserică—Alma cel Vârstnic şi Mosia mor. Circa 92–91 î.H.[/i]\n\n1 Acum, când Mosia a făcut aceasta, el a trimis solii în toată ţara, la tot poporul, dorind să cunoască voinţa sa despre cine trebuia să fie regele lor.\n\n2 Şi s-a întâmplat că glasul poporului s-a auzit, zicând: Noi dorim ca Aaron, fiul tău, să fie regele şi conducătorul nostru.\n\n3 Acum, Aaron s-a dus în ţara lui Nefi, de aceea, regele nu putea să-i dea lui ţara; şi nici Aaron nu voia să ia ţara asupra sa; şi nici ceilalţi dintre fiii lui Mosia nu voiau să ia asupra lor împărăţia.\n\n4 De aceea, regele Mosia iarăşi a trimis solii poporului; da, chiar un mesaj scris a trimis poporului. Şi acestea erau cuvintele care erau scrise, zicând:\n\n5 Iată, o, poporul meu sau fraţii mei, căci eu vă respect pe voi ca pe fraţii mei, eu doresc ca voi să vă gândiţi la lucrul pentru care aţi fost chemaţi să vă gândiţi—căci voi doriţi să aveţi un rege.\n\n6 Acum, eu vă declar vouă că acela căruia împărăţia îi aparţine de drept a refuzat şi nu va lua împărăţia asupra lui.\n\n7 Şi acum, dacă altul ar fi să fie numit în locul lui, iată, mă tem că aceasta ar isca vrajbe între voi. Şi cine ştie dacă fiul meu, căruia împărăţia îi aparţine, nu se va mânia şi nu va lua cu el o parte din acest popor, ceea ce ar cauza războaie şi vrajbe între voi, ceea ce ar face să fie multă vărsare de sânge şi să se strice calea Domnului, da, şi s-ar distruge sufletele multor oameni.\n\n8 Acum, vă spun vouă, să fim înţelepţi şi să judecăm aceste lucruri, căci noi nu avem nici un drept să-l distrugem pe fiul meu, nici nu avem dreptul să distrugem pe altul care ar fi numit în locul lui.\n\n9 Şi dacă fiul meu se va întoarce iarăşi la mândria sa şi la lucrurile sale deşarte, el îşi va aduce aminte de lucrurile pe care le-a spus şi îşi va cere dreptul său la regat, ceea ce ar cauza ca el şi acest popor să facă multe păcate.\n\n10 Şi acum, să fim înţelepţi şi să aşteptăm cu bucurie aceste lucruri şi să facem ceea ce aduce pace acestui popor.\n\n11 De aceea, voi fi regele vostru până la sfârşitul zilelor mele; cu toate acestea, să numim judecători, care să judece poporul acesta după legea noastră; şi vom aranja din nou treburile acestui popor, căci vom numi oameni înţelepţi ca să fie judecători, care vor judeca acest popor după poruncile lui Dumnezeu.\n\n12 Acum, este mai bine ca un om să fie judecat de Dumnezeu decât de un om, căci judecăţile lui Dumnezeu sunt întotdeauna drepte, dar judecăţile omului nu sunt întotdeauna drepte.\n\n13 De aceea, dacă ar fi posibil ca voi să aveţi oameni drepţi ca să fie regii voştri, care vor întemeia legile lui Dumnezeu şi vor judeca acest popor după poruncile Lui, da, dacă voi aţi putea avea oameni ca să fie regii voştri, care să facă tot aşa cum tatăl meu, Beniamin, a făcut pentru acest popor—vă spun eu vouă, dacă întotdeauna ar fi cazul, atunci ar fi potrivit ca voi să aveţi întotdeauna regi care să domnească asupra voastră.\n\n14 Şi chiar eu însumi am muncit cu toată puterea şi priceperea pe care le-am avut ca să vă învăţ pe voi poruncile lui Dumnezeu şi să stabilesc pace peste toată ţara, pentru ca să nu fie războaie, nici conflicte, nici furturi, nici jafuri, nici crime, nici alte feluri de nedreptăţi.\n\n15 Şi pe oricine care a făcut o nedreptate l-am pedepsit după crima pe care a făptuit-o, după legea care ne-a fost dată nouă de către strămoşii noştri.\n\n16 Acum, vă spun vouă că, pentru că nici unul dintre oameni nu este drept, nu este potrivit ca voi să aveţi un rege sau regi să domnească asupra voastră.\n\n17 Căci iată cât de multă nedreptate face un rege ticălos ca să se întâmple, da, şi ce distrugere mare!\n\n18 Da, aduceţi-vă aminte de regele Noe, de păcatul şi de lucrurile lui abominabile, precum şi de ticăloşia şi de lucrurile abominabile ale poporului său. Iată ce distrugere mare a venit peste ei; şi, de asemenea, din cauza nedreptăţilor lor, ei au fost duşi în sclavie.\n\n19 Şi dacă nu ar fi fost mijlocirea Creatorului lor cel Atotînţelept, iar aceasta datorită pocăinţei lor sincere, ei ar fi trebuit să rămână în sclavie, fără scăpare până acum.\n\n20 Dar iată, El i-a eliberat pentru că ei s-au umilit în faţa Lui; şi pentru că ei L-au implorat cu putere, El i-a eliberat din sclavie; şi astfel lucrează Domnul cu puterea Sa în toate cazurile printre copiii oamenilor, întinzându-şi braţul îndurării Sale către aceia care şi-au pus încrederea în El.\n\n21 Şi iată, acum vă spun eu vouă, nu puteţi să detronaţi pe un rege nedrept, decât numai prin multe conflicte şi prin multă vărsare de sânge.\n\n22 Căci iată, el are prietenii lui în nedreptate şi îşi păstrează gărzile în jurul său; şi distruge legile celor care au domnit într-un fel drept înaintea sa; şi calcă sub picioarele sale poruncile lui Dumnezeu;\n\n23 Şi el face legi şi le trimite poporului său, da, legi după felul ticăloşiei sale; şi oricine nu se supune legilor lui, pe acela îl distruge; şi asupra oricui se răzvrăteşte împotriva lui va trimite oştirile sale cu război, iar dacă poate, atunci îl va distruge; şi astfel, un rege nedrept schimbă în rău căile care sunt drepte.\n\n24 Şi acum, iată, vă spun eu vouă, nu este potrivit ca asemenea lucruri abominabile să vină asupra voastră.\n\n25 De aceea, alegeţi prin glasul poporului judecători care să vă judece după legile care v-au fost date de către strămoşii voştri, care sunt corecte şi care le-au fost date lor de către mâna Domnului.\n\n26 Acum, nu este obişnuit ca glasul poporului să dorească ceva care este împotriva a ceea ce este drept; dar este obişnuit ca partea cea mai mică a poporului să dorească ceea ce nu este drept; de aceea, aceasta trebuie să aveţi voi grijă şi s-o faceţi lege—să rezolvaţi problemele voastre după glasul poporului.\n\n27 Şi dacă va veni timpul ca glasul poporului să aleagă nedreptatea, atunci este timpul ca judecăţile lui Dumnezeu să vină asupra voastră; da, atunci este timpul ca El să abată asupra voastră o mare distrugere, tot aşa cum El a abătut în trecut asupra acestei ţări.\n\n28 Şi acum, dacă aveţi judecători şi ei nu vă judecă după legile date, atunci puteţi cere ca ei să fie judecaţi de un judecător superior.\n\n29 Dacă înalţii voştri judecători nu dau judecăţi drepte, atunci voi va trebui să faceţi ca un număr mic de judecători de rang mai mic să se adune laolaltă şi să-i judece pe înalţii judecători după glasul poporului.\n\n30 Şi vă poruncesc vouă să faceţi aceste lucruri în frica Domnului; şi vă poruncesc vouă să faceţi aceste lucruri şi să nu aveţi nici un rege; că dacă aceşti oameni fac păcate şi nedreptăţi, atunci ei vor trebui să răspundă cu propriile lor capete.\n\n31 Căci iată, vă spun eu vouă, păcatele multor oameni au fost cauzate de nedreptăţile regilor lor; de aceea, nedreptăţile lor se întorc înapoi peste capetele regilor lor.\n\n32 Şi acum, eu doresc ca această inegalitate să nu mai existe în această ţară, mai ales pentru acest popor al meu; ci doresc ca această ţară să fie o ţară a libertăţii şi fiecare om să se bucure de aceleaşi drepturi şi privilegii atât timp cât Domnul va găsi de cuviinţă ca noi să trăim şi să moştenim această ţară, da, atât timp cât oricare dintre urmaşii noştri vor rămâne pe faţa pământului.\n\n33 Şi mult mai multe lucruri le-a scris lor regele Mosia, dezvăluindu-le toate grijile şi încercările unui rege drept, da, toate muncile sufletului său pentru poporul său, ca şi toate plângerile poporului către regele lor; şi el le-a explicat lor toate acestea.\n\n34 Şi le-a spus că aceste lucruri trebuia să nu se întâmple; dar că povara trebuia să cadă pe toţi oamenii pentru ca fiecare om să poarte partea sa.\n\n35 Şi, de asemenea, le-a dezvăluit toate dezavantajele de a avea un rege nedrept care să domnească peste ei.\n\n36 Da, toate nedreptăţile şi lucrurile lui abominabile şi toate războaiele şi conflictele, vărsările de sânge, furturile şi jefuirile, curviile şi tot felul de nedreptăţi care nu pot fi numărate—spunându-le că aceste lucruri nu trebuie să fie, că acestea erau cu totul opuse poruncilor lui Dumnezeu.\n\n37 Şi acum s-a întâmplat că, după ce regele Mosia a trimis aceste lucruri către popor, ei au fost convinşi de adevărul cuvintelor lui.\n\n38 De aceea, au renunţat la dorinţa lor de a avea un rege şi au devenit foarte nerăbdători ca fiecare om să aibă o şansă egală în toată ţara; da, şi fiecare om şi-a exprimat dorinţa să răspundă pentru propriile sale păcate.\n\n39 De aceea, s-a întâmplat că ei s-au adunat laolaltă în cete în toată ţara ca să anunţe cu glasurile lor cine trebuia să le fie judecătorii, ca să-i judece după legea care le-a fost dată; şi erau foarte bucuroşi datorită libertăţii care le-a fost dată.\n\n40 Şi ei s-au întărit în iubirea lor pentru Mosia; da, ei l-au respectat mai mult decât pe oricare alt om; căci nu s-au uitat la el ca la un tiran care căuta câştig, da, acel câştig care corupe sufletul; căci el nu a cerut bogăţii de la ei, nici nu s-a bucurat în vărsări de sânge; ci a stabilit pace în ţară şi a făcut ca ei să fie eliberaţi din orice fel de sclavie; de aceea ei l-au respectat, da, foarte mult, peste măsură.\n\n41 Şi s-a întâmplat că ei au numit judecători ca să domnească asupra lor sau să-i judece pe ei după lege; şi aceasta au făcut-o ei în toată ţara.\n\n42 Şi s-a întâmplat că Alma a fost numit să fie primul judecător-şef, el, de asemenea, fiind şi marele preot, tatăl lui dându-i această poziţie, precum şi sarcina legată de treburile Bisericii.\n\n43 Şi acum, s-a întâmplat că Alma a mers pe căile Domnului şi a ţinut poruncile Lui şi a făcut judecăţi drepte; şi a fost pace neîntreruptă în ţară.\n\n44 Şi astfel, a început domnia judecătorilor în toată ţara lui Zarahemla, printre toţi oamenii care se numeau nefiţi; iar Alma a fost primul judecător-şef.\n\n45 Şi acum s-a întâmplat că tatăl lui a murit, fiind bătrân, de optzeci şi doi de ani, după ce a trăit ca să îndeplinească poruncile lui Dumnezeu.\n\n46 Şi s-a întâmplat că Mosia, de asemenea, a murit în al treizeci şi treilea an al domniei sale, fiind bătrân de şaizeci şi trei de ani; făcând în total cinci sute nouă ani de la timpul când Lehi a plecat din Ierusalim.\n\n47 Şi astfel s-a terminat domnia regilor asupra poporului lui Nefi; şi astfel s-au terminat zilele lui Alma care era întemeietorul bisericii lor.\n\n", "alma 1": "[center][font_size=26]Cartea lui Alma Fiul lui Alma[/font_size][/center]\n\nRelatarea lui Alma, care era fiul lui Alma, primul judecător-şef peste poporul lui Nefi şi, de asemenea, marele preot în Biserică. O relatare a domniei judecătorilor şi a războaielor şi a neînţelegerilor dintre oameni. Şi, de asemenea, o relatare a unui război dintre nefiţi şi lamaniţi potrivit cronicii lui Alma, primul judecător-şef.\n\n[center][font_size=26]Capitolul 1[/font_size][/center]\n\n[i]Nehor propovăduieşte doctrine neadevărate, întemeiază o biserică, introduce vicleşuguri preoţeşti şi-l ucide pe Ghedeon—Nehor este omorât pentru crimele sale—Vicleşugurile preoţeşti şi persecuţiile se răspândesc în popor—Preoţii se întreţin pe ei înşişi, poporul are grijă de cei săraci, iar Biserica prosperă. Circa 91–88 î.H.[/i]\n\n1 Acum, s-a întâmplat că în primul an al domniei judecătorilor peste poporul lui Nefi, de acum înainte, regele Mosia a mers pe calea pe care merge toată lumea, a purtat un război bun, a mers cu dreptate înaintea lui Dumnezeu, nu a lăsat pe nimeni să domnească în locul lui; şi, pe lângă acestea, el a întemeiat legi şi acestea au fost recunoscute de către popor; de aceea, ei erau obligaţi să se supună legilor pe care el le făcuse.\n\n2 Şi s-a întâmplat că în primul an al domniei lui Alma în scaunul de judecată, un om a fost adus înaintea lui ca să fie judecat, un om care era mare de statură şi care era cunoscut pentru puterea lui mare.\n\n3 Şi el mersese prin popor predicând ceea ce el numea cuvântul lui Dumnezeu, dar care era împotriva bisericii; declarând poporului că fiecare preot şi învăţător trebuie să devină plăcuţi oamenilor; şi că ei nu trebuie să lucreze cu mâinile lor, ci că trebuie să fie întreţinuţi de către popor.\n\n4 Şi el, de asemenea, a depus mărturie către popor că întreaga omenire va fi salvată în ultima zi şi că ei nu trebuie să se teamă şi nici să tremure, ci că ei pot să-şi înalţe capul şi să se bucure; căci Domnul i-a creat pe toţi oamenii şi El, de asemenea, i-a mântuit pe toţi oamenii; şi la sfârşit, toţi oamenii trebuia să aibă viaţă veşnică.\n\n5 Şi s-a întâmplat că el a predicat aceste lucruri atât de mult, încât mulţi au crezut în cuvintele lui, chiar atât de mulţi, încât ei au început să-l întreţină şi să-i dea bani.\n\n6 Şi el a început să fie înălţat în mândria inimii sale şi să poarte veşminte foarte scumpe, da, şi chiar a început să întemeieze o biserică după felul predicilor sale.\n\n7 Şi s-a întâmplat că atunci când el s-a dus ca să predice acelora care credeau în cuvântul lui, a întâlnit un om care aparţinea de Biserica lui Dumnezeu, da, chiar unul dintre învăţătorii lor; şi el a început a se contrazice cu el într-un mod înverşunat, cum că el putea să ducă în rătăcire poporul Bisericii; dar omul l-a înfruntat, mustrându-l cu cuvintele lui Dumnezeu.\n\n8 Acum, numele acestui om era Ghedeon; şi el era acela care a fost o unealtă în mâinile lui Dumnezeu, eliberând poporul lui Limhi din sclavie.\n\n9 Acum, pentru că Ghedeon l-a înfruntat cu cuvintele lui Dumnezeu, el era mânios pe Ghedeon şi şi-a scos sabia şi a început să-l lovească. Acum, Ghedeon fiind împovărat de mulţi ani, de aceea, el nu a fost în stare să reziste la loviturile lui, de aceea, el a fost ucis de sabie.\n\n10 Iar omul care l-a ucis pe el a fost luat de către oamenii din Biserică şi a fost adus înaintea lui Alma ca să fie judecat după crimele pe care le-a făptuit.\n\n11 Şi s-a întâmplat că el a stat înaintea lui Alma şi a pledat pentru el însuşi cu mult curaj.\n\n12 Dar Alma i-a spus: Iată, aceasta este prima dată când vicleşugul preoţesc a fost adus acestui popor. Şi iată, tu nu eşti vinovat numai de vicleşugul preoţesc, dar te-ai şi străduit să-l impui cu sabia; şi dacă vicleşugul preoţesc s-ar impune în acest popor, atunci acesta ar dovedi distrugerea sa totală.\n\n13 Şi tu ai vărsat sângele unui om drept, da, un om care a făcut mult bine acestui popor; şi dacă noi te-am cruţa, atunci sângele lui s-ar întoarce asupra noastră pentru răzbunare.\n\n14 De aceea, tu eşti condamnat la moarte după legea care ne-a fost dată nouă de către Mosia, ultimul rege al nostru; şi care a fost recunoscută de acest popor; de aceea, acest popor trebuie să se supună legii.\n\n15 Şi s-a întâmplat că l-au luat pe el; şi numele lui era Nehor; şi l-au dus pe el până în vârful dealului Manti; şi acolo el a fost făcut să recunoască sau, mai degrabă a recunoscut, între cer şi pământ, că ceea ce el a predicat poporului era împotriva cuvântului lui Dumnezeu; şi acolo a suferit o moarte ruşinoasă.\n\n16 Cu toate acestea, aceasta nu a pus capăt răspândirii vicleşugului preoţesc prin ţară; căci erau mulţi care iubeau lucrurile lumeşti, deşarte şi ei umblau predicând doctrine neadevărate; şi au făcut aceasta de dragul bogăţiilor şi onorurilor.\n\n17 Cu toate acestea, ei nu îndrăzneau să mintă, dacă erau descoperiţi, de frica legii, fiindcă mincinoşii erau pedepsiţi; de aceea, ei pretindeau că predicau aşa cum era credinţa lor; şi acum, legea nu avea nici o putere asupra nici unui om datorită credinţei lui.\n\n18 Şi ei nu îndrăzneau să fure de frica legii, căci aşa ceva era pedepsit; nici nu îndrăzneau să jefuiască, nici să omoare, căci cel care omora era pedepsit cu moartea.\n\n19 Dar s-a întâmplat că cei care nu aparţineau de Biserica lui Dumnezeu au început să-i persecute pe cei care aparţineau de Biserica lui Dumnezeu şi care luaseră asupra lor numele lui Hristos.\n\n20 Da, ei i-au persecutat pe aceştia cu tot felul de cuvinte şi aceasta din cauza umilinţei lor; pentru că ei nu erau mândri în ochii lor proprii şi pentru că ei îşi împărtăşeau unul altuia cuvântul lui Dumnezeu, fără bani şi fără preţ.\n\n21 Acum, era o lege foarte strictă printre oamenii Bisericii, ca nici un om aparţinând Bisericii să nu se ridice şi să persecute pe cei care nu aparţineau bisericii şi că nu trebuia să existe nici o persecuţie printre ei.\n\n22 Cu toate acestea, erau mulţi printre ei care au început să fie mândri şi au început să înfrunte aprins pe adversarii lor, chiar şi până la bătăi; da, puteau chiar să se lovească unul pe altul cu pumnii.\n\n23 Acum, aceasta era în al doilea an al domniei lui Alma şi era motiv de mare suferinţă pentru Biserică; da, era motiv de mare încercare pentru Biserică.\n\n24 Căci inimile multora erau împietrite, iar numele lor erau şterse pentru ca nimeni din poporul lui Dumnezeu să nu-şi mai aducă aminte de ele. Şi, de asemenea, mulţi s-au retras dintre ei.\n\n25 Acum, aceasta a fost o mare încercare pentru cei care stăteau fermi în credinţa lor; cu toate acestea, ei au rămas statornici şi neclintiţi în ţinerea poruncilor lui Dumnezeu şi au suportat cu răbdare persecuţia care s-a abătut din plin asupra lor.\n\n26 Iar când preoţii şi-au părăsit muncile lor ca să răspândească cuvântul lui Dumnezeu printre oameni, oamenii, de asemenea, şi-au părăsit munca lor ca să asculte cuvântul lui Dumnezeu. Iar când preoţii le-au dat lor cuvântul lui Dumnezeu, toţi s-au reîntors cu sârguinţă la muncile lor; iar preotul nu se preţuia pe el însuşi mai presus de cei care-l ascultau, căci preotul nu era mai bun decât cei care-l ascultau; şi nici învăţătorul nu era mai presus decât cei care învăţau; şi astfel, ei erau egali şi făceau toată munca, fiecare om după puterea sa.\n\n27 Şi ei au împărţit din avuţiile lor, fiecare om după ceea ce avea, celor săraci şi celor nevoiaşi şi celor bolnavi şi celor suferinzi; şi ei nu purtau veşminte scumpe, totuşi erau îngrijiţi şi plăcuţi.\n\n28 Şi în felul acesta au întemeiat ei treburile Bisericii; şi astfel au început ei iarăşi să aibă pace neîntreruptă, în ciuda tuturor persecuţiilor lor.\n\n29 Şi acum, datorită statorniciei Bisericii, ei au început să fie deosebit de bogaţi, având din abundenţă toate lucrurile de care aveau nevoie—o abundenţă de turme şi de cirezi şi de animale îngrăşate de tot felul, precum şi abundenţă de grâne şi de aur şi de argint şi de lucruri preţioase şi abundenţă de mătase şi de pânzeturi frumos ţesute şi tot felul de stofe bune ţesute acasă.\n\n30 Şi astfel, în starea lor de prosperitate, ei nu au alungat pe nimeni care era gol sau flămând, însetat sau bolnav, sau care nu primise îngrijire; şi nu şi-au îndreptat inimile către bogăţii; de aceea, ei erau darnici cu toţi, bătrâni şi tineri, sclavi sau liberi, bărbaţi şi femei, fie că erau din afara Bisericii sau aparţineau Bisericii, neţinând seama de nimic atunci când era vorba de o persoană în nevoie.\n\n31 Şi astfel, ei au prosperat şi au devenit mult mai bogaţi decât cei care nu aparţineau Bisericii.\n\n32 Căci cei care nu aparţineau Bisericii se dedau la vrăjitorii şi la idolatrie sau lene şi la vorbe fără sens şi la invidie şi la conflicte; purtând veşminte scumpe; crescând în mândrie în propriii lor ochi; persecutau, minţeau, furau, jefuiau, preacurveau şi făceau crime şi tot felul de alte ticăloşii; cu toate acestea, legea a fost aplicată tuturor care greşeau, atât de mult pe cât era posibil.\n\n33 Şi s-a întâmplat că aplicând legea în felul acesta, fiecare om suferind după ceea ce el a făptuit, ei au devenit mai liniştiţi şi nu au îndrăznit să facă nici o ticăloşie pe faţă; de aceea, a fost multă pace printre poporul lui Nefi până în al cincilea an al domniei judecătorilor.\n\n", "alma 2": "[center][font_size=26]Capitolul 2[/font_size][/center]\n\n[i]Amlici caută să fie rege şi este respins prin glasul poporului—Cei care-l urmează îl fac rege—Amliciţii fac război cu nefiţii şi sunt învinşi—Lamaniţii şi amliciţii îşi unesc forţele şi sunt învinşi—Alma îl ucide pe Amlici. Circa 87 î.H.[/i]\n\n1 Şi s-a întâmplat că la începutul celui de al cincilea an al domniei lor, un conflict a început între oameni; căci un anumit om, numit Amlici, el fiind un om foarte viclean da, un om înţelept după înţelepciunea lumească, el fiind de ordinul aceluia care îl ucisese pe Ghedeon cu sabia şi care fusese omorât după lege—\n\n2 Acum, acest Amlici, prin viclenia lui, a tras după el în rătăcire pe mulţi; chiar atât de mulţi încât ei au început să fie foarte puternici; şi au început să facă eforturi ca să-l aşeze pe Amlici rege peste popor.\n\n3 Acum, aceasta era foarte alarmant pentru poporul Bisericii, precum şi pentru toţi cei care nu fuseseră duşi în rătăcire de argumentele convingătoare ale lui Amlici; căci ei ştiau că, după legea lor, asemenea lucruri trebuie să fie stabilite prin glasul poporului.\n\n4 De aceea, dacă ar fi fost posibil ca Amlici să câştige glasul poporului, el fiind un om ticălos, i-ar fi privat pe ei de drepturile şi privilegiile Bisericii; căci intenţia lui era să distrugă Biserica lui Dumnezeu.\n\n5 Şi s-a întâmplat că oamenii s-au adunat laolaltă pe tot cuprinsul ţării, fiecare om după mintea lui, fie că erau de partea lui Amlici, fie împotriva lui, în cete separate, având multe certuri şi conflicte surprinzătoare unul cu altul.\n\n6 Şi astfel, ei s-au adunat cu toţii laolaltă ca să-şi ridice glasurile în legătură cu această problemă; şi au fost târâţi în faţa judecătorilor.\n\n7 Şi s-a întâmplat că glasul poporului s-a ridicat împotriva lui Amlici, încât el nu a fost făcut rege peste popor.\n\n8 Acum, aceasta a adus multă bucurie în inimile celor care erau împotriva lui; dar Amlici i-a aţâţat pe cei care erau de partea sa ca să se înfurie împotriva celor care nu erau de partea sa.\n\n9 Şi s-a întâmplat că ei s-au adunat cu toţii laolaltă şi l-au uns pe Amlici să fie regele lor.\n\n10 Acum, când Amlici a fost făcut rege peste ei, le-a poruncit să pună mâna pe arme şi să se ridice împotriva fraţilor lor; şi a făcut aceasta pentru ca să-i poată subjuga.\n\n11 Acum, poporul lui Amlici era cunoscut după numele lui Amlici, fiind numiţi amliciţi; iar ceilalţi erau numiţi nefiţi, sau poporul lui Dumnezeu.\n\n12 Şi acum, poporul nefiţilor ştia despre intenţiile amliciţilor şi, de aceea, s-a pregătit să-i înfrunte; da, s-a înarmat cu săbii şi cu paloşe, cu arcuri şi cu săgeţi, cu pietre şi cu praştii şi cu tot felul de arme de război de toate categoriile.\n\n13 Şi astfel, erau pregătiţi să-i întâlnească pe amliciţi în timpul sosirii lor. Şi au fost numiţi căpitani şi căpitani-superiori şi căpitani-şefi, după numărul lor.\n\n14 Şi s-a întâmplat că Amlici i-a înarmat pe oamenii săi cu tot felul de arme de război de toate categoriile; şi el, de asemenea, a numit şefi şi conducători peste oamenii săi ca să-i conducă pe aceştia împotriva fraţilor lor.\n\n15 Şi s-a întâmplat că amliciţii au venit la dealul Amnihu, care era la miazăzi de râul Sidon, care curgea prin ţara lui Zarahemla; şi acolo au început să facă război cu nefiţii.\n\n16 Acum, Alma fiind judecător-şef şi guvernatorul poporului lui Nefi, el s-a ridicat prin urmare, împreună cu poporul său, da, cu căpitanii săi şi cu căpitanii-şefi, da, în fruntea oştirilor sale, ca să lupte împotriva amliciţilor.\n\n17 Şi au început să-i ucidă pe amliciţi pe dealul de la miazăzi de Sidon. Iar amliciţii s-au bătut cu nefiţii din răsputeri, într-atât de mult, încât mulţi dintre nefiţi au căzut în faţa amliciţilor.\n\n18 Cu toate acestea, Domnul a întărit braţul nefiţilor, încât ei i-au măcelărit pe amliciţi într-un mare măcel, aşa că aceştia au început să fugă din faţa lor.\n\n19 Şi s-a întâmplat că nefiţii i-au urmărit pe amliciţi toată ziua aceea şi i-au măcelărit cu mult măcel într-atât, încât douăsprezece mii cinci sute treizeci şi două de suflete de amliciţi au fost ucise; iar dintre nefiţi au fost ucise şase mii cinci sute şaizeci şi două de suflete.\n\n20 Şi s-a întâmplat că, atunci când Alma nu a mai putut să-i urmărească pe amliciţi, el a decis ca oamenii săi să-şi instaleze corturile în valea lui Ghedeon, valea fiind numită după acel Ghedeon care fusese ucis de mâna lui Nehor cu sabia; şi în această vale şi-au instalat nefiţii corturile lor pentru noapte.\n\n21 Iar Alma a trimis spioni ca să urmărească pe cei rămaşi dintre amliciţi, pentru ca să afle planurile şi uneltirile lor ca să poată să se pună la adăpost de ei şi să-şi poată apăra poporul de la distrugere.\n\n22 Acum, cei pe care i-a trimis ca să pândească tabăra amliciţilor se numeau Zeram şi Amnor, Manti şi Limher; aceştia erau cei care s-au dus împreună cu oamenii lor ca să pândească tabăra Amliciţilor.\n\n23 Şi s-a întâmplat că în ziua următoare ei s-au întors în tabăra nefiţilor în mare grabă, fiind împietriţi şi îngroziţi de frică, zicând:\n\n24 Iată, am urmărit tabăra amliciţilor şi, spre marea noastră uimire, în ţara lui Minon, peste ţara lui Zarahemla, în drumul către ţara lui Nefi, noi am văzut o mare oştire a lamaniţilor; şi iată, Amliciţii s-au unit cu ei;\n\n25 Şi ei sunt asupra fraţilor noştri în ţara aceea; iar aceştia fug dinaintea lor cu turmele şi cu nevestele şi cu copiii lor către oraşul nostru; şi dacă noi nu ne grăbim, ei vor pune stăpânire pe oraşul nostru şi pe părinţii şi nevestele noastre, iar copiii noştri vor fi ucişi.\n\n26 Şi s-a întâmplat că oamenii lui Nefi şi-au luat corturile şi au plecat din valea lui Ghedeon către oraşul lor, care era oraşul lui Zarahemla.\n\n27 Şi iată, când ei treceau râul Sidon, lamaniţii şi Amliciţii, fiind numeroşi ca nisipul mării, au năvălit asupra lor ca să-i distrugă.\n\n28 Cu toate acestea, nefiţii, au fost întăriţi de mâna Domnului, deoarece s-au rugat Lui cu putere ca El să-i elibereze din mâinile duşmanilor lor, şi, de aceea, Domnul le-a auzit strigătele şi i-a întărit, iar lamaniţii şi amliciţii au căzut în faţa lor.\n\n29 Şi s-a întâmplat că Alma s-a luptat cu Amlici cu sabia, faţă în faţă; şi ei s-au confruntat cu putere unul cu altul.\n\n30 Şi s-a întâmplat că Alma, fiind un om al lui Dumnezeu, fiind mânat de multă credinţă, a implorat, zicând: O, Doamne, ai milă şi salvează-mi viaţa, pentru ca să pot să fiu un instrument în mâinile Tale, ca să salvez şi să păstrez acest popor.\n\n31 Acum, când Alma a spus aceste cuvinte, el s-a confruntat iarăşi cu Amlici; şi el a căpătat putere într-atâta, încât l-a ucis pe Amlici cu sabia.\n\n32 Şi, de asemenea, s-a luptat cu regele lamaniţilor; dar regele lamaniţilor a fugit dinaintea lui Alma şi şi-a trimis gărzile ca să se lupte cu Alma.\n\n33 Dar Alma şi cu gărzile sale s-au luptat cu gărzile regelui lamaniţilor până când le-au ucis şi le-au împins înapoi.\n\n34 Şi astfel a curăţat pământul sau, mai degrabă, malul care era la apus de râul Sidon, aruncând în apele Sidonului trupurile lamaniţilor care fuseseră ucişi pentru ca astfel poporul său să poată avea loc să treacă apa şi să se lupte cu lamaniţii şi cu amliciţii pe partea de apus a râului Sidon.\n\n35 Şi s-a întâmplat că atunci când au trecut toţi râul Sidon, lamaniţii şi amliciţii au început să fugă din faţa lor, cu toate că ei erau atât de numeroşi, încât nici nu puteau fi număraţi.\n\n36 Şi ei au fugit din faţa nefiţilor către pustiul care era la apus şi la miazănoapte, departe, dincolo de graniţele ţării; iar nefiţii i-au urmărit cu toată puterea şi i-au ucis.\n\n37 Da, ei au fost înconjuraţi din toate părţile şi au fost ucişi şi goniţi până când au fost împrăştiaţi la apus şi la miazănoapte, până când aceştia au împânzit pustiul ce se numea Hermaunţ; şi acesta era acea parte a pustiului care era invadată de animale sălbatice şi hămesite.\n\n38 Şi s-a întâmplat că mulţi au murit în pustiu din cauza rănilor şi au fost devoraţi de animalele acelea sălbatice, precum şi de vulturii din ceruri; iar oasele lor au fost găsite şi au fost adunate într-o movilă pe pământ.\n\n", "alma 3": "[center][font_size=26]Capitolul 3[/font_size][/center]\n\n[i]Amliciţii s-au însemnat aşa cum zicea cuvântul profetic—Lamaniţii au fost blestemaţi pentru răzvrătirea lor—Oamenii îşi aduc singuri blestemele asupra lor înşişi—Nefiţii înfrâng o altă armată a lamaniţilor. Circa 87–86 î.H.[/i]\n\n1 Şi s-a întâmplat că nefiţii care nu au fost ucişi de armele de război, după ce i-au îngropat pe cei care fuseseră ucişi—acum, numărul celor ucişi nu era numărat din cauza mărimii numărului lor—după ce ei au terminat de îngropat morţii, ei s-au reîntors la ţinuturile şi la casele lor, la nevestele şi la copiii lor.\n\n2 Acum, multe femei şi copii fuseseră ucişi cu sabia, precum şi multe dintre turmele şi cirezile lor; şi, de asemenea, multe dintre câmpiile lor cu grâne fuseseră distruse, pentru că ele fuseseră călcate în picioare de oştirile de oameni.\n\n3 Şi acum, mulţi dintre lamaniţii şi amliciţii care fuseseră ucişi pe malul râului Sidon au fost aruncaţi în apele Sidonului; şi iată, oasele lor sunt în adâncurile mării şi ele sunt multe.\n\n4 Iar Amliciţii erau deosebiţi de nefiţi, pentru că ei se însemnaseră pe ei înşişi cu roşu pe frunte, după obiceiul lamaniţilor; cu toate acestea, ei nu-şi răseseră capul la fel ca lamaniţii.\n\n5 Acum, capetele lamaniţilor erau rase; şi ei erau goi în afară de pieile care erau puse ca un brâu în jurul coapselor lor, şi de armurile care erau puse în jurul lor, şi de arcurile şi săgeţile lor, de pietrele, şi de praştiile lor şi tot aşa mai departe.\n\n6 Iar pielea lamaniţilor era închisă la culoare, după însemnarea care fusese pusă pe strămoşii lor, care era un blestem peste ei din cauza încălcărilor lor şi a răzvrătirii împotriva fraţilor lor, care erau Nefi, Iacov, Iosif şi Sam, care erau oameni drepţi şi sfinţi.\n\n7 Iar fraţii lor au căutat să-i distrugă pe ei, de aceea au fost blestemaţi; iar Domnul Dumnezeu a pus un semn asupra lor, da, pe Laman şi pe Lemuel şi, de asemenea, pe fiii lui Ismael şi pe femeile ismaelite.\n\n8 Şi aceasta s-a făcut pentru ca seminţia lor să poată să se deosebească de seminţia fraţilor lor, pentru ca prin aceasta Domnul Dumnezeu să poată să păstreze poporul Său, pentru ca ei să nu se amestece şi să creadă în tradiţii incorecte, ceea ce ar dovedi distrugerea lor.\n\n9 Şi s-a întâmplat că oricine îşi amesteca seminţia cu aceea a lamaniţilor aducea acelaşi blestem asupra seminţiei sale.\n\n10 De aceea, oricine tolera să fie dus în rătăcire de către lamaniţi era chemat sub căpetenia lor şi era pus pe el un semn.\n\n11 Şi s-a întâmplat că oricine nu voia să creadă în tradiţiile lamaniţilor, dar credea în cronicile acelea care fuseseră aduse din ţara Ierusalimului şi, de asemenea, în tradiţia strămoşilor lor, care erau corecte, care credea în poruncile lui Dumnezeu şi le ţinea au fost numiţi, de atunci încoace, nefiţi sau poporul lui Nefi—\n\n12 Şi aceştia erau cei care au păstrat cronicile, care sunt adevărate, despre poporul lor şi, de asemenea, despre poporul lamaniţilor.\n\n13 Acum, noi ne întoarcem iarăşi la Amliciţi, căci ei, de asemenea, aveau un semn pus pe ei; da, şi-au pus semnul pe ei înşişi, da chiar un semn roşu pe frunte.\n\n14 Astfel, cuvântul lui Dumnezeu este împlinit, căci acestea sunt cuvintele pe care El le-a spus lui Nefi: Iată, i-am blestemat pe lamaniţi şi Eu voi pune un semn pe ei pentru ca ei şi seminţia lor să poată fi deosebiţi de voi şi de seminţia voastră de acum înainte şi până în vecii vecilor, dacă ei nu se vor pocăi de ticăloşia lor şi nu se vor întoarce către Mine pentru ca Eu să am milă de ei.\n\n15 Şi iarăşi: Eu voi pune un semn pe acela care îşi amestecă seminţia sa cu fraţii voştri, pentru ca ei să fie, de asemenea, blestemaţi.\n\n16 Şi iarăşi: Eu voi pune un semn pe acela care se va lupta împotriva ta şi a seminţiei tale.\n\n17 Şi iarăşi vă spun Eu vouă că aceia care se îndepărtează de voi nu vor mai fi numiţi seminţia voastră; şi Eu vă voi binecuvânta pe voi şi pe oricine care va fi numit seminţia voastră, de acum înainte şi în vecii vecilor; şi acestea erau făgăduielile Domnului către Nefi şi seminţia lui.\n\n18 Acum, Amliciţii nu ştiau că ei îndeplineau cuvintele lui Dumnezeu atunci când ei au început să se însemneze pe frunte; cu toate acestea, s-au ridicat în răzvrătire deschisă împotriva lui Dumnezeu; de aceea, a fost nevoie ca blestemul să cadă asupra lor.\n\n19 Acum, aş dori ca voi să vedeţi că ei şi-au adus blestemul asupra lor înşişi; şi tot aşa, orice om care este blestemat aduce asupra lui propria condamnare.\n\n20 Acum s-a întâmplat că nu multe zile după bătălia din ţara lui Zarahemla, care fusese purtată de către lamaniţi şi Amliciţi, o altă oştire a lamaniţilor a năvălit peste poporul nefiţilor în acelaşi loc în care prima oştire i-a întâlnit pe Amliciţi.\n\n21 Şi s-a întâmplat că o armată a fost trimisă ca să-i alunge pe ei în afara ţării lor.\n\n22 Acum, Alma fiind el însuşi rănit, nu s-a dus de data aceasta la bătălia împotriva lamaniţilor;\n\n23 Dar a trimis o oştire numeroasă împotriva lor; şi ei s-au dus şi au ucis pe mulţi dintre lamaniţi, iar pe cei rămaşi i-au alungat în afara graniţelor ţării.\n\n24 Şi apoi s-au reîntors şi au început să stabilească pacea în ţară nemaifiind tulburaţi pentru un timp de duşmanii lor.\n\n25 Acum, toate lucrurile acestea au fost făcute, da toate aceste războaie şi conflicte au început şi s-au terminat în al cincilea an al domniei judecătorilor.\n\n26 Şi într-un an au fost mii şi zeci de mii de suflete trimise în lumea cea veşnică pentru ca ele să-şi culeagă răsplata după faptele lor, fie că ele fuseseră bune sau răi, să culeagă fericire veşnică sau nenorocire veşnică, după spiritul căruia au ales să se supună, fie că acesta era un spirit bun sau unul rău.\n\n27 Căci fiecare om primeşte plata de la cel căruia el a ales să i se supună, iar aceasta în acord cu cuvintele spiritului profeţiei; de aceea, aşa să fie, în acord cu adevărul. Şi astfel se termină cel de-al cincilea an al domniei judecătorilor.\n\n", "alma 4": "[center][font_size=26]Capitolul 4[/font_size][/center]\n\n[i]Alma botează mii de convertiţi—Nedreptatea pătrunde în Biserică şi progresul Bisericii este frânat—Nefiha este numit judecător-sef—Alma, ca mare preot, se dedică slujirii preoţeşti. Circa 86–83 î.H.[/i]\n\n1 Acum, s-a întâmplat că în al şaselea an al domniei judecătorilor asupra poporului lui Nefi nu erau nici conflicte şi nici războaie în ţara lui Zarahemla;\n\n2 Dar poporul era în suferinţă, da, în suferinţă mare din cauza pierderii fraţilor lor şi, de asemenea, din cauza pierderii turmelor şi cirezilor lor şi, de asemenea, din cauza pierderii câmpurilor lor cu grâne, care fuseseră călcate în picioare şi distruse de lamaniţi.\n\n3 Şi atât de mari erau suferinţele lor, încât fiecare suflet avea motiv să jelească; şi ei au crezut că era judecata lui Dumnezeu trimisă asupra lor din cauza ticăloşiei şi a lucrurilor lor abominabile; de aceea, ei au fost treziţi ca să-şi aducă aminte de datoria lor.\n\n4 Şi au început să întemeieze Biserica în întregime; da, şi mulţi au fost botezaţi în apele Sidonului şi au fost uniţi cu Biserica lui Dumnezeu; da, ei au fost botezaţi de către mâna lui Alma, care fusese uns mare preot peste poporul Bisericii de mâna tatălui său, Alma.\n\n5 Şi s-a întâmplat că în cel de-al şaptelea an al domniei judecătorilor, erau cam trei mii cinci sute de suflete care s-au unit cu Biserica lui Dumnezeu şi au fost botezate. Şi astfel, s-a terminat cel de-al şaptelea an al domniei judecătorilor peste poporul lui Nefi; şi a fost pace neîntreruptă în tot acel timp.\n\n6 Şi s-a întâmplat că în cel de-al optulea an al domniei judecătorilor, oamenii Bisericii au început să devină mândri din cauza bogăţiilor lor deosebit de mari, şi a mătăsurilor fine şi a ţesăturilor lor frumos făcute, şi din cauza turmelor şi a cirezilor lor cele multe, şi a aurului, şi a argintului, şi a lucrurilor preţioase de tot felul pe care le căpătaseră prin hărnicia lor; şi prin toate aceste lucruri s-au înălţat în mândrie în propriii lor ochi, pentru că ei începuseră să poarte veşminte foarte scumpe.\n\n7 Acum, acesta a fost prilej de mare suferinţă pentru Alma, da, şi pentru mulţi dintre oamenii pe care Alma îi rânduise să fie învăţători şi preoţi şi vârstnici în Biserică; da, mulţi dintre ei erau foarte îndureraţi din cauza răutăţii care au văzut că începuse să fie printre oamenii lor.\n\n8 Căci ei s-au uitat şi au văzut cu mare întristare că oamenii Bisericii au început să se înalţe în mândrie în faţa propriilor lor ochi şi să-şi îndrepte inimile către bogăţii şi către lucrurile lumeşti deşarte, că ei au început să se batjocorească unul pe altul şi au început să persecute pe aceia care nu credeau conform voinţei şi propriilor lor plăceri.\n\n9 Şi astfel, în cel de-al optulea an al domniei judecătorilor, au început să fie mari conflicte printre oamenii Bisericii; da, erau invidii şi conflicte, răutate şi persecuţii şi mândrie, chiar mai mult decât mândria celor care nu aparţineau Bisericii lui Dumnezeu.\n\n10 Şi astfel s-a terminat cel de-al optulea an al domniei judecătorilor; iar ticăloşia Bisericii a fost o mare piatră de poticnire pentru cei care nu aparţineau Bisericii; şi astfel Biserica a început să decadă din progresul ei.\n\n11 Şi s-a întâmplat că la începutul celui de-al nouălea an, Alma a văzut ticăloşia Bisericii; şi a mai văzut că exemplul Bisericii a început să-i conducă pe cei care erau necredincioşi de la o nedreptate la alta, astfel aducând distrugerea poporului.\n\n12 Da, el a văzut mare nedreptate printre oameni, unii dintre ei înălţandu-se pe ei înşişi în mândria lor, dispreţuindu-i pe ceilalţi, întorcând spatele celor care erau nevoiaşi şi celor goi şi celor care erau flămânzi şi celor care erau însetaţi şi celor care erau bolnavi şi în suferinţă.\n\n13 Acum, aceasta era pricină mare de plângeri printre oameni, în timp ce alţii se umileau pe ei înşişi, ajutându-i pe cei care aveau nevoie de ajutorul lor, cum ar fi împărţind avuţiile lor la săraci şi la cei nevoiaşi, hrănind pe cei flămânzi şi suferind tot felul de greutăţi de dragul lui Hristos, care trebuia să vină conform spiritului profeţiei;\n\n14 Aşteptând ziua aceea, păstrând astfel iertarea păcatelor lor; fiind plini de mare bucurie datorită învierii morţilor după voinţa şi puterea şi Salvarea prin Isus Hristos din legăturile morţii.\n\n15 Şi acum, s-a întâmplat că Alma, văzând suferinţele celor umili care Îl urmau pe Dumnezeu, precum şi persecuţiile cu care erau copleşiţi de restul poporului său; şi văzând toate nedreptăţile lor, el a început să fie foarte întristat; cu toate acestea, Spiritul Domnului nu l-a părăsit pe el.\n\n16 Şi el a ales pe un om înţelept care era printre vârstnicii bisericii şi i-a dat putere, în acord cu glasul poporului, ca el să facă legi potrivit legilor care fuseseră date şi să le pună în aplicare potrivit cu ticăloşia şi crimele poporului.\n\n17 Acum, numele acestui om era Nefiha, iar el a fost numit judecător-şef; şi el stătea în scaunul de judecată ca să judece şi să guverneze poporul.\n\n18 Acum, Alma nu i-a dat slujba de a fi mare preot în Biserică, ci el şi-a păstrat slujba de mare preot pentru el însuşi şi a cedat scaunul de judecată lui Nefiha.\n\n19 Şi a făcut aceasta pentru ca el însuşi să poată merge printre oamenii lui sau la poporul lui Nefi, pentru ca el să poată să le predice cuvântul lui Dumnezeu, ca să-i aţâţe pentru aducerea aminte a datoriei lor şi pentru ca el să poată doborî, prin cuvântul lui Dumnezeu, toată mândria şi tot vicleşugul şi toate conflictele care erau printre oamenii lui, nevăzând nici o cale ca să-i salveze, decât printr-o mărturie pură împotriva lor.\n\n20 Şi astfel, la începutul celui de al nouălea an al domniei judecătorilor peste poporul lui Nefi, Alma a cedat scaunul de judecată lui Nefiha, iar el însuşi s-a dedicat cu totul treburilor marii preoţii a ordinului sfânt al lui Dumnezeu pentru mărturia cuvântului, după spiritul revelaţiei şi al profeţiei.\n\n", "alma 5": "Cuvintele pe care Alma, marele preot al ordinului sfânt al lui Dumnezeu, le-a trimis poporului în oraşele şi satele lor din toată ţara.\n\nCuprinde capitolul 5.\n\n[center][font_size=26]Capitolul 5[/font_size][/center]\n\n[i]Pentru ca să obţină Salvarea, oamenii trebuie să se pocăiască şi să respecte poruncile, să se nască din nou, să-şi cureţe veşmintele prin sângele lui Hristos, să fie umili şi să se elibereze de mândrie şi invidie, precum şi să facă lucrările dreptăţii—Păstorul cel Bun cheamă poporul Său—Cei care fac lucrări rele sunt copiii diavolului—Alma depune mărturie despre adevărul doctrinei Sale şi le porunceşte oamenilor să se pocăiască—Numele celor drepţi vor fi scrise în cartea vieţii. Circa 83 î.H.[/i]\n\n1 Şi acum s-a întâmplat că Alma a început să împartă cuvântul lui Dumnezeu către popor, mai întâi în ţara lui Zarahemla şi de acolo mai departe prin toată ţara.\n\n2 Şi acestea sunt cuvintele pe care el le-a vorbit către popor în Biserica ce a fost întemeiată în oraşul lui Zarahemla, după cronica lui proprie, zicând:\n\n3 Eu, Alma, fiind uns de către tatăl meu, Alma, ca să fiu mare preot peste Biserica lui Dumnezeu, el având putere şi autoritate de la Dumnezeu ca să facă aceste lucruri, iată, vă spun vouă că el a început să întemeieze o Biserică în ţara care era între graniţele lui Nefi; da, ţara care era numită ţara lui Mormon; da, şi el i-a botezat pe fraţii săi în apa Mormonului.\n\n4 Şi iată, vă spun vouă, ei au fost eliberaţi din mâinile poporului regelui Noe prin mila şi puterea lui Dumnezeu.\n\n5 Şi iată, după aceasta, ei au fost aduşi în sclavie de către mâinile lamaniţilor, în pustiu; da, vă spun vouă, ei erau în robie şi iarăşi Domnul i-a eliberat din sclavie prin puterea cuvântului Său; şi noi am fost aduşi în această ţară şi am început, de asemenea, să întemeiem Biserica lui Dumnezeu în această ţară.\n\n6 Şi acum, iată, vă spun vouă, fraţii mei, voi care aparţineţi de această Biserică, aţi păstrat voi suficient amintira robiei strămoşilor voştri? Da, şi aţi păstrat voi în amintire mila Lui şi lunga Lui suferinţă pentru ei? Şi mai mult, aţi păstrat suficient în amintire că El a eliberat sufletele lor din iad?\n\n7 Iată, El a schimbat inimile lor; da, El i-a trezit dintr-un somn adânc, iar ei s-au trezit la Dumnezeu. Iată, erau în mijlocul întunericului; cu toate acestea, sufletele lor erau iluminate de lumina cuvântului nepieritor; da, ei erau încercuiţi de legăturile morţii şi de lanţurile iadului şi distrugerea nepieritoare îi aştepta.\n\n8 Şi acum vă întreb pe voi, fraţii mei, au fost ei distruşi? Iată, vă spun vouă: Nu, nu au fost.\n\n9 Şi iarăşi vă întreb pe voi, au fost legăturile sclaviei rupte şi lanţurile iadului care i-au înconjurat pe ei au fost desfăcute? Vă spun vouă: Da, ele au fost desfăcute, iar sufletele lor au crescut şi ei au cântat iubire mântuitoare. Şi vă spun vouă că ei sunt salvaţi.\n\n10 Şi acum, vă întreb pe voi, în ce condiţii sunt salvaţi? Da, ce bază au ei ca să nădăjduiască să fie salvaţi? Care este cauza că ei au fost desfăcuţi din legăturile morţii, da, şi, de asemenea, din lanţurile iadului?\n\n11 Iată, vă spun eu vouă—n-a crezut tatăl meu, Alma, în cuvintele care au fost propovăduite de gura lui Abinadi? Şi nu era el un profet sfânt? Nu a vorbit el cuvintele lui Dumnezeu, iar tatăl meu, Alma, l-a crezut?\n\n12 Şi, potrivit credinţei lui, s-a produs o mare schimbare în inima lui. Iată, vă spun vouă că lucrul acesta este cu totul adevărat.\n\n13 Şi iată, el a predicat cuvântul către strămoşii voştri şi o mare schimbare s-a petrecut în inimile lor şi ei s-au umilit şi şi-au pus nădejdea în Dumnezeul cel Viu şi Adevărat. Şi iată, ei au fost credincioşi până la sfârşit; de aceea, au fost salvaţi.\n\n14 Şi acum, iată, vă întreb pe voi, fraţii mei din Biserică, v-aţi născut voi spiritual din Dumnezeu? Aţi primit voi imaginea Lui în înfăţişarea voastră? Aţi şimţit voi această măreaţă schimbare în inimile voastre?\n\n15 Daţi voi dovadă de credinţă în mântuirea Aceluia care v-a făcut pe voi? Vă uitaţi voi cu ochiul credinţei şi vedeţi voi acest trup înălţat în nemurire şi această corupţie înălţată la incorupţie, ca să stea înaintea lui Dumnezeu ca să fie judecat după faptele pe care le-a făcut în trupul muritor?\n\n16 Vă spun vouă, puteţi voi să vă imaginaţi că auziţi glasul Domnului zicându-vă în ziua aceea: Veniţi la Mine, voi cei binecuvântaţi, căci iată, faptele voastre au fost faptele dreptăţii pe faţa pământului?\n\n17 Sau vă imaginaţi voi că aţi putea minţi în faţa Domnului în acea zi, zicând—Doamne, faptele noastre au fost fapte drepte pe faţa pământului—şi că El vă va salva?\n\n18 Sau dimpotrivă, puteţi voi să vă imaginaţi pe voi înşivă aduşi înaintea judecăţii lui Dumnezeu, cu sufletele pline de vinovăţie şi de remuşcare, amintindu-vă de toată vinovăţia voastră, da, o perfectă aducere aminte a tuturor ticăloşiilor voastre, da, o aducere aminte a faptului că voi aţi nesocotit poruncile lui Dumnezeu?\n\n19 Vă spun vouă, puteţi să priviţi în sus către Dumnezeu în ziua aceea cu inima pură şi cu mâinile curate? Vă spun vouă, puteţi voi să priviţi în sus, având imaginea lui Dumnezeu imprimată pe înfăţişarea voastră?\n\n20 Vă spun vouă, puteţi voi să gândiţi că veţi fi salvaţi, când voi înşivă aţi consimţit să deveniţi supuşii diavolului?\n\n21 Vă spun vouă, voi veţi afla în ziua aceea că nu puteţi fi salvaţi; căci nici un om nu poate fi salvat, decât dacă veşmintele lui sunt spălate, albe; da, veşmintele lui trebuie să fie purificate până când sunt curăţate de toate petele, prin sângele Aceluia despre care au vorbit strămoşii voştri, care va veni ca să mântuiască poporul Său de păcatele lor.\n\n22 Şi acum, vă întreb pe voi, fraţii mei, cum s-ar simţi oricare dintre voi să stea înaintea scaunului de judecată al lui Dumnezeu având veşmintele pătate cu sânge şi cu tot felul de murdării? Iată, ce vor mărturisi aceste lucruri împotriva voastră?\n\n23 Iată, nu vor mărturisi ele că sunteţi criminali, da, şi, de asemenea, că sunteţi vinovaţi de tot felul de ticăloşii?\n\n24 Iată, fraţii mei, credeţi voi că unul ca acesta poate să aibă un loc în Împărăţia lui Dumnezeu împreună cu Avraam, cu Isaac şi cu Iacov şi, de asemenea, împreună cu toţi profeţii sfinţi ale căror veşminte sunt curăţate şi sunt fără pată, pure şi albe?\n\n25 Vă spun vouă: Nu; decât dacă voi Îl faceţi pe Creatorul vostru un mincinos de la început sau dacă voi credeţi că El este un mincinos de la început voi nu puteţi să credeţi că asemenea lucru poate să se întâmple în împărăţia cerului; dar ei vor fi alungaţi, căci ei sunt copiii împărăţiei diavolului.\n\n26 Şi acum iată, vă spun vouă, fraţii mei, dacă voi aţi simţit o schimbare în inima voastră şi dacă aţi simţit dorinţa să cântaţi cântecul iubirii mântuitoare, vreau să vă întreb, puteţi să simţiţi astfel acum?\n\n27 Aţi mers voi păstrându-vă fără de vină în faţa lui Dumnezeu? Puteţi voi să spuneţi în sinea voastră, dacă aţi fi chemaţi să muriţi chiar acum, că aţi fost destul de umili? Că veşmintele voastre au fost curăţate şi albite prin sângele lui Hristos, care va veni să mântuiască poporul Său de păcatele lor?\n\n28 Iată, v-aţi eliberat de mândrie? Vă spun vouă că, dacă nu, atunci voi nu sunteţi pregătiţi să-L întâlniţi pe Dumnezeu. Iată, voi trebuie să vă pregătiţi în grabă; căci împărăţia cerului va veni în curând şi unul ca acesta nu are viaţă veşnică.\n\n29 Iată, zic eu, este printre voi vreunul care nu s-a eliberat de invidie? Vă spun vouă că unul ca acesta nu este pregătit; şi aş dori ca el să se pregătească repede, căci ora este aproape şi el nu ştie când va veni timpul; căci unul ca acesta nu este găsit nevinovat.\n\n30 Şi iarăşi vă spun vouă, este vreunul printre voi care îşi bate joc de fratele său sau îl copleşeşte cu persecuţii?\n\n31 Vai de acesta, căci nu este pregătit, iar timpul este aproape pentru ca el să se pocăiască, ori altfel, nu poate fi salvat!\n\n32 Da, vai chiar şi de voi toţi care faceţi de nedreptăţi; pocăiţi-vă, pocăiţi-vă, căci Domnul Dumnezeu a spus aceasta!\n\n33 Iată, El trimite o chemare către toţi oamenii, pentru că braţele milosteniei sunt întinse către ei; şi El spune: Pocăiţi-vă şi Eu vă voi primi.\n\n34 Da, El spune: Veniţi la Mine şi vă veţi împărtăşi din fructul copacului vieţii; da, voi veţi mânca şi veţi bea din abundenţă din pâinea şi din apele vieţii, nestingheriţi;\n\n35 Da, veniţi la Mine şi aduceţi fapte drepte şi nu veţi fi doborâţi şi aruncaţi în foc—\n\n36 Pentru că iată, este aproape timpul când oricine care nu aduce fructe bune sau oricine care nu face fapte drepte acela are motiv să se tânguiască şi să jelească.\n\n37 O, voi făcători de nedreptăţi; voi cei care sunteţi încrezuţi în lucrurile lumeşti deşarte, voi cei care v-aţi spus că ştiţi căile dreptăţii şi totuşi v-aţi rătăcit ca oile fără păstor, neţinând seama că un păstor a strigat după voi şi încă mai strigă după voi, dar voi nu vreţi să ascultaţi glasul Lui!\n\n38 Iată, vă spun vouă că Păstorul cel Bun vă cheamă; da, şi în numele Său propriu vă cheamă El pe voi, care este numele lui Hristos; şi dacă nu veţi asculta de glasul Păstorului cel Bun, de numele cu care voi sunteţi chemaţi, iată, voi nu sunteţi oile Păstorului cel Bun.\n\n39 Şi acum, dacă voi nu sunteţi oile Păstorului Bun, atunci din care turmă sunteţi voi? Iată, vă spun vouă, că diavolul este păstorul vostru, iar voi sunteţi turma lui; şi acum, cine poate să nege aceasta? Iată, vă spun vouă, oricine tăgăduie aceasta este un mincinos şi un copil al diavolului.\n\n40 Pentru că iată, vă spun vouă, că orice lucru care este bun vine de la Dumnezeu şi orice lucru care este rău vine de la diavol.\n\n41 De aceea, dacă un om aduce fapte bune, el ascultă de glasul Păstorului cel Bun şi Îl urmează pe El; dar oricine aduce fapte rele, acelaşi devine un copil al diavolului, deoarece el ascultă de glasul lui şi îl urmează pe el.\n\n42 Şi oricine face aceasta trebuie să-şi primească plata de la el; de aceea, ca plată primeşte moarte în ceea ce priveşte lucrurile dreptăţii, fiind mort pentru toate faptele bune.\n\n43 Şi acum, fraţii mei, aş dori ca voi să mă auziţi pe mine, căci vorbesc cu toată puterea sufletului meu; căci iată, am vorbit către voi limpede ca voi să nu greşiţi sau am vorbit după poruncile lui Dumnezeu.\n\n44 Pentru că, eu sunt chemat ca să vorbesc în felul acesta, după ordinul sfânt a lui Dumnezeu, care este în Isus Hristos; da, mie mi s-a poruncit să mă ridic şi să depun mărturie către acest popor despre lucrurile care au fost spuse de către strămoşii noştri, despre lucrurile care vor veni.\n\n45 Şi aceasta nu este totul. Nu credeţi voi că ştiu despre aceste lucruri eu însumi? Iată, vă mărturisesc vouă că lucrurile despre care v-am vorbit sunt adevărate. Şi cum credeţi voi că ştiu despre adevărul lor?\n\n46 Iată, vă spun vouă, ele mi-au fost făcute cunoscute de către Spiritul Sfânt al lui Dumnezeu. Iată, am postit şi m-am rugat multe zile ca să cunosc aceste lucruri eu însumi. Şi acum, eu ştiu că ele sunt adevărate; căci Domnul Dumnezeu mi le-a făcut cunoscute mie prin Spiritul Lui Sfânt; şi acesta este spiritul revelaţiei care este în mine.\n\n47 Şi mai mult, vă spun vouă că astfel mi s-a revelat, că vorbele care au fost grăite de către strămoşii noştri sunt adevărate, chiar în acord cu spiritul profeţiei care este în mine, care este, de asemenea, prin manifestarea Spiritului lui Dumnezeu.\n\n48 Eu vă spun vouă că ştiu că orice vă voi spune despre ceea ce va veni este adevărat; şi vă spun vouă că ştiu că Isus Hristos va veni, da, Fiul, Singurul Născut al Tatălui, plin de har şi de milă şi de adevăr. Şi iată, El este Acela care va veni să ia toate păcatele lumii, da, păcatele fiecărui om care va crede cu fermitate în numele Lui.\n\n49 Şi acum, vă spun vouă că acesta este ordinul după care eu sunt chemat, da, să predic către fraţii mei preaiubiţi, da, şi către oricine trăieşte în ţară; da, să le predic tuturor, atât celor bătrâni, cât şi celor tineri, atât sclavilor, cât şi celor liberi; da, vă spun vouă celor bătrâni şi celor de vârstă mijlocie şi generaţiei care se ridică; da, să strig către ei că trebuie să se pocăiască şi să fie născuţi din nou.\n\n50 Da, astfel spune Spiritul: Pocăiţi-vă, voi cei din toate marginile pământului, căci împărăţia cerului este în curând aproape; da, Fiul lui Dumnezeu va veni în slava Sa, în măreţia Sa, în maiestatea Sa, puterea şi dominaţia Sa. Da, fraţii mei preaiubiţi, vă spun vouă că Spiritul spune: Iată, slava Regelui întregului pământ; şi, de asemenea, Regele cerului va străluci în curând printre toţi copiii oamenilor.\n\n51 Şi, de asemenea, Spiritul spune către mine, da, strigă către mine cu un glas puternic, zicând: Mergi şi spune către acest popor—Pocăiţi-vă, căci dacă nu vă pocăiţi, în nici un caz nu puteţi voi să moşteniţi Împărăţia cerului.\n\n52 Şi iarăşi vă spun vouă, Spiritul spune: Iată, Securea este înfipta la rădăcina pomului; de aceea, orice pom care nu face fructe bune va fi doborât şi aruncat în foc, da, un foc care nu poate avea sfârşit, chiar un foc nestins. Iată, şi aduceţi-vă aminte, Cel Sfânt a vorbit aceasta.\n\n53 Şi acum, fraţii mei preaiubiţi, vă spun vouă, puteţi voi să vă opuneţi la aceste lucruri; da, puteţi voi să puneţi deoparte aceste lucruri şi să-L călcaţi în picioare pe Cel Sfânt; da, puteţi voi să vă îngâmfaţi în mândria inimilor voastre; da, veţi stărui voi în obiceiul de a purta veşminte scumpe şi de a vă fixa inimile pe lucrurile lumeşti deşarte, pe bogăţiile voastre?\n\n54 Da, veţi stărui voi în credinţa că sunteţi mai buni decât alţii; da, veţi persista în persecutarea fraţilor voştri care se umilesc şi care merg după ordinul sfânt al lui Dumnezeu, aşa cum au fost crescuţi în Biserică, fiind sfinţiţi de către Spiritul Sfânt; şi ei fac fapte bune care sunt apreciate pentru pocăinţă.\n\n55 Da, şi veţi stărui voi întorcând spatele celor săraci şi celor în nevoie şi păstrându-vă averea voastră departe de ei?\n\n56 Şi în sfârşit, voi toţi cei care veţi stărui în ticăloşia voastră, vă spun că aceştia sunt cei care vor fi doborâţi şi aruncaţi în foc, în afară dacă ei se pocăiesc cu grăbire.\n\n57 Şi acum vă spun vouă, toţi cei care sunteţi dornici să urmaţi glasul Păstorului cel Bun, plecaţi dintre cei păcătoşi şi fiţi separaţi de ei şi nu atingeţi lucrurile lor necurate; şi iată, numele lor vor fi şterse, căci numele celor păcătoşi nu vor fi numărate printre numele celor drepţi pentru ca să se îndeplinească cuvântul lui Dumnezeu, cuvânt care va spune: Numele celor păcătoşi nu vor fi amestecate cu numele celor din poporul Meu.\n\n58 Căci numele celor drepţi vor fi scrise în cartea vieţii şi lor le voi da Eu o moştenire în dreapta Mea. Şi acum, fraţii mei, ce aveţi voi de spus împotriva acestui lucru? Vă spun vouă, dacă veţi vorbi împotriva acestui lucru, nu are nici o importanţă, deoarece cuvântul lui Dumnezeu trebuie să se înfăptuiască.\n\n59 Deoarece, care păstor dintre voi, având multe oi, nu le păzeşte pentru ca lupii să nu intre şi să-i devoreze turma? Şi iată, dacă un lup intră în turma lui, nu-l alungă el pe acesta? Da, şi la sfârşit, dacă el poate, îl va distruge.\n\n60 Şi acum, vă spun vouă că Păstorul cel Bun vă cheamă; şi dacă veţi asculta glasul Lui, atunci El vă va aduce în turma Sa, şi voi sunteţi oile Lui; şi El vă porunceşte să nu permiteţi nici unui lup lacom să intre printre voi, pentru ca voi să nu fiţi distruşi.\n\n61 Şi acum eu, Alma, vă poruncesc vouă în limba Aceluia care mi-a poruncit mie, să respectaţi cuvintele pe care vi le-am spus.\n\n62 Eu vă vorbesc în chip de poruncă, vouă celor care aparţineţi Bisericii; şi celor care nu aparţin Bisericii le vorbesc printr-o invitaţie, zicând: Veniţi să vă botezaţi pentru pocăinţă, ca să puteţi să vă împărtăşiţi din fructul pomului vieţii.\n\n", "alma 6": "[center][font_size=26]Capitolul 6[/font_size][/center]\n\n[i]Biserica din Zarahemla este curăţată şi pusă în ordine—Alma se duce să predice la Ghedeon. Circa 83 î.H.[/i]\n\n1 Şi s-a întâmplat că, după ce Alma a terminat de vorbit oamenilor Bisericii, care era întemeiată în oraşul Zarahemla, el a rânduit preoţi şi vârstnici, prin aşezarea mâinilor sale conform rânduielii lui Dumnezeu, ca ei să conducă şi să aibă grijă de Biserică.\n\n2 Şi s-a întâmplat că aceia care nu făceau parte din Biserică, dar care s-au pocăit de păcatele lor, au fost botezaţi pentru pocăinţă, şi au fost primiţi în Biserică.\n\n3 Şi, de asemenea, s-a mai întâmplat că aceia care făceau parte din Biserică şi nu s-au pocăit de ticăloşiile lor şi nu s-au plecat cu umilinţă în faţa lui Dumnezeu—adică aceia care erau ridicaţi în mândria inimilor lor—aceiaşi au fost respinşi, iar numele lor au fost şterse, în aşa fel încât numele lor nu se mai numărau printre ale celor drepţi.\n\n4 Şi astfel ei au început să întemeieze ordinea Bisericii în oraşul Zarahemla.\n\n5 Acum, voi ar trebui să înţelegeţi că acest cuvânt al lui Dumnezeu era liber pentru toată lumea, că nimeni nu era lipsit de posibilitatea de a se aduna ca să audă cuvântul lui Dumnezeu.\n\n6 Ba mai mult, copiilor lui Dumnezeu li se ceruse să se adune cu toţii şi să se unească în post şi în rugaciune fierbinte pentru binele sufletelor acelora care nu-L cunoşteau pe Dumnezeu.\n\n7 Şi s-a întâmplat că, după ce Alma a făcut aceste reguli, el a plecat de la ei, da, de la Biserica care era în oraşul Zarahemla, şi s-a îndreptat către estul râului Sidon, către valea lui Ghedeon, unde fusese construit un oraş, care era numit oraşul lui Ghedeon, care era în valea numită Ghedeon, numită după omul care a fost omorât cu sabia de mâna lui Nehor.\n\n8 Şi Alma a plecat şi a început să vestească cuvântul lui Dumnezeu către Biserica ce fusese întemeiată în valea lui Ghedeon, în acord cu revelaţia adevărului cuvântului vorbit de către strămoşii săi şi în acord cu spiritul profeţiei care era în el, în acord cu mărturia lui Isus Hristos, Fiul lui Dumnezeu, care va veni să-i mântuiască pe oameni de păcatele lor, şi cu sfântul ordin prin care el a fost chemat. Şi aşa este scris. Amin.\n\n", "alma 7": "Cuvintele lui Alma pe care le-a adresat poporului în Ghedeon, conform cronicii sale.\n\nCuprinde capitolul 7.\n\n[center][font_size=26]Capitolul 7[/font_size][/center]\n\n[i]Hristos se va naşte din Maria—El va dezlega legăturile morţii şi va purta păcatele poporului Său—Aceia care se pocăiesc sunt botezaţi, iar cei care respectă poruncile vor avea viaţă veşnică—Murdăria nu poate moşteni împărăţia lui Dumnezeu—Se cere umilinţă, credinţă, speranţă şi caritate. Circa 83 î.H.[/i]\n\n1 Iată, preaiubiţii mei fraţi, văzând că mi s-a permis să vin la voi, încerc să mă adresez vouă pe limba mea; da, prin gura mea, văzând că este pentru prima dată când v-am vorbit în cuvinte cu propria mea gură, am fost în totalitate reţinut la scaunul de judecată şi am avut multe treburi şi de aceea nu am putut veni la voi.\n\n2 Şi chiar nu aş fi putut veni acum dacă nu s-ar fi întâmplat ca scaunul judecăţii să fie încredinţat altcuiva ca să guverneze în locul meu; şi Domnul cu multă bunătate mi-a dat posibilitatea să vin la voi.\n\n3 Şi uite, am venit cu speranţe mari şi multă dorinţă de a descoperi că voi v-aţi umilit în faţa lui Dumnezeu şi aţi continuat să imploraţi harul Său şi să vă găsesc fără pată în faţa Lui şi să nu vă găsesc în groaznica dilemă în care erau fraţii noştri în Zarahemla.\n\n4 Dar binecuvântat fie numele lui Dumnezeu, pe care El mi l-a dat mie să-l cunosc, da, mi-a dat mie imensa bucurie de a afla că ei s-au rânduit din nou după dreptatea Lui.\n\n5 Şi am încredere, în acord cu Spiritul lui Dumnezeu care este în mine, că, de asemenea, voi avea bucurie de la voi; ba mai mult, nu doresc ca bucuria mea pentru voi să vină din cauza multelor suferinţe şi dureri pe care le-am avut pentru fraţii din Zarahemla, dar iată, bucuria mea ce s-a lăsat asupra lor după ce am trecut prin multe suferinţe şi durere.\n\n6 Dar uite, am încredere că voi nu sunteţi într-o stare aşa mare de necredinţă precum erau fraţii voştri; am încredere că voi nu sunteţi îndârjiţi în mândria inimilor voastre; da, am încredere că inimile voastre nu sunt îndreptate spre bogăţiile şi lucrurile deşarte ale lumii; da, am încredere că voi nu vă închinaţi idolilor, dar că voi vă închinaţi adevăratului Dumnezeu care trăieşte şi că aşteptaţi cu nerăbdare, cu o veşnică credinţă, iertarea păcatelor voastre, care va să vină.\n\n7 Dar iată, v-am spus că vor fi multe lucruri care vor veni; şi iată, există un singur lucru care este mai important decât toate celelalte—deoarece, iată, nu mai este mult pentru că Mântuitorul trăieşte şi va veni la poporul Său.\n\n8 Iată, nu spun că El va veni printre noi în timpul când va trăi în tabernacolul Său muritor; pentru că iată, Spiritul nu mi-a spus că va fi aşa. Acum acest lucru nu-l cunosc; dar ştiu aceasta, că Domnul Dumnezeu are putere să facă tot ceea ce este în acord cu cuvântul Său.\n\n9 Dar iată, Spiritul mi-a spus atât: Strigă către oameni, spunând—Pocăiţi-vă şi pregătiţi drumul Domnului şi mergeţi pe cărările Lui, căci sunt drepte; căci iată, Împărăţia cerului vă este la îndemână, iar Fiul lui Dumnezeu vine pe faţa pământului.\n\n10 Şi iată, El Se va naşte din Maria, la Ierusalim, care este ţara strămoşilor noştri, ea fiind fecioară, un vas preţios şi ales, care va fi acoperită de umbra Duhului Sfânt şi va concepe prin puterea lui şi care va aduce pe lume un fiu, da, chiar pe Fiul lui Dumnezeu.\n\n11 Şi El va merge înainte, răbdând dureri şi suferinţe şi ispite de toate felurile; şi aceasta pentru ca să fie împlinit cuvântul, acela care spune că El va lua asupra Lui durerile şi bolile poporului Său.\n\n12 Şi El va lua moartea asupra Lui, ca să poată dezlega legăturile morţii care leagă poporul Său; şi va lua asupra Lui infirmităţile lor, ca inima Lui să fie inundată de milă, în ce priveşte trupul, ca El să ştie, în ce priveşte trupul, cum să-i ajute pe oameni după infirmităţile lor.\n\n13 Acum, Spiritul ştie toate lucrurile; cu toate acestea, Fiul lui Dumnezeu a suferit după cum arată trupul Său, pentru că a luat asupra Lui păcatele poporului Său şi a şters păcatele lor prin puterea Lui mântuitoare; şi acum, iată, aceasta este mărturia pe care o depun.\n\n14 Acum, vă spun vouă că trebuie să vă pocăiţi şi să vă năşteţi din nou; căci Spiritul a spus că dacă voi nu vă năşteţi din nou, nu puteţi moşteni împărăţia cerului; de aceea, veniţi şi vă botezaţi spre pocăinţă ca voi să fiţi spălaţi de păcatele voastre, ca voi să aveţi credinţă în Mielul lui Dumnezeu, care ia păcatele lumii, care are putere să salveze şi să spele toate nedreptăţile.\n\n15 Da, eu vă spun vouă să veniţi şi să nu vă fie frică, şi puneţi deoparte toate păcatele care vă copleşesc cu uşurinţă, care vă leagă de distrugere, da, veniţi şi mergeţi înainte şi arătaţi Dumnezeului vostru că sunteţi dispuşi să vă pocăiţi de păcatele voastre şi să faceţi un legământ cu El spre a-I respecta poruncile, şi mărturisiţi aceasta Lui în această zi, intrând în apele botezului.\n\n16 Şi oricine face aceasta şi ţine poruncile lui Dumnezeu de acum înainte, acela îşi va aminti că i-am spus, da, îşi va aminti că i-am spus că va primi viaţa veşnică, aşa cum a mărturisit Spiritul Sfânt, care mi-a mărturisit mie.\n\n17 Şi acum mult preaiubiţii mei fraţi, voi credeţi aceste lucruri? Iată, vă spun vouă, da, ştiu că voi le credeţi; şi felul în care ştiu că voi le credeţi este manifestarea Spiritului care este în mine. Şi acum, deoarece credinţa voastră este puternică în această privinţă, da, în privinţa lucrurilor despre care am vorbit, mare este bucuria mea.\n\n18 Pentru că aşa cum v-am spus de la început, că doresc mult ca voi să nu vă îndoiţi precum fraţii voştri, chiar aşa consider că dorinţele mele au fost împlinite.\n\n19 De aceea, eu consider că sunteţi pe cărările dreptăţii; consider că voi sunteţi pe cărarea care vă va duce în împărăţia lui Dumnezeu; da, eu consider că voi faceţi cărările Lui drepte.\n\n20 Eu înţeleg că vi s-a spus, prin mărturia cuvântului Său, că El nu poate să meargă pe căi strâmbe; nici să se îndepărteze de la ceea ce a spus; nici să aibă o umbră de întoarcere de la dreapta la stânga sau de la ceea ce este drept la ceea ce este greşit; de aceea, mersul Său este un cerc veşnic.\n\n21 Şi El nu trebuie să locuiască în temple nesfinţite; şi nici murdăria sau orice este necurat să fie primit în Împărăţia lui Dumnezeu; de aceea, vă spun vouă că timpul va veni, da, şi va fi în ultima zi, când acela care este murdar va rămâne în murdărie.\n\n22 Şi acum preaiubiţii mei fraţi, v-am spus aceste lucruri pentru a vă trezi simţul datoriei faţă de Dumnezeu, ca voi să mergeţi fără greşeală în faţa Lui, ca voi să mergeţi după sfânta ordine a lui Dumnezeu, după care voi aţi fost primiţi.\n\n23 Şi acum aş vrea ca voi să fiţi umili, supuşi şi blajini; gata de a răspunde la ruga altora; plini de ingăduinţa şi răbdare îndelungată; să fiţi temperaţi în toate lucrurile; să fiţi sârguincioşi în ţinerea poruncilor lui Dumnezeu tot timpul; să cereţi orice lucruri de care aveţi nevoie atât spirituale, cât şi vremelnice; întotdeauna întorcând mulţumiri lui Dumnezeu pentru orice lucru primiţi.\n\n24 Şi îngrijiţi-vă să aveţi credinţă, speranţă şi caritate şi atunci voi veţi avea mereu o mulţime de lucruri bune.\n\n25 Şi Domnul să vă binecuvânteze şi să vă ţină veşmintele fără pată, ca la sfârşit să puteţi fi aduşi ca să vă aşezaţi alături de Avraam, Isaac şi Iacov şi sfinţii profeţi care au fost de când a început lumea, având veşmintele voastre fără pată ca şi veşmintele lor care sunt fără pată, în împărăţia cerului, fără a o mai părăsi.\n\n26 Şi acum fraţii mei preaiubiţi, v-am spus aceste cuvinte în acord cu Spiritul care a mărturisit în mine; şi sufletul meu s-a bucurat foarte mult pentru marea sârguinţă şi atenţie pe care voi le-ţi acordat cuvântului meu.\n\n27 Şi acum, fie ca pacea lui Dumnezeu să rămână asupra voastră şi asupra caselor voastre şi a pământului vostru şi asupra turmelor voastre şi asupra a tot ce stăpâniţi voi, asupra femeilor şi copiilor voştri, potrivit cu credinţa şi cu faptele voastre de acum înainte şi pentru totdeauna. Acestea am avut de spus. Amin.\n\n", "alma 8": "[center][font_size=26]Capitolul 8[/font_size][/center]\n\n[i]Alma predică şi botează în Melec—El este respins în Amoniha şi pleacă—Un înger îi porunceşte să se întoarcă şi să strige pocăinţă către popor—El este primit de Amulec şi amândoi predică în Amoniha. Circa 82 î.H.[/i]\n\n1 Şi acum s-a întâmplat că Alma s-a întors din ţara lui Ghedeon, după ce i-a învăţat pe oamenii ţinutului lui Ghedeon multe lucruri care nu pot fi scrise, după ce a întemeiat ordinea Bisericii, aşa după cum a făcut în ţinutul Zarahemla, da, el s-a întors la casa lui în Zarahemla să se odihnească după munca pe care o depusese.\n\n2 Şi astfel s-a sfârşit al nouălea an de domnie al judecătorilor asupra poporului lui Nefi.\n\n3 Şi s-a întâmplat la începutul celui de-al zecelea an de domnie al judecătorilor asupra poporului lui Nefi că Alma a plecat de acolo şi a călătorit pe pământul lui Melec, la vestul râului Sidon, spre vest, la marginea pustiului.\n\n4 Şi el a început să-i înveţe pe oamenii din ţinutul Melec, în acord cu ordinul sfânt al lui Dumnezeu, prin care el a fost chemat; şi a început să-i înveţe pe oamenii de pe cuprinsul ţinutului Melec.\n\n5 Şi s-a întâmplat că oamenii au venit la el de-a lungul graniţelor ţinutului care era aşezat la marginea pustiului şi ei au fost botezaţi în tot ţinutul.\n\n6 Deci, când şi-a terminat lucrul în ţinutul Melec, el a plecat de acolo şi a călătorit trei zile la nord de ţinutul Melec; şi a ajuns la un oraş numit Amoniha.\n\n7 Acum, era obiceiul la poporul lui Nefi să-şi numească oraşele şi satele, da, chiar satele lor cele mai mici, după numele aceluia care le stăpânise primul; şi aşa era şi cu ţinutul Amoniha.\n\n8 Şi s-a întâmplat că atunci când Alma a sosit în oraşul Amoniha, el a început să le predice lor cuvântul lui Dumnezeu.\n\n9 Acum, Satana avea mare stăpânire asupra inimilor oamenilor din oraşul Amoniha; de aceea, ei nu au ascultat cuvintele lui Alma.\n\n10 Cu toate acestea, Alma a muncit mult în spirit, luptându-se cu Dumnezeu în rugăciune fierbinte, ca El să reverse din Spiritul Său asupra oamenilor din oraş; ca El să-i îngăduie să-i boteze pe ei spre pocăinţă.\n\n11 Cu toate acestea, ei şi-au întărit inimile, spunându-i: Uite, noi ştim că tu eşti Alma; şi ştim că eşti mare preot al Bisericii pe care ai întemeiat-o în multe părţi ale ţinutului, după tradiţia ta; şi noi nu facem parte din Biserica ta şi nu credem în astfel de obiceiuri nebuneşti.\n\n12 Şi acum, noi ştim că, deoarece noi nu facem parte din Biserica ta, noi ştim că tu nu ai putere asupra noastră; şi tu ai dat judecata asupra lui Nefiha; de aceea, tu nu eşti judecător-şef asupra noastră.\n\n13 Şi acum, când oamenii au spus acestea şi au desconsiderat toate cuvintele lui şi l-au ocărât şi l-au scuipat şi au făcut ca el să fie alungat din oraş, el a plecat de acolo şi şi-a continuat călătoria către oraşul care era numit Aaron.\n\n14 Şi s-a întâmplat că atunci când călătorea într-acolo, copleşit de suferinţă, plin de mâhnire adâncă şi de durere în suflet din cauza ticăloşiei oamenilor din oraşul Amoniha, s-a întâmplat că atunci când Alma era astfel doborât de suferinţă, un înger al Domnului i s-a înfăţişat, spunând:\n\n15 Binecuvântat eşti tu, Alma; de aceea, ridică-ţi capul şi bucură-te, pentru că ai mare motiv de bucurie; căci tu ai fost credincios în ţinerea poruncilor lui Dumnezeu, din primul moment când ai primit primul Lui semn. Uite, eu sunt aici să ţi-l aduc.\n\n16 Şi uite, sunt trimis să-ţi poruncesc să te reîntorci în oraşul Amoniha şi să predici din nou oamenilor oraşului; da, predică-le. Da, dacă nu se vor pocăi, Domnul Dumnezeu îi va distruge.\n\n17 Dar uite, să înţeleagă acum că ei vor distruge libertatea oamenilor tăi (aceasta a spus Domnul) ceea ce este în contradicţie cu statutele, judecăţile şi poruncile pe care El le-a dat oamenilor Săi.\n\n18 Şi s-a întâmplat că, după ce Alma şi-a primit mesajul de la îngerul Domnului, el s-a întors în grabă în ţinutul Amoniha. Şi el a intrat în oraş printr-un loc diferit, da, prin partea de sud a oraşului Amoniha.\n\n19 Şi pe când intra în oraş, era flămând şi a spus unui om: Vrei să-i dai ceva să mănânce unui umil slujitor al lui Dumnezeu?\n\n20 Şi omul i-a răspuns: Eu sunt un nefit şi ştiu că eşti un profet sfânt al lui Dumnezeu, că tu eşti omul căruia un înger i-a spus într-o viziune: Tu vei primi. De aceea, vino cu mine în casa mea şi am să împart mâncarea mea cu tine; şi ştiu că vei fi o binecuvântare pentru mine şi casa mea.\n\n21 Şi s-a întâmplat că omul l-a primit în casa lui; şi omul se numea Amulec; şi el a adus pâine şi carne şi le-a aşezat înaintea lui Alma.\n\n22 Şi s-a întâmplat că Alma a mâncat pâinea şi s-a săturat; şi l-a binecuvântat pe Amulec în casa lui şi I-a mulţumit lui Dumnezeu.\n\n23 Şi după ce a mâncat şi s-a săturat, el i-a spus lui Amulec: Eu sunt Alma şi sunt marele preot al Bisericii lui Dumnezeu din tot ţinutul.\n\n24 Şi uite, am fost chemat să predic cuvântul lui Dumnezeu printre toţi aceşti oameni, în spiritul revelaţiei şi al profeţiei; şi am fost în ţinutul acesta şi nu m-au primit, ei m-au alungat şi tocmai voiam să întorc spatele acestui ţinut.\n\n25 Dar uite, mi s-a poruncit să mă întorc şi să profeţesc acestor oameni, da, şi să depun mărturie împotriva lor în legătură cu nedreptăţile lor.\n\n26 Şi acum Amulec, pentru că tu m-ai hrănit şi m-ai primit înăuntru, tu eşti binecuvântat; pentru că eu eram flămând, pentru că am postit multe zile.\n\n27 Şi Alma a stat multe zile cu Amulec, înainte de a începe să predice poporului.\n\n28 Şi s-a întâmplat că oamenii s-au afundat şi mai mult în nedreptăţile lor.\n\n29 Şi cuvântul a venit către Alma, spunând: Du-te; şi, de asemenea, spune-i slujitorului Meu, Amulec, mergi înainte şi profeţeşte oamenilor aceştia, spunând—Pocăiţi-vă, căci aşa a spus Domnul, pentru că dacă nu vă pocăiţi am să vă arăt mânia Mea; da, şi n-am să-mi ridic crunta Mea mânie.\n\n30 Şi Alma a plecat înainte printre oameni, ca şi Amulec, să le spună cuvintele lui Dumnezeu; şi ei erau plini de Duhul Sfânt.\n\n31 Şi lor li se dăduse putere într-atât, încât ei nu puteau fi întemniţaţi în închisori; şi nici nu era posibil ca cineva să-i omoare; ba mai mult, ei nu-şi foloseau puterea decât atunci când erau legaţi în lanţuri sau închişi în închisoare. Acum, aceasta se întâmpla pentru ca Domnul să-şi arate mai departe puterea prin ei.\n\n32 Şi s-a întâmplat că ei au mers înainte şi au început să predice şi să profeţească oamenilor, potrivit Spiritului şi puterii pe care Domnul le dăduse lor.\n\n", "alma 9": "Cuvintele lui Alma şi, de asemenea, cuvintele lui Amulec, care au fost spuse oamenilor din ţinutul Amoniha. Şi, de asemenea, ei sunt aruncaţi în închisoare şi eliberaţi prin puterea miraculoasă a lui Dumnezeu care era în ei, după cum arată cronica lui Alma.\n\nCuprinde capitolele a până la 14, inclusiv.\n\n[center][font_size=26]Capitolul 9[/font_size][/center]\n\n[i]Alma le porunceşte oamenilor din Amoniha să se pocăiască—Domnul va fi milos cu lamaniţii în zilele din urmă—Dacă nefiţii renunţă la lumină, ei vor fi distruşi de către lamaniţi—Fiul lui Dumnezeu va veni în curând—El îi va mântui pe cei care se pocăiesc, care sunt botezaţi şi au credinţă în numele Său. Circa 82 î.H.[/i]\n\n1 Şi din nou eu, Alma, poruncindu-mi-se de către Dumnezeu să-l iau pe Amulec şi să merg înainte şi să predic din nou acestor oameni, sau oamenilor care locuiau în oraşul Amoniha, s-a întâmplat că, pe când am început să le predic lor, au început să mă combată, spunând:\n\n2 Cine eşti tu? Presupunând că noi ne vom încrede în mărturia unui singur om, totuşi el va trebui să ne predice nouă că pământul va dispărea?\n\n3 Acum, ei nu înţelegeau cuvintele pe care le spuneau; pentru că ei nu ştiau că pământul va dispărea.\n\n4 Şi ei au mai spus: Noi nu ne vom încrede în cuvintele tale dacă tu vei profeţi că acest mare oraş va fi distrus într-o singură zi.\n\n5 Acum, ei nu ştiau că Dumnezeu ar putea să facă lucruri atât de uimitoare, pentru că ei aveau inimile împietrite şi erau oameni încăpăţânaţi.\n\n6 Şi ei au spus: Cine este Dumnezeu, care nu trimite altă autoritate, decât un singur om la acest popor, ca să le vestească lor adevărul acestor mari şi uimitoare lucruri?\n\n7 Şi ei au înaintat ca să pună mâna pe mine; dar uite, nu au putut. Şi eu am stat cu îndrăzneală să le spun lor, da, le-am mărturisit cu curaj, spunând:\n\n8 Iată, o, voi, păcătoasă şi stricată generaţie, cum aţi uitat voi tradiţia strămoşilor voştri; da, cât de repede aţi uitat voi poruncile lui Dumnezeu.\n\n9 Nu vă amintiţi că tatăl nostru, Lehi, a fost scos din Ierusalim de mâna lui Dumnezeu? Nu vă amintiţi că ei toţi au fost conduşi prin pustiu de către El?\n\n10 Şi aţi uitat atât de repede de câte ori El i-a eliberat pe strămoşii noştri din mâinile duşmanilor şi i-a scăpat de a fi distruşi chiar de mâinile fraţilor lor?\n\n11 Da, şi dacă nu ar fi fost puterea Lui de neegalat şi mila Lui şi răbdarea lui îndelungată pentru noi, am fi fost, fără îndoială, de mult şterşi de pe faţa pământului, mult înaintea acestui timp, şi poate am fi fost supuşi unei nesfârşite stări de mizerie şi de nenorocire.\n\n12 Iată, acum vă spun vouă că vi se porunceşte să vă pocăiţi; şi numai dacă vă pocăiţi puteţi moşteni împărăţia lui Dumnezeu. Dar iată, asta nu este tot—El v-a poruncit să vă pocăiţi ori vă va distruge complet de pe faţa pământului; da, El vă va vizita cu mânie şi în mânia Lui puternică El nu se va întoarce.\n\n13 Iată, nu vă amintiţi de cuvintele pe care El i le-a spus lui Lehi zicănd: În măsura în care Îmi veţi ţine poruncile, veţi prospera pe pământ? Şi din nou, s-a spus că: În măsura în care nu Îmi veţi respecta poruncile, veţi fi alungaţi din prezenţa Domnului.\n\n14 Acum aş vrea ca voi să vă amintiţi, că atât timp cât lamaniţii nu au ţinut poruncile lui Dumnezeu, ei au fost alungaţi din prezenţa Domnului. Acum, noi vedem că a fost verificat prin aceasta cuvântul Domnului şi lamaniţii au fost alungaţi din prezenţa Lui, de la începutul greşelilor lor în ţinut.\n\n15 Cu toate acestea, eu vă spun vouă că va fi mai uşor de suportat pentru ei ziua judecăţii decât pentru voi, dacă voi continuaţi în păcatele voastre, da, şi chiar mai uşor în această viaţă pentru ei decât pentru voi, aceasta cu condiţia să se pocăiască.\n\n16 Pentru că sunt multe făgăduinţe făcute lamaniţilor; pentru că din cauza tradiţiei strămoşilor lor ei au rămas în această stare de ignoranţă; de aceea, Domnul va fi milos cu ei şi le va prelungi existenţa pe pământ.\n\n17 Şi într-o zi, ei vor fi făcuţi să creadă în cuvântul Lui şi să cunoască incorectitudinea tradiţiilor strămoşilor lor; şi mulţi vor fi salvaţi, pentru că Domnul va fi milos cu toţi aceia care-I cheamă numele.\n\n18 Dar iată, eu vă spun că de continuaţi în ticăloşie, zilele voastre pe pământ nu vor fi prelungite, pentru că lamaniţii vor fi trimişi asupra voastră; şi dacă nu vă pocăiţi ei vor veni atunci când nu vă aşteptaţi şi voi veţi fi loviţi de o distrugere completă; şi va fi din cauza cumplitei mânii a Domnului.\n\n19 Pentru că El nu va permite ca voi să trăiţi în nedreptăţile voastre pentru a-i distruge pe oamenii Săi. Eu vă spun vouă: Nu; El, mai curând, va suporta ca lamaniţii să-i distrugă pe oamenii Săi, care se numesc poporul lui Nefi, dacă ar fi fost posibil ca ei să cadă în păcate şi răutăţi, după ce au avut atâta lumină şi învăţătură de la Domnul Dumnezeul lor.\n\n20 Da, după ce au fost atât de mult favorizaţi oamenii Domnului; da, după ce au fost favorizaţi mai mult decât orice alt naţiune, neam, limbă şi popor; după ce li s-au făcut cunoscute toate lucrurile, după dorinţa lor şi credinţa lor şi rugăciunile lor, care au fost şi care sunt şi care vor veni;\n\n21 Fiind vizitaţi de Spiritul lui Dumnezeu; vorbind cu îngerii şi vorbindu-vi-se prin glasul Domnului; şi având spiritul profeţiei şi spiritul revelaţiei şi, de asemenea, multe daruri, darul de a vorbi în alte limbi, darul de a predica şi darul Duhului Sfânt şi darul tălmăcirii.\n\n22 Da, şi după ce aţi fost eliberaţi de Dumnezeu de pe pământul Ierusalimului, prin mâna Domnului; fiind salvaţi de la foamete şi de la boală şi de la toate felurile de boli; şi ei fiind întăriţi în bătălii, spre a nu fi distruşi; fiind eliberaţi din sclavie de fiecare dată şi fiind păziţi şi apăraţi până acum; şi ei au prosperat până au devenit bogaţi în toate lucrurile—\n\n23 Şi acum uite, vă spun vouă că, dacă aceşti oameni, care au primit atâtea binecuvântări din mâna Domnului, au să păcătuiască în ciuda luminii şi a cunoştinţelor pe care le au, eu vă spun vouă că, dacă va fi aşa, dacă ei vor cădea în păcat, va fi mult mai uşor de suportat pentru lamaniţi decât pentru ei.\n\n24 Pentru că iată, făgăduielile Domnului se extind asupra lamaniţilor, dar nu şi asupra voastră dacă păcătuiţi; pentru că nu a făgăduit Domnul deschis şi nu a decretat cu tărie că, dacă voi vă veţi răscula împotriva Lui, voi veţi fi definitiv distruşi de pe faţa pământului?\n\n25 Şi acum, din această cauză, ca voi să nu fiţi distruşi, Domnul şi-a trimis îngerul să-i viziteze pe mulţi dintre oamenii Săi, spunându-le că trebuie să meargă înainte strigând cu putere poporului Său, spunând: Pocăiţi-vă, da, pentru că împărăţia cerului este aproape;\n\n26 Şi nu după multe zile Fiul lui Dumnezeu va veni cu toată slava Sa; şi slava Lui va fi slava Singurului Născut al Tatălui, plin de har, de dreptate şi de adevăr, şi de îndelungată, plin de îngăduinţa, de milă, grăbit să asculte strigătele poporului Său şi să răspundă rugăciunilor lor.\n\n27 Şi iată, El vine să-i mântuiască pe cei care vor fi botezaţi spre pocăire cu credinţă în numele Lui.\n\n28 De aceea, pregătiţi calea Domnului, pentru că este aproape timpul când toţi oamenii vor primi răsplata pentru faptele lor, după cum au fost—dacă au fost drepţi, ei vor primi salvarea sufletelor lor, potrivit puterii şi izbăirii lui Isus Hristos; şi dacă au fost răi, ei vor primi condamnarea sufletelor lor, după puterea şi înrobirea diavolului.\n\n29 Acum iată, aceasta este glasul îngerului strigând oamenilor.\n\n30 Şi acum, preaiubiţii mei fraţi, căci voi sunteţi fraţii mei şi voi ar trebui să fiţi preaiubiţi, iar voi ar trebui să faceţi lucruri care sunt necesare pentru pocăinţă, văzând că inimile voastre au fost foarte împietrite împotriva cuvântului lui Dumnezeu şi văzând că sunteţi oameni pierduţi şi decăzuţi.\n\n31 Şi acum s-a întâmplat că, atunci când eu, Alma, am spus aceste cuvinte, iată, oamenii erau supăraţi pe mine pentru că le-am spus că au inimile împietrite şi sunt încăpăţânaţi.\n\n32 Şi, de asemenea, pentru că le-am spus că sunt oameni pierduţi şi decăzuţi, ei s-au supărat pe mine şi s-au gândit să pună mâna pe mine ca să mă arunce în temniţă.\n\n33 Dar s-a întâmplat că Domnului nu le-a permis ca ei să mă ia şi să mă arunce în temniţă.\n\n34 Şi s-a întâmplat că Amulec s-a dus şi a stat înaintea lor şi a început să le predice. Şi acum cuvintele lui Amulec nu au fost toate scrise, dar o parte din cuvintele lui au fost scrise în această carte.\n\n", "alma 10": "[center][font_size=26]Capitolul 10[/font_size][/center]\n\n[i]Lehi se trage din Manase—Amulec relatează porunca îngerilor ca el să îngrijească de Alma—Rugăciunile celor drepţi îi ocrotesc pe oameni—Învăţătorii legii şi judecătorii nedrepţi pun temelia distrugerii oamenilor. Circa 82 î.H.[/i]\n\n1 Acum, acestea sunt cuvintele pe care Amulec le-a predicat oamenilor din ţinutul Amoniha, spunând:\n\n2 Eu sunt Amulec: Eu sunt fiul lui Ghidona, care era fiul lui Ismael, care se trăgea din Aminadi; şi a fost acelaşi Aminadi care a tălmăcit scrierea de pe peretele templului, care a fost scrisă de către degetul lui Dumnezeu.\n\n3 Şi Aminadi se trăgea din Nefi, care era fiul lui Lehi, care a venit din ţinutul Ierusalimului, care se trăgea din Manase, care era fiul lui Iosif, care a fost vândut Egiptului de către mâinile fraţilor lui.\n\n4 Şi iată, eu, de asemenea, nu sunt un om de mică importanţă printre acei care mă cunosc; da, şi iată, am multe rude şi prieteni şi am adunat multe bogăţii prin hărnicia mâinilor mele.\n\n5 Dar, după toate acestea, eu nu am cunoscut multe despre căile Domnului şi misterele Lui şi puterea Lui extraordinară. Eu am spus că nu am cunoscut multe despre lucrurile acestea; dar iată, greşesc, pentru că am văzut multe din misterele Sale şi extraordinara Sa putere; da, chiar prin păstrarea vieţii acestor oameni.\n\n6 Cu toate acestea, mi-am împietrit inima pentru că am fost chemat de multe ori şi nu am vrut să aud; de aceea, am ştiut despre aceste lucruri, da, şi totuşi nu am vrut să ştiu; de aceea, am mers înainte răzvrătindu-mă împotriva lui Dumnezeu, în ticăloşia inimii mele, chiar până în ziua a patra a acestei a şaptea luni, care este în al zecelea an al domniei judecătorilor.\n\n7 Pe când călătoream să vizitez o rudă apropiată, iată un înger al Domnului, mi s-a înfăţişat şi mi-a spus: Amulec, întoarce-te la casa ta, pentru că tu va trebui să hrăneşti un profet al Domnului; da, un om sfânt care este un om ales al lui Dumnezeu; pentru că el a postit multe zile din cauza păcatelor acestui popor şi este flămând şi tu va trebui să-l primeşti în casa ta şi să-l hrăneşti şi el te va binecuvânta pe tine şi casa ta; şi binecuvântarea Domnului va sta asupra ta şi a casei tale.\n\n8 Şi s-a întâmplat că m-am supus glasului îngerului şi m-am întors la casa mea. Şi pe când mă întorceam, l-am găsit pe omul despre care îngerul mi-a spus: Tu îl vei primi în casa ta—şi uite, era acelaşi om care îţi vorbise ţie despre lucrurile lui Dumnezeu.\n\n9 Şi îngerul mi-a spus că el este un om sfânt; de aceea, eu ştiu că este un om sfânt, pentru că acest lucru a fost spus de către un înger al lui Dumnezeu.\n\n10 Şi din nou, ştiu că lucrurile pe care el le-a mărturisit sunt adevărate; pentru că, iată, vă spun vouă că aşa cum Domnul trăieşte, chiar aşa El şi-a trimis un înger să-mi arate mie aceste lucruri; şi el a făcut aceasta în timp ce Alma locuia în casa mea.\n\n11 Pentru că, iată, el mi-a binecuvântat casa, m-a binecuvântat pe mine şi pe femeia mea şi pe copiii mei, pe tatăl meu şi pe rudele mele; da, chiar toate rudele mele au fost binecuvântate, iar binecuvântarea Domnului s-a lăsat asupra noastră chiar după cum El mi-a spus.\n\n12 Şi acum, când Amulec a spus aceste cuvinte, oamenii au început să fie uimiţi, văzând că era mai mult decât un martor care a mărturisit despre aceste lucruri de care ei erau acuzaţi şi, de asemenea, despre lucrurile care urmau să vină, conform spiritului profeţiei pe care ei îl aveau.\n\n13 Cu toate acestea, au fost câţiva printre ei care s-au gândit să le pună întrebări ca prin şiretenie să-i prindă cu propriile lor vorbe, să găsească un martor împotriva lor, sa-i aducă în faţa judecătorilor lor ca ei să poată fi judecaţi după lege, şi să fie ucişi sau întemniţaţi după crima pe care ar putea să o descopere sau să o mărturisească împotriva lor.\n\n14 Acum, aceştia erau oamenii care se gândeau să-i distrugă pe ei, care erau învăţători ai legii angajaţi sau numiţi de către oameni să administreze legea în timpul proceselor lor sau la procesele crimelor oamenilor înaintea judecătorilor.\n\n15 Acum, aceşti învăţători ai legii erau instruiţi în toate artele şi vicleniile oamenilor; şi aceasta pentru ca să-i facă pe ei să fie foarte îndemânatici în profesiunea lor.\n\n16 Şi s-a întâmplat că au început să-l întrebe pe Amulec, ca prin aceasta să-l facă să-şi retragă cuvintele sau să-şi contrazică vorbele pe care le-a spus.\n\n17 Acum ei nu ştiau că Amulec putea să le cunoască planurile. Şi s-a întâmplat că, pe când au început să-l întrebe, el le-a aflat gândurile şi le-a spus: O, voi, păcătoasă şi stricată generaţie, voi învăţători ai legii şi ipocriţi, pentru că voi aşezaţi temelia diavolului; pentru că voi întindeţi capcane ca să-i prindeţi pe cei sfinţi ai lui Dumnezeu.\n\n18 Voi pregătiţi planuri ca să schimbaţi drumurile celor drepţi şi să atrageţi mânia lui Dumnezeu asupra capului vostru, chiar până la completa distrugere a acestui popor.\n\n19 Da, bine a spus Mosia, care a fost ultimul nostru rege, când era aproape de a elibera împărăţia, neavând pe nimeni cui să o încredinţeze, făcând ca aceşti oameni să fie conduşi de propriile lor glasuri—da, bine a spus el că, dacă va veni timpul ca glasul acestui popor să aleagă nedreptatea, adică, dacă va veni timpul ca acest popor să cadă în păcat, vor fi gata pentru distrugere.\n\n20 Şi acum, eu vă spun vouă că bine judecă Domnul nedreptăţile voastre; că bine strigă El poporului Său prin glasul îngerilor Săi: Pocăiţi-vă, pocăiţi-vă, pentru că împărăţia cerului este aproape.\n\n21 Da, aşa strigă El, prin glasul îngerilor Săi: O să mă cobor şi am să vin printre oamenii Mei cu nepărtinire şi dreptate în mâinile Mele.\n\n22 Da, şi eu vă spun vouă că, dacă n-ar fi fost pentru rugăciunile celor drepţi care sunt acum pe pământ, chiar acum vi s-ar fi trimis completa distrugere; şi nu va fi prin inundaţii cum a fost pentru oamenii de pe vremea lui Noe, ci va fi prin foamete, molimă şi sabie.\n\n23 Dar datorită rugăciunilor celor drepţi voi sunteţi salvaţi; acum, dacă voi îi veţi îndepărta pe cei drepţi dintre voi, atunci Domnul nu-şi va întinde mâna; dar prin mânia lui puternică El va veni împotriva voastră; atunci voi veţi fi loviţi cu foamete şi molimă şi sabie; şi timpul se apropie dacă voi nu vă pocăiţi.\n\n24 Şi acum s-a întâmplat că oamenii erau şi mai supăraţi pe Amulec şi au strigat, spunând: Omul acesta s-a ridicat împotriva legilor noastre, care sunt drepte, şi a învăţătorilor înţelepţi ai legii pe care noi i-am ales.\n\n25 Dar Amulec şi-a întins mâna şi a strigat către ei cu putere, spunând: O, voi, neam păcătos şi stricat, de ce Satana v-a cuprins inimile atât de puternic? De ce vă întoarceţi către el ca şi cum el ar avea putere asupra voastră să vă orbească ochii pentru ca voi să nu înţelegeţi cuvintele care vă sunt spuse, potrivit adevărului lor?\n\n26 Pentru că iată, am mărturisit eu împotriva legii voastre? Voi nu înţelegeţi; voi spuneţi că v-am vorbit împotriva legii voastre; dar eu nu am făcut-o, ci am vorbit în favoarea legii voastre, spre condamnarea voastră.\n\n27 Şi acum, iată, vă spun vouă că începutul distrugerii acestui popor a început prin nedreptatea învăţătorilor legii şi a judecătorilor voştri.\n\n28 Şi acum s-a întâmplat că atunci când Amulec a rostit aceste cuvinte, oamenii au strigat împotriva lui, spunând: Acum noi ştim că acest om este un copil al diavolului şi că ne-a minţit, pentru că el a vorbit împotriva legii noastre. Şi acum spune că nu a vorbit împotriva ei.\n\n29 Şi din nou, el a vorbit împotriva învăţătorilor legii şi a judecătorilor noştri.\n\n30 Şi s-a întâmplat că învăţătorii legii şi-au întipărit în inimile lor că ei trebuie să-şi amintească aceste lucruri împotriva lui.\n\n31 Şi acolo era unul printre ei al cărui nume era Zeezrom. Acum, el era cel mai înverşunat în a-i acuza pe Amulec şi pe Alma, el fiind cel mai mare expert printre ei, având multe treburi printre oameni.\n\n32 Acum, scopul acestor învăţători ai legii era să câştige; şi ei au câştigat după sârguinţa lor.\n\n", "alma 11": "[center][font_size=26]Capitolul 11[/font_size][/center]\n\n[i]Sistemul monetar al nefiţilor este făcut cunoscut—Amulec se luptă cu Zeezrom—Hristos nu-i va salva pe oameni în păcatele lor—Numai acei care moştenesc împărăţia cerului vor fi salvaţi—Toţi oamenii se vor ridica în nemurire—Moartea nu mai există după înviere. Circa 82 î.H.[/i]\n\n1 Acum, era legea lui Mosia ca fiecare om care era judecător al legii sau cei care erau numiţi să fie judecători să primească salarii după perioada de timp pe care au petrecut-o în a-i judeca pe aceia care fuseseră aduşi înaintea lor spre a fi judecaţi.\n\n2 Acum, dacă un om îi datora celuilalt şi el nu îi plătea ceea ce îi datora, el era pârât judecătorului; şi judecătorul îşi exercita autoritatea şi trimitea ofiţeri ca omul să fie adus înaintea lui; şi el îl judeca pe om după lege şi după dovezile care erau aduse împotriva lui; şi omul era obligat să plătească ceea ce datora sau era deposedat de ceea ce avea, sau era izgonit dintre oameni ca un hoţ şi un jefuitor.\n\n3 Şi judecătorul îşi primea salariul după timpul petrecut—o senină de aur pe zi sau un senum de argint, care era egal cu o senină de aur; şi aceasta conform legii care fusese dată.\n\n4 Acum, acestea sunt numele diferitelor piese din aurul şi argintul lor, în acord cu valoarea lor. Şi numele au fost date de nefiţi, pentru că ei nu socoteau la fel cu iudeii din Ierusalim; şi nici nu măsurau la fel ca iudeii; dar ei şi-au schimbat felul de a socoti şi de a măsura, potrivit minţii şi împrejurărilor în care se găseau oamenii în fiecare generaţie, până la domnia judecătorilor, ei fiind întemeiaţi de regele Mosia.\n\n5 Acum, calculul este următorul—o senină de aur, un seon de aur, un şum de aur şi o limna de aur.\n\n6 Un senum de argint, un amnor de argint, un ezrom de argint şi un onti de argint.\n\n7 Un senum de argint era egal cu o senină de aur şi era la fel şi pentru măsurarea orzului şi, de asemenea, pentru măsurarea oricăror altor grâne.\n\n8 Acum, valoarea pentru un seon de aur era de două ori valoarea unei senine.\n\n9 Şi un şum de aur era de două ori valoarea unui seon.\n\n10 Şi o limna de aur era cât valoarea tuturor.\n\n11 Şi un amnor de argint era mare cât doi senumi.\n\n12 Şi un ezrom de argint valora cât patru senumi.\n\n13 Şi un onti valora cât toate celelalte.\n\n14 Acum, aceasta era valoarea numerelor mici în socoteala lor.\n\n15 Un şiblon valora cât o jumătate de senum; de aceea, un şiblon era pentru o jumătate din măsura orzului.\n\n16 Şi un şiblum este cât o jumătate de şiblon.\n\n17 Şi o lea este o jumătate de şiblum.\n\n18 Acum, acestea sunt valorile lor, după calculul lor.\n\n19 Acum, un antion de aur este egal cu trei şibloni.\n\n20 Acum, era numai pentru profit, pentru că ei îşi primeau salariile după munca depusă, de aceea ei i-au aţâţat pe oameni la tot felul de scandaluri şi dezordini şi ticăloşii, pentru ca ei să aibă mai mult de lucru şi să primească bani după procesele care erau aduse înaintea lor; de aceea, ei i-au aţâţat pe oameni împotriva lui Amulec şi a lui Alma.\n\n21 Şi acest Zeezrom a început să-l întrebe pe Amulec, spunând: Vei voi să răspunzi la câteva întrebări pe care am să ţi le pun? Acum Zeezrom era o persoană expertă în uneltele diavolului, capabil să distrugă ceea ce era bun; de aceea, el i-a spus lui Amulec: Vei voi să răspunzi la întrebările pe care am să ţi le pun?\n\n22 Şi Amulec i-a spus: Da, dacă este în acord cu Spiritul Domnului, care este în mine; pentru că eu nu voi spune nimic care este împotriva Spiritului Domnului. Şi Zeezrom i-a spus: Uite, aici sunt şase ontii de argint şi am să ţi le dau pe toate ţie, dacă tu vei tăgădui existenţa Fiinţei Supreme.\n\n23 Acum, Amulec i-a spus: O, tu, copil al iadului, de ce mă ispiteşti? Nu ştii că cel drept nu se supune unor astfel de ispite?\n\n24 Tu crezi că nu este Dumnezeu? Eu îţi spun ţie: Nu, tu ştii că este Dumnezeu, dar iubeşti mai mult profitul decât pe El.\n\n25 Şi acum, tu m-ai minţit pe mine înaintea lui Dumnezeu. Tu mi-ai spus mie—Iată aceste şase ontii, care au mare valoare, eu ţi le dau ţie—pe când tu aveai în inima ta să nu mi le dai; şi era numai dorinţa ta ca eu să tăgăduiesc existenţa adevăratului Dumnezeu în viaţă, ca tu să ai posibilitatea să mă distrugi. Şi acum iată, pentru această mare răutate, trebuie să-ţi primeşti răsplata.\n\n26 Şi Zeezrom i-a spus lui: Tu spui că este un adevărat Dumnezeu în viaţă?\n\n27 Şi Amulec i-a spus: Da, este un adevărat Dumnezeu în viaţă.\n\n28 Acum, Zeezrom a spus: Este mai mult decât un Dumnezeu?\n\n29 Şi el a răspuns: Nu.\n\n30 Acum, Zeezrom i-a spus din nou: Cum de ştii toate aceste lucruri?\n\n31 Şi el a spus: Un înger mi le-a făcut cunoscute.\n\n32 Şi Zeezrom a spus din nou: Cine este acela care va veni? Este Fiul lui Dumnezeu?\n\n33 Şi el i-a spus lui: Da.\n\n34 Şi Zeezrom i-a spus din nou: El îi va salva pe oameni în păcatele lor? Şi Amulec i-a răspuns şi i-a spus lui: Eu îţi spun ţie că El nu o va face, pentru că este imposibil pentru El să-Şi calce cuvântul Lui.\n\n35 Acum, Zeezrom le-a spus oamenilor: Vedeţi să vă amintiţi aceste lucruri; aceea că el a spus ca nu este decât un singur Dumnezeu; şi el a mai spus că Fiul lui Dumnezeu va veni, dar că El nu-şi va salva poporul Său—ca şi cum el ar avea autoritatea să-i poruncească lui Dumnezeu.\n\n36 Acum, Amulec din nou i-a spus lui: Iată, tu ai minţit, pentru că spui că am zis că aş avea autoritatea să-I poruncesc lui Dumnezeu pentru că am spus că El nu-şi va salva poporul din păcatele lor.\n\n37 Şi îţi spun din nou că El nu-i poate salva din păcatele lor; pentru că eu nu pot să-I tăgăduiesc cuvântul şi El a spus că nici un lucru necurat nu poate moşteni împărăţia cerului; de aceea, cum puteţi fi voi salvaţi dacă nu moşteniţi Împărăţia Cerului? De aceea, voi nu puteţi fi salvaţi din păcatele voastre.\n\n38 Acum Zeezrom i-a spus din nou: Este Fiul lui Dumnezeu, Tatăl Veşnic?\n\n39 Şi Amulec i-a spus: Da, El este Tatăl Veşnic, al cerului şi al pământului şi al tuturor lucrurilor care sunt în ele; El este începutul şi sfârşitul, primul şi ultimul;\n\n40 Şi El va veni pe lume să-l mântuiască pe poporul Lui; şi El va lua asupra Lui păcatele acelora care cred în numele Său; şi aceştia vor fi cei care o să primească viaţa veşnică, iar Salvarea nu va veni la nimeni altcineva.\n\n41 De aceea, cei ticăloşi rămân ca şi cum nu s-ar fi făcut mântuirea, dacă legăturile mortii nu vor fi dezlegate; dar iată, ziua va veni când toţi se vor ridica din moarte şi vor sta înaintea lui Dumnezeu şi vor fi judecaţi după faptele lor.\n\n42 Acum, este o moarte care este numită moartea vremelnică; şi moartea lui Hristos va dezlega legăturile acestei morţi vremelnice, astfel ca toţi să fie ridicaţi din moartea vremelnică.\n\n43 Spiritul şi corpul vor fi reunite în forma lor perfectă; membrele şi încheieturile vor fi refăcute într-o formă potrivită, chiar aşa cum suntem noi acum; şi noi vom fi aduşi să stăm înaintea lui Dumnezeu, ştiind aşa cum ştim acum şi vom avea o amintire vie a tuturor vinovăţiilor noastre.\n\n44 Acum, această reconstituire o să vină la toţi, bătrân şi tânăr, sclav şi liber, bărbat şi femeie, nedrept şi drept; şi va fi aşa încât nici un fir de păr de pe capul lor nu va fi pierdut; fiecare lucru va fi reconstituit în forma lui perfectă, aşa cum este acum în corp şi vor fi aduşi la judecată în faţa scaunului de judecată al lui Hristos Fiul şi al lui Dumnezeu Tatăl şi al Spiritului Sfânt, care este un Dumnezeu Veşnic, să fie judecaţi după faptele lor, fie că sunt bune, fie că sunt rele.\n\n45 Acum, iată, v-am vorbit despre moartea corpului muritor şi, de asemenea, despre învierea corpului muritor. Eu v-am spus că acest corp muritor este transformat într-un corp nemuritor, deci din moarte, chiar din prima moarte, în viaţă, pentru ca ei să nu mai poată muri încă o dată; pentru ca spiritele lor, odată unite cu corpurile lor, să nu mai fie niciodată despărţite; astfel, întregul devenind spiritual şi nemuritor nu va mai putea vedea niciodată corupţia.\n\n46 Acum, când Amulec a terminat aceste cuvinte, oamenii au început din nou să fie uimiţi; şi Zeezrom a început să tremure. Şi astfel s-au încheiat cuvintele lui Amulec sau, aceasta este tot ce am scris.\n\n", "alma 12": "[center][font_size=26]Capitolul 12[/font_size][/center]\n\n[i]Alma se ceartă cu Zeezrom—Tainele lui Dumnezeu pot fi dăruite numai celor credincioşi—Oamenii sunt judecaţi după gândurile, credinţele, cuvintele şi faptele lor—Ticăloşii vor suferi o moarte spirituală—Această viaţă muritoare este o stare de încercare—Planul mântuirii aduce înviere şi, prin credinţă, iertarea păcatelor—Cei care se pocăesc poate să revendice iertare prin Singurul Fiu Născut. Circa 82 î.H.[/i]\n\n1 Acum, Alma, văzând că vorbele lui Amulec l-au amuţit pe Zeezrom, pentru că acesta a văzut că Amulec l-a prins pe el minţind şi înşelând ca să-l distrugă şi văzând că el a început să tremure sub conştiinţa vinovăţiei sale, şi-a deschis gura şi a început să-i vorbească şi să adeverească cuvintele lui Amulec şi să explice lucrurile mai amănunţit sau să dezvăluie scripturile dincolo de ceea ce Amulec făcuse.\n\n2 Acum, cuvintele pe care Alma le-a vorbit către Zeezrom au fost auzite de către oamenii dimprejur; căci mulţimea era mare şi el a vorbit lucruri înţelepte:\n\n3 Acum Zeezrom, văzând că tu ai fost purtat în minciună şi înşelăciune, căci tu nu ai minţit numai pentru oameni, ci tu L-ai minţit, de asemenea, pe Dumnezeu; pentru că, iată, El cunoaşte toate gândurile tale şi tu vezi că gândurile tale ne sunt făcute cunoscute nouă prin Spiritul Lui;\n\n4 Şi tu vezi că noi ştim că planul tău era un plan foarte dibaci, după dibăcia diavolului, ca să minţi şi să înşeli acest popor pentru ca să-l aţâţi împotriva noastră, ca să ne insulte şi să ne alunge pe noi—\n\n5 Acum, acesta a fost un plan al duşmanului tău, iar el şi-a exercitat puterea asupra ta. Acum, aş vrea ca tu să-ţi aduci aminte că ceea ce eu spun pentru tine, eu spun pentru toţi.\n\n6 Şi iată, vă spun vouă, tuturor, că aceasta a fost o capcană a duşmanului pe care acesta a întins-o ca să prindă acest popor, pentru ca el să poată să vă aducă pe voi în supunere sub el, pentru ca el să poată să vă încercuiască pe voi cu lanţurile sale, pentru ca el să poată să vă înlănţuiască pe voi pentru distrugere veşnică, în acord cu puterea înrobirii sale.\n\n7 Acum, când Alma a vorbit aceste cuvinte, Zeezrom a început să tremure mai grozav, căci el era convins din ce în ce mai mult despre puterea lui Dumnezeu; şi, de asemenea, a fost convins că Alma şi Amulec îl cunoşteau pe El, căci era convins că ei cunoşteau gândurile şi intenţiile din inima sa; pentru că lor li se dăduse puterea să poată cunoaşte aceste lucruri, în acord cu spiritul profeţiei.\n\n8 Şi Zeezrom a început să-i cerceteze pe ei cu sârguinţă ca să afle mai mult despre împărăţia lui Dumnezeu. Şi el i-a zis lui Alma: Ce înseamnă ceea ce Amulec a spus despre învierea morţilor, că toţi vor învia din morţi, atât cei drepţi, cât şi cei nedrepţi şi că vor fi aduşi să stea înaintea lui Dumnezeu ca să fie judecaţi potrivit faptelor lor?\n\n9 Şi acum, Alma a început să-i explice aceste lucruri, zicând: Multora le este dat să cunoască tainele lui Dumnezeu; cu toate acestea, ei sunt puşi sub o poruncă strictă ca să nu dezvăluie decât o parte din cuvântul Lui, pe care El a dat-o copiilor oamenilor în acord cu atenţia şi hărnicia pe care aceştia I-o dau Lui.\n\n10 Şi de aceea, acela care îşi va împietri inima, acela va primi partea cea mai mică a cuvântului; iar acela care nu-şi va împietri inima, lui îi este dată partea cea mai mare a cuvântului până când lui îi este dat să cunoască tainele lui Dumnezeu, până când le va cunoaşte pe acestea în întregime.\n\n11 Iar aceia care îşi împietresc inimile, lor le este dată partea cea mai mică a cuvântului până când ei nu cunosc nimic despre tainele Lui; şi apoi ei sunt luaţi robi de către diavol şi duşi de voinţa lui la distrugere. Acum, aceasta este ceea ce se înţelege prin lanţurile iadului.\n\n12 Iar Amulec a vorbit clar despre moarte şi despre ridicarea din această mortalitate la o stare de nemurire şi despre aducerea în faţa scaunului de judecată al lui Dumnezeu pentru a fi judecaţi după faptele noastre.\n\n13 Şi atunci, dacă inimile noastre au fost împietrite, da, dacă noi ne-am împietrit inimile împotriva cuvântului într-atât, încât acesta nu s-a aflat în noi, atunci starea noastră va fi îngrozitoare, pentru că atunci noi vom fi condamnaţi.\n\n14 Deoarece cuvintele noastre ne vor condamna pe noi; da, toate faptele noastre ne vor condamna; noi nu vom fi găsiţi nepătaţi; iar gândurile noastre, de asemenea, ne vor condamna şi în această stare îngrozitoare noi nu vom îndrăzni să privim în sus către Dumnezeul nostru; şi vom fi foarte fericiţi dacă vom putea porunci stâncilor şi munţilor să se prăbuşească asupra noastră ca să ne ascundă de prezenţa Lui.\n\n15 Dar aceasta nu poate să fie; noi va trebui să înaintăm şi să stăm înaintea Lui în slava Sa, şi în puterea Lui, şi în măreţia, maiestatea şi dominaţia Lui, şi să recunoaştem, în ruşinea noastră veşnică, că toate judecăţile Lui sunt drepte; că El este drept în toate lucrările Sale şi că El este milos cu copiii oamenilor şi că El are toată puterea ca să salveze pe fiecare om care crede în Numele Lui şi care produce fructul pocăinţei.\n\n16 Şi acum iată, vă spun vouă, după aceea vine o moarte, şi anume cea de a doua moarte, care este o moarte spirituală; şi apoi este timpul când oricine care moare în păcatele sale, legate de moartea vremelnică, de asemenea, va muri într-o moarte spirituală; da, el va muri în tot ceea ce ţine de dreptate.\n\n17 După aceea, vine timpul când chinurile lor vor fi ca un lac de foc şi de pucioasă ale cărui flăcări se înalţă veşnic şi apoi este timpul când ei vor fi puşi jos în lanţuri pentru distrugere veşnică, în acord cu puterea şi robia Satanei pentru că el i-a supus prin propria sa voinţă.\n\n18 După aceea, vă spun vouă, ei vor fi ca şi cum nici o mântuire nu s-ar fi întâmplat; căci nu pot fi mântuiţi după dreptatea lui Dumnezeu; şi ei nu pot muri, pentru că nu mai există nici o corupţie.\n\n19 Acum, s-a întâmplat că atunci când Alma a terminat de spus aceste cuvinte oamenii au început să fie uimiţi şi mai mult;\n\n20 Dar era unul, Antiona, care era un conducător-şef printre ei, care a înaintat şi a spus către el: Ce este aceasta ce ai zis, că omul se va ridica din morţi şi va fi schimbat din această stare muritoare la o stare nemuritoare; că sufletul nu poate să moară niciodată?\n\n21 Ce înseamnă scriptura care zice că Dumnezeu a aşezat heruvimi şi o sabie arzătoare la răsărit de grădina Edenului pentru ca primii părinţi ai noştri să nu intre şi să guste din fructul pomului vieţii şi să trăiască în veşnicie? Şi astfel, noi vedem că nu era nici o şansă ca ei să trăiască în veşnicie.\n\n22 Acum, Alma i-a spus: Acesta este lucrul pe care tocmai era să-l explic. Acum, noi vedem că Adam a căzut fiindcă a luat din fructul oprit, potrivit cuvântului lui Dumnezeu; şi astfel, noi vedem că prin căderea lui toată omenirea a devenit un popor pierdut şi decăzut.\n\n23 Şi acum iată, vă spun vouă că, dacă ar fi fost posibil pentru Adam ca să ia din fructul pomului vieţii la acel timp, atunci nu ar fi fost nici o moarte, iar cuvântul ar fi fost deşert, făcându-L pe Dumnezeu să fie un mincinos, căci El a spus: Dacă tu vei mânca, atunci tu cu siguranţă vei muri.\n\n24 Şi noi vedem că moartea vine asupra omenirii, da, moartea despre care Amulec a vorbit, care este moartea vremelnică; cu toate acestea, a existat un spaţiu oferit omului, în care el se poate pocăi; de aceea, această viaţă a devenit o stare de încercare; un timp de pregătire pentru a-L întâlni pe Dumnezeu; un timp de pregătire pentru acea stare fără de sfârşit despre care noi am vorbit, care vine după învierea morţilor.\n\n25 Acum, dacă nu ar fi fost planul mântuirii care a fost făcut încă de la începutul lumii, atunci nu ar fi putut fi nici o înviere a morţilor; dar un plan al mântuirii a fost făcut, care va înfăptui învierea morţilor despre care s-a vorbit.\n\n26 Şi acum iată, dacă ar fi fost posibil ca primii noştri părinţi să meargă şi să ia din pomul vieţii, atunci ei ar fi fost nenorociţi pentru veşnicie, neavând nici o stare de pregătire; şi astfel, planul mântuirii ar fi fost încurcat, iar cuvântul lui Dumnezeu ar fi fost deşert, fără nici un efect.\n\n27 Dar iată, nu a fost aşa; ci oamenilor le-a fost dat să poată muri; iar după moarte, ei trebuie să vină la judecată, chiar aceeaşi judecată despre care noi am vorbit, care este sfârşitul.\n\n28 Şi după ce Dumnezeu a făcut ca aceste lucruri să ajungă la om, iată, atunci El a văzut că era potrivit ca omul să ştie despre lucrurile care fuseseră date;\n\n29 De aceea, El a trimis îngeri să vorbească cu ei, care i-au făcut pe oameni să vadă slava Sa.\n\n30 Şi ei au început, de la acel timp înainte, să strige numele Lui; de aceea, Dumnezeu a vorbit cu oamenii şi le-a făcut cunoscut planul mântuirii, care a fost pregătit încă de la crearea lumii; şi El le-a făcut lor cunoscut aceasta potrivit credinţei lor şi pocăinţei lor şi faptelor lor sfinte.\n\n31 De aceea, le-a dat porunci oamenilor, după ce ei mai întâi au încălcat primele porunci despre lucrurile care erau trecătoare, devenind la fel ca dumnezeii, deosebind binele de rău, punându-se pe ei înşişi într-o stare de acţiune sau fiind puşi într-o stare de acţiune după voinţa şi plăcerile lor, fie să facă rău, fie să facă bine—\n\n32 De aceea, Dumnezeu le-a dat porunci, după ce le-a făcut cunoscut planul mântuirii, ca ei să nu facă rău, pedeapsa pentru aceasta fiind a doua moarte, care era o moarte veşnică, în ceea ce priveşte lucrurile legate de dreptate; deoarece pentru unii ca aceştia, planul mântuirii nu putea să aibă nici o putere, pentru că cuvintele dreptăţii nu puteau să fie distruse, potrivit bunătăţii supreme a lui Dumnezeu.\n\n33 Dar Dumnezeu i-a chemat pe oameni, în numele Fiului Său (acesta fiind planul mântuirii care a fost făcut), zicând: Dacă voi vă veţi pocăi şi nu vă veţi împietri inimile, atunci Eu voi avea milă de voi prin Singurul Meu Fiu Născut;\n\n34 De aceea, oricine se pocăieşte şi nu îşi împietreşte inima, acela va avea parte de milă prin Singurul Meu Fiu Născut pentru iertarea păcatelor sale; şi aceştia vor intra în odihna Mea.\n\n35 Şi oricine îşi va împietri inima sa şi va face nedreptate, iată, Eu jur în mânia Mea că el nu va intra în odihna Mea.\n\n36 Şi acum, fraţii mei, iată, vă spun vouă că, dacă voi vă veţi împietri inimile voastre, atunci nu veţi intra în odihna Domnului; de aceea, nedreptatea voastră Îl va provoca pe Acela care a trimis mânia Lui să coboare asupra voastră ca în prima răzvrătire, da, potrivit cuvântului Său, în ultima răzvrătire la fel ca şi în prima, pentru distrugerea veşnică a sufletelor voastre; de aceea, potrivit cuvântului Său, pentru moartea cea de pe urmă, la fel ca şi pentru prima.\n\n37 Şi acum, fraţii mei, văzând că noi cunoaştem aceste lucruri, iar ele sunt adevărate, să ne pocăim şi să nu ne împietrim inimile noastre pentru ca să nu-L provocăm pe Domnul Dumnezeul nostru să-Şi coboare mânia asupra noastră în aceste porunci pe care El ni le-a dat a doua oară; ci să intrăm în odihna lui Dumnezeu, care este pregătită potrivit cuvântului Său.\n\n", "alma 13": "[center][font_size=26]Capitolul 13[/font_size][/center]\n\n[i]Oamenii sunt chemaţi să devină mari preoţi datorită credinţei lor foarte mari şi a faptelor lor bune—Ei sunt chemaţi să propovăduiască poruncile—Prin dreptate ei sunt sfinţiţi întră în odihna Domnului—Melhisedec a fost unul dintre aceştia—Îngerii anunţă veşti de bucurie în toată ţara—Ei vor dezvălui adevărata venire a lui Hristos. Circa 82 î.H.[/i]\n\n1 Şi iarăşi, fraţii mei, aş dori să vă îndrept minţile înainte, la timpul când Domnul Dumnezeu a dat aceste porunci către copiii Săi; şi aş dori ca voi să vă amintiţi că Domnul Dumnezeu a rânduit preoţi potrivit ordinului Său cel sfânt, care era potrivit ordinului Fiului Său, ca să propovăduiască aceste lucruri către popor.\n\n2 Şi acei preoţi au fost rânduiţi după ordinul Fiului Său în aşa fel încât poporul să poată cunoaşte în ce fel să-L aştepte pe Fiul Său pentru mântuire.\n\n3 Şi acesta este felul în care ei au fost rânduiţi—fiind chemaţi şi pregătiţi încă de la crearea lumii, potrivit previziunii făcute de Dumnezeu, potrivit cu marea lor credinţă şi cu faptele lor bune; în primul rând, fiind lăsaţi să aleagă binele sau răul; de aceea, fiindcă au ales binele şi pentru că au dovedit nespus de mare credinţă, ei sunt chemaţi cu o chemare sfântă, da, cu acea chemare sfântă care a fost pregătită prin şi după o mântuire pregătitoare pentru aceştia.\n\n4 Şi astfel, ei au fost chemaţi la această chemare sfântă datorită credinţei lor, în timp ce alţii au respins Spiritul lui Dumnezeu din cauza tăriei inimilor lor şi a orbirii minţilor lor, pe când, dacă nu ar fi fost aceasta, ei ar fi avut un privilegiu tot atât de mare ca şi fraţii lor.\n\n5 Sau, în sfârşit, pentru întâia oară ei au fost în aceeaşi situaţie ca şi fraţii lor; astfel, această chemare sfântă fiind pregătită încă de la crearea lumii pentru aceia care nu-şi vor împietri inimile, aceasta fiind în şi prin ispăşirea Singurului Fiu Născut, care a fost pregătit—\n\n6 Şi astfel fiind chemaţi cu această chemare sfântă şi fiind rânduiţi în marea preoţie a ordinului sfânt al lui Dumnezeu ca să propovăduiască poruncile Lui către copiii oamenilor, pentru ca şi ei să poată să intre în odihna Lui—\n\n7 Această mare preoţie fiind după ordinul Fiului Lui, care ordin a fost încă de la crearea lumii; sau, cu alte cuvinte, fiind fără început al zilelor sau sfârşit al anilor, fiind pregătită din veşnicie în toată veşnicia, potrivit previziunii Lui despre toate lucrurile—\n\n8 Acum, ei au fost rânduiţi după felul acesta—fiind chemaţi cu o chemare sfântă şi rânduiţi printr-o rânduială sfântă şi luând asupra lor marea preoţie a sfântului ordin, care chemare şi rânduială şi mare preoţie sunt fără de început sau de sfârşit—\n\n9 Astfel ei au devenit mari preoţi pentru veşnicie, după ordinul Fiului, Singurul Născut al Tatălui, care este fără de început al zilelor sau de sfârşit al anilor, care este plin de har, de dreptate şi de adevăr. Şi aşa este. Amin.\n\n10 Acum, aşa cum am spus despre ordinul sfânt sau această mare preoţie, mulţi au fost care au fost rânduiţi şi au devenit mari preoţi ai lui Dumnezeu; şi s-a povestit despre nemărginita lor credinţă şi pocăinţă şi despre faptele lor drepte înaintea lui Dumnezeu, ei alegând mai degrabă să se pocăiască şi să facă fapte drepte decât să piară;\n\n11 De aceea, ei au fost numiţi după acest ordin sfânt şi au fost sfinţiţi şi veşmintele lor au fost albite prin spălare în sângele Mielului.\n\n12 Acum, după ce au fost sfinţiţi de către Duhul Sfânt, având veşmintele lor făcute albe, fiind puri şi nepătaţi înaintea lui Dumnezeu, ei nu puteau să se uite la păcat decât cu groază; şi au fost mulţi, nespus de mulţi, care au fost făcuţi puri şi au intrat în odihna Domnului Dumnezeului lor.\n\n13 Şi acum, fraţii mei, aş vrea ca voi să vă umiliţi înaintea lui Dumnezeu şi să aduceţi rod demn de pocăinţă pentru ca şi voi să intraţi în acea odihnă.\n\n14 Da, umiliţi-vă pe voi înşivă, chiar la fel ca şi poporul din zilele lui Melhisedec, care, de asemenea, a fost un mare preot după acelaşi ordin ca acela despre care eu am vorbit, care, de asemenea, a luat asupra sa marea preoţie pentru veşnicie.\n\n15 Şi a fost acelaşi Melhisedec căruia Avraam i-a plătit zeciuieli; da, până şi tatăl nostru, Avraam, a plătit că zeciuială o zecime din toată avuţia sa.\n\n16 Acum, aceste rânduieli au fost date în felul acesta, pentru ca prin aceasta poporul să poată să-L aştepte cu nerăbdare pe Fiul lui Dumnezeu, acesta fiind un fel de ordin de-al Lui sau acesta fiind ordinul Lui şi pentru ca ei să poată să-L aştepte cu nerăbdare pe El pentru iertarea păcatelor lor, pentru ca ei să poată intra în odihna Domnului.\n\n17 Acum, acest Melhisedec era un rege peste ţara Salemului; iar poporul lui se stricase mult în nedreptate şi în lucruri abominabile; da, toţi oamenii se rătăciseră; erau plini de tot felul de ticăloşii;\n\n18 Dar Melhisedec, având credinţă mare şi primind oficiul înaltei preoţii în acord cu ordinul cel sfânt al lui Dumnezeu, a predicat pocăinţă către poporul său. Şi iată, ei s-au pocăit; iar Melhisedec a stabilit pace în ţară în zilele sale; de aceea, el a fost numit prinţul păcii, căci era regele Salemului; şi a domnit sub tatăl său.\n\n19 Acum, au fost mulţi înaintea lui şi au mai fost mulţi după el, dar nici unul nu a fost mai mare decât el; de aceea, ei pe el l-au menţionat în mod mai deosobit.\n\n20 Acum, eu nu am nevoie să repet aceasta; ceea ce am spus este îndeajuns. Iată, scripturile sunt în faţa voastră; dacă vă veţi opune lor, atunci aceasta va fi distrugerea voastră.\n\n21 Şi acum, s-a întâmplat că atunci când Alma a spus aceste cuvinte către ei, el a întins braţul spre ei şi a strigat cu un glas puternic, zicând: Acum este timpul să vă pocăiţi, pentru că ziua salvării se apropie;\n\n22 Da, şi glasul Domnului vesteşte prin gura îngerilor către toate naţiunile; da, vesteşte că ei vor avea veşti bune despre o mare bucurie; da, şi a făcut să răsune aceste veşti bune printre toţi oamenii Săi, da, chiar şi printre cei care sunt împrăştiaţi pretutindeni pe faţa pământului; de aceea ele au venit la noi.\n\n23 Şi ele ne sunt făcute cunoscute în cuvinte clare pentru ca noi să le putem înţelege, pentru ca noi să nu greşim; şi aceasta, pentru că suntem rătăcitori într-o ţară străină; de aceea, suntem astfel mult favorizaţi, pentru că avem aceste veşti bune vestite nouă în toate părţile viei noastre.\n\n24 Pentru că, iată, îngerii vestesc aceasta către mulţi la timpul acesta, în ţara noastră; şi aceasta este pentru scopul de a pregăti inimile copiilor oamenilor ca să primească cuvântul Lui, la timpul venirii Lui în slava Sa.\n\n25 Şi acum, noi aşteptăm numai să auzim vestea cea bună, vestită către noi prin gura îngerilor, despre venirea Lui; pentru ca, timpul vine, noi nu ştim cât de curând. Eu aş dori ca Dumnezeu să facă astfel ca aceasta, să se va întâmple în zilele mele; dar, fie ca aceasta se va întâmpla mai devreme sau mai târziu, de aceasta mă voi bucura.\n\n26 Şi se va face cunoscut oamenilor drepţi şi sfinţi, prin gura îngerilor, la timpul venirii Lui, că vor fi împlinite cuvintele strămoşilor noştri, aşa după cum au spus ei despre El, care era în acord cu spiritul profeţiei ce era în ei.\n\n27 Şi acum, fraţii mei, îmi doresc din adâncul inimii, da, cu mare îngrijorare, chiar până la durere, ca voi să ascultaţi de cuvintele mele şi să vă lepădaţi de păcatele voastre şi să nu amânaţi ziua pocăinţei voastre;\n\n28 Ci să vă umiliţi înaintea Domnului şi să strigaţi numele Lui sfânt şi să vegheaţi şi să vă rugaţi fără răgaz pentru ca să nu fiţi ademeniţi mai presus decât ceea ce voi puteţi duce şi astfel să fiţi conduşi de către Spiritul Sfânt, devenind umili, blânzi, supuşi, răbdători, plini de dragoste şi de îndurare;\n\n29 Având credinţă în Domnul; având speranţa că veţi primi viaţă veşnică; având întotdeauna dragostea de Dumnezeu în inimile voastre pentru ca să fiţi înălţaţi în ziua din urmă şi să intraţi în odihna Lui.\n\n30 Şi Domnul să vă dea pocăinţă pentru ca să nu aduceţi mânia Lui asupra voastră pentru ca să nu fiţi doborâţi în lanţurile iadului, pentru ca să nu suferiţi cea de-a doua moarte.\n\n31 Şi Alma a vorbit mult mai multe cuvinte către popor care nu sunt scrise în această carte.\n\n", "alma 14": "[center][font_size=26]Capitolul 14[/font_size][/center]\n\n[i]Alma şi Amulec sunt duşi la închisoare şi bătuţi—Credincioşii şi scripturile lor sfinte sunt arse în foc—Aceşti martiri sunt primiţi de către Domnul în slavă—Zidurile închisorii sunt distruse şi se prăbuşesc—Alma şi Amulec sunt eliberaţi, iar cei care i-au persecutat sunt ucişi. Circa 82–81 î.H.[/i]\n\n1 Şi s-a întâmplat că după ce a terminat de vorbit către popor, mulţi dintre ei au crezut în cuvintele lui şi au început să se pocăiască şi să cerceteze scripturile.\n\n2 Dar cea mai mare parte a lor a dorit să să-i poată distruge pe Alma şi pe Amulec; pentru că erau mânioşi pe Alma datorită clarităţii cuvintelor lui către Zeezrom; şi ei, de asemenea, au spus că Amulec i-a minţit pe ei şi a vorbit insulte la adresa legii lor şi, de asemenea, la adresa învăţătorilor legii şi a judecătorilor lor.\n\n3 Şi ei, de asemenea, au fost mânioşi pe Alma şi Amulec; şi, pentru că au purtat mărturie aşa de limpede împotriva ticăloşiei lor, ei au căutat să-i alunge în secret.\n\n4 Dar s-a întâmplat că nu au făcut-o; ci i-au luat şi i-au legat cu funii puternice şi i-au dus în faţa judecătorului-şef al ţării.\n\n5 Şi oamenii au mers şi au depus mărturie împotriva lor—mărturisind că au vorbit insulte la adresa legii şi a învăţătorilor legii lor şi a judecătorilor ţării, precum şi a tuturor oamenilor care erau în ţară; şi, de asemenea, au depus mărturie că este numai un singur Dumnezeu şi că El trebuia să-L trimită pe Fiul Său printre oameni, dar că El nu trebuia să-i salveze pe aceştia; şi multe lucruri de felul acesta au mărturisit oamenii împotriva lui Alma şi a lui Amulec. Acum, aceasta s-a întâmplat în faţa judecătorului şef al ţării.\n\n6 Şi s-a întâmplat că Zeezrom a fost uimit de cuvintele care fuseseră spuse; şi, de asemenea, a ştiut despre orbirea minţilor, pe care el o cauzase printre oameni prin cuvintele sale mincinoase; iar sufletul lui a început să se tulbure sub conştiinţa vinovăţiei sale; da, el a început să fie încercuit de jur-împrejur de către chinurile iadului.\n\n7 Şi s-a întâmplat că a început să strige către popor, zicând: Iată, eu sunt vinovat, iar aceşti oameni sunt nepătaţi înaintea lui Dumnezeu. Şi el a început să pledeze pentru ei din acel moment; dar ei l-au insultat, zicând: Eşti şi tu posedat de diavol? Iar ei l-au scuipat şi l-au alungat dintre ei; şi la fel şi pe toţi aceia care credeau în cuvintele care fuseseră spuse de către Alma şi Amulec; şi i-au alungat şi au trimis oameni să arunce cu pietre în ei.\n\n8 Şi şi-au adus nevestele şi copiii laolaltă; şi pe toţi care credeau sau erau învăţaţi să creadă în cuvântul lui Dumnezeu, ei au făcut ca aceştia să fie aruncaţi în foc; şi ei, de asemenea, au adus cronicile lor care conţineau sfintele scripturi şi pe acestea, de asemenea, le-au aruncat în foc pentru ca să ardă şi să fie distruse prin foc.\n\n9 Şi s-a întâmplat că i-au luat pe Alma şi pe Amulec şi i-au dus la locul de caznă pentru ca ei să poată fi martori la distrugerea acelora care erau mistuiţi de foc.\n\n10 Şi atunci când Amulec a văzut durerile femeilor şi copiilor care erau mistuiţi de foc, el, de asemenea, a simţit durere; şi el a spus către Alma: Cum putem noi să fim martori la această scenă îngrozitoare? De aceea, să ne întindem mâinile noastre şi să exercităm puterea lui Dumnezeu care este în noi şi să-i salvăm pe ei din flăcări.\n\n11 Dar Alma i-a spus: Spiritul mă forţează pe mine să nu-mi întind mâna; căci iată, Domnul îi primeşte pe ei sus la El Însuşi, în slavă; iar El permite ca ei să facă acest lucru sau ca poporul să le facă lor acest lucru, în acord cu tăria inimilor lor pentru ca judecata pe care El o va exercita în mânia Sa asupra lor să fie dreaptă; iar sângele celui nevinovat va sta ca o mărturie împotriva lor, da, şi va striga cu putere împotriva lor în ultima zi.\n\n12 Acum, Amulec i-a spus lui Alma: Iată, s-ar putea ca ei să ne ardă şi pe noi.\n\n13 Iar Alma a spus: Să fie potrivit voinţei Domnului. Dar iată, lucrarea noastră nu este terminată; de aceea, ei nu ne vor arde.\n\n14 Acum, s-a întâmplat că atunci când trupurile acelora care fuseseră aruncaţi în foc au fost arse, precum şi cronicile care fuseseră aruncate în foc împreună cu ei, judecătorul-şef al ţării a venit şi a stat înaintea lui Alma şi Amulec care erau legaţi; şi i-a lovit pe ei cu mâna peste obraji şi le-a zis: După ceea ce aţi văzut, veţi mai predica iarăşi către acest popor că ei vor fi aruncaţi într-un lac de foc şi pucioasă?\n\n15 Iată, voi vedeţi că nu aveţi puterea să-i salvaţi pe aceia care au fost aruncaţi în foc; şi nici Dumnezeu nu i-a salvat pe ei pentru că erau din credinţa voastră. Şi judecătorul i-a lovit iarăşi peste obraji şi i-a întrebat: Ce aveţi voi de spus la aceasta?\n\n16 Acum, acest judecător era după ordinul şi credinţa lui Nehor, cel care l-a ucis pe Ghedeon.\n\n17 Şi s-a întâmplat că Alma şi Amulec nu i-au răspuns nimic; iar el i-a lovit pe ei iarăşi şi i-a dat pe mâna slujbaşilor ca să fie aruncaţi în închisoare.\n\n18 Şi atunci când ei au fost aruncaţi în închisoare timp de trei zile, au venit mulţi învăţători ai legii şi judecători şi preoţi şi învăţători, care erau din credinţa lui Nehor; şi ei au venit în închisoare, ca să-i vadă pe ei şi i-au întrebat pe ei despre multe cuvinte; dar ei nu le-au răspuns nimic.\n\n19 Şi s-a întâmplat că judecătorul a stat înaintea lor şi a zis: De ce nu răspundeţi voi la cuvintele acestor oameni? Nu ştiţi că am puterea să vă dau flăcărilor? Şi le-a poruncit să vorbească; dar ei nu au răspuns nimic.\n\n20 Şi s-a întâmplat că ei au plecat şi s-au dus în drumurile lor, dar s-au întors înapoi în ziua următoare; iar judecătorul iarăşi i-a lovit pe ei peste obraji. Şi mulţi s-au apropiat, de asemenea, şi i-au lovit, zicând: Vreţi voi să staţi iarăşi şi să-i judecaţi pe aceşti oameni şi să condamnaţi legea noastră? Dacă voi aveţi puteri atât de mari, de ce nu vă salvaţi pe voi înşivă?\n\n21 Şi multe astfel de lucruri le-au spus lor, scrâşnind din dinţi către ei şi scuipându-i şi zicând: Cum vom arăta noi când vom fi condamnaţi?\n\n22 Şi multe astfel de lucruri, da, tot felul de lucruri de acest fel le-au spus ei lor; şi astfel i-au batjocorit pe ei timp de multe zile. Şi nu le-au dat mâncare pentru ca ei să flămânzească şi nici apă pentru ca să fie însetaţi; şi, de asemenea, le-au luat hainele pentru ca să fie goi; şi astfel au fost legaţi cu frânghii puternice şi închişi în închisoare.\n\n23 Şi s-a întâmplat că după ce ei au suferit astfel timp de multe zile (şi aceasta s-a întâmplat în cea de-a douăsprezecea zi, în a zecea lună, în al zecelea an al domniei judecătorilor peste poporul lui Nefi), judecătorul-şef peste ţara lui Amoniha, precum şi mulţi dintre învăţătorii lor şi învăţătorii legii s-au dus la închisoarea unde Alma şi Amulec erau legaţi cu frânghii.\n\n24 Iar judecătorul-şef a stat înaintea lor şi i-a lovit iarăşi şi le-a spus: Dacă voi aveţi puterea lui Dumnezeu, eliberaţi-vă din aceste legături şi atunci noi vom crede că Domnul va distruge acest popor după cuvintele voastre.\n\n25 Şi s-a întâmplat că ei toţi au înaintat şi i-au lovit pe ei zicând aceleaşi cuvinte, chiar până la ultimul; şi atunci când ultimul cuvânt a fost spus către ei, puterea lui Dumnezeu a fost asupra lui Alma şi a lui Amulec, iar aceştia s-au ridicat şi au stat pe picioarele lor.\n\n26 Iar Alma a implorat, zicând: Cât de mult trebuie să suferim noi aceste mari suferinţe, o, Doamne? O, Doamne, dă-ne nouă putere după credinţa noastră care este în Hristos, chiar până la eliberare. Şi ei au rupt frânghiile cu care erau legaţi; şi atunci când oamenii au văzut aceasta, au început să fugă, pentru că frica distrugerii venise asupra lor.\n\n27 Şi s-a întâmplat că frica lor era atât de mare, încât au căzut la pământ şi nu au nimerit uşa care dădea afară din închisoare; iar pământul s-a cutremurat cu putere, iar zidurile închisorii s-au crăpat în două, aşa încât au căzut la pământ; iar judecătorul-şef şi învăţătorii legii, preoţii şi învăţătorii care i-au lovit pe Alma şi pe Amulec au fost ucişi de căderea lor.\n\n28 Iar Alma şi Amulec au ieşit din închisoare şi nu erau răniţi; căci Domnul le-a dat putere potrivit credinţei lor care era în Hristos. Şi ei au ieşit direct din închisoare; şi au fost eliberaţi din legăturile lor; iar închisoarea a căzut la pământ, şi fiecare suflet care era în ea, în afară de Alma şi de Amulec, a fost ucis; iar ei au venit direct în oraş.\n\n29 Acum, oamenii, auzind un mare zgomot, au venit fugind în mare mulţime ca să afle cauza acestuia; şi atunci când i-au văzut pe Alma şi pe Amulec ieşind afară din închisoare şi au văzut că zidurile închisorii căzuseră la pământ, au fost izbiţi de mare frică şi au fugit din prezenţa lui Alma şi a lui Amulec, tot aşa cum o capră împreună cu puiul ei fuge de doi lei; şi astfel au fugit ei din prezenţa lui Alma şi a lui Amulec.\n\n", "alma 15": "[center][font_size=26]Capitolul 15[/font_size][/center]\n\n[i]Alma şi Amulec se duc la Sidom şi întemeiază o biserică—Alma îl vindecă pe Zeezrom, care se uneşte cu Biserica—Mulţi sunt botezaţi şi Biserica prosperă—Alma şi Amulec se duc la Zarahemla. Circa 81 î.H.[/i]\n\n1 Şi s-a întâmplat că lui Alma şi lui Amulec li s-a poruncit să plece din oraşul acela; şi au plecat şi au ajuns chiar în ţara lui Sidom; şi iată, acolo i-au găsit pe toţi oamenii care plecaseră din ţara lui Amoniha, care fuseseră alungaţi şi bătuţi cu pietre, pentru că ei credeau în cuvintele lui Alma.\n\n2 Şi ei le-au povestit despre tot ceea ce li se întâmplase nevestelor şi copiilor lor, şi despre ei înşişi, şi despre puterea lor de eliberare.\n\n3 Şi, de asemenea, Zeezrom zăcea bolnav la Sidom, cu febră mare, care era cauzată de marile suferinţe ale minţii sale din cauza ticăloşiei sale, căci el credea că Alma şi Amulec nu mai erau; şi el credea că aceştia fuseseră ucişi din cauza nedreptăţii sale. Şi acest mare păcat şi celelalte păcate multe ale lui i-au chinuit mintea până când aceasta a devenit foarte îndurerată, neavând nici o scăpare; de aceea, el a început să fie ars de o căldură arzătoare.\n\n4 Acum, când el a auzit că Alma şi Amulec erau în ţara lui Sidom, inima lui a început să prindă curaj; şi le-a trimis imediat un mesaj, dorind ca ei să vină la el.\n\n5 Şi s-a întâmplat că ei au venit imediat, supunându-se mesajului pe care el li-l trimisese; şi s-au dus în casa lui Zeezrom; şi l-au găsit pe acesta în pat, bolnav, fiind foarte slăbit, cu febră mare; şi mintea lui, de asemenea, era în durere foarte mare din cauza nedreptăţilor lui; şi când el i-a văzut, şi-a întins mâna şi s-a rugat de ei să-l vindece.\n\n6 Şi s-a întâmplat că Alma i-a spus, luându-l de mână; Crezi tu în puterea de Salvare a lui Hristos?\n\n7 Iar el a răspuns şi a zis: Da, cred toate cuvintele pe care tu le-ai propovăduit.\n\n8 Iar Alma a zis: Dacă tu crezi în mântuirea lui Hristos, atunci tu poţi fi vindecat.\n\n9 Iar el a zis: Da, cred potrivit cu cuvintelor tale.\n\n10 Şi apoi, Alma L-a implorat pe Domnul, zicând: O, Doamne, Dumnezeul nostru, ai milă de acest om şi vindecă-l potrivit credinţei lui care este în Hristos.\n\n11 Şi atunci când Alma a spus aceste cuvinte, Zeezrom a sărit în picioare şi a început să meargă; şi aceasta s-a întâmplat pentru marea mirare a tuturor oamenilor; iar vestea despre aceasta s-a dus în toată ţara lui Sidom.\n\n12 Şi Alma l-a botezat pe Zeezrom în Domnul; şi el a început de la acel timp încolo să predice către popor.\n\n13 Şi Alma a întemeiat o biserică în ţara lui Sidom şi a rânduit preoţi şi învăţători în ţară pentru ca aceştia să boteze pentru Domnul pe oricine voia să fie botezat.\n\n14 Şi s-a întâmplat că aceştia erau mulţi; pentru că ei s-au adunat din toate regiunile dimprejurul Sidomului şi au fost botezaţi.\n\n15 Cât despre oamenii care erau în ţara lui Amoniha, ei au rămas mai departe un popor cu inima împietrită şi încăpăţânat; şi nu s-au pocăit de păcatele lor, atribuind diavolului toată puterea lui Alma şi a lui Amulec; pentru că ei erau din credinţa lui Nehor şi nu credeau în pocăinţa păcatelor lor.\n\n16 Şi s-a întâmplat că Alma şi Amulec, Amulec după ce si-a apărăsit tot aurul său şi argintul său şi lucrurile sale preţioase care erau în ţara lui Amoniha pentru cuvântul lui Dumnezeu, după ce a fost respins de către aceia care odată fuseseră prietenii săi, precum şi de către tatăl său şi de către neamurile sale;\n\n17 Prin urmare, după ce Alma a întemeiat biserica de la Sidom, văzând o mare încercare, da, văzând că oamenii erau puşi la încercare în legătură cu mândria din inimile lor şi au început să se umilească înaintea lui Dumnezeu şi au început să se adune laolaltă în sanctuarele lor sa-L preaslăvească Dumnezeu în faţa altarului, veghind şi rugându-se fără încetare pentru ca ei să poată să fie eliberaţi de Satana şi de la moarte şi de la distrugere—\n\n18 Acum, aşa cum am spus, Alma, după ce a văzut toate aceste lucruri, l-a luat pe Amulec şi s-a dus în ţara lui Zarahemla şi l-a luat la casa lui şi l-a alinat în suferinţele sale şi l-a întărit în Domnul.\n\n19 Şi astfel s-a terminat cel de al zecelea an al domniei judecătorilor peste poporul lui Nefi.\n\n", "alma 16": "[center][font_size=26]Capitolul 16[/font_size][/center]\n\n[i]Lamaniţii distrug poporul lui Amoniha—Zoram îi conduce pe nefiţi la victorie asupra lamaniţilor—Alma şi Amulec şi mulţi alţii predică cuvântul—Ei propovăduiesc că, după învierea Sa, Hristos va apărea în faţa nefiţilor. Circa 81–77 î.H.[/i]\n\n1 Şi s-a întâmplat în cel de al unsprezecelea an al domniei judecătorilor peste poporul lui Nefi, în cea de a cincea zi a celei de a doua luni, acolo fiind multă pace în ţara lui Zarahemla, nefiind nici un război sau conflict pentru un anumit număr de ani, şi chiar până la cea de a cincea zi a celei de a doua luni în cel de al unsprezecelea an, s-a auzit un strigăt de război peste tot în ţară.\n\n2 Pentru că iată, oştirile lamaniţilor au venit dinspre partea pustiului până la graniţele ţării, chiar până la oraşul lui Amoniha şi au început să ucidă oamenii şi să distrugă oraşul.\n\n3 Şi acum, s-a întâmplat că înainte ca nefiţii să poată să-şi ridice o oştire destul de mare ca să-i alunge pe aceştia din ţară, ei îi distruseseră pe oamenii care erau în oraşul lui Amoniha, precum şi pe unii dimprejurul graniţelor lui Noe şi îi luaseră robi pe alţii, în pustiu.\n\n4 Acum, s-a întâmplat că nefiţii doreau să-i capete înapoi pe aceia care fuseseră luaţi robi în pustiu.\n\n5 De aceea, acela care fusese numit căpitan-şef peste oştirile nefiţilor (şi numele lui era Zoram şi avea doi fii, Lehi şi Aha)—acum, Zoram şi cei doi fii ai săi, ştiind că Alma era mare preot în biserică şi auzind că el avea spiritul profeţiei, ei s-au dus de aceea la el şi au dorit să afle de la el dacă Domnul ar dori ca ei să meargă în pustiu în căutarea fraţilor lor care fuseseră luaţi robi de către lamaniţi.\n\n6 Şi s-a întâmplat că Alma L-a întrebat pe Domnul despre această problemă. Şi Alma s-a întors şi le-a spus: Iată, lamaniţii vor trece râul Sidom în pustiul de la miazăzi, departe, dincolo de graniţele ţării lui Manti. Şi iată, acolo îi veţi întâlni voi pe ei, la răsărit de râul Sidom, şi acolo Domnul îi va elibera pe fraţii voştri, aceia care au fost luaţi robi de către lamaniţi.\n\n7 Şi s-a întâmplat că Zoram şi fiii lui au trecut râul Sidom cu oştirile lor şi s-au dus dincolo de graniţele lui Manti, în pustiul de la miazăzi, care era în partea de răsărit a râului Sidom.\n\n8 Şi au năvălit peste oştirile lamaniţilor, iar lamaniţii au fost împrăştiaţi şi goniţi în pustiu; şi i-au luat pe fraţii lor care fuseseră luaţi robi de către lamaniţi; şi nici un suflet nu a fost pierdut dintre cei care fuseseră luaţi robi. Şi i-au adus pe fraţii lor ca să-şi stăpânească pământurile.\n\n9 Şi astfel s-a terminat cel de al unsprezecelea an al judecătorilor, lamaniţii fiind alungaţi afară din ţară, iar poporul lui Amoniha fiind distrus; da, fiecare suflet viu dintre amoniţi a fost distrus, precum şi oraşul lor cel mare, despre care ei au spus că Dumnezeu nu-l putea distruge din cauza măreţiei lui.\n\n10 Dar iată, într-o zi a fost lăsat pustiu; şi scheletele au fost sfâşiate de câini şi de sălbăticiunile pustiului.\n\n11 Cu toate acestea, după multe zile, trupurile lor moarte au fost îngrămădite pe faţa pământului şi nu au fost îngropate prea adânc. Şi acum, mirosul era atât de puternic, încât oamenii nu s-au dus ca să stăpânească ţara lui Amoniha timp de mulţi ani. Şi ea a fost numită Pustiul Nehorilor; căci erau din credinţa lui Nehor cei care fuseseră ucişi; iar ţara lor a rămas pustie.\n\n12 Iar lamaniţii nu au mai venit iarăşi cu război împotriva nefiţilor până la cel de al patrusprezecelea an al domniei judecătorilor peste poporul lui Nefi. Şi astfel, timp de trei ani a avut poporul lui Nefi pace neîntreruptă în ţară.\n\n13 Iar Alma şi Amulec s-au dus şi au predicat pocăinţă către popor în templele lor şi sanctuarele lor şi, de asemenea, în sinagogile lor, care erau construite după felul iudeilor.\n\n14 Şi acelora care voiau să audă cuvintele lor le-au împărtăşit ei cuvântul lui Dumnezeu, fără să ţină seama de persoană, fără întrerupere.\n\n15 Şi astfel au mers Alma şi Amulec şi mult mai mulţi alţii care fuseseră aleşi pentru această lucrare ca să predice cuvântul prin toată ţara. Iar întemeierea bisericilor a devenit generală în toată ţara, în toate regiunile dimprejur, printre tot poporul nefiţilor.\n\n16 Şi nu era nici o inegalitate între ei; Domnul Şi-a revărsat Spiritul Său asupra tuturor de pe faţa ţării ca să pregătească minţile copiilor oamenilor sau să le pregătească inimile lor ca să primească cuvântul care trebuia să fie propovăduit printre ei la timpul venirii Lui—\n\n17 Pentru ca ei să nu se împietrească împotriva cuvântului, pentru ca ei să nu fie necredincioşi şi să meargă către distrugere, ci ca ei să poată primi cuvântul cu bucurie şi, ca o ramură, să fie altoiţi pe viţa cea adevărată, pentru ca ei să poată intra în odihna Domnului Dumnezeului lor.\n\n18 Acum, acei preoţi care s-au dus în popor au predicat împotriva minciunilor de tot felul şi a înşelătoriilor şi a invidiilor, a certurilor şi a răutăţii şi a injuriilor şi a furturilor, tâlhăriilor, crimelor, curviei, precum şi a tuturor felurilor de imoralităţi, strigând că aceste lucruri nu trebuie să fie—\n\n19 Prezicând lucrurile care trebuie să se întâmple în curând; da, prezicând venirea Fiului lui Dumnezeu, suferinţele şi moartea Lui, precum şi învierea Lui din morţi.\n\n20 Şi mulţi din popor au întrebat despre locul în care Fiul lui Dumnezeu trebuia să vină; şi ei au fost învăţaţi că El va apărea în faţa lor după învierea Sa; şi poporul a ascultat aceasta cu mare veselie şi bucurie.\n\n21 Şi acum, după ce Biserica s-a întemeiat în toată ţara—având victorie asupra diavolului, şi cuvântul lui Dumnezeu fiind predicat în curăţenia lui în toată ţara, şi Domnul revărsându-Şi binecuvântările Sale asupra poporului—astfel s-a terminat cel de al patrusprezecelea an al domniei judecătorilor peste poporul lui Nefi.\n\n", "alma 17": "O relatare a fiilor lui Mosia, care au renunţat la drepturile lor asupra împărăţiei pentru cuvântul lui Dumnezeu şi s-au dus în ţara lui Nefi ca să le predice lamaniţilor; suferinţele şi eliberarea lor—potrivit cronicii lui Alma.\n\nCuprinde capitolele 17 până la 27, inclusiv.\n\n[center][font_size=26]Capitolul 17[/font_size][/center]\n\n[i]Fiii lui Mosia au spiritul profeţiei şi al revelaţiei—Ei merg pe drumurile lor diferite ca să declare cuvântul către lamaniţi—Amon se duce în ţara lui Ismael şi devine slujitorul regelui Lamoni—Amon salvează turmele regelui şi îi ucide pe duşmanii lui la apa lui Sebus. Versetele 1-3, circa 77 î.H.; versetul 4, circa 91-77 î.H. şi versetele 5–39, circa 91 î.H.[/i]\n\n1 Şi acum, s-a întâmplat că în timp ce Alma călătorea din ţara lui Ghedeon către miazăzi, înspre ţara lui Manti, iată, spre uimirea sa, el s-a întâlnit cu fiii lui Mosia care călătoreau înspre ţara lui Zarahemla.\n\n2 Acum, aceşti fii ai lui Mosia erau cu Alma atunci când îngerul a apărut pentru prima dată în faţa lui; de aceea, Alma s-a bucurat nespus de mult să-i vadă pe fraţii săi; şi ceea ce a mărit bucuria lui era că aceştia încă mai erau fraţii lui în Domnul; da, şi ei se întăriseră în cunoaşterea adevărului; pentru că ei erau oameni cu bună înţelegere şi cercetaseră scripturile cu sârguinţă pentru ca să poată cunoaşte cuvântul lui Dumnezeu.\n\n3 Dar aceasta nu este totul; ei se dedaseră la multă rugăciune şi post; de aceea, aveau spiritul profeţiei şi spiritul revelaţiei şi atunci când propovăduiau, ei propovăduiau cu puterea şi autoritatea de la Dumnezeu.\n\n4 Şi ei propovăduiseră cuvântul lui Dumnezeu timp de patrusprezece ani printre lamaniţi, având mult succes în aducerea multora către cunoaşterea adevărului; da, prin puterea cuvintelor lor, mulţi au fost aduşi în faţa altarului lui Dumnezeu pentru ca să strige numele Lui şi să-şi mărturisească păcatele în faţa Lui.\n\n5 Acum, acestea sunt împrejurările în care s-au desfăşurat călătoriile lor, deoarece că ei au avut multe suferinţe; au suferit mult, atât în trup, cât şi în minte, cum ar fi foame, sete şi oboseală şi, de asemenea, muncă multă în spirit.\n\n6 Acum, acestea au fost călătoriile lor: Luându-şi rămas bun de la tatăl lor, Mosia, în primul an al judecătorilor; refuzând împărăţia pe care tatăl lor dorea să le-o dea şi aceasta fiind şi dorinţa poporului;\n\n7 Cu toate acestea, ei au plecat din ţara lui Zarahemla şi şi-au luat săbiile şi suliţele, arcurile şi săgeţile şi praştiile; şi aceasta au făcut-o pentru a putea să-şi facă rost de mâncare în timp ce erau în pustiu.\n\n8 Şi astfel, au plecat ei în pustiu împreună cu un grup de oameni pe care i-au ales, ca să meargă în ţara lui Nefi şi să predice cuvântul lui Dumnezeu către lamaniţi.\n\n9 Şi s-a întâmplat că au călătorit timp de multe zile în pustiu şi au postit mult şi s-au rugat mult ca Domnul să le dea o parte din Spiritul Său ca să-i întovărăşească şi să rămână cu ei pentru ca ei să poată fi o unealtă în mâinile lui Dumnezeu, pentru ca ei să aducă, dacă aceasta va fi posibil, pe confraţii lor, lamaniţii, la cunoaşterea adevărului, la cunoaşterea păcătoşeniei tradiţiilor strămoşilor lor, care nu erau corecte.\n\n10 Şi s-a întâmplat că Domnul i-a vizitat pe ei cu Spiritul Său şi le-a zis: Găsiţi liniştea sufletească. Şi ei au găsit liniştea sufletească.\n\n11 Iar Domnul, de asemenea, le-a spus lor: Duceţi-vă printre lamaniţi, fraţii voştri, şi întemeiaţi cuvântul Meu; şi totuşi, voi trebuie să fiţi răbdători în suferinţe îndelungate şi în supărări pentru ca voi să le arătaţi lor un exemplu bun în Mine, iar Eu voi face din voi un instrument în mâinile Mele, pentru salvarea multor suflete.\n\n12 Şi s-a întâmplat că inimile fiilor lui Mosia şi ale acelora care erau cu ei au prins curaj ca să se ducă la lamaniţi să le vestească acestora cuvântul lui Dumnezeu.\n\n13 Şi s-a întâmplat că, atunci când au ajuns la graniţele ţării lamaniţilor, s-au separat şi s-au despărţit unul de altul, având încredere în Domnul că ei se vor întâlni din nou la sfârşitul recoltei; căci ei credeau că lucrarea pe care ei o întreprinseseră era mare.\n\n14 Şi cu siguranţă a fost mare, pentru că ei s-au angajat să predice cuvântul lui Dumnezeu către un popor sălbatic şi împietrit şi înfricoşător; un popor care avea plăcere să-i ucidă pe nefiţi şi să-i fure şi să-i jefuiască pe aceştia; iar inimile lor erau îndreptate către bogăţii sau către aur şi argint şi pietre preţioase; şi totuşi, au căutat să obţină aceste lucruri prin crime şi furturi pentru ca să nu muncească pentru ele cu mâinile lor.\n\n15 Astfel, ei erau un popor foarte leneş, mulţi rugându-se la idoli, iar blestemul lui Dumnezeu căzuse peste ei din cauza tradiţiilor strămoşilor lor; cu toate acestea, făgăduielile Domnului le-au fost date cu condiţia ca ei să se pocăiască.\n\n16 De aceea, acesta a fost motivul pentru care fiii lui Mosia au întreprins lucrarea lor pentru ca, poate, să-i poată aduce pe aceştia la pocăinţă; pentru ca să poată să-i aducă pe aceştia la cunoaşterea planului mântuirii.\n\n17 De aceea, s-au despărţit unul de altul şi au mers printre ei, fiecare om singur, potrivit cu cuvântul şi cu puterea lui Dumnezeu care i-au fost date lui.\n\n18 Acum, Amon, era şef printre ei sau, mai degrabă, le slujea lor şi a plecat dintre ei după ce i-a binecuvântat potrivit diferitelor lor poziţii, împărtăşindu-le cuvântul lui Dumnezeu sau binecuvântându-i înainte de plecarea sa; şi astfel şi-au început ei cele câteva călătorii ale lor prin ţară.\n\n19 Iar Amon s-a dus în ţara lui Ismael, ţara fiind numită după fiii lui Ismael care, de asemenea, deveniseră lamaniţi.\n\n20 Şi atunci când Amon a intrat în ţara lui Ismael, lamaniţii l-au luat şi l-au legat, după cum le era obiceiul să-i lege pe toţi nefiţii care cădeau în mâinile lor şi să-i ducă înaintea regelui; şi astfel, erau lăsaţi la plăcerea regelui ca să-i ucidă sau să-i ţină în robie sau să-i arunce în închisoare ori să-i alunge din ţară, potrivit voinţei şi plăcerii lui.\n\n21 Şi astfel, Amon a fost dus înaintea regelui care era peste ţara lui Ismael; iar numele său era Lamoni; şi era un urmaş al lui Ismael.\n\n22 Şi regele l-a întrebat pe Amon dacă dorinţa lui era să locuiască în ţară printre lamaniţi sau printre oamenii săi.\n\n23 Şi Amon Şi i-a spus: Da, eu doresc să locuiesc cu acest popor un timp; da, poate chiar până în ziua când voi muri.\n\n24 Şi s-a întâmplat că regelui Lamoni i-a plăcut mult de Amon şi a făcut ca legăturile lui să fie desfăcute; şi a dorit ca Amon să ia de nevastă pe una dintre fiicele sale.\n\n25 Dar Amon i-a spus: Nu, dar eu voi fi slujitorul tău. De aceea, Amon a devenit slujitorul regelui Lamoni. Şi s-a întâmplat că a fost pus împreună cu alţi slujitori să păzească turmele lui Lamoni, potrivit obiceiului lamaniţilor.\n\n26 Şi după ce a fost în slujba regelui timp de trei zile, în timp ce se ducea împreună cu slujitorii lamaniţi la locul de adăpare, care era numit apa lui Sebus, iar toţi lamaniţii îşi mânau turmele acolo ca să se adape—\n\n27 Şi acum, în timp ce Amon şi slujitorii regelui îşi mânau turmele la acest loc de adăpare, iată, un anumit număr de lamaniţi, care fuseseră cu turmele lor la apă, au stat şi au împrăştiat turmele lui Amon şi ale slujitorilor regelui; şi le-au împrăştiat în aşa măsură încât ele au fugit în multe părţi.\n\n28 Acum, slujitorii regelui au început să se plângă, zicând: Acum regele ne va ucide pe noi, tot aşa ca şi pe fraţii noştri pentru că turmele lor au fost împrăştiate de ticăloşia acestor oameni. Şi au început să se vaiete, zicând: Iată, turmele noastre sunt deja împrăştiate.\n\n29 Acum, ei s-au jeluit din cauza fricii de a fi ucişi. Acum, când Amon a văzut aceasta, inima lui era plin de bucurie; căci, a zis el, eu voi arăta puterea mea acestor slujitori camarazi ai mei sau puterea care este în mine, înapoind aceste turme regelui, pentru ca să pot să câştig inimile acestor slujitori camarazi ai mei, pentru ca eu să pot să-i conduc pe ei să creadă în cuvintele mele.\n\n30 Şi acum, acestea erau gândurile lui Amon, când a văzut suferinţele acelora pe care el i-a numit să fie fraţii săi.\n\n31 Şi s-a întâmplat că i-a linguşit pe ei cu ale lui cuvinte, zicând: Fraţii mei, fiţi veseli şi să mergem în căutarea turmelor; şi noi le vom aduna laolaltă şi le vom aduce înapoi la locul de adăpare; şi astfel, vom păstra turmele pentru rege şi acesta nu ne va ucide.\n\n32 Şi s-a întâmplat că ei au mers în căutarea turmelor şi l-au urmat pe Amon şi s-au grăbit cu multă iuţeală, şi au ajuns din urmă turmele regelui şi le-au adunat pe acestea iarăşi laolaltă la locul de adăpare.\n\n33 Iar oamenii aceia iarăşi s-au ridicat şi au împrăştiat turmele; dar Amon a spus către fraţii săi: Încercuiţi turmele de jur-împrejur pentru ca ele să nu se mai împrăştie; iar eu mă duc să mă cert cu oamenii aceştia care împrăştie turmele noastre.\n\n34 De aceea, au făcut aşa cum Amon le-a poruncit şi el s-a dus şi s-a certat cu aceia care stătuseră la apele lui Sebus; şi ei nu erau în număr mic.\n\n35 De aceea, ei nu s-au temut de Amon, căci au crezut că unul dintre oamenii lor îl va ucide după plăcerea lor, pentru că ei nu ştiau că Domnul îi făgăduise lui Mosia că El îi va elibera pe fiii lui dintre mâinile acestora; şi nici nu ştiau nimic despre Domnul; de aceea îşi găseau ei bucurie în a-i distruge pe fraţii lor; şi de aceea au împrăştiat ei turmele regelui.\n\n36 Dar Amon a înaintat şi a început să arunce cu pietre în ei, cu praştia sa; da, cu putere mare a aruncat el pietre cu praştia printre ei; şi astfel, a ucis un anumit număr dintre ei într-atât, încât ei au început să fie uimiţi de puterea lui; cu toate acestea, erau mânioşi din cauza uciderii fraţilor lor şi erau hotărâţi ca el să cadă; de aceea, văzând că nu puteau să-l lovească cu pietrele lor, au înaintat cu bâte ca să-l ucidă.\n\n37 Dar iată, fiecărui om care-şi ridica bâta ca să-l lovească pe Amon, acesta îi reteza braţele cu sabia sa; căci el a rezistat la loviturile lor, retezându-le braţele cu muchia sabiei sale într-atât, încât ei au început să se mire şi au început să fugă din faţa lui; da, iar ei nu erau puţini la număr; şi el i-a pus pe ei să fugă prin puterea braţului său.\n\n38 Acum, şase dintre ei căzuseră de praştie, dar el nu a ucis pe nici unul, decât pe conducătorul lor, cu sabia sa; şi a retezat atât de multe braţe de-ale lor câte erau ridicate împotriva lui şi acestea nu erau puţine.\n\n39 Şi atunci când i-a alungat pe ei până departe, s-a reîntors, iar ei şi-au adăpat turmele şi le-au întors pe acestea la păşunea regelui, cărând cu ei braţele care fuseseră retezate de sabia lui Amon, ale acelora care au căutat să-l ucidă pe el; şi acestea au fost duse regelui ca mărturie a lucrurilor pe care le-au făcut.\n\n", "alma 18": "[center][font_size=26]Capitolul 18[/font_size][/center]\n\n[i]Regele Lamoni crede că Amon este Marele Spirit—Amon îl învaţă pe rege despre crearea lumii, despre lucrările lui Dumnezeu pentru oameni şi despre mântuirea care vine prin Hristos—Lamoni crede şi cade la pământ ca şi cum ar fi fost mort. Circa 90 î.H.[/i]\n\n1 Şi s-a întâmplat că regele Lamoni a făcut ca slujitorii săi să înainteze şi să mărturisească despre toate lucrurile pe care ei le văzuseră privind această problemă.\n\n2 Şi când toţi au mărturisit despre lucrurile pe care le-au văzut şi el a aflat despre devotamentul lui Amon în păstrarea turmelor lui, şi, de asemenea, despre puterea lui mare în lupta împotriva acelora care au căutat să-l ucidă, a fost nespus de mirat şi a zis: Cu siguranţă, acesta este mai mult decât un om. Iată, nu este acesta Marele Spirit care va trimite pedepse mari asupra acestui popor din cauza crimelor lui?\n\n3 Iar ei au răspuns regelui şi au zis: Dacă el este Marele Spirit sau este un om, noi nu ştim; dar atâta ştim, că el nu poate fi ucis de către duşmanii regelui; şi nici ei nu pot împrăştia turmele regelui atunci când el este cu noi, datorită dibăciei şi puterii lui mari; de aceea, noi ştim că este un prieten al regelui. Şi acum, o, rege, noi nu credem că un om are atât de mare putere, pentru că noi ştim că el nu poate fi ucis.\n\n4 Şi acum, când regele a auzit aceste cuvinte, le-a spus: Acum ştiu că acesta este Marele Spirit; şi El a pogorât la acest timp ca să păstreze vieţile voastre pentru ca eu să nu vă ucid pe voi aşa cum am făcut cu fraţii voştri. Acum, acesta este Marele Spirit despre care au vorbit strămoşii noştri.\n\n5 Acum, aceasta era tradiţia lui Lamoni, pe care el o primise de la tatăl său, şi anume, că exista un Mare Spirit. În ciuda faptului că ei credeau într-un Mare Spirit, ei presupuneau că tot ceea făceau ei era drept; cu toate acestea, Lamoni a început să se teamă nespus de mult pentru răutatea pe care a făcut-o ucigându-i pe slujitorii săi;\n\n6 Pentru că, a ucis pe mulţi dintre ei pentru că fraţii lor împrăştiaseră turmele la locul de adăpare; şi astfel, pentru că avuseseră turmele împrăştiate, ei au fost ucişi.\n\n7 Acum, era obiceiul acestor lamaniţi să stea pe lângă apele Sebusului ca să împrăştie turmele oamenilor pentru ca astfel ei să poată să mâne departe pe multe dintre cele care erau împrăştiate, către ţara lor proprie, acesta fiind un obicei de jefuială printre ei.\n\n8 Şi s-a întâmplat că regele Lamoni i-a întrebat pe slujitorii săi, zicând: Unde este acest om care are o putere atât de mare?\n\n9 Iar ei i-au spus: Iată, hrăneşte caii tăi. Acum, regele le-a poruncit slujitorilor săi, mai înainte de timpul adăpării turmelor sale, ca să pregătească ei caii şi carele lui şi să-l ducă până în ţara lui Nefi; pentru că acolo fusese organizată o mare petrecere în ţara lui Nefi de către tatăl lui Lamoni, care era rege peste întreaga ţară.\n\n10 Acum, când regele Lamoni a auzit că Amon pregătea caii şi carele sale, el a fost şi mai uimit datorită devotamentului lui Amon, zicând: Cu siguranţă, nici un slujitor nu a fost printre toţi slujitorii mei atât de devotat ca acest om; căci el chiar îşi aduce aminte de toate poruncile mele ca să le execute.\n\n11 Acum, eu ştiu cu siguranţă că acesta este Marele Spirit; şi aş dori ca El să vină la mine, dar nu îndrăznesc.\n\n12 Şi s-a întâmplat că atunci când Amon a fost gata cu pregătirea cailor şi a carelor pentru rege şi slujitorii lui, el a venit la rege şi a văzut că faţa regelui era schimbată; de aceea, era pe punctul de a pleca din prezenţa lui.\n\n13 Şi unul dintre slujitorii regelui i-a spus, Rabana, care înseamnă, dacă este tălmăcit, rege puternic sau mare, considerând că regii lor erau puternici; şi astfel i-a spus: Rabana, regele, doreşte ca tu să stai.\n\n14 De aceea, Amon s-a întors către rege şi i-a spus: Ce doreşti să fac pentru tine, o, rege? Iar regele nu i-a răspuns lui timp de mai mult de o oră, după timpul lor, căci nu ştia ce să-i spună.\n\n15 Şi s-a întâmplat că Amon a zis iarăşi către el: Ce doreşti tu de la mine? Dar regele nu i-a răspuns.\n\n16 Şi s-a întâmplat că Amon fiind plin de Spiritul lui Dumnezeu, el a ghicit gândurile regelui. Şi el i-a spus: Pentru că tu ai auzit că i-am apărat pe slujitorii tăi şi turmele tale şi am ucis pe şapte dintre fraţii lor cu praştia şi cu sabia şi le-am retezat braţele altora ca să apăr turmele tale şi pe slujitorii tăi; iată, este acesta motivul pentru care tu te minunezi?\n\n17 Eu îţi spun ţie, pentru care uimirea ta este atât de mare? Iată, eu sunt un om şi sunt slujitorul tău; de aceea, orice doreşti şi este drept, aceea voi face.\n\n18 Acum, când regele a auzit aceste cuvinte s-a minunat iarăşi, fiindcă a văzut că Amon putea să-i ghicească gândurile; dar, cu toate acestea, regele Lamoni şi-a deschis gura şi i-a spus: Cine eşti tu? Eşti tu acel Mare Spirit care cunoaşte toate lucrurile?\n\n19 Amon a răspuns şi i-a spus: Nu, nu sunt eu.\n\n20 Şi regele a zis: Cum de cunoşti tu gândurile din inima mea? Tu poţi să vorbeşti cu curaj şi să-mi spui despre aceste lucruri; şi, de asemenea, spune-mi prin ce putere ai ucis şi ai retezat braţele fraţilor mei care au împrăştiat turmele mele—\n\n21 Şi acum, dacă tu vei vrea să-mi spui despre aceste lucruri, atunci orice doreşti eu îţi voi da; şi dacă va fi nevoie, te voi apăra cu oştirile mele; dar ştiu că tu eşti mai puternic decât ele toate; cu toate acestea, orice doreşti de la mine îţi voi da.\n\n22 Acum, Amon fiind înţelept şi totuşi inofensiv, el i-a spus lui Lamoni: Vrei tu să asculţi de cuvintele mele dacă îţi spun prin ce putere am făcut toate aceste lucruri? Şi acesta este lucrul pe care îl doresc de la tine.\n\n23 Iar regele i-a răspuns şi a zis: Da, voi crede toate cuvintele tale. Şi astfel, el a fost prins cu dibăcie.\n\n24 Iar Amon a început sa-i vorbească cu curaj şi i-a zis: Crezi tu că este un Dumnezeu?\n\n25 Şi el a răspuns şi a spus către el: Eu nu ştiu ce înseamnă aceasta.\n\n26 Şi apoi, Amon a spus: Crezi tu că este un Mare Spirit?\n\n27 Şi el a răspuns, Da.\n\n28 Şi Amon a zis: Acesta este Dumnezeu. Iar Amon i-a spus iarăşi: Crezi tu că acest Mare Spirit, care este Dumnezeu, a făcut toate lucrurile care sunt în cer şi pe pământ?\n\n29 Şi el a zis: Da, eu cred că El a făcut toate lucrurile care sunt pe pământ; dar eu nu cunosc cerurile.\n\n30 Şi Amon i-a spus: Cerurile sunt un loc unde Dumnezeu locuieşte şi toţi îngerii Lui cei sfinţi.\n\n31 Şi regele Lamoni a zis: Este acesta deasupra pământului?\n\n32 Şi Amon a zis: Da, şi El priveşte în jos către copiii oamenilor; iar El cunoaşte toate gândurile şi intenţiile inimii; pentru că de mâna Lui au fost ele toate făcute de la început.\n\n33 Şi regele Lamoni a spus: Eu cred toate aceste lucruri pe care le-ai vorbit. Eşti tu trimis de către Dumnezeu?\n\n34 Amon i-a spus: Eu sunt un om; iar omul a fost creat la început după înfăţişarea lui Dumnezeu şi eu sunt chemat de către Spiritul Sfânt al Lui ca să propovăduiesc aceste lucruri către acest popor, pentru ca el să poată fi adus la cunoaşterea a ceea ce este drept şi adevărat;\n\n35 Iar o parte din acel Spirit trăieşte în mine, care îmi dă mie cunoaştere şi, de asemenea, putere potrivit credinţei şi dorinţelor mele care sunt în Dumnezeu.\n\n36 Acum, când Amon a spus aceste cuvinte, el a început cu crearea lumii şi, de asemenea, cu crearea lui Adam şi i-a spus toate lucrurile despre căderea omului şi a explicat şi a pus în faţa lui cronicile şi scripturile sfinte ale oamenilor care fuseseră spuse de către profeţi, chiar până în momentul în care tatăl lor, Lehi, a plecat din Ierusalim.\n\n37 Şi el, de asemenea, le-a repetat lor (regelui şi slujitorilor lui) toate călătoriile strămoşilor lor în pustiu şi toate suferinţele lor din cauza foamei şi a setei şi a chinurilor lor şi aşa mai departe.\n\n38 Şi el, de asemenea, le-a repetat despre răzvrătirile lui Laman şi Lemuel şi despre fiii lui Ismael, da, despre toate răzvrătirile lor le-a povestit; şi le-a dezvăluit despre toate cronicile şi scripturile în momentul în care Lehi a plecat din Ierusalim până în prezent.\n\n39 Dar aceasta nu este totul; căci le-a dezvăluit despre planul mântuirii care a fost pregătit încă de la începutul lumii; şi, de asemenea, le-a făcut cunoscut despre venirea lui Hristos; şi toate lucrările Domnului le-a făcut el cunoscute lor.\n\n40 Şi s-a întâmplat că după ce a spus toate aceste lucruri şi le-a dezvăluit regelui, regele a crezut toate cuvintele lui.\n\n41 Şi a început să-L implore pe Domnul, zicând: O, Doamne, ai milă; potrivit milei Tale mari pe care Tu ai avut-o faţă de poporul lui Nefi, ai milă de mine şi de poporul meu.\n\n42 Şi acum, când a spus aceasta, el a căzut la pământ ca şi cum ar fi fost mort.\n\n43 Şi s-a întâmplat că slujitorii lui l-au luat şi l-au dus la nevasta lui şi l-au pus în pat; iar el a zăcut ca şi cum ar fi fost mort, timp de două zile şi două nopţi; iar nevasta lui şi fiii lui şi fiicele lui l-au jelit după obiceiul lamaniţilor, jelind mult pierderea lui.\n\n", "alma 19": "[center][font_size=26]Capitolul 19[/font_size][/center]\n\n[i]Lamoni primeşte lumina vieţii celei fără de sfârşit şi Îl vede pe Mântuitor—Cei din casa lui cad în extaz, iar mulţi dintre ei văd îngeri—Amon este salvat în mod miraculos—El îi botează pe mulţi şi întemeiază o biserică printre ei. Circa 90 î.H.[/i]\n\n1 Şi s-a întâmplat, că după două zile şi două nopţi, ei erau pe punctul să ia trupul lui şi să-l pună într-un mormânt pe care îl făcuseră cu scopul de a-i îngropa pe morţii lor.\n\n2 Acum, regina, auzind de faima lui Amon, a trimis şi a dorit ca el să vină la ea.\n\n3 Şi s-a întâmplat că Amon a făcut aşa cum i s-a poruncit şi a venit la regină şi a dorit să afle ce voia să facă el.\n\n4 Iar ea i-a spus: Slujitorii bărbatului meu mi-au făcut mie cunoscut că eşti un profet al unui Dumnezeu Sfânt şi că ai puterea să faci lucrări mari în numele Lui;\n\n5 De aceea, dacă aşa este cazul, atunci aş vrea ca tu să te duci înăuntru şi să-l vezi pe bărbatul meu, căci a fost întins pe patul lui timp de două zile şi două nopţi; iar unii zic că el nu este mort, dar alţii zic că este mort şi că duhneşte şi că trebuie să fie pus în mormânt; dar după mine, el nu duhneşte.\n\n6 Acum, aceasta era ceea ce Amon dorea, căci ştia că regele Lamoni era sub puterea lui Dumnezeu; el ştia că vălul întunecat al necredinţei era aruncat la o parte de pe mintea lui şi că lumina care îi luminase mintea, care era lumina slavei lui Dumnezeu, care era o lumină minunată a bunătăţii Lui—da, această lumină a trezit atâta bucurie în sufletul lui, norul de întuneric fiind risipit, şi că lumina vieţii fără de sfârşit era aprinsă în sufletul lui, da, el ştia că aceasta pusese stăpânire pe trupul lui firesc şi că era dus pentru Dumnezeu—\n\n7 De aceea, ceea ce regina a dorit de la el era singura lui dorinţă. De aceea, a intrat înăuntru ca să-l vadă pe rege, aşa cum regina dorise ca el să facă; şi l-a văzut pe rege şi a ştiut că nu era mort.\n\n8 Şi i-a spus reginei: El nu este mort, ci doarme în Dumnezeu, iar mâine se va ridica iarăşi; de aceea, nu îl îngropa.\n\n9 Şi Amon i-a spus ei: Crezi tu aceasta? Iar i-a spus lui: Eu nu am avut nici un martor în afară de cuvântul tău şi cuvântul slujitorilor noştri; cu toate acestea, cred că aşa va fi, precum ai zis.\n\n10 Şi Amon a grăit către ea: Binecuvântată eşti tu datorită credinţei tale nespuse; eu îţi zic, femeie, asemenea credinţă nu a mai fost în tot poporul nefiţilor.\n\n11 Şi s-a întâmplat că ea a vegheat la patul bărbatului său din acel moment, chiar până la momentul din ziua următoare când Amon a anunţat că el trebuia să se ridice.\n\n12 Şi s-a întâmplat că el s-a ridicat, potrivit cuvintelor lui Amon; şi cum se ridica, el şi-a întins mâna către femeie şi a zis: Binecuvântat fie numele lui Dumnezeu şi binecuvântată eşti tu.\n\n13 Căci tot aşa de sigur cum tu trăieşti, iată, eu L-am văzut pe Mântuitorul meu; iar El va veni şi va fi născut de către o femeie; şi El va mântui toată omenirea care crede în numele Său. Acum, când a spus aceste cuvinte, inima lui crescuse în el, iar el a căzut iarăşi de bucurie; iar regina, de asemenea, a căzut, fiind cuprinsă de către Spirit.\n\n14 Acum Amon, văzând Spiritul Domnului revărsat potrivit rugăciunilor sale asupra lamaniţilor, fraţii săi, care au fost cauza atât de multor jeluiri printre nefiţi sau în poporul lui Dumnezeu din cauza nedreptăţilor lor şi a obiceiurilor lor, el a căzut în genunchi şi a început să-şi reverse sufletul în rugăciune şi în mulţumiri aduse lui Dumnezeu pentru ceea ce făcuse El pentru fraţii lui; şi el, de asemenea, a fost cuprins de bucurie; şi astfel, toţi trei au căzut la pământ.\n\n15 Acum, când slujitorii regelui au văzut că ei căzuseră, ei, de asemenea, au început să-L implore pe Dumnezeu, pentru că frica Domnului venise şi asupra lor, căci ei au fost aceia care stătuseră înaintea regelui şi-i mărturisiseră despre marea putere a lui Amon.\n\n16 Şi s-a întâmplat că au strigat numele Domnului, cu puterea lor, chiar până când cu toţii au căzut la pământ în afară de una dintre femeile lamanite, al carei nume era Abiş, ea fiind convertită în Domnul cu mulţi ani înainte, datorită unei viziuni remarcabile a tatălui ei—\n\n17 Astfel, fiind convertită în Domnul, dar nefăcând cunoscut lucrul acesta niciodată, atunci când ea a văzut că toţi slujitorii lui Lamoni căzuseră la pământ şi, de asemenea, şi stăpâna ei, regina, precum şi regele, iar Amon zăcea întins la pământ, ea a ştiut că aceasta era puterea lui Dumnezeu; şi presupunând că această ocazie, de a face cunoscut poporului ceea ce li se întâmplase lor, şi că vederea acestei scene îi va face pe ei să creadă în puterea lui Dumnezeu, ea a alergat din casă în casă, făcând lucrul acesta cunoscut poporului.\n\n18 Şi ei au început să se adune laolaltă în casa regelui. Şi o mulţime de oameni s-a adunat şi, spre mirarea lor, l-au văzut pe rege şi pe regină şi pe slujitori zăcând la pământ; şi ei toţi zăceau ca şi cum ar fi fost morţi; şi ei, de asemenea, l-au văzut pe Amon şi, iată, el era un nefit.\n\n19 Şi acum, oamenii au început să cârtească între ei; unii zicând că era un mare rău care venise peste ei sau peste rege şi casa lui, pentru că el acceptase ca nefitul să rămână în ţară.\n\n20 Dar alţii i-au contrazis, zicând: Regele a adus acest rău asupra casei sale pentru că el i-a ucis pe slujitorii săi care avuseseră turmele împrăştiate la apele lui Sebus.\n\n21 Şi ei, de asemenea, au fost contrazişi de către acei oameni care stătuseră la apele lui Sebus şi împrăştiaseră turmele care aparţineau regelui, pentru că erau mânioşi pe Amon din cauza numărului celor pe care el îi ucisese dintre fraţii lor la apele lui Sebus în timp ce apărau turmele regelui.\n\n22 Acum, unul dintre ei, al cărui frate fusese ucis de către sabia lui Amon, fiind nespus de mânios pe Amon, şi-a scos sabia şi a înaintat ca s-o lase să cadă asupra lui Amon, ca să-l ucidă; şi cum îşi ridica sabia ca să-l lovească, iată, el a căzut mort.\n\n23 Acum, noi vedem că Amon nu putea să fie ucis, căci Domnul îi spusese lui Mosia, tatăl lui: Eu îl voi păstra pe el, şi lui i se va întâmpla după credinţa ta—de aceea, Mosia l-a încredinţat pe el Domnului.\n\n24 Şi s-a întâmplat că atunci când mulţimea a văzut că omul care ridicase sabia ca să-l ucidă pe Amon căzuse mort, frica a venit asupra lor şi nu au îndrăznit să-şi întindă mâna ca să-l atingă pe el sau pe oricare dintre cei care căzuseră; şi au început iarăşi să se minuneze care putea să fie cauza acestei puteri atât de mari sau ce ar putea să însemne toate aceste lucruri.\n\n25 Şi s-a întâmplat că erau mulţi printre ei care ziceau că Amon era Marele Spirit, iar alţii ziceau că el era trimis de către Marele Spirit;\n\n26 Şi alţii i-au contrazis pe toţi zicând că era un monstru care fusese trimis de către nefiţi ca să-i chinuie pe ei.\n\n27 Şi erau unii care ziceau că Amon era trimis de către Marele Spirit pentru ca să-i chinuie pe ei din cauza nedreptăţilor lor; şi că era Marele Spirit care întotdeauna i-a ajutat pe nefiţi şi care întotdeauna i-a eliberat pe aceştia din mâinile lor; şi au zis că era acest Mare Spirit care distrusese atât de mulţi dintre fraţii lor, lamaniţii.\n\n28 Şi astfel, vrajba dintre ei a început să fie nespus de aprinsă. Şi în timp ce se certau în felul acesta, slujitoarea care făcuse mulţimea să se adune laolaltă a venit şi, când a văzut vrajba din mulţime, ea a fost nespus de supărată, chiar până la lacrimi.\n\n29 Şi s-a întâmplat că ea s-a dus şi a luat-o pe regină de mână pentru ca s-o poată ridica de la pământ; şi imediat după ce i-a atins mâna, ea s-a ridicat şi a stat pe picioarele sale şi a strigat cu o glas puternic, zicând: O, Isus Cel binecuvântat, care m-a salvat pe mine de la un iad îngrozitor! O, Dumnezeu Cel binecuvântat, ai milă de acest popor!\n\n30 Şi atunci când ea a spus aceasta, a bătut din palme, fiind plină de bucurie, spunând multe cuvinte care nu au fost înţelese; şi când ea a făcut aceasta, l-a luat de mână pe regele Lamoni şi iată, el s-a ridicat şi a stat pe picioarele sale.\n\n31 Şi el imediat, văzând vrajba dintre oamenii lui, a înaintat şi a început să-i contrazică şi să-i înveţe cuvintele pe care le auzise din gura lui Amon; şi toţi cei care au auzit cuvintele lui au crezut şi s-au convertit în Domnul.\n\n32 Dar erau mulţi printre ei care nu voiau să audă cuvintele lui; de aceea, aceştia s-au dus pe drumul lor.\n\n33 Şi s-a întâmplat că atunci când Amon s-a ridicat, el, de asemenea, le-a slujit lor; şi tot aşa au făcut şi toţi slujitorii lui Lamoni; şi ei toţi au declarat către popor acelaşi lucru—că inimile lor au fost schimbate; că nu mai aveau nici o dorinţă de a face rău.\n\n34 Şi iată, mulţi au vestit poporului că au văzut îngeri şi că au vorbit cu ei; şi astfel, le-au spus lucruri despre Dumnezeu şi despre dreptatea Lui.\n\n35 Şi s-a întâmplat că erau mulţi care au crezut în cuvintele lor; şi toţi cei care au crezut, au fost botezaţi; şi ei au devenit un popor drept; şi ei au întemeiat o biserică la ei.\n\n36 Şi astfel, lucrarea Domnului a început printre lamaniţi; astfel Domnul a început să-Şi reverse Spiritul Său asupra lor; şi noi vedem că braţul Său este întins către toţi oamenii care se pocăiesc şi cred în numele Lui.\n\n", "alma 20": "[center][font_size=26]Capitolul 20[/font_size][/center]\n\n[i]Domnul îl trimite pe Amon la Midoni ca să-i elibereze pe fraţii lui închişi—Amon şi Lamoni îl întâlnesc pe tatăl lui Lamoni, care este rege peste întreaga ţară—Amon îl forţează pe bătrânul rege să-i elibereze pe fraţii lui. Circa 90 î.H.[/i]\n\n1 Şi s-a întâmplat că atunci când ei au întemeiat o biserică în ţara aceea, regele Lamoni a dorit ca Amon să meargă cu el în ţara lui Nefi pentru ca să-l arate pe el tatălui său.\n\n2 Şi glasul Domnului a venit către Amon, zicând: Tu nu trebuie să te duci în ţara lui Nefi pentru ca, ci iată, regele va căuta să-ţi ia viaţa; ci trebuie să te duci în ţara lui Midoni; pentru ca, iată, fratele tău, Aaron, precum şi Mulochi şi Ama sunt în închisoare.\n\n3 Acum s-a întâmplat că atunci când Amon a auzit aceasta, i-a spus lui Lamoni: Iată, fratele meu şi fraţii sunt în închisoare la Midoni şi eu merg ca să pot să-i eliberez.\n\n4 Acum, Lamoni i-a spus lui Amon: Eu ştiu că, în puterea Domnului, tu poţi face orice lucru. Dar iată, voi merge cu tine în ţara lui Midoni; căci regele ţării lui Midoni, al cărui nume este Antiomno, este un prieten de-al meu; de aceea, merg în ţara lui Midoni ca să-l măgluesc pe regele ţării, iar el îi va scoate pe fraţii tăi afară din închisoare. Acum, Lamoni a grăit către el: Cine ţi-a spus că fraţii tăi sunt în închisoare?\n\n5 Iar Amon i-a spus: Nimeni nu mi-a spus în afară de Dumnezeu; iar El mi-a spus: Du-te şi-i eliberează pe fraţii tăi, căci ei sunt în închisoare în ţara lui Midoni.\n\n6 Acum, când Lamoni a auzit aceasta, a pus ca slujitorii săi să pregătească caii şi carele sale.\n\n7 Iar el i-a spus lui Amon: Vino, eu voi merge cu tine jos în ţara lui Midoni şi acolo voi pleda în faţa regelui ca el să-i scoată pe fraţii tăi afară din închisoare.\n\n8 Şi s-a întâmplat că în timp ce Amon şi Lamoni călătoreau într-acolo, ei l-au întâlnit pe tatăl lui Lamoni, care era rege peste întreaga ţară.\n\n9 Şi iată, tatăl lui Lamoni i-a spus: De ce nu ai venit tu la petrecerea din ziua aceea mare când am făcut o petrecere pentru fiii mei şi pentru poporul meu?\n\n10 Şi, de asemenea, a zis: Încotro te duci tu împreună cu acest nefit, care este unul dintre copiii unui mincinos?\n\n11 Şi s-a întâmplat că Lamoni i-a repetat lui unde se ducea, căci el se temea să nu-l insulte.\n\n12 Şi el, de asemenea, i-a spus motivul pentru care a rămas în ţara sa şi nu s-a dus la petrecerea tatălui său pe care acesta a pregătit-o.\n\n13 Şi acum, când Lamoni i-a repetat lui toate aceste lucruri, iată, spre uimirea sa, tatăl său a fost mânios pe el şi a zis: Lamoni, urmează ca tu să-i eliberezi pe aceşti nefiţi, care sunt fiii unui mincinos. Iată, el i-a jefuit pe strămoşii noştri; şi acum şi copiii lui au venit peste noi pentru ca prin înşelătoriile lor şi minciunile lor să ne înşele, pentru ca iarăşi să ne jefuiască de avuţia noastră.\n\n14 Acum, tatăl lui Lamoni i-a dat lui poruncă să-l ucidă pe Amon cu sabia. Şi i-a mai dat poruncă să nu se ducă în ţara lui Midoni, ci să se reîntoarcă împreună cu el în ţara lui Ismael.\n\n15 Dar Lamoni i-a spus: Nu-l voi ucide pe Amon şi nici nu mă voi reîntoarce în ţara lui Ismael, ci mă voi duce în ţara lui Midoni ca să-i eliberez pe fraţii lui Amon, şi ştiu că ei sunt oameni drepţi şi profeţi sfinţi ai Dumnezeului Cel adevărat.\n\n16 Acum, când tatăl lui a auzit aceste cuvinte, a fost mânios pe el şi şi-a scos sabia ca să-l doboare la pământ.\n\n17 Dar Amon a înaintat şi i-a spus: Iată, tu nu-l vei ucide pe fiul tău; cu toate acestea, ar fi mai bine dacă el ar cădea, mai degrabă decât tine căci iată, el s-a pocăit de păcatele sale; dar dacă tu ai cădea în acest moment în mânia ta, atunci sufletul tău n-ar putea să fie salvat.\n\n18 Şi iarăşi, este potrivit ca tu să te abţii; căci dacă tu l-ai ucide pe fiul tău, el fiind un om nevinovat, atunci sângele lui L-ar implora din pământ pe Domnul, Dumnezeul său pentru ca răzbunarea să vină peste tine; şi s-ar putea ca tu să-ţi pierzi sufletul.\n\n19 Acum, când Amon i-a spus lucrurile acestea, el i-a răspuns, zicând: Ştiu că dacă eu l-aş ucide pe fiul meu, atunci aş vărsa sânge nevinovat; pentru că, tu eşti acela care ai căutat să-l distrugi.\n\n20 Şi şi-a întins mâna ca să-l ucidă pe Amon. Dar Amon a rezistat la loviturile lui şi el, de asemenea, i-a lovit braţul aşa ca să nu poată să-l folosească.\n\n21 Acum, când regele a văzut că Amon putea să-l ucidă, a început să pledeze pe lângă Amon ca să-i cruţe viaţa.\n\n22 Dar Amon şi-a ridicat sabia şi i-a spus: Iată, nu te voi lovi pe tine, dacă tu îmi vei permite ca fraţii mei să fie eliberaţi din închisoare.\n\n23 Acum regele, temându-se să nu-şi piardă viaţa, a zis: Dacă tu mă vei cruţa, atunci îţi voi da orice vei cere, chiar şi jumătate din împărăţie.\n\n24 Acum, când Amon a văzut că l-a influenţat pe bătrânul rege după dorinţa sa, i-a spus: Dacă îmi vei permite ca fraţii mei să fie eliberaţi din închisoare şi, de asemenea, ca Lamoni să-şi păstreze împărăţia şi ca tu să nu fii supărat pe el, ci îi vei da voie să facă aşa după cum sunt propriile sale dorinţe în orice lucruri pe care le gândeşte, atunci te voi cruţa pe tine; altfel, te voi doborî la pământ.\n\n25 Acum, când Amon a spus aceste cuvinte, regele a început să se bucure datorită vieţii sale.\n\n26 Şi atunci când a văzut că Amon nu avea nici o dorinţă să-l distrugă şi, de asemenea, când a văzut ce mare dragoste avea acesta pentru fiul lui, Lamoni, a fost nespus de uimit şi a zis: Fiindcă aceasta este tot ceea ce tu ai dorit, ca eu să-i eliberez pe fraţii tăi şi să permit ca fiul meu Lamoni să-şi păstreze împărăţia, iată, îţi voi acorda ţie ca fiul meu să-şi păstreze împărăţia începând din acest moment şi pentru totdeauna; Iar eu nu-l voi mai guverna pe el—\n\n27 Şi, de asemenea, îţi voi acorda ţie ca fraţii tăi să fie scoşi afară din închisoare, iar tu şi fraţii tăi să veniţi la mine, în împărăţia mea; pentru că eu voi dori nespus de mult să vă văd. Pentru că regele a fost nespus de uimit de cuvintele pe care el le spusese şi, de asemenea, de cuvintele care fuseseră spuse de fiul său, Lamoni, de aceea, era dornic să le înveţe.\n\n28 Şi s-a întâmplat că Amon şi Lamoni au continuat călătoria lor către ţara lui Midoni. Şi Lamoni a dobândit trecere în ochii regelui ţării; de aceea, fraţii lui Amon au fost eliberaţi din închisoare.\n\n29 Iar când Amon i-a întâlnit pe ei, a fost nespus de supărat, pentru că, iată, erau goi, iar pielea lor era nespus de rănită pentru că fuseseră legaţi cu funii puternice. Şi, de asemenea, suferiseră foame, sete şi tot felul de suferinţe; cu toate acestea, au fost răbdători în toate suferinţele lor.\n\n30 Şi, aşa după cum s-a întâmplat, soarta lor era să cadă în mâinile unui popor mai împietrit şi mai încăpăţânat; de aceea, oamenii acestui popor nu voiseră să asculte de cuvintele lor, şi aceştia îi aruncaseră afară, şi îi bătuseră pe ei, şi îi alungaseră din casă, în casă şi din loc în loc, chiar până când au ajuns în ţara lui Midoni; şi acolo, ei fuseseră prinşi şi aruncaţi în închisoare şi legaţi cu frânghii puternice şi ţinuţi în închisoare timp de multe zile şi au fost eliberaţi de către Lamoni şi Amon.\n\n", "alma 21": "O relatare a predicilor lui Aaron şi ale lui Mulochi şi ale fraţilor lor, către lamaniţi.\n\nCuprinde capitolele 21 până la 26, inclusiv.\n\n[center][font_size=26]Capitolul 21[/font_size][/center]\n\n[i]Aaron îi învaţă pe amaleciţi despre Hristos şi despre ispăşirea Lui—Aaron şi fraţii lui sunt închişi în Midoni—După eliberarea lor, ei predică în sinagogi şi îi convertesc pe mulţi—Lamoni dă libertate religioasă poporului în ţara lui Ismael. Circa 90–77 î.H.[/i]\n\n1 Acum, când Amon şi fraţii lui s-au despărţit la graniţele ţării lamaniţilor, iată, Aaron şi-a început călătoria către locul care era numit de lamaniţi Ierusalim, numindu-l astfel după locul de origine al strămoşilor lor; şi acesta era departe, unindu-se cu graniţele lui Mormon.\n\n2 Acum, lamaniţii şi amaleciţii şi poporul lui Amulon zidiseră un oraş mare care era numit Ierusalim.\n\n3 Acum, lamaniţii ei înşişi erau destul de împietriţi, dar amaleciţii şi amuloniţii erau mai împietriţi; de aceea, ei i-au făcut pe lamaniţi să-şi împietrească inimile şi să crească în ticăloşia şi în lucrurile lor abominabile.\n\n4 Şi s-a întâmplat că Aaron a venit în oraşul Ierusalimului şi a început mai întâi să predice către amaleciţi. Şi a început să predice către ei în sinagogile lor, căci zidiseră sinagogi după ordinul nehorilor; căci mulţi dintre amaleciţi şi amuloniţi erau din ordinul nehorilor.\n\n5 De aceea, când Aaron a intrat într-una dintre sinagogile lor ca să predice către popor şi în timp ce cuvânta către ei, iată, un amalecit s-a ridicat şi a început să se certe cu el, zicând: Ce este acest lucru pentru care tu ai depus mărturie? Ai văzut tu vreun înger? De ce îngerii nu ne apar şi nouă? Iată, nu sunt oamenii aceştia la fel de buni ca şi oamenii tăi?\n\n6 Tu spui, de asemenea, că, dacă noi nu ne pocăim, atunci vom pieri. Cum de cunoşti tu gândul şi intenţia inimilor noastre? Cum de ştii tu că noi avem motiv să ne pocăim? Cum de ştii tu că noi nu suntem un popor drept? Iată, noi am construit sanctuare şi ne adunăm laolaltă ca să ne rugăm la Dumnezeu. Noi credem că Dumnezeu îi va salva pe toţi oamenii.\n\n7 Acum, Aaron i-a spus: Crezi tu că Fiul lui Dumnezeu va veni ca să mântuiască omenirea de păcatele ei?\n\n8 Iar omul a zis către el: Noi nu credem că tu ştii ceva de felul acesta. Noi nu credem în aceste tradiţii nebuneşti. Noi nu credem că tu ştii despre lucrurile care vor veni; şi nici nu credem că strămoşii tăi şi, de asemenea, strămoşii noştri ştiau despre lucrurile pe care le-au vorbit, despre ceea ce va veni.\n\n9 Acum, Aaron a început să deschidă scripturile şi să le arate lor despre venirea lui Hristos, şi despre învierea morţilor şi despre faptul că nu putea să fie nici o mântuire pentru omenire decât prin moartea şi suferinţele lui Hristos şi ispăşirea sângelui Lui.\n\n10 Şi s-a întâmplat că în timp ce a început să le expună aceste lucruri, ei au fost mânioşi pe el şi au început să-şi bată joc de el; şi nu voiau să asculte cuvintele pe care el le spunea.\n\n11 De aceea, când a văzut că nu voiau să audă cuvintele sale, a plecat din sinagoga lor şi s-a dus într-un sat care se numea Ani-Anti şi acolo l-a găsit pe Mulochi predicând cuvântul către ei; şi, de asemenea, pe Ama şi pe fraţii lui. Şi s-au certat cu mulţi în legătură cu cuvântul.\n\n12 Şi s-a întâmplat că au văzut că oamenii îşi împietreau inimile; de aceea, au plecat şi s-au dus în ţara lui Midoni. Şi au predicat cuvântul către mulţi; şi puţini au crezut în cuvintele pe care ei le-au propovăduit.\n\n13 Cu toate acestea, Aaron şi un anumit număr dintre fraţii lui au fost prinşi şi aruncaţi în închisoare, iar cei rămaşi dintre ei au fugit afară din ţara lui Midoni în regiunile dimprejur.\n\n14 Iar aceia care au fost aruncaţi în închisoare au suferit multe lucruri şi au fost eliberaţi de mâna lui Lamoni şi a lui Amon şi au fost hrăniţi şi îmbrăcaţi.\n\n15 Şi ei au mers iarăşi pentru a vesti cuvântul; şi astfel au fost eliberaţi pentru prima dată din închisoare; şi astfel au suferit ei.\n\n16 Şi ei au mers oriîncotro, unde erau conduşi de către Spiritul Domnului, propovăduind cuvântul lui Dumnezeu în fiecare sinagogă a amaleciţilor sau în fiecare adunare a lamaniţilor în care ei puteau fi admişi.\n\n17 Şi s-a întâmplat că Domnul a început să-i binecuvânteze pe ei atât de mult, încât ei au adus pe mulţi la cunoaşterea adevărului; da, au convins pe mulţi despre păcatele lor şi despre tradiţiile strămoşilor lor, care nu erau corecte.\n\n18 Şi s-a întâmplat că Amon şi Lamoni s-au reîntors din ţara lui Midoni în ţara lui Ismael, care era ţara moştenirii lor.\n\n19 Şi regele Amoni n-a îngăduit ca Amon să-l servească pe el sau să fie slujitorul său.\n\n20 Dar el a pus ca să fie zidite sinagogi în ţara lui Ismael; şi a pus pe oamenii săi, sau pe oamenii care erau sub domnia sa, să se adune laolaltă.\n\n21 Şi el s-a bucurat de ei şi i-a învăţat multe lucruri. Şi, de asemenea, a vestit către ei că era un popor care era sub el şi că ei erau un popor liber, că erau liberi de opresiunile regelui, tatăl său; pentru că, tatăl său l-a lăsat să domnească peste poporul care era în ţara lui Ismael şi în toată ţara dimprejur.\n\n22 Şi el, de asemenea, le-a vestit că aveau libertatea să se roage la Domnul, Dumnezeul lor potrivit dorinţelor lor, în orice loc se aflau, dacă acesta era în ţara care era sub domnia regelui Lamoni.\n\n23 Şi Amon a predicat către poporul regelui Lamoni; şi s-a întâmplat că i-a învăţat despre toate lucrurile legate de dreptate. Şi i-a îndemnat pe ei zilnic, cu toată sârguinţa; şi ei au ascultat de cuvântul lui şi erau zeloşi în ţinerea poruncilor lui Dumnezeu.\n\n", "alma 22": "[center][font_size=26]Capitolul 22[/font_size][/center]\n\n[i]Aaron îl învaţă pe tatăl lui Lamoni despre crearea lumii, despre căderea lui Adam şi despre planul mântuirii prin Hristos—Regele şi toată casa lui sunt convertiţi—Împărţirea ţării între nefiţi şi lamaniţi este explicată. Circa 90–77 î.H.[/i]\n\n1 Acum, în timp ce Amon propovăduia fără întrerupere către poporul lui Lamoni, noi ne vom întoarce la relatarea lui Aaron şi a fraţilor lui; pentru ca, după ce a plecat din ţara lui Midoni, el a fost condus de Spirit către ţara lui Nefi, şi anume către casa regelui care era peste toată ţara, în afară de ţara lui Ismael; şi el era tatăl lui Lamoni.\n\n2 Şi s-a întâmplat că a mers la el, la palatul regelui, împreună cu fraţii săi şi s-a plecat în faţa regelui şi i-a spus: Iată, o, rege, noi suntem fraţii lui Amon pe care tu i-ai eliberat din închisoare.\n\n3 Şi acum, o, rege, dacă tu vei vrea să ne cruţi vieţile, noi vom fi slujitorii tăi. Şi regele le-a spus: Ridicaţi-vă, căci vă voi cruţa vieţile şi nu voi dori ca voi să fiţi slujitorii mei; dar voi insista ca voi să aveţi grijă de mine; căci eu am fost tulburat întrucâtva în mintea mea datorită generozităţii şi a măreţiei cuvintelor fratelui vostru, Amon; şi doresc să cunosc motivul pentru care el nu a venit de la Midoni împreună cu voi.\n\n4 Şi Aaron i-a spus regelui: Iată, Spiritul Domnului l-a chemat pe el pe altă cale; el s-a dus în ţara lui Ismael ca să-l înveţe pe poporul lui Lamoni.\n\n5 Acum, regele le-a spus: Ce înseamnă cele spuse de voi despre Spiritul Domnului? Iată, acesta este lucrul care mă tulbură pe mine.\n\n6 Şi, de asemenea, ce înseamnă cele spuse de Amon—Dacă voi vă veţi pocăi, atunci voi veţi fi salvaţi, iar dacă nu vă veţi pocăi, atunci veţi fi alungaţi în ziua din urmă?\n\n7 Iar Aaron i-a răspuns şi i-a spus: Crezi tu că este un Dumnezeu? Iar regele a zis: Eu ştiu că amaleciţii zic că este un Dumnezeu, iar eu le-am dat voie să zidească sanctuare ca să se adune laolaltă şi să se roage la El. Şi dacă voi ziceţi acum că este un Dumnezeu, iată, voi crede.\n\n8 Şi acum, când Aaron a auzit aceasta, inima lui a început să se bucure, iar el a zis: Iată, tot aşa de sigur cum este faptul că tu trăieşti, o, rege, tot aşa este un Dumnezeu.\n\n9 Iar regele a spus: Este Dumnezeu acel Mare Spirit care i-a scos pe strămoşii noştri afară din ţara Ierusalimului?\n\n10 Iar Aaron i-a spus: Da, El este acel Mare Spirit şi El a făcut toate lucrurile, atât în cer, cât şi pe pământ. Crezi tu aceasta?\n\n11 Iar el a spus: Da, eu cred că Marele Spirit a făcut toate lucrurile şi doresc ca voi să-mi spuneţi despre toate aceste lucruri, şi eu voi crede cuvintele voastre.\n\n12 Şi s-a întâmplat că atunci când Aaron a văzut că regele voia să creadă cuvintele lui, a început de la crearea lui Adam, citindu-i regelui scripturile—despre cum l-a făcut Dumnezeu pe om după propria Sa înfăţişare; şi despre cum i-a dat lui porunci Dumnezeu; şi despre cum, din cauza încălcării, omul a fost izgonit.\n\n13 Şi Aaron i-a explicat scripturile de la crearea lui Adam, expunând în faţa lui căderea omului şi starea lui carnală, precum şi planul mântuirii, care era pregătit încă de la crearea lumii prin Hristos pentru oricine care voia să creadă în numele Lui.\n\n14 Şi fiindcă omul a căzut, el nu putea să merite nimic prin el însuşi; dar suferinţele şi moartea lui Hristos ispăşesc păcatele lor, prin credinţă şi pocăinţă şi aşa mai departe; şi El va rupe legăturile morţii, astfel că mormântul nu va avea nici o victorie; şi înţepătura morţii va trebui să fie înghiţită în speranţele slăvii; şi Aaron a expus toate aceste lucruri către rege.\n\n15 Şi s-a întâmplat că după ce Aaron a expus aceste lucruri către el, regele a zis: Ce trebuie să fac pentru ca să pot avea această viaţă veşnică despre care ai vorbit? Da, ce trebuie să fac eu ca să pot fi născut din Dumnezeu, având acest spirit păcătos dezrădăcinat din pieptul meu şi să primesc Spiritul Lui, pentru ca să pot să fiu umplut de bucurie, pentru ca să pot să nu fiu alungat în ultima zi? Iată, a zis el, voi renunţa la toate averile mele, da, îmi voi părăsi împărăţia pentru ca să pot primi această mare bucurie.\n\n16 Dar Aaron a zis către el: Dacă tu doreşti acest lucru, dacă tu te vei pleca adânc în faţa lui Dumnezeu, da, dacă te vei pocăi de toate păcatele tale şi te vei pleca adânc în faţa lui Dumnezeu şi vei striga numele Lui în credinţă, crezând că vei primi, atunci tu vei primi nădejdea pe care o doreşti.\n\n17 Şi s-a întâmplat că atunci când Aaron a spus aceste cuvinte, regele s-a plecat adânc în faţa Domnului în genunchi; da, el chiar s-a prosternat la pământ şi a strigat cu putere, zicând:\n\n18 O, Dumnezeule, Aaron mi-a spus mie că este un Dumnezeu; şi dacă este un Dumnezeu, şi dacă Tu eşti Dumnezeu, vrei Tu să Te faci cunoscut mie iar eu voi abandona toate păcatele mele pentru ca să Te pot cunoaşte pe Tine şi pentru ca să pot să fiu ridicat din morţi şi să fiu salvat în ultima zi. Şi acum, când a spus aceste cuvinte regele, a fost lovit ca şi cum ar fi fost mort.\n\n19 Şi s-a întâmplat că slujitorii lui au alergat şi i-au spus reginei tot ceea ce i se întâmplase regelui. Iar ea a venit la rege; şi atunci când l-a văzut pe el zăcând ca şi cum ar fi fost mort şi i-a văzut, de asemenea, pe Aaron şi pe fraţii lui stând ca şi cum ei erau cauza acestei căderi, ea a fost mânioasă pe ei şi a dat poruncă slujitorilor ei sau slujitorilor regelui să-i ia şi să-i omoare.\n\n20 Acum, slujitorii au văzut cauza căderii regelui, de aceea, nu au îndrăznit să pună mâna pe Aaron şi pe fraţii lui; şi ei au pledat în faţa reginei, zicând: De ce dai tu poruncă să-i ucidem pe aceşti oameni când iată, unul dintre ei este mai puternic decât noi toţi? De aceea, noi vom cădea în faţa lor.\n\n21 Acum, când regina a văzut frica slujitorilor, ea, de asemenea, a început să se teamă nespus de mult ca vreun fel de rău să nu vină asupra sa. Şi le-a poruncit slujitorilor săi să meargă şi să-i cheme pe oameni pentru ca aceştia să-i ucidă pe Aaron şi pe fraţii lui.\n\n22 Acum, când Aaron a văzut hotărârea reginei, el cunoscând, de asemenea, împietrirea inimilor oamenilor, s-a temut că o mulţime se va aduna laolaltă şi că va fi mare vrajbă şi tulburare printre ei; de aceea, şi-a întins mâna şi l-a ridicat pe rege de la pământ şi i-a spus: Ridică-te. Iar el s-a ridicat în picioare, căpătându-şi puterea.\n\n23 Acum, aceasta s-a întâmplat în prezenţa reginei şi a multora dintre slujitori. Şi atunci când ei au văzut aceasta, s-au minunat mult şi au început să se teamă. Iar regele s-a ridicat şi a început să le predice. Şi el le-a predicat atât de mult, încât toată casa lui s-a convertit pentru Domnul.\n\n24 Acum, o mulţime era adunată laolaltă din cauza poruncii reginei şi au început să fie multe plângeri printre ei din cauza lui Aaron şi a fraţilor lui.\n\n25 Dar regele a înaintat în mijlocul lor şi le-a vorbit. Şi ei s-au potolit în ceea ce-l privea pe Aaron şi pe cei care erau cu el.\n\n26 Şi s-a întâmplat că atunci când regele a văzut că poporul era potolit, el a făcut ca Aaron şi fraţii lui să înainteze în mijlocul mulţimii şi să predice cuvântul către ei.\n\n27 Şi s-a întâmplat că regele a trimis o veste în toată ţara, printre toţi oamenii săi care erau în toată ţara, care erau în toate regiunile dimprejur, care era mărginită chiar de mare, la răsărit şi la apus, şi care era despărţită de ţara lui Zarahemla printr-o fâşie îngustă de pustiu, care mergea de la marea de la răsărit chiar până la marea de la apus şi în jurul graniţelor malului mării şi a graniţelor pustiului care era la miazănoapte, lângă ţara lui Zarahemla, prin graniţele lui Manti, lângă izvorul râului Sidon, care curgea de la răsărit către apus—şi astfel erau despărţiţi lamaniţii şi nefiţii.\n\n28 Acum, cei mai leneşi dintre lamaniţi trăiau în pustiu şi locuiau în corturi; şi erau împrăştiaţi prin pustiu la apus, în ţara lui Nefi; da, şi, de asemenea, la apus de ţara lui Zarahemla, la graniţele cu malul mării, iar la apus în ţara lui Nefi, în locul primei moşteniri a strămoşilor lor; şi astfel mărginindu-se de-a lungul ţărmului mării.\n\n29 Şi, de asemenea, erau mulţi lamaniţi la răsărit lângă malul mării, unde nefiţii îi goniseră. Şi astfel, nefiţii erau aproape înconjuraţi de lamaniţi; cu toate acestea, nefiţii puseseră stăpânire pe toate părţile de la miazănoapte ale ţării care se mărginea cu pustiul, la izvorul râului Sidon, de la răsărit la apus, de jur-împrejur, de partea pustiului; la miazănoapte, chiar până când ei au ajuns în ţara pe care o numeau Abundenţa.\n\n30 Şi aceasta se mărginea cu ţara pe care o numeau Pustiu, aceasta fiind atât de mult la miazănoapte, încât venea în ţara care fusese populată şi fusese distrusă, ţara oaselor acelora despre care noi am vorbit, care a fost descoperită de către poporul lui Zarahemla, acesta fiind locul primei lor aşezări.\n\n31 Şi s-au dus de acolo până în pustiul de la miazăzi. Astfel, ţara de la miazănoapte a fost numită Pustiu, iar ţara de la miazăzi a fost numită Abundenţa, acesta fiind pustiul care era plin de tot felul de animale sălbatice, o parte dintre ele venind din ţara de la miazănoapte pentru mâncare.\n\n32 Şi acum, era distanţă numai de o zi şi jumătate de călătorie pentru un nefit, pe linia de la Abundenţa la Pustiu, de la marea de la răsărit către cea de la apus; şi astfel, ţara lui Nefi şi ţara lui Zarahemla erau aproape înconjurate de apă, numai un istm mic fiind între ţara de la miazănoapte şi cea de la miazăzi.\n\n33 Şi s-a întâmplat că nefiţii locuiau în ţara Abundenţei, chiar de la marea de la răsărit până la marea de la apus; şi astfel, nefiţii, în înţelepciunea lor, cu gărzile şi cu oştirile lor, i-au blocat pe lamaniţi la miazăzi pentru ca ei să nu mai aibă stăpânire asupra ţinutului de la miazănoapte, pentru ca ei să nu mai năvălească peste ţara de la miazănoapte.\n\n34 De aceea, lamaniţii nu puteau să mai aibă posesiuni decât numai în ţara lui Nefi şi în pustiul dimprejur. Acum, aceasta era înţelepciune la nefiţi—dat fiind că lamaniţii erau duşmanii lor, ei nu puteau să permită atacurile lor din orice parte şi făceau aceasta pentru ca ei să aibă o ţară unde să poată fugi, după dorinţele lor.\n\n35 Şi acum eu, după ce am spus acestea, mă întorc iarăşi la relatarea lui Amon şi Aaron, Omner şi Himni şi fraţii lor.\n\n", "alma 23": "[center][font_size=26]Capitolul 23[/font_size][/center]\n\n[i]Libertatea religioasă este proclamată—lamaniţii din şapte ţări şi oraşe sunt convertiţi—Ei îşi dau numele de anti-nefi-lehiţi şi sunt eliberaţi de sub blestem—Amaleciţii şi amuloniţii resping adevărul. Circa 90–77 î.H.[/i]\n\n1 Iată, acum s-a întâmplat că regele lamaniţilor a trimis o veste printre toţi oamenii săi ca ei să nu pună mâna pe Amon sau pe Aaron sau pe Omner sau pe Himni, sau pe nici unul dintre fraţii lor care trebuia să meargă şi să predice cuvântul lui Dumnezeu, în orice loc ar fi, în orice parte a ţării lor.\n\n2 Da, el a trimis un decret printre ei, cum că nu trebuia să pună mâna pe ei ca să-i lege sau să-i arunce în închisoare; şi nici nu trebuia să-i scuipe pe ei sau să-i lovească sau să-i arunce pe ei afară din sinagogile lor sau să-i insulte; şi nici nu trebuia să arunce cu pietre în ei, ci că ei trebuia să aibă acces liber la casele lor şi, de asemenea, la templele lor şi la sanctuarele lor.\n\n3 Şi astfel, ei puteau să meargă şi să predice cuvântul, potrivit dorinţei lor, căci regele fusese convertit către Domnul, la fel ca şi toată casa lui; de aceea, el a trimis vestea sa prin ţară, către poporul său, potrivit căreia cuvântul lui Dumnezeu putea să nu aibă nici o piedică, ci că putea să înainteze prin toată ţara pentru ca poporul său să poată fi convins de tradiţiile rele ale strămoşilor lor şi pentru ca ei să poată fi convinşi că ei toţi erau fraţi şi că nu trebuia să ucidă, nici să jefuiască sau să fure, nici să comită adulter, nici să facă vreun fel de ticăloşii.\n\n4 Şi acum s-a întâmplat că atunci când regele a trimis această veste, Aaron şi fraţii lui au mers din oraş în oraş şi de la o casă de rugăciune la alta, întemeind biserici şi ungând preoţi şi învăţători prin toată ţara printre lamaniţi, pentru a predica şi a propovădui cuvântul lui Dumnezeu printre ei; şi astfel, au început să aibă mare succes.\n\n5 Şi cu miile au fost aduşi la cunoaşterea Domnului, da, cu miile au fost aduşi să creadă în tradiţiile nefiţilor; şi au fost învăţaţi în scrierile şi profeţiile care erau trecute din mână în mână, chiar până la timpul prezent.\n\n6 Şi atât de sigur cum Domnul trăieşte, tot atât de sigur mulţi au crezut sau tot atât de mulţi au fost aduşi la cunoaşterea adevărului prin predicile lui Amon şi ale fraţilor lui, în acord cu spiritul revelaţiei şi al profeţiei, iar puterea lui Dumnezeu făcând miracole în ei—da, eu vă zic vouă, aşa cum Domnul trăieşte, tot atât de mulţi lamaniţi care au crezut în predicile lor şi au fost convertiţi pentru Domnul nu s-au rătăcit niciodată.\n\n7 Pentru că, au devenit un popor drept; ei şi-au pus jos armele răzvrătirii pentru ca să nu se mai lupte împotriva lui Dumnezeu şi nici împotriva fraţilor lor.\n\n8 Acum, aceştia erau cei care au fost convertiţi pentru Domnul:\n\n9 Poporul lamaniţilor care era în ţara lui Ismael;\n\n10 Şi, de asemenea, cei din poporul lamaniţilor care erau în ţara lui Midoni;\n\n11 Şi, de asemenea, cei din poporul lamaniţilor care erau în oraşul lui Nefi;\n\n12 Şi, de asemenea, cei din poporul lamaniţilor care erau în ţara lui Şilom şi cei care erau în ţara lui Şemlon, în oraşul lui Lemuel şi în oraşul lui Şimnilom.\n\n13 Şi acestea sunt numele oraşelor lamaniţilor care au fost convertiţi pentru Domnul; şi aceştia sunt aceia care au pus jos armele răzvrătirii lor, da, toate armele lor de război; şi ei erau lamaniţi cu toţii.\n\n14 Iar amaleciţii nu au fost convertiţi, în afară de unul; şi tot aşa nu a fost nici unul dintre amuloniţi; iar ei şi-au împietrit inimile, la fel ca şi inimile lamaniţilor din acea parte a ţării, oriunde locuiau, da, şi toate satele şi toate oraşele lor.\n\n15 De aceea, noi am numit toate oraşele lamaniţilor în care ei s-au pocăit şi au venit la cunoaşterea adevărului şi au fost convertiţi.\n\n16 Şi acum s-a întâmplat că regele şi cei care s-au convertit au dorit să poată să aibă un nume pentru ca astfel să poată fi deosebiţi de fraţii lor; de aceea, regele s-a sfătuit cu Aaron şi cu mulţi dintre preoţii lor în legătură cu numele pe care ei trebuia să şi-l ia pentru ca să poată fi deosebiţi.\n\n17 Şi s-a întâmplat că ei şi-au luat numele de anti-nefi-lehiţi; şi ei au fost chemaţi cu numele acesta şi nu au mai fost numiţi lamaniţi.\n\n18 Şi au început să fie un popor foarte harnic; da, şi erau foarte prietenoşi cu nefiţii; de aceea, au început să comunice cu ei, iar blestemul lui Dumnezeu nu i-a mai urmărit pe ei.\n\n", "alma 24": "[center][font_size=26]Capitolul 24[/font_size][/center]\n\n[i]Lamaniţii se ridică împotriva poporului lui Dumnezeu—Anti-nefi-lehiţii se bucură de Hristos şi sunt vizitaţi de către îngeri—Ei aleg mai degrabă să îndure moartea decât să se apere pe ei înşişi—Tot mai mulţi lamaniţi sunt convertiţi. Circa 90–77 î.H.[/i]\n\n1 Şi s-a întâmplat că amaleciţii, amuloniţii şi lamaniţii care erau în ţara lui Amulon şi, de asemenea, în ţara lui Helam şi care erau în ţara Ierusalimului; şi, în sfârşit, în toată ţara dimprejur, care nu fuseseră convertiţi şi nu-şi luaseră numele de anti-nefi-lehiţi, au fost stârniţi de către amaleciţi şi amuloniţi ca să se înfurie împotriva fraţilor lor.\n\n2 Iar ura lor a devenit nespus de aprigă împotriva lor, chiar într-atât de mult, încât au început să se răzvrătească împotriva regelui lor într-atât, încât nu mai voiau ca el să le fie rege; de aceea, au pus mâna pe arme împotriva poporului anti-nefi-lehiţilor.\n\n3 Acum, regele a dat împărăţia fiului său, iar el şi-a luat numele de Anti-Nefi-Lehi.\n\n4 Iar regele a murit în acelaşi an când lamaniţii au început să facă pregătiri de război împotriva poporului lui Dumnezeu.\n\n5 Acum, când Amon şi fraţii săi şi toţi cei care veniseră cu el au văzut pregătirile lamaniţilor ca să-i distrugă pe fraţii lor, ei au mers în ţara lui Midian, iar acolo Amon i-a întâlnit pe toţi fraţii săi; şi de acolo au venit în ţara lui Ismael, pentru ca să poată ţine consiliu cu Lamoni şi, de asemenea, cu fratele lui, Anti-Nefi-Lehi, despre ceea ce trebuia să facă pentru a se apăra împotriva lamaniţilor.\n\n6 Acum, nu exista nici un suflet printre toţi oamenii care fuseseră convertiţi către Domnul care voia să pună mâna pe arme împotriva fraţilor lor; nu, ei nu voiau nici măcar să facă vreo pregătire de război; da, şi chiar şi regele lor le-a dat poruncă să nu facă aceasta.\n\n7 Acum, acestea sunt cuvintele pe care el le-a spus către popor despre acest lucru: Eu le mulţumesc Dumnezeului meu, poporul meu preaiubit pentru că Dumnezeul cel Mare al nostru, în bunătatea Sa, i-a trimis la noi pe aceşti fraţi ai noştri, nefiţii, ca să predice către noi şi să ne convingă pe noi despre tradiţiile păcătoase ale strămoşilor noştri.\n\n8 Şi iată, eu Îi mulţumesc Dumnezeului meu cel Mare pentru că El ne-a dat nouă o parte din Spiritul Său ca să ne înmoaie inimile, încât noi am început să comunicăm cu aceşti fraţi, nefiţii.\n\n9 Şi iată, de asemenea, Îi mulţumesc Dumnezeului meu pentru că, prin începerea acestei relaţii, noi am fost convinşi de păcatele noastre şi de multele crime pe care le-am făcut.\n\n10 Şi, de asemenea, Îi mulţumesc Dumnezeului meu, da, Dumnezeului meu cel Mare, pentru că El ne-a dat nouă voie să ne pocăim de aceste lucruri; şi, de asemenea, pentru că El ne-a iertat pe noi de acele multe păcate şi crime ale noastre pe care noi le-am făcut şi că a şters vinovăţia din inimile noastre prin meritele Fiului Său.\n\n11 Şi acum iată, fraţii mei, fiindcă aceasta a fost tot ceea ce noi puteam să facem (căci noi am fost cei mai pierduţi din toată omenirea), să ne pocăim de toate păcatele noastre şi de crimele numeroase pe care le-am făcut şi să-L avem pe Dumnezeu ca să le şteargă din inimile noastre, căci aceasta a fost tot ceea ce noi puteam face ca să ne pocăim destul de mult în faţa lui Dumnezeu pentru ca El să şteargă pata de pe noi—\n\n12 Acum, fraţii mei cei mai iubiţi, întrucât Dumnezeu a îndepărtat petele noastre, iar săbiile noastre s-au făcut strălucitoare, atunci să nu ne mai pătăm săbiile cu sângele fraţilor noştri.\n\n13 Iată, vă spun vouă: Nu, să ne reţinem săbiile pentru ca ele să nu fie pătate de sângele fraţilor noştri; pentru că, poate că, dacă noi ne-am păta iarăşi săbiile, ele nu vor mai putea fi curăţate strălucitor prin sângele Fiului Dumnezeului nostru cel Mare, care va fi vărsat pentru ispăşirea păcatelor noastre.\n\n14 Iar Dumnezeu cel Mare a avut milă de noi şi ne-a făcut aceste lucruri cunoscute, pentru ca noi să putem să nu pierim; da, şi El ne-a făcut nouă cunoscute aceste lucruri mai înainte, pentru că El iubeşte sufletele noastre tot aşa cum El îi iubeşte pe copiii noştri; de aceea, în mila Lui, El ne vizitează pe noi prin îngerii Săi pentru ca planul salvării să poată să ne fie făcut cunoscut, la fel ca şi generaţiilor viitoare.\n\n15 O, cât de milos este Dumnezeul nostru! Şi acum iată, fiindcă aceasta a fost cât de mult puteam face pentru ca să avem petele noastre îndepărtate de pe noi, iar săbiile noastre sunt făcute strălucitoare, să le ascundem pe acestea pentru ca ele să poată să fie păstrate strălucitoare, ca o mărturie către Dumnezeul nostru în ultima zi sau în ziua în care noi vom fi aduşi să stăm în faţa Lui ca să fim judecaţi, pentru că noi nu ne-am pătat săbiile în sângele fraţilor noştri, întrucât El ne-a împărtăşit nouă cuvântul Său şi prin aceasta ne-a făcut pe noi curaţi.\n\n16 Şi acum, fraţii mei, dacă fraţii noştri caută să ne distrugă, iată, noi ne vom ascunde săbiile, da, noi chiar le vom îngropa adânc în pământ pentru ca ele să poată fi păstrate strălucitoare, ca o mărturie, în ultima zi că noi nu le-am folosit niciodată; iar dacă fraţii noştri ne distrug, iată, noi ne vom duce la Dumnezeul nostru şi vom fi salvaţi.\n\n17 Şi acum s-a întâmplat că, atunci când regele a terminat de spus aceste lucruri şi toţi oamenii erau adunaţi laolaltă, ei şi-au luat săbiile şi toate armele care fuseseră folosite ca să verse sânge de om şi le-au îngropat adânc în pământ.\n\n18 Şi aceasta au făcut-o ei, fiind după părerea lor o mărturie către Dumnezeu, precum şi către oameni, a faptului că ei niciodată nu vor mai folosi arme pentru vărsarea de sânge omenesc; şi aceasta au făcut-o, făgăduind şi făcând un legământ cu Dumnezeu, cum că, decât să verse sângele fraţilor lor, mai degrabă ar renunţa la vieţile lor; şi decât să ia de la un frate de-al lor, mai degrabă i-ar da acestuia; şi decât să-şi petreacă zilele lor în lenevie, mai degrabă ar munci cu mâinile lor.\n\n19 Şi astfel vedem că, atunci când aceşti lamaniţi au fost aduşi să creadă şi să cunoască adevărul, ei au fost neînduplecaţi şi au preferat mai degrabă să îndure chiar şi până la moarte decât să păcătuiască; şi astfel, vedem că ei şi-au îngropat armele de pace sau, şi-au îngropat armele lor de război pentru pace.\n\n20 Şi s-a întâmplat că fraţii lor, lamaniţii, au făcut pregătiri de război şi au venit până în ţara lui Nefi cu scopul de a-l distruge pe rege şi de a aşeza pe altul în locul lui şi de a alunga poporul anti-nefi-lehiţilor afară din ţară.\n\n21 Acum, când poporul a văzut că ei veneau împotriva lor, au ieşit ca să-i întâlnească şi s-au trântit la pământ în faţa lor şi au început să strige numele Domnului; şi astfel, în această atitudine au fost ei atunci când lamaniţii au început să năvălească peste ei şi au început să-i ucidă cu sabia.\n\n22 Şi astfel, fără a întâlni nici o rezistenţă, ei au ucis o mie cinci dintre ei; şi noi ştim că ei sunt binecuvântaţi, căci s-au dus ca să locuiască împreună cu Dumnezeul lor.\n\n23 Acum, când lamaniţii au văzut că fraţii lor nu voiau să fugă de sabie şi nici nu voiau să se întoarcă nici în dreapta şi nici în stânga, ci că preferau să zacă jos şi să piară şi că Îl preamăreau pe Dumnezeu chiar şi în actul de a muri sub sabie—\n\n24 Acum, când lamaniţii au văzut aceasta, ei s-au abţinut de a-i ucide pe ei; şi au fost mulţi ale căror inimi erau îndurerate pentru aceia dintre fraţii lor care căzuseră sub sabie, pentru că ei s-au pocăit de ceea ce făcuseră.\n\n25 Şi s-a întâmplat că au aruncat armele lor de război şi n-au vrut să le mai apuce iarăşi, căci aveau remuşcări pentru crimele pe care le făcuseră; şi s-au prosternat la fel ca şi fraţii lor, încrezându-se în mila celor ale căror arme erau ridicate ca să-i ucidă.\n\n26 Şi s-a întâmplat că poporul lui Dumnezeu s-a unit în ziua aceea cu mai mulţi decât cei care fuseseră ucişi; iar cei care fuseseră ucişi erau oameni drepţi; de aceea, noi nu avem nici o pricină să ne îndoim că au fost salvaţi.\n\n27 Şi nu a fost nici un om păcătos ucis printre ei; dar au fost mai mult decât o mie care au fost aduşi la cunoaşterea adevărului; astfel, noi vedem că Domnul lucrează pe multe căi pentru salvarea poporului Său.\n\n28 Acum, cel mai mare număr dintre acei lamaniţi care au ucis pe atât de mulţi dintre fraţii lor erau amaleciţi şi amuloniţi, cei mai mulţi dintre ei fiind din ordinul Nehorilor.\n\n29 Acum, printre aceia care s-au unit cu poporul Domnului, nu era nici unul care era amalecit sau amulonit sau care era din ordinul lui Nehor, ci erau urmaşi adevăraţi ai lui Laman şi ai lui Lemuel.\n\n30 Şi astfel, noi putem vedea clar că, după ce un popor a fost odată iluminat de către Spiritul lui Dumnezeu şi a avut cunoaştere mare despre lucrurile legate de dreptate, iar apoi a căzut în păcat şi încălcare, el devine şi mai împietrit şi astfel, starea lui devine mai rea decât dacă nu ar fi cunoscut niciodată aceste lucruri.\n\n", "alma 25": "[center][font_size=26]Capitolul 25[/font_size][/center]\n\n[i]Agresiunile lamaniţilor se răspândesc—Seminţia preoţilor lui Noe dispare, aşa după cum a profeţit Abinadi—Mulţi lamaniţi sunt convertiţi şi se unesc cu poporul anti-nefi-lehiţilor—Ei cred în Hristos şi ţin legea lui Moise. Circa 90–77 î.H.[/i]\n\n1 Şi iată, acum s-a întâmplat că acei lamaniţi erau încă mai mânioşi pentru că i-au ucis pe fraţii lor; de aceea, au jurat răzbunare împotriva nefiţilor; şi nu au mai încercat să ucidă poporul anti-nefi-lehiţilor la timpul acela.\n\n2 Ci ei şi-au luat oştirile şi s-au dus dincolo de graniţele ţării lui Zarahemla şi au căzut asupra poporului care era în ţara lui Amoniha şi l-a distrus pe acesta.\n\n3 Şi după aceasta, au avut multe bătălii cu nefiţii, în care ei au fost alungaţi şi ucişi.\n\n4 Iar printre lamaniţii care au fost ucişi erau aproape toţi din seminţia lui Amulon şi a fraţilor lui, care erau preoţii lui Noe, şi ei au fost ucişi de mâinile nefiţilor;\n\n5 Iar cei rămaşi, după ce au fugit în pustiul de la răsărit şi după ce au uzurpat puterea şi autoritatea asupra lamaniţilor, au făcut ca mulţi dintre lamaniţi să piară prin foc datorită credinţei lor—\n\n6 Pentru că mulţi dintre ei, după ce au suferit multe pierderi şi atât de multe suferinţe, au început să se agite în amintirea cuvintelor pe care Aaron şi fraţii lui le predicaseră către ei în ţara lor; de aceea, au început să nu mai creadă în tradiţiile strămoşilor lor şi să creadă în Domnul şi că El le-a dat putere mare nefiţilor; şi astfel, mulţi dintre ei au fost convertiţi în pustiu.\n\n7 Şi s-a întâmplat că acei conducători care erau rămăşiţele copiilor lui Amulon au pus ca să fie ucişi, da, toţi aceia care credeau în aceste lucruri.\n\n8 Acum, acest martiriu a făcut ca mulţi dintre fraţii lor să fie aţâţaţi la mânie; şi au început să fie conflicte în pustiu; iar lamaniţii au început să-i urmărească pe cei din seminţia lui Amulon şi a fraţilor lui şi au început să-i ucidă pe ei; iar ei au fugit în pustiul de la răsărit.\n\n9 Şi iată, până în această zi sunt ei urmăriţi de lamaniţi. Astfel, cuvintele lui Abinadi pe care el le-a spus despre seminţia preoţilor care au făcut ca el să îndure moarte prin foc au fost înfăptuite.\n\n10 Căci el a spus către ei: Ceea ce voi îmi veţi face mie va fi felul de lucruri care vor veni.\n\n11 Şi acum, Abinadi a fost primul care a suferit moartea prin foc datorită credinţei lui în Dumnezeu; acum, aceasta a fost ceea ce a vrut să spună, şi anume că mulţi vor suferi moarte prin foc, tot aşa cum el a suferit.\n\n12 Iar el a spus către preoţii lui Noe, că seminţia lor trebuia să facă în aşa fel ca mulţi să fie omorâţi în acelaşi fel ca şi el, şi că ei trebuia să fie împrăştiaţi pretutindeni şi ucişi, tot aşa cum o oaie fără de păstor este mânată şi ucisă de către bestiile sălbatice; şi acum iată, aceste cuvinte au fost adeverite, căci ei au fost alungaţi de către lamaniţi şi au fost urmăriţi şi au fost loviţi.\n\n13 Şi s-a întâmplat că atunci când lamaniţii au văzut că nu au putut să-i doboare pe nefiţi, s-au reîntors în propria lor ţară; şi mulţi dintre ei au venit ca să locuiască în ţara lui Ismael şi în ţara lui Nefi şi s-au unit cu poporul lui Dumnezeu, care era poporul anti-nefi-lehiţilor.\n\n14 Şi ei, de asemenea, şi-au îngropat armele de război, tot aşa cum fraţii lor făcuseră, şi au început să fie un popor drept; şi au mers pe căile Domnului şi au avut grijă să ţină poruncile şi legile Lui.\n\n15 Da, şi ei au ţinut legea lui Moise; căci era potrivit să mai ţină încă legea lui Moise, pentru că, ea încă nu era împlinită. Dar chiar şi dacă ţineau legea lui Moise, ei aşteptau cu bucurie venirea lui Hristos, considerând că legea lui Moise era un fel de venire a Lui şi crezând că ei trebuia să ţină acele manifestări exterioare până la timpul când El li se va arăta lor.\n\n16 Acum, ei nu au presupus că salvarea venea prin legea lui Moise; dar că legea lui Moise servea ca să le întărească credinţa lor în Hristos; şi astfel, ei au păstrat o nădejde prin credinţă în salvarea veşnică, încrezându-se în spiritul profeţiei, care a vorbit despre lucrurile care aveau să vină.\n\n17 Şi acum iată, Amon şi Aaron, Omner şi Himni şi fraţii lor s-au bucurat nespus de succesul pe care l-au avut printre lamaniţi, văzând că Domnul le-a acordat lor după rugăciunile lor şi că El, de asemenea, le-a verificat lor cuvântul Său în toate cele.\n\n", "alma 26": "[center][font_size=26]Capitolul 26[/font_size][/center]\n\n[i]Amon se slăveşte în Domnul—Cei credincioşi sunt întăriţi de către Domnul şi li se dă cunoaşterea—Prin credinţă oamenii pot să aducă mii de suflete la pocăire—Dumnezeu are toată puterea şi înţelege toate lucrurile. Circa 90–77 î.H.[/i]\n\n1 Şi acum, acestea sunt cuvintele lui Amon către fraţii săi, care spun astfel: Fraţii de sânge şi fraţii mei în credinţă, iată, vă spun vouă, ce motiv mare avem noi să ne bucurăm; căci puteam noi să presupunem, atunci când am plecat din ţara lui Zarahemla, că Dumnezeu ne va acorda binecuvântări atât de mari?\n\n2 Şi acum, întreb, ce binecuvântări mari ne-a acordat El nouă? Puteţi voi să spuneţi?\n\n3 Iată, răspund eu pentru voi; căci fraţii noştri, lamaniţii, au fost în întuneric, da, chiar şi în cel mai întunecat abis, dar iată, cât de mulţi dintre ei sunt aduşi să vadă lumina cea minunată a lui Dumnezeu! Şi aceasta este binecuvântarea care ne-a fost dată nouă, şi anume că noi am fost făcuţi instrumente în mâinile lui Dumnezeu ca să înfăptuim această mare lucrare.\n\n4 Iată, mii dintre ei se bucură şi au fost aduşi în stâna lui Dumnezeu.\n\n5 Iată, câmpul a fost copt şi binecuvântaţi sunteţi voi căci aţi pus mâna pe seceră şi aţi recoltat cu toată puterea, da, cât e ziua de lungă aţi muncit; şi iată numărul snopilor voştri! Şi ei vor fi adunaţi în grânar pentru ca să nu se irosească.\n\n6 Da, ei nu vor fi doborâţi de furtună în ziua din urmă; da, şi nici nu vor fi sfâşiaţi de vârtejuri; ci, atunci când furtuna va veni, ei vor fi adunaţi laolaltă în locul lor pentru ca furtuna să nu pătrundă până la ei; da, şi nici nu vor fi mânaţi de vânturi sălbatice oriunde duşmanul va vrea să-i ducă.\n\n7 Dar iată, ei sunt în mâinile Domnului Recoltei şi ei sunt ai Lui; iar El îi va ridica pe ei în ziua din urmă.\n\n8 Binecuvântat să fie numele Dumnezeului nostru; să cântăm pentru preamărirea Lui, da, să dăm mulţumiri numelui Lui sfânt, căci El face dreptate întotdeauna.\n\n9 Căci dacă noi nu am fi plecat din ţara lui Zarahemla, atunci aceşti fraţi iubiţi ai noştri, care ne-au preaiubit pe noi atât de mult, încă ar mai fi sfâşiaţi de ură împotriva noastră, da, şi ei, de asemenea, încă ar mai fi străini lui Dumnezeu.\n\n10 Şi s-a întâmplat că atunci când Amon a spus aceste cuvinte, fratele lui, Aaron, l-a contrazis pe el, zicând: Amon, mă tem că bucuria ta te duce pe tine la îngâmfare.\n\n11 Dar Amon i-a spus: Eu nu mă laud pentru propria mea putere şi nici pentru propria mea înţelepciune; ci iată, bucuria îmi este plină, da, inima îmi este încărcată de bucurie şi mă voi bucura de Dumnezeul meu.\n\n12 Da, ştiu că eu sunt nimic; iar în ceea ce priveşte puterea mea, sunt slab; de aceea, nu mă voi îngâmfa din cauza mea, ci mă voi îngâmfa din cauza Dumnezeului meu, căci în puterea Lui pot eu să fac toate lucrurile; da, iată, multe miracole măreţe am făcut noi în această ţară, pentru care noi Îi vom preamări numele Lui pentru totdeauna.\n\n13 Iată, câte mii dintre fraţii noştri a dezlegat El din durerile iadului; şi ei sunt aduşi ca să cânte iubire mântuitoare; şi aceasta datorită puterii cuvântului Lui care este în noi; de aceea, nu avem noi motiv mare să ne bucurăm?\n\n14 Da, noi avem motiv să-L preamărim pe El pentru totdeauna, căci El este Dumnezeu Cel Prea Înalt şi i-a dezlegat pe fraţii noştri din lanţurile iadului.\n\n15 Da, ei au fost încercuiţi cu întunecime şi distrugere veşnică; dar iată, El i-a adus în lumina Sa veşnică, da, pentru salvare nepieritoare; şi ei sunt înconjuraţi de iubirea Lui fără de asemănare; da, iar noi am fost instrumente în mâinile Lui ca să facem această lucrare măreaţă şi minunată!\n\n16 De aceea, să ne slăvim, da, ne vom slăvi în Domnul; da, ne vom bucura în Domnul, căci bucuria noastră este întreagă; da, noi Îl vom preamări pe Dumnezeul nostru în vecii vecilor. Iată, cine poate să slăvească prea mult pe Domnul? Da, cine poate să spună prea mult despre puterea Lui şi despre mila Lui şi despre răbdarea Lui în ceea ce-i priveşte pe copiii oamenilor? Iată, vă spun vouă, eu nu pot să spun nici cea mai mică parte din ceea ce simt.\n\n17 Cine a putut să presupună că Dumnezeul nostru ar putea să fie atât de milos ca să ne smulgă din starea noastră groaznică, păcătoasă şi necurată?\n\n18 Iată, noi am pornit chiar cu mânie, ameninţând să distrugem Biserica Lui.\n\n19 O, şi atunci, de ce nu ne-a condamnat El pe noi la o distrugere groaznică, da, de ce nu a lăsat El sabia dreptăţii Sale să cadă asupra noastră şi să ne condamne la o disperare veşnică?\n\n20 O, sufletul meu, ca să zic aşa, o ia la goană la gândul acesta. Iată, El nu şi-a aplicat dreptatea asupra noastră, ci în marea Sa milă ne-a adus pe noi de partea cealaltă a acelui abis veşnic al morţii şi al nenorocirii, chiar până la salvarea sufletelor noastre.\n\n21 Şi acum iată, fraţii mei, care om prin firea lui cunoaşte aceste lucruri? Vă spun vouă, nu este nici unul care să ştie aceste lucruri, decât acela care s-a pocăit.\n\n22 Da, acela care se pocăieşte şi dă dovadă credinţă şi face fapte bune şi se roagă continuu, fără întrerupere—aceluia îi este dat să cunoască tainele lui Dumnezeu; da, aceluia îi este dat să dezvăluie lucruri care nu au fost dezvăluite niciodată; da, şi aceluia îi va fi dat să aducă mii de suflete către pocăinţă, tot aşa cum ne-a fost dat nouă să-i aducem pe aceşti fraţi ai noştri către pocăinţă.\n\n23 Acum, vă aduceţi voi aminte, fraţii mei, că le-am spus fraţilor noştri din ţara lui Zarahemla că ne ducem în ţara lui Nefi ca să predicăm către fraţii noştri, lamaniţii, iar ei au râs şi şi-au bătut joc de noi?\n\n24 Căci ne-au spus: credeţi voi că îi puteţi aduce pe lamaniţi la cunoaşterea adevărului? Credeţi voi că îi puteţi convinge pe lamaniţi despre greşeala tradiţiilor strămoşilor lor, un popor încăpăţânat aşa cum sunt ei; ale căror inimi se bucură în vărsarea de sânge; ale căror zile au fost petrecute în cea mai grosolană nedreptate; ale căror căi au fost căile unui păcătos de la început? Acum, fraţii mei, vă aduceţi aminte că aceasta era vorbirea lor.\n\n25 Da, mai mult, ei au zis: Să luăm armele împotriva lor ca să-i distrugem pe ei şi nedreptatea lor s-o dăm afară din ţară, ca să nu ne acapareze şi să ne distrugă pe noi.\n\n26 Dar iată, fraţii mei preaiubiţi, noi am venit în pustiu nu cu intenţia de a-i distruge pe fraţii noştri, ci cu intenţia ca, poate, să salvăm câteva dintre sufletele lor.\n\n27 Acum, când inimile noastre erau descurajate şi era cât pe ce să ne întoarcem, iată, Domnul ne-a alinat şi a zis: Duceţi-vă printre fraţii voştri, lamaniţii, şi suportaţi cu răbdare suferinţele voastre, iar Eu vă voi da vouă izbândă.\n\n28 Şi acum iată, noi am venit şi am mers printre ei; şi am fost răbdători în suferinţele noastre şi am suferit tot felul de lipsuri; da, am călătorit din casă în casă, punându-ne nădejdea în îndurările lumii—nu doar în îndurările lumii, ci în milosteniile lui Dumnezeu.\n\n29 Şi am intrat în casele lor şi le-am predicat şi noi am predicat pe străzile lor; da, şi le-am predicat pe dealurile lor; şi, de asemenea, am intrat în templele şi în sinagogile lor şi le-am predicat; şi am fost alungaţi şi batjocoriţi, scuipaţi şi loviţi peste obraz; şi am fost bătuţi cu pietre şi prinşi cu frânghii rezistente şi aruncaţi în închisoare; şi, prin puterea şi înţelepciunea lui Dumnezeu, iarăşi am fost salvaţi.\n\n30 Şi am suferit tot felul de îndurat, iar toate acestea pentru ca, poate, să putem fi mijlocul prin care nişte suflete să fie salvate; şi noi am presupus că bucuria noastră va fi deplină dacă, poate, noi vom putea fi mijlocul prin care unii să fie salvaţi.\n\n31 Acum iată, putem privi înainte şi putem vedea roadele muncilor noastre; şi sunt ele puţine? Vă spun vouă: Nu, ele sunt multe; da, iar noi putem să depunem mărturie despre sinceritatea lor datorită iubirii lor faţă de fraţii lor şi, de asemenea, faţă de noi.\n\n32 Căci iată, ei mai degrabă îşi jertfesc viaţa decât să ia viaţa duşmanului lor; şi ei şi-au îngropat adânc în pământ armele de război datorită iubirii pentru fraţii lor.\n\n33 Şi acum iată, vă spun vouă, a existat o iubire atât de mare în toată ţara? Iată, vă spun vouă: Nu, nu a existat, nici chiar printre nefiţi.\n\n34 Căci iată, ei erau în stare să ia armele împotriva fraţilor lor; ei înşişi nu îngăduiau să fie ucişi. Dar iată cât de mulţi dintre aceştia şi-au oferit vieţile; şi noi ştim că s-au dus la Dumnezeul lor datorită iubirii lor şi datorită urii lor faţă de păcat.\n\n35 Acum, nu avem noi motiv să ne bucurăm? Da, vă spun vouă, niciodată nu au existat oameni care să aibă atât de multe motive de bucurie ca noi, încă de la începutul lumii; da, iar bucuria mea este exaltată, chiar până la îngâmfare în Dumnezeul meu; căci El are toată puterea, toată înţelepciunea şi toată înţelegerea; El înţelege toate lucrurile şi este o Fiinţă miloasă, chiar până la Salvare, faţă de cei care se vor pocăi şi care vor crede în numele Lui.\n\n36 Acum, dacă aceasta este laudă atunci aşa mă voi lăuda eu; căci aceasta este viaţa mea şi lumina mea, bucuria mea şi Salvarea mea şi mântuirea mea de la nenorocire veşnică. Da, binecuvântat este numele Dumnezeului meu care a avut grijă de poporul Său, care este o ramură a pomului lui Israel şi a fost pierdut din trupul lui într-o ţară străină; da, spun eu, binecuvântat să fie numele Dumnezeului meu care a avut grijă de noi, rătăcitori într-o ţară străină.\n\n37 Acum, fraţii mei, noi vedem că Dumnezeu este grijuliu cu fiecare popor, în orice ţară ar fi el; da, El îi va număra pe oamenii Săi, iar inima Lui miloasă este peste tot pământul. Acum, aceasta este bucuria mea şi mulţumirea mea cea mare; da, şi voi da mulţumiri Dumnezeului meu în vecii vecilor. Amin.\n\n", "alma 27": "[center][font_size=26]Capitolul 27[/font_size][/center]\n\n[i]Domnul îi dă ordin lui Amon să conducă poporul anti-nefi-lehiţilor într-un loc sigur—Atunci când îl întâlneşte pe Alma, bucuria lui Amon îi epuizează toată puterea—nefiţii dau anti-nefi-lehiţilor pământul lui Ierşon —Ei se numesc poporul lui Amon. Circa 90–77 î.H.[/i]\n\n1 Acum, s-a întâmplat că atunci când lamaniţii, care merseseră la război împotriva nefiţilor, după luptele lor multe de ai distruge, au constatat, că era în zadar să caute distrugerea lor şi s-au reîntors în ţara lui Nefi.\n\n2 Şi s-a întâmplat că amaleciţii, din cauza pierderii lor, erau nespus de mânioşi. Şi când au văzut că nu puteau să se răzbune pe nefiţi, au început să aţâţe poporul la mânie împotriva fraţilor lor, poporul anti-nefi-lehiţilor; de aceea, au reînceput să-i distrugă pe ei.\n\n3 Acum, acest popor a refuzat din nou să pună mâna pe arme şi au permis să fie ei înşişi ucişi după dorinţa duşmanilor lor.\n\n4 Acum, când Amon şi fraţii săi au văzut această lucrare de distrugere printre cei pe care îi iubeau atât de mult şi printre cei care i-au preaiubit pe ei atât de mult—căci erau trataţi ca şi cum erau îngeri trimişi de la Dumnezeu ca să-i salveze de la distrugere veşnică—de aceea, atunci când Amon şi fraţii săi au văzut această mare lucrare de distrugere, au fost emoţionaţi de milă şi au spus către rege:\n\n5 Să adunăm laolaltă acest popor al Domnului şi să mergem jos în ţara lui Zarahemla la fraţii noştri, nefiţii şi să fugim din mâinile duşmanilor noştri pentru ca să nu fim distruşi.\n\n6 Dar regele le-a spus: Iată, nefiţii ne vor distruge din cauza numeroaselor crime şi păcate pe care le-am făcut împotriva lor.\n\n7 Iar Amon a zis: Eu mă voi duce şi-L voi întreba pe Domnul şi dacă El ne va spune, Duceţi-vă peste fraţii voştri, ne vom duce?\n\n8 Iar regele i-a spus: Da, dacă Domnul ne spune să ne ducem, atunci ne vom duce jos la fraţii noştri şi vom fi sclavii lor până când le vom plăti lor pentru crimele şi păcatele numeroase pe care le-am făcut împotriva lor.\n\n9 Dar Amon i-a spus: Este împotriva legii fraţilor noştri, care a fost întemeiată de tatăl meu, că nu trebuie să fie nici un sclav printre ei; de aceea, să mergem jos şi să ne încredem în mila fraţilor noştri.\n\n10 Dar regele le-a spus: Întreabă-L pe Domnul şi dacă El ne va spune să ne ducem, atunci ne vom duce; altfel, vom pieri în ţară.\n\n11 Şi s-a întâmplat că Amon a mers şi L-a întrebat pe Domnul şi Domnul i-a spus:\n\n12 Du-i pe oamenii aceştia afară din ţara aceasta pentru ca ei să nu piară; căci Satana are mare stăpânire pe inimile amaleciţilor, care-i aţâţă pe lamaniţi în mânie împotriva fraţilor lor ca să-i ucidă pe ei; de aceea, plecaţi din această ţară; şi binecuvântaţi sunt aceşti oameni în această generaţie, căci Eu îi voi cruţa pe ei.\n\n13 Şi acum, s-a întâmplat că Amon a mers şi i-a spus regelui toate cuvintele pe care Domnul le spusese lui.\n\n14 Şi au adunat laolaltă pe toţi oamenii lor, da, pe toţi oamenii Domnului, şi au adunat laolaltă toate turmele şi cirezile lor şi au plecat din ţară şi au mers în pustiul care despărţea ţara lui Nefi de ţara lui Zarahemla şi au venit aproape de graniţele ţării.\n\n15 Şi s-a întâmplat că Amon le-a spus: Iată, eu şi cu fraţii mei vom merge în ţara lui Zarahemla, iar voi veţi rămâne aici până când ne vom întoarce; iar noi vom cerceta inimile fraţilor noştri, dacă ei doresc sau nu ca noi să venim în ţara lor.\n\n16 Şi s-a întâmplat că în timp ce Amon s-a dus în ţară, el şi fraţii lui l-au întâlnit pe Alma în locul despre care s-a vorbit; şi iată, aceasta a fost o întâlnire plină de bucurie.\n\n17 Acum, bucuria lui Amon era atât de mare încât el a fost plin de ea; da, el era stăpânit de bucuria Dumnezeului său, chiar până la epuizarea puterilor sale; şi el iarăşi a căzut la pământ\n\n18 Acum, nu era aceasta o bucurie nespus de mare? Iată, aceasta este o bucurie pe care nimeni nu o primeşte, decât acela care într-adevăr se pocăeşte şi caută cu umilinţă fericirea.\n\n19 Acum, bucuria lui Alma de a-i întâlni pe fraţii săi a fost într-adevăr mare, precum şi bucuria lui Aaron, a lui Omner şi a lui Himni; dar iată, bucuria lor nu a fost într-atât de mare încât să întreacă puterea lor.\n\n20 Şi acum, s-a întâmplat că Alma i-a condus pe fraţii săi înapoi în ţara lui Zarahemla; chiar până la propria lui casă. Şi au mers şi i-au povestit judecătorului-şef toate lucrurile care li se întâmplaseră în ţara lui Nefi, printre fraţii lor, lamaniţii.\n\n21 Şi s-a întâmplat că judecătorul-şef a trimis o veste prin toată ţara, dorind să cunoască glasul poporului despre acceptarea fraţilor lor, care erau poporul anti-nefi-lehiţilor.\n\n22 Şi s-a întâmplat că glasul poporului a venit, zicând: Iată, noi vom renunţa la ţinutul Ierşon, care este la răsărit, lângă mare, care mărgineşte ţinutul Abundenţei, care este la miazăzi de ţinutul Abundenţei; iar ţinutul acesta, Ierşon, este ţinutul pe care noi îl vom da fraţilor noştri ca moştenire.\n\n23 Şi iată, vom pune oştirile noastre între ţinutul Ierşonului şi ţinutul lui Nefi, pentru ca noi să putem să-i apărăm pe fraţii noştri în ţinutul Ierşonului; şi facem aceasta pentru fraţii noştri, ţinând seama de teama lor de a pune mâna pe arme împotriva fraţilor lor, ca să nu păcătuiască; şi această mare teamă a lor a venit din cauza pocăinţei lor dureroase pe care au avut-o, din cauza crimelor lor numeroase şi a ticăloşiei lor îngrozitoare.\n\n24 Şi acum iată, aceasta o vom face pentru fraţii noştri pentru ca ei să moştenească ţinutul Ierşonului; şi îi vom păzi pe ei de duşmanii lor, cu oştirile noastre, cu condiţia ca ei să ne dea nouă o parte din bunurile lor ca să ne ajute să întreţinem oştirile noastre.\n\n25 Acum, s-a întâmplat că atunci când Amon a auzit aceasta, s-a întors la poporul anti-nefi-lehiţilor şi, de asemenea, Alma a mers cu el în pustiu, acolo unde ei îşi instalaseră corturile, şi le-au făcut lor cunoscute toate aceste lucruri. Iar Alma, de asemenea, le-a povestit lor despre convertirea sa, împreună cu Amon şi Aaron şi fraţii săi.\n\n26 Şi s-a întâmplat că aceasta a făcut să fie mare bucurie printre ei. Şi au mers jos în ţinutul Ierşonului şi au pus stăpânire pe ţinutul Ierşonului; şi erau numiţi de către nefiţi poporul lui Amon; de aceea, au fost deosebiţi prin acest nume pentru totdeauna de atunci încolo.\n\n27 Şi erau dintre poporul lui Nefi; şi, de asemenea, se numărau printre poporul care aparţinea de Biserica lui Dumnezeu. Şi au fost, de asemenea, deosebiţi pentru zelul lor faţă de Dumnezeu, precum şi faţă de oameni; căci erau foarte cinstiţi şi drepţi în toate lucrurile; şi erau neclintiţi în credinţa lor în Hristos, chiar până la sfârşit.\n\n28 Şi ei priveau vărsarea sângelui fraţilor lor cu cea mai mare scârbă; şi nu au putut niciodată să fie convinşi să pună mâna pe arme împotriva fraţilor lor; şi niciodată nu au privit moartea nici cu cel mai mic sentiment de groază datorită speranţei lor şi a credinţei lor în Hristos şi în înviere; de aceea, moartea era înghiţită, după părerea lor, de către victoria lui Hristos asupra ei.\n\n29 De aceea, ei puteau să îndure moartea în felul cel mai rău şi mai chinuitor în care putea fi adusă de către fraţii lor, înainte de a pune mâna pe sabie sau pe paloş ca să-i lovească.\n\n30 Şi astfel, ei erau un popor zelos şi preaiubit, un popor mult favorizat al Domnului.\n\n", "alma 28": "[center][font_size=26]Capitolul 28[/font_size][/center]\n\n[i]Lamaniţii sunt învinşi într-o bătălie înspăimântătoare—Zeci de mii sunt ucişi—Cei păcătoşi sunt consemnaţi într-o stare de nenorocire fără de sfârşit; cei drepţi ajung la o stare de fericire fără de sfârşit. Circa 77–76 î.H.[/i]\n\n1 Şi acum, s-a întâmplat că după ce poporul lui Amon s-a stabilit în ţinutul Ierşonului şi o biserică, de asemenea, a fost întemeiată în ţinutul Ierşonului şi oştirile nefiţilor au fost trimise de jur-împrejurul ţării lui Ierşon, da, la toate graniţele dimprejurul ţării lui Zarahemla; iată, oştirile lamaniţilor i-au urmărit pe fraţii lor până în pustiu.\n\n2 Şi astfel, a fost o bătălie înspăimântătoare; da, chiar una cum nu s-a mai cunoscut printre toate popoarele din ţară, încă din timpul când Lehi a plecat din Ierusalim; da, şi zeci de mii dintre lamaniţi au fost ucişi şi împrăştiaţi afară din ţară.\n\n3 Da, şi, de asemenea, a fost un măcel înspăimântător al poporului lui Nefi; cu toate acestea, lamaniţii au fost alungaţi şi împrăştiaţi şi poporul lui Nefi s-a reîntors în ţara lui.\n\n4 Şi acum, acesta a fost un timp când s-a auzit o mare jelire şi plângere prin toată ţara, în poporul lui Nefi—\n\n5 Da, strigătul văduvelor jelindu-şi bărbaţii; şi, de asemenea, acela al taţilor jelindu-şi fiii; şi fiica pentru frate, da, fratele pentru tată; şi astfel, strigătul de jale s-a auzit printre toţi, jelire pentru neamurile lor care fuseseră ucise.\n\n6 Şi acum, cu siguranţă aceasta a fost o zi tristă; da, un timp solemn şi un timp pentru mult post şi rugăciune.\n\n7 Şi astfel s-a terminat cel de al cincisprezecelea an al domniei judecătorilor peste poporul lui Nefi;\n\n8 Şi aceasta este relatarea lui Amon şi a fraţilor lui, călătoriile lor în ţara lui Nefi, suferinţele lor în ţară, supărările lor şi necazurile lor şi bucuria lor nespusă şi, de asemenea, primirea şi adăpostirea în siguranţă a fraţilor în ţara Ierşonului. Şi acum, fie ca Domnul, Mântuitorul tuturor oamenilor, să binecuvânteze sufletele lor în vecii vecilor.\n\n9 Şi aceasta este relatarea războaielor şi a conflictelor dintre nefiţi, precum şi a războaielor dintre nefiţi şi lamaniţi; iar cel de al cincisprezecelea an al domniei judecătorilor a luat sfârşit.\n\n10 Şi din primul an până la cel de al cincisprezecelea s-a întâmplat distrugerea multor mii de vieţi; da, s-a petrecut o scenă îngrozitoare de vărsare de sânge.\n\n11 Iar trupurile multor mii de oameni sunt puse adânc în pământ, în timp ce trupurile multor mii putrezesc în movile pe faţa pământului; da, şi multe mii jelesc pierderea neamurilor lor căci ei au motiv să se teamă, în acord cu făgăduielile Domnului, de faptul că sunt consemnaţi la o stare de nenorocire fără de sfârşit.\n\n12 În timp ce alte multe mii jelesc cu adevărat pentru pierderea neamurilor lor, ei totuşi se bucură şi se înflăcărează în speranţă, şi ei chiar ştiu, în acord cu făgăduielile Domnului, că sunt înălţaţi ca să locuiască la dreapta lui Dumnezeu, într-o stare de fericire fără de sfârşit.\n\n13 Şi astfel, noi vedem cât de mare este inegalitatea oamenilor din cauza păcatului şi a neascultării, precum şi puterea diavolului, care vine prin planurile înşelătoare pe care le-a făcut pentru a seduce inimile oamenilor.\n\n14 Şi astfel, noi vedem marea chemare pentru silinţa oamenilor ca să lucreze în via Domnului; şi astfel, vedem marele motiv de jale şi, de asemenea, de bucurie—jale din cauza morţii şi distrugerii printre oameni, iar bucurie datorită luminii lui Hristos pentru viaţă.\n\n", "alma 29": "[center][font_size=26]Capitolul 29[/font_size][/center]\n\n[i]Alma doreşte să strige pocăinţă cu un zel îngeresc—Domnul aprobă învăţători pentru toate naţiunile—Alma se bucură de faptele Domnului şi de succesul lui Amon şi al fraţilor lui. Circa 76 î.H.[/i]\n\n1 O, cum aş dori să fiu un înger şi să pot avea împlinită dorinţa inimii mele, ca să pot să merg şi să vorbesc cu trâmbiţa lui Dumnezeu, cu un glas care să cutremure pământul şi să strig pocăinţă către fiecare popor!\n\n2 Da, aş dori să declar către fiecare suflet, cu un glas ca de furtună, pocăinţa şi planul mântuirii, pentru ca el să se pocăiască şi să vină la Dumnezeul nostru, pentru ca să nu mai fie jale pe faţa pământului.\n\n3 Dar iată, sunt un om şi păcătuiesc în dorinţa mea; căci ar trebui să fiu mulţumit cu lucrurile pe care Domnul mi le-a dat mie.\n\n4 Eu ar trebui să nu sfâşii în dorinţele mele decretul ferm a unui Dumnezeu drept, căci ştiu că El le dă oamenilor după dorinţa lor, fie că aceasta va fi pentru moarte, fie pentru viaţă; da, eu ştiu că El le dă oamenilor, da, hotărăşte pentru ei decizii care sunt de neschimbat, după dorinţele lor, fie că acestea sunt pentru salvare, fie că sunt pentru distrugere.\n\n5 Da, şi eu ştiu că binele şi răul au venit înaintea tuturor oamenilor; cel care nu deosebeşte binele de rău este nevinovat; dar cel care cunoaşte binele şi răul, lui îi este dat după dorinţele sale, fie că el doreşte bine sau rău, viaţă sau moarte, bucurie sau remuşcări de conştiinţă.\n\n6 Acum, văzând că eu cunosc aceste lucruri, de ce aş dori mai mult decât să fac lucrarea pentru care am fost chemat?\n\n7 De ce aş dori să fiu un înger, pentru ca să pot glăsui până la marginile pământului?\n\n8 Căci iată, Domnul le îngăduie tuturor naţiunilor ca unii din acelaşi neam şi limbă să predice cuvântul, da, în înţelepciune, tot ceea ce El crede de cuviinţă că ei trebuie să aibă; de aceea, noi vedem că Domnul sfătuieşte în înţelepciune, în acord cu ceea ce este drept şi adevărat.\n\n9 Eu cunosc ceea ce Domnul mi-a poruncit mie şi mă mândresc pentru aceasta. Eu nu mă mândresc cu mine însumi, ci eu mă mândresc cu ceea ce Domnul mi-a poruncit mie; da, şi aceasta este slava mea, şi anume ca, eu să fiu poate, un instrument în mâinile lui Dumnezeu ca să aduc un suflet la pocăinţă; şi aceasta este bucuria mea.\n\n10 Şi iată, atunci când văd pe mulţi dintre fraţii mei că într-adevăr se pocăesc şi vin la Domnul, Dumnezeul lor, atunci sufletul meu se umple de bucurie; atunci îmi aduc aminte de ceea ce Domnul a făcut pentru mine, da, chiar că El mi-a auzit rugăciunea; da, atunci îmi aduc aminte de braţul Lui milostiv pe care l-a întins către mine.\n\n11 Da, şi, de asemenea, îmi aduc aminte de robia strămoşilor mei; căci ştiu cu siguranţă că Domnul i-a eliberat pe ei din sclavie şi prin aceasta a întemeiat Biserica Lui; da, Domnul Dumnezeu, Dumnezeul lui Avraam, Dumnezeul lui Isaac şi Dumnezeul lui Iacov i-a eliberat pe ei din sclavie.\n\n12 Da, eu mi-am adus aminte întotdeauna de robia strămoşilor mei; şi acelaşi Dumnezeu care i-a eliberat pe ei din mâinile Egiptenilor i-a eliberat pe ei din sclavie.\n\n13 Da, şi acelaşi Dumnezeu a întemeiat Biserica Sa printre ei; da, şi acelaşi Dumnezeu m-a chemat pe mine cu o chemare sfântă ca să predic cuvântul către acest popor şi mi-a dat mie mult succes, pentru care bucuria mea este deplină.\n\n14 Dar nu mă bucur numai pentru succesul meu, ci bucuria mea este şi mai deplină datorită succesului fraţilor mei care au fost sus în ţara lui Nefi.\n\n15 Iată, ei au muncit foarte mult şi au adus roade multe; şi cât de mare va fi răsplata lor!\n\n16 Acum, când mă gândesc la succesul acestor fraţi ai mei, sufletul meu este purtat chiar şi până la separarea lui de trup, ca să spun aşa; atât de mare este bucuria mea.\n\n17 Şi acum, fie ca Dumnezeu să le dea acestor fraţi ai mei ca ei să poată să stea în împărăţia lui Dumnezeu; da, şi, de asemenea, toţi cei care sunt rodul lucrărilor lor pentru ca ei să nu se mai rătăcească, ci să-L preamărească pe El în vecii vecilor. Şi fie ca Dumnezeu să facă să se întâmple după cuvintele mele, chiar aşa cum am vorbit. Amin.\n\n", "alma 30": "[center][font_size=26]Capitolul 30[/font_size][/center]\n\n[i]Corihor, antihristul, îl ridiculizează pe Hristos, Ispăşirea şi spiritul profeţiei—El propovăduiesţe că nu este nici un Dumnezeu, nici o cădere a omului, nici o pedeapsă pentru păcat şi nici un Hristos—Alma depune mărturie că Hristos va veni şi că toate lucrurile dovedesc că este un Dumnezeu—Corihor cere să i se dea un semn şi el a amuţit dintr-odată—Diavolul a apărut înaintea lui Corihor sub forma unui înger şi l-a învăţat ce să spună—Corihor este călcat în picioare şi moare. Circa 76–74 î.H.[/i]\n\n1 Iată, acum s-a întâmplat că după ce poporul lui Amon s-a stabilit în ţara Ierşonului, da, şi, de asemenea, după ce lamaniţii au fost alungaţi afară din ţară, iar morţii lor au fost îngropaţi de către poporul ţării—\n\n2 Acum, morţii lor nu au fost număraţi din cauza numărului lor mare; şi nici morţii nefiţilor nu au fost număraţi—dar s-a întâmplat că după ce şi-au îngropat morţii şi, de asemenea, după zilele de post şi de jeluire şi de rugăciune (şi aceasta era în cel de al şaisprezecelea an al domniei judecătorilor peste poporul lui Nefi), a început să fie pace neîntreruptă în toată ţara.\n\n3 Da, şi poporul a avut grijă să ţină poruncile Domnului; şi oamenii erau stricţi în păstrarea rânduielilor lui Dumnezeu, potrivit legii lui Moise; căci au fost învăţaţi să ţină legea lui Moise până când aceasta va fi împlinită.\n\n4 Şi astfel, poporul nu a avut nici o tulburare în tot cel de al şaisprezecelea an al domniei judecătorilor peste poporul lui Nefi.\n\n5 Şi s-a întâmplat că la începutul celui de al şaptesprezecelea an al domniei judecătorilor, a fost pace neîntreruptă.\n\n6 Dar s-a întâmplat că pe la sfârşitul celui de al şaptesprezecelea an, un om a venit în ţara lui Zarahemla, şi el era antihristul, căci el a început să predice către popor împotriva profeţiilor care fuseseră spuse de către profeţi despre venirea lui Hristos.\n\n7 Acum, nu era nici o lege împotriva credinţei oricui; căci era cu totul împotriva poruncilor lui Dumnezeu ca să fie o lege care să-i aducă pe oameni la niveluri inegale.\n\n8 Căci aşa spune scriptura: Alegeţi voi în ziua aceasta pe cine vreţi să slujiţi.\n\n9 Acum, dacă un om dorea să-L slujească pe Dumnezeu, acesta era privilegiul lui; sau, mai degrabă, dacă el credea în Dumnezeu, era privilegiul lui să-L slujească pe El; dar dacă nu credea în El, atunci nu era nici o lege care să-l pedepsească.\n\n10 Dar dacă ucidea, atunci era pedepsit cu moartea; şi dacă jefuia era pedepsit, de asemenea, şi dacă fura, atunci el, de asemenea, era pedepsit; şi de adulter, era, de asemenea, pedepsit; da, pentru toate aceste ticăloşii, ei erau pedepsiţi.\n\n11 Căci era o lege care prevedea că oamenii trebuie să fie judecaţi după crimele lor. Cu toate acestea, nu era nici o lege împotriva credinţei cuiva; de aceea, un om era pedepsit numai pentru crimele pe care le-a făcut; de aceea, toţi oamenii erau la acelaşi nivel.\n\n12 Iar acest antihrist, al cărui nume era Corihor (iar legea nu putea avea nici o putere asupra lui), a început să predice către popor arătând că nu trebuia să fie nici un Hristos. Şi în felul acesta a predicat el, zicând:\n\n13 O, voi care sunteţi legaţi de o nădejde nebunească şi deşartă, de ce vă înjugaţi voi singuri cu asemenea lucruri nebuneşti? De ce căutaţi un Hristos? Căci nici un om nu poate cunoaşte nimic despre ce va să vină.\n\n14 Iată, aceste lucruri pe care voi le numiţi profeţii, despre care voi spuneţi că sunt transmise de către profeţii sfinţi, iată, ele sunt tradiţii nebuneşti de-ale strămoşilor voştri.\n\n15 Cum de ştiţi voi despre certitudinea lor? Iată, voi nu puteţi să ştiţi despre lucruri pe care nu le vedeţi; de aceea, nu puteţi să ştiţi că trebuie să fie un Hristos.\n\n16 Voi vă îndreptaţi privirile către viitor şi spuneţi că vedeţi o iertare a păcatelor voastre. Dar iată, acesta este efectul unei minţi înfierbântate; şi acest deranjament al minţilor voastre vine din cauza tradiţiilor strămoşilor voştri, care vă conduc în rătăcire, într-o credinţă despre lucruri care nu sunt adevărate.\n\n17 Şi mult mai multe lucruri de acest fel a spus el către ei, spunându-le că nu putea să fie nici un fel de ispăşire a păcatelor oamenilor, ci fiecare om a trecut prin viaţă după felul în care s-a condus; de aceea, fiecare om a prosperat după geniul său şi fiecare om a cucerit după puterea sa; şi orice a făcut un om în viaţa lui nu este nici o crimă.\n\n18 Şi astfel a predicat către ei, conducând în rătăcire inimile multora, făcându-i pe aceştia să-şi înalţe capul în ticăloşia lor, da, conducând în rătăcire pe multe femei, precum şi pe bărbaţi, ca să preacurvească—spunându-le că atunci când un om este mort, acesta era sfârşitul a toate cele.\n\n19 Acum, acest om s-a dus, de asemenea, şi în ţara lui Ierşon ca să predice aceste lucruri poporului lui Amon, care fusese odată poporul lamaniţilor.\n\n20 Dar iată, ei erau mai înţelepţi decât mulţi dintre nefiţi; căci l-au prins şi l-au legat şi l-au dus înaintea lui Amon, care era mare preot peste acest popor.\n\n21 Şi s-a întâmplat că a făcut ca el să fie alungat din ţară. Iar el a trecut în ţara lui Ghedeon şi a început, de asemenea, să le predice acestora; şi aici nu a avut mare succes, căci a fost prins şi legat şi dus în faţa marelui preot, precum şi în faţa judecătorului-şef peste ţară.\n\n22 Şi s-a întâmplat că marele preot i-a spus: De ce strici căile Domnului? De ce predici acestui popor că nu va fi nici un Hristos ca să întrerupi bucuria lui? De ce vorbeşti tu împotriva tuturor profeţiilor profeţilor sfinţi?\n\n23 Acum, numele preotului era Ghidona. Iar Corihor a spus către el: Pentru că nu propovăduiesc tradiţiile nebuneşti ale strămoşilor voştri şi pentru că nu-i învăţ pe aceşti oameni să se lege pe ei înşişi sub rânduieli nebuneşti şi ritualuri care sunt plănuite de către preoţi din vechime ca să uzurpeze puterea şi autoritatea peste ei, ca să-i ţină în ignoranţă pentru ca ei să nu poată să-şi înalţe capul, ci să fie subjugaţi în acord cu cuvintele tale.\n\n24 Tu spui că acest popor este un popor liber. Iată, eu zic că ei sunt în sclavie. Tu spui că acele profeţii din vechime sunt adevărate. Iată, eu zic că voi nu ştiţi că ele sunt adevărate.\n\n25 Tu spui că acest popor este un popor vinovat şi decăzut, din cauza încălcării făcute de un părinte. Iată, eu zic că un copil nu este vinovat din cauza părinţilor săi.\n\n26 Şi tu, de asemenea, spui că Hristos va veni. Dar iată, eu zic că tu nu ştii că va fi un Hristos. Şi tu, de asemenea, zici că El va fi ucis pentru păcatele lumii—\n\n27 Şi astfel, tu conduci în rătăcire acest popor, după tradiţiile nebuneşti ale strămoşilor voştri şi după propriile voastre dorinţe; şi voi îi ţineţi pe ei subjugaţi, cu alte cuvinte, în sclavie, pentru ca voi să vă însuşiţi munca mâinilor lor, pentru ca ei să nu îndrăznească să privească în sus cu curaj şi să nu se bucure de drepturile şi privilegiile lor.\n\n28 Da, ei nu îndrăznesc să folosească ceea ce este al lor, căci altfel îi ofensează pe preoţii lor care îi subjugă pe ei după dorinţele lor şi care i-au făcut pe ei să creadă în tradiţiile şi în visurile lor, în capriciile şi în viziunile lor şi în misterele lor pretinse, şi anume că, dacă nu se poartă în acord cu cuvintele lor, atunci ei ofensează pe o oarecare fiinţă necunoscută, care ei zic că este Dumnezeu—o fiinţă care niciodată nu a fost văzută sau cunoscută, care niciodată nu a fost şi nu va fi.\n\n29 Acum, când marele preot şi judecătorul-şef au văzut împietrirea inimii lui, da, atunci când au văzut că el Îl insulta până şi pe Dumnezeu, nu au putut să răspundă la cuvintele lui; dar au pus ca el să fie legat; şi l-au dat pe el pe mâna ofiţerilor şi l-au trimis în ţara lui Zarahemla pentru ca să fie adus înaintea lui Alma şi a judecătorului-şef care era guvernator peste toată ţara.\n\n30 Şi s-a întâmplat că atunci când a fost adus în faţa lui Alma şi a judecătorului-şef, el a continuat în acelaşi fel, tot aşa cum făcuse în ţara lui Ghedeon; da, el a continuat să hulească.\n\n31 Şi s-a ridicat cu multe cuvinte umflate în faţa lui Alma şi i-a insultat pe preoţi şi pe învăţători, acuzându-i pe aceştia că duceau poporul în rătăcire potrivit tradiţiilor prosteşti ale strămoşilor lor, în scopul de a-şi însuşi munca poporului.\n\n32 Acum, Alma i-a spus: Tu ştii că noi nu ne însuşim munca acestui popor; căci iată, eu am lucrat încă de la începutul domniei judecătorilor până acum, cu propriile mele mâini, pentru întreţinerea mea, în ciuda numeroaselor mele călătorii de jur-împrejurul ţării ca să vestesc cuvântul lui Dumnezeu către poporul meu.\n\n33 Şi în ciuda numeroaselor treburi pe care le-am făcut în biserică, eu nu am primit niciodată nici măcar o centimă pentru munca mea; şi nimeni dintre fraţii mei nu a făcut aceasta, în afară de ceea ce au primit la scaunul de judecată; şi atunci noi am primit numai după lege, pentru măsura timpului nostru.\n\n34 Şi acum, dacă noi nu primim nimic pentru muncile noastre în biserică, ce am câştiga noi să muncim în biserică, dacă nu ar fi să declarăm adevărul, ca să putem să avem bucurii în bucuria fraţilor noştri?\n\n35 Atunci, de ce spui tu că noi predicăm către acest popor pentru câştig, când tu singur ştii că noi nu primim nici un câştig? Şi acum, crezi că noi înşelăm acest popor şi aceasta aduce atât de multă bucurie în inimile lor?\n\n36 Iar Corihor i-a răspuns lui: Da.\n\n37 Şi atunci Alma i-a spus: Crezi tu că este un Dumnezeu?\n\n38 Iar el a răspuns: Nu.\n\n39 Acum, Alma i-a spus: Tăgăduieşti tu iarăşi că este un Dumnezeu şi, de asemenea, Îl tăgăduieşti tu pe Hristos? Căci iată, îţi spun ţie, eu ştiu că este un Dumnezeu şi, de asemenea, că Hristos va veni.\n\n40 Şi acum, ce dovadă ai tu că nu este nici un Dumnezeu sau că Hristos nu va veni? Eu îţi zic ţie că nu ai nici una, în afară numai de cuvântul tău.\n\n41 Dar iată, eu am toate lucrurile ca mărturie că aceste lucruri sunt adevărate; şi tu, de asemenea, ai toate lucrurile ca mărturie către tine că acestea sunt adevărate; şi le vei nega tu pe acestea? Crezi tu că aceste lucruri sunt adevărate?\n\n42 Iată, eu ştiu că tu crezi, dar eşti posedat de un spirit mincinos; şi ai alungat Spiritul lui Dumnezeu pentru ca Acesta să nu aibă nici un loc în tine; dar diavolul are putere asupra ta şi el te duce pe tine de ici-colo, scornind lucrături ca să-i distrugă pe copiii lui Dumnezeu.\n\n43 Şi acum, Corihor a spus către Alma: Dacă tu îmi vei arăta mie un semn care să mă convingă că este un Dumnezeu, da, arată-mi tu mie că El are putere şi atunci voi fi convins de adevărul cuvintelor tale.\n\n44 Dar Alma i-a spus: Tu ai avut destule semne; ai de gând să-L ispiteşti pe Dumnezeul tău? Ai tu de gând să spui: Arată-mi un semn, atunci când tu ai mărturia tuturor acestor fraţi ai tăi, precum şi aceea a profeţilor celor sfinţi? Scripturile sunt aşezate în faţa ta, da, şi toate lucrurile arată că este un Dumnezeu; da, chiar şi pământul şi toate lucrurile care sunt pe faţa lui, da, şi mişcarea lui, da, şi, de asemenea, toate planetele care se mişcă în felul lor regulat mărturisesc că este un Creator Suprem.\n\n45 Şi totuşi tu mergi aici şi acolo, ducând în rătăcire inimile acestui popor, mărturisindu-i lui că nu este nici un Dumnezeu? Şi încă vei tăgădui tu toate aceste mărturii? Iar el a zis: Da, eu le voi tăgădui, dacă voi nu îmi veţi arăta un semn.\n\n46 Şi acum, s-a întâmplat că Alma i-a spus: Iată, eu sunt supărat din cauza împietririi inimii tale, da, fiindcă tu încă te mai împotriveşti spiritului adevărului şi fiindcă sufletul poate să fie distrus.\n\n47 Dar iată, este mai bine ca sufletul tău să fie pierdut, decât să fii instrumentul aducerii multor suflete la distrugere prin minciunile tale şi prin cuvintele tale linguşitoare; de aceea, dacă vei tăgădui iarăşi, iată, Dumnezeu te va lovi pe tine, ca tu să devii mut, pentru ca tu să nu-ţi mai deschizi gura niciodată, pentru ca tu niciodată să nu-l mai înşeli pe acest popor.\n\n48 Acum, Corihor i-a spus: Eu nu tăgăduiesc existenţa unui Dumnezeu, dar eu nu cred că este un Dumnezeu; şi eu, de asemenea, zic că voi nu ştiţi că este un Dumnezeu; şi dacă voi nu îmi arătaţi un semn, eu nu voi crede.\n\n49 Acum, Alma i-a spus: Aceasta îţi voi da eu ţie ca un semn, şi anume ca tu să fii făcut mut, potrivit cuvintelor mele; şi eu spun că în numele lui Dumnezeu, tu vei amuţi pentru ca tu să nu mai ai darul vorbirii.\n\n50 Acum, când Alma a spus aceste cuvinte, Corihor a amuţit pentru ca el să nu mai aibă darul vorbirii, potrivit cuvintelor lui Alma.\n\n51 Şi atunci când judecătorul-şef a văzut aceasta, el şi-a întins mâna şi a scris pentru Corihor, zicând: Eşti tu convins de puterea lui Dumnezeu? Acela despre care tu ai vrut ca Alma să-ţi arate semnul Său? Vrei tu ca El să-i lovească şi pe alţii pentru ca să-ţi arate ţie un semn? Iată, El ţi-a arătat ţie un semn; şi acum, vei mai contrazice tu încă mai mult?\n\n52 Iar Corihor şi-a întins mâna şi a scris, zicând: Eu ştiu că sunt mut, căci nu pot vorbi; şi ştiu că nimic nu putea să aducă aceasta asupra mea, decât puterea lui Dumnezeu; da, şi eu am ştiut întotdeauna că era un Dumnezeu.\n\n53 Dar iată, diavolul m-a înşelat pe mine; căci el a apărut în faţa mea sub forma unui înger şi mi-a zis: Du-te şi cucereşte acest popor, căci toţi oamenii s-au dus în rătăcire după un Dumnezeu necunoscut. Şi el mi-a spus: Nu este nici un Dumnezeu; da, şi m-a învăţat pe mine ceea ce trebuia să spun. Şi eu am propovăduit cuvintele lui; şi le-am propovăduit pentru că ele erau plăcute pentru mintea carnală; eu le-am propovăduit până când am avut mult succes într-atât, încât eu chiar am crezut că ele erau adevărate; şi din cauza aceasta m-am împotrivit adevărului chiar până când am adus acest mare blestem asupra mea.\n\n54 Acum, când el a spus aceasta, l-a implorat pe Alma să se roage lui Dumnezeu ca să ridice blestemul de pe el.\n\n55 Dar Alma i-a spus: Dacă acest blestem va fi luat de pe tine, atunci tu iarăşi vei duce în rătăcire inimile acestui popor; de aceea, se va întâmpla aşa cum Domnul va voi.\n\n56 Şi s-a întâmplat că blestemul nu a fost luat de pe Corihor; ci el a fost alungat şi a mers din casă în casă cerşind pentru bucatele sale.\n\n57 Acum, vestea despre ceea ce i s-a întâmplat lui Corihor a fost răspândită imediat prin toată ţara; da, vestea a fost trimisă de către judecătorul-şef către toţi oamenii din ţară, declarându-le acelora care crezuseră în cuvintele lui Corihor că ei trebuia să se pocăiască cu repeziciune, căci altfel aceeaşi judecată va veni peste ei.\n\n58 Şi s-a întâmplat că au fost convinşi cu toţii de ticăloşia lui Corihor; de aceea, au fost cu toţii convertiţi din nou către Domnul; şi aceasta a pus capăt nedreptăţii de felul lui Corihor. Iar Corihor a mers din casă în casă, cerşind bucate pentru traiul său.\n\n59 Şi s-a întâmplat că aşa cum mergea el prin popor, da, printre oamenii care se separaseră de nefiţi şi care îşi luaseră numele de zoramiţi, fiind conduşi de un om care se numea Zoram—şi cum mergea el printre ei, iată, a fost trântit jos şi călcat în picioare chiar până când a murit.\n\n60 Şi astfel, vedem noi sfârşitul aceluia care a stricat căile Domnului; şi astfel, vedem că diavolul nu-i va scăpa pe copiii săi în ultima zi, ci îi va târî pe ei cu repeziciune jos în iad.\n\n", "alma 31": "[center][font_size=26]Capitolul 31[/font_size][/center]\n\n[i]Alma conduce o misiune ca să-i aducă pe calea cea bună pe zoramiţii cei apostaţi—Zoramiţii Îl tăgăduiesc pe Hristos, cred într-o idee neadevărată despre dreptul de a alege şi preaslăvesc cu rugăciuni stabilite—Misionarii sunt plini de Spiritul Sfânt—Suferinţele lor sunt înghiţite în bucuria pentru Hristos. Circa 74 î.H.[/i]\n\n1 Acum, s-a întâmplat că după sfârşitul lui Corihor, Alma, aflând veşti că zoramiţii stricau căile Domnului şi că Zoram, care era conducătorul lor, conducea inimile poporului ca să-i preaslăvească pe idoli muţi, inima lui iarăşi a început să fie bolnavă din cauza nedreptăţii poporului.\n\n2 Căci acesta era motiv de mare supărare pentru Alma să afle despre nedreptatea dintre oamenii săi; de aceea, inima lui era nespus de întristată din cauza separării zoramiţilor de nefiţi.\n\n3 Acum, zoramiţii s-au adunat laolaltă într-un ţinut pe care ei îl numeau Antionum, care era la răsărit de ţara lui Zarahemla, care se întindea lângă ţărmul mării, care era la miazăzi de ţinutul lui Ierşon, care era, de asemenea, mărginit la miazăzi de pustiu, care pustiu era plin de lamaniţi.\n\n4 Acum, nefiţii se temeau mult că zoramiţii ar putea să intre într-o relaţie cu lamaniţii şi că acesta ar fi un mijloc de mare pierdere în partea nefiţilor.\n\n5 Şi acum, cum predicarea cuvântului avea o mare tendinţă să conducă poporul să facă ceea ce era drept—da, aceasta avusese un efect cu mult mai puternic asupra minţilor poporului, decât sabia sau orice altceva care li se întâmplase lor—de aceea, Alma a crezut de cuviinţă ca ei să pună la încercare virtutea cuvântului lui Dumnezeu.\n\n6 De aceea, el i-a luat pe Amon şi pe Aaron şi pe Omner; şi pe Himni l-a lăsat în Biserică în Zarahemla; dar pe primii trei el i-a luat cu el, precum şi pe Amulec şi pe Zeezrom care erau la Melec; şi el, de asemenea, a luat pe doi dintre fiii săi.\n\n7 Acum, pe cel mai mare dintre fiii săi nu l-a luat cu el, iar numele acestuia era Helaman; dar numele acelora pe care i-a luat cu el erau Şiblon şi Corianton; şi acestea sunt numele acelora care s-au dus cu el printre zoramiţi ca să le predice lor cuvântul.\n\n8 Acum, zoramiţii erau disidenţi printre nefiţi; de aceea, ei avuseseră cuvântul lui Dumnezeu predicat către ei.\n\n9 Dar ei căzuseră în mare greşeală, căci nu voiau să ţină poruncile lui Dumnezeu şi legile Lui conform cu legea lui Moise.\n\n10 Şi nici nu voiau să respecte rânduielile Bisericii ca să continue în rugăciune şi implorare adresate zilnic către Dumnezeu pentru ca ei să nu intre în ispită.\n\n11 Da, în sfârşit, ei au stricat căile Domnului în foarte multe ocazii; de aceea, din această cauză, Alma şi fraţii săi s-au dus în ţară ca să predice cuvântul către ei.\n\n12 Acum, când ei au ajuns în ţară, iată, spre mirarea lor, au aflat că zoramiţii zidiseră sinagogi şi că se adunau laolaltă o zi pe săptămână, zi pe care ei o numeau ziua Domnului; şi preaslăveau într-un fel pe care Alma şi fraţii lui nu-l mai văzuseră niciodată;\n\n13 Căci aveau un loc zidit în mijlocul sinagogii lor, un loc pentru stat în picioare, care era înalt mult deasupra capului; iar partea de sus a acestuia putea să facă loc numai unui singur om.\n\n14 De aceea, oricine dorea să preaslăvească trebuia să meargă şi să stea în picioare pe partea de sus a acelui loc şi să-şi întindă mâinile către cer şi să strige cu o glas puternică, zicând:\n\n15 Sfinte, Sfinte Dumnezeule; noi credem că Tu eşti Dumnezeu; şi noi credem că Tu eşti sfânt; şi că Tu ai fost un Spirit; şi că Tu eşti un Spirit; şi că Tu vei fi un Spirit în vecii vecilor.\n\n16 Sfinte Dumnezeule, noi credem că Tu ne-ai despărţit pe noi de fraţii noştri; şi noi nu credem în tradiţia fraţilor noştri care le-a fost înmânată lor de naivitatea strămoşilor lor; dar noi credem că Tu ne-ai ales pe noi să fim copiii Tăi sfinţi; şi, de asemenea, Tu ne-ai făcut nouă cunoscut că nu va fi nici un Hristos.\n\n17 Dar Tu eşti acelaşi, şi ieri, şi astăzi, şi în vecii vecilor; şi Tu ne-ai ales pe noi pentru ca noi să fim salvaţi în timp ce toţi în jurul nostru sunt aleşi ca să fie alungaţi de mânia Ta jos în iad; pentru care sfinţenie, o, Dumnezeule, noi Îţi mulţumim; şi noi, de asemenea, Îţi mulţumim Ţie pentru că Tu ne-ai ales pe noi ca să nu fim conduşi în rătăcire după tradiţiile nebuneşti ale fraţilor noştri care îi reţin de la credinţa în Hristos, care conduc inimile lor în rătăcire departe de Tine, Dumnezeul nostru.\n\n18 Şi iarăşi Îţi mulţumim noi Ţie, o, Dumnezeule, pentru că noi suntem aleşi şi suntem un popor sfânt. Amin.\n\n19 Acum, s-a întâmplat că după ce Alma şi fraţii săi şi fiii săi au auzit aceste rugăciuni, au fost uimiţi peste măsură.\n\n20 Căci iată, fiecare om înainta şi spunea aceleaşi feluri de rugăciuni.\n\n21 Acum, locul acela era numit de ei Rameumptom, care, în tălmăcire, înseamnă sfântul piedestal.\n\n22 Acum, de pe acest piedestal spuneau ei, fiecare om, aceeaşi rugăciune către Dumnezeu, mulţumindu-i Dumnezeului lor pentru că erau aleşi de El şi pentru că El nu i-a condus pe ei în rătăcire, după tradiţia fraţilor lor şi pentru că inimile lor nu au fost răpite ca să creadă în lucruri care vor veni, despre care nu ştiau nimic.\n\n23 Acum, după ce toţi oamenii au spus mulţumiri în felul acesta, ei s-au întors la casele lor, fără să mai vorbească iarăşi despre Dumnezeul lor, până când se adunau iarăşi la piedestalul cel sfânt pentru ca iarăşi să spună mulţumiri după felul lor.\n\n24 Acum, când Alma a văzut aceasta, inima lui a fost întristată; căci a văzut că erau un popor păcătos şi stricat; da, el a văzut că inimile lor erau fixate pe aur şi pe argint şi pe tot felul de lucruri fine.\n\n25 Da, şi el, de asemenea, a văzut că inimile lor erau înălţate în mare îngâmfare în mândria lor.\n\n26 Şi el şi-a ridicat glasul spre cer şi a implorat, zicând: O, cât de mult, o, Doamne, vei permite Tu ca slujitorii Tăi să trăiască aici jos în trup pentru ca să vezi o ticăloşie atât de mare printre copiii oamenilor?\n\n27 Iată, o, Dumnezeule, ei Te imploră pe Tine şi totuşi inimile lor sunt umflate în mândrie. Iată, o, Dumnezeule, ei Te imploră pe Tine cu gurile lor în timp ce ei sunt umflaţi până la mărire în lucrurile deşarte ale lumii.\n\n28 Iată, o, Dumnezeul meu, veşmintele lor scumpe şi inelele lor, brăţările lor şi ornamentele lor de aur şi toate lucrurile lor preţioase cu care ei sunt împodobiţi; şi iată, inimile lor sunt fixate pe acestea; şi totuşi ei Te imploră pe Tine şi zic—Noi îţi mulţumim Ţie, o, Dumnezeule, căci noi suntem un popor ales de Tine, în timp ce alţii vor pieri.\n\n29 Da, şi ei zic că Tu le-ai făcut cunoscut lor faptul că nu va fi un Hristos.\n\n30 O, Doamne Dumnezeule, cât de mult vei permite Tu ca o asemenea ticăloşie şi necredinţă să fie în acest popor? O, Doamne, îmi vei da Tu mie putere pentru ca eu să pot să-mi suport infirmităţile? Căci eu sunt infirm, iar o asemenea ticăloşie a poporului acesta îmi îndurerează sufletul.\n\n31 O, Doamne, inima mea este nespus de întristată; vrei Tu să-mi alini sufletul meu în Hristos? O, Doamne, vrei Tu să-mi acorzi să pot avea putere ca să pot suferi cu răbdare aceste dureri care vor veni asupra mea din cauza nedreptăţii acestui popor?\n\n32 O, Doamne, vrei Tu să-mi alini sufletul şi să-mi aduci succes mie, precum şi camarazilor mei care sunt cu mine—da, Amon şi Aaron şi Omner şi, de asemenea, Amulec şi Zeezrom, precum şi celor doi fii ai mei—da, chiar şi pe toţi aceştia vei vrea Tu să-i alini, o, Doamne? Da, vrei Tu să alini sufletele lor în Hristos?\n\n33 Vrei Tu să le acorzi lor putere ca să poată să-şi suporte suferinţele care vor veni peste ei din cauza nedreptăţilor acestui popor?\n\n34 O, Doamne, vrei Tu să ne acorzi nouă să aveni succes în efortul nostru de a-i aduce pe ei iarăşi către Tine, pentru Hristos?\n\n35 Iată, o, Doamne, sufletele lor sunt preţioase şi mulţi dintre ei sunt fraţii noştri; de aceea, dă-ne nouă, o, Doamne, putere şi înţelepciune ca să putem să-i aducem pe aceşti fraţi ai noştri iarăşi către Tine.\n\n36 Acum, s-a întâmplat că atunci când Alma a spus aceste cuvinte, el şi-a pus mâinile pe toţi aceia care erau cu el. Şi iată, atunci când şi-a pus mâinile pe ei, ei au fost umpluţi de Spiritul Sfânt.\n\n37 Şi după ce s-au despărţit unul de altul, negândindu-se la ceea ce vor mânca sau la ceea ce vor bea sau la ceea ce vor îmbrăca.\n\n38 Iar Domnul le-a dat lor favoarea ca ei să nu flămânzească şi nici să nu le fie sete; da, şi El, de asemenea, le-a dat putere ca să nu sufere nici un fel de suferinţe, ci doar să fie absorbiţi în bucuria pentru Hristos. Acum, aceasta a fost potrivit rugăciunii lui Alma; şi aceasta pentru că el s-a rugat în credinţă.\n\n", "alma 32": "[center][font_size=26]Capitolul 32[/font_size][/center]\n\n[i]Alma îi învaţă pe cei săraci pe care durerile i-au umilit—Credinţa este o speranţă în ceea ce nu se vede, care este adevărat—Alma depune mărturie despre faptul că îngeri îi slujesc pe bărbaţi, pe femei şi pe copii—Alma compară cuvântul cu o sămânţă—Ea trebuie să fie plantată şi îngrijită—Atunci ea creşte şi se face un pom din care este cules fructul vieţii veşnice. Circa 74 î.H.[/i]\n\n1 Şi s-a întâmplat că ei au mers şi au început să predice cuvântul lui Dumnezeu către popor, intrând în sinagogile lor şi în casele lor; da, şi au predicat cuvântul chiar şi pe străzile lor.\n\n2 Şi s-a întâmplat că după multă muncă printre ei, au început să aibă succes în clasa săracilor din popor; căci iată, ei au fost alungaţi din sinagogi din cauza veşmintelor lor grosolane—\n\n3 De aceea, lor nu li s-a dat voie să intre în sinagogile lor ca să-l preaslăvească pe Dumnezeu, fiind consideraţi necuraţi; deci, ei erau săraci; da, erau consideraţi de către fraţii lor ca fiind zgură; de aceea, ei erau săraci în ceea ce priveşte lucrurile lumeşti; şi ei, de asemenea, erau săraci în inimă.\n\n4 Acum, în timp ce Alma propovăduia şi vorbea către popor pe dealul Onida, o mare mulţime a venit către el, aceştia fiind aceia despre care noi am vorbit, care erau săraci în inimă din cauza sărăciei lor în ceea ce priveşte lucrurile lumeşti.\n\n5 Şi ei au venit către Alma; iar cel care era în fruntea lor i-a spus: Iată, ce să facă fraţii aceştia ai mei, căci sunt dispreţuiţi de toţi oamenii din cauza sărăciei lor, da, şi mai ales de către preoţii noştri; căci ei ne-au alungat din sinagogile noastre pentru zidirea cărora noi am muncit din greu cu propriile noastre mâini; şi ne-au alungat din cauza sărăciei noastre nespus de mari; şi nu avem nici un loc ca să ne rugăm Dumnezeului nostru; şi iată, ce să facem noi?\n\n6 Şi acum, când Alma a auzit aceasta, el s-a întors şi l-a privit pe el în faţă şi a privit cu mare bucurie; căci el a văzut că suferinţele lor într-adevăr i-au umilit şi că erau pregătiţi să audă cuvântul.\n\n7 De aceea, el nu a mai spus nimic către mulţimea cealaltă; ci şi-a întins mâna şi a strigat către aceia pe care i-a văzut şi a zis către ei:\n\n8 Eu văd că voi sunteţi cu inima smerită şi, dacă este aşa, atunci binecuvântaţi sunteţi voi.\n\n9 Iată, fratele tău a zis: Ce trebuie să facem noi?—căci suntem alungaţi din sinagogile noastre, aşa încât nu ne putem închina la Dumnezeul nostru.\n\n10 Iată, vă zic vouă, credeţi voi că nu puteţi să-l preaslăviţi pe Dumnezeul vostru decât numai în sinagogile voastre?\n\n11 Şi încă mai mult aş întreba eu, credeţi voi că nu trebuie să-l preaslăviţi pe Dumnezeul vostru decât o singură zi pe săptămână?\n\n12 Eu vă zic vouă, este bine că sunteţi alungaţi din sinagogile voastre pentru ca să puteţi să vă umiliţi şi să învăţaţi înţelepciune; căci este necesar ca voi să învăţaţi înţelepciune; căci pentru că voi sunteţi alungaţi, voi sunteţi dispreţuiţi de către fraţii voştri din cauza sărăciei voastre nespus de mari şi sunteţi aduşi la smerenie în inima voastră; căci voi neapărat sunteţi aduşi să vă umiliţi.\n\n13 Şi acum, pentru că voi sunteţi forţaţi să fiţi umili, binecuvântaţi sunteţi voi; căci omul uneori, dacă este forţat să fie umil, atunci caută pocăinţă; şi acum, cu siguranţă, oricine care se pocăieşte, acela va găsi milă; iar acela care va răbda până la sfârşit, acela va fi salvat.\n\n14 Şi acum, aşa cum v-am spus vouă, pentru că aţi fost forţaţi să fiţi umili, voi sunteţi binecuvântaţi, dar nu credeţi că mai binecuvântaţi sunt aceia care se umilesc cu adevărat din cauza cuvântului?\n\n15 Da, cel care într-adevăr se umileşte pe el însuşi şi se pocăieşte de păcatele sale şi rabdă până la sfârşit, acela va fi binecuvântat—da, mult mai binecuvântat decât aceia care sunt forţaţi să fie umili din cauza sărăciei lor nespus de mari.\n\n16 De aceea, binecuvântaţi sunt aceia care se umilesc ei înşişi fără să fie forţaţi să fie umili; sau, mai degrabă, cu alte cuvinte, binecuvântat este acela care crede în cuvântul lui Dumnezeu şi este botezat fără încăpăţânarea inimii, da, fără să fie adus ca să cunoască cuvântul sau chiar forţat să cunoască înainte ca el să creadă.\n\n17 Da, mulţi sunt aceia care zic: Dacă tu ne vei arăta nouă un semn din cer, atunci noi vom cunoaşte cu siguranţă; atunci noi vom crede.\n\n18 Acum, întreb, este aceasta credinţă? Iată, vă zic vouă: Nu; căci dacă un om cunoaşte un lucru, atunci el nu are nici un motiv să creadă, căci îl cunoaşte.\n\n19 Şi acum, cu cât mai mult este blestemat acela care cunoaşte voinţa lui Dumnezeu şi nu o face decât acela care crede numai sau are numai motiv să creadă şi cade în păcat?\n\n20 Acum, despre acest lucru voi trebuie să judecaţi. Iată, vă zic vouă că este de-o parte la fel cum este şi de partea cealaltă; şi fiecărui om îi va fi dat potrivit faptelor sale.\n\n21 Şi acum, aşa cum eu am spus despre credinţă—credinţa nu este o cunoaştere perfectă despre lucruri; de aceea, dacă voi aveţi credinţă, voi aveţi speranţă în lucruri care nu se văd, care sunt adevărate.\n\n22 Şi acum, iată, vă spun eu vouă, şi aş vrea ca voi să vă aduceţi aminte că Dumnezeu este milos cu toţi aceia care cred în numele Lui; de aceea, El doreşte în primul rând ca voi să credeţi, da, şi anume, în cuvântul Lui.\n\n23 Şi acum, El răspândeşte cuvântul Său printre oameni prin intermediul îngerilor, da, nu numai către bărbaţi ci, de asemenea, şi către femei. Şi acum, aceasta nu este totul; copiii mici primesc şi ei adeseori cuvinte care-i fac de ruşine pe cei înţelepţi şi pe cei învăţaţi.\n\n24 Şi acum, fraţii mei preaiubiţi, pentru că voi aţi vrut să cunoaşteţi de la mine ceea ce trebuie să faceţi pentru că sunteţi loviţi şi alungaţi—acum, eu nu doresc ca voi să credeţi că am intenţia să vă judec numai după ceea ce este adevărat—\n\n25 Căci nu vreau să spun că voi toţi aţi fost forţaţi să vă umiliţi; căci eu cred cu adevărat că sunt unii printre voi care ar vrea să se umilească pe ei înşişi, în orice situaţie s-ar afla.\n\n26 Acum, aşa cum am spus despre credinţă—că aceasta nu este o cunoaştere perfectă—tot aşa este şi cu cuvintele mele. Voi nu puteţi să ştiţi cu certitudine de la început că ele sunt adevărate până la perfecţiune, mai mult decât este credinţa o cunoaştere perfectă.\n\n27 Dar iată, dacă vă veţi trezi şi vă veţi deştepta aptitudinile, chiar pentru a pune la încercare cuvintele mele şi dacă dovediţi un pic de credinţă, da, chiar dacă nu faceţi nimic mai mult decât să doriţi să credeţi, lăsaţi această dorinţă să lucreze în voi, chiar până când credeţi într-un fel în care puteţi face loc pentru o parte din cuvintele mele.\n\n28 Acum, noi vom asemăna cuvântul cu o sămânţă. Acum, dacă voi faceţi loc ca o sămânţă să fie plantată în inima voastră, iată, dacă aceasta este o sămânţă adevărată sau o sămânţă bună, dacă voi nu o aruncaţi afară prin necredinţa voastră şi dacă nu vă împotriviţi Spiritului Domnului, iată, ea va începe să crească înăuntrul piepturilor voastre; şi atunci când voi simţiţi aceste mişcări de creştere, voi veţi începe să ziceţi în sinea voastră—Aceasta trebuie să fie o sămânţă bună sau cuvântul este bun, căci el începe să-mi lărgească sufletul; da, începe să-mi lumineze înţelegerea, da, începe să fie delicios pentru mine.\n\n29 Acum iată, nu ar mări aceasta credinţa voastră? Eu vă zic vouă: Da; cu toate acestea, ea nu a crescut până la o cunoaştere perfectă.\n\n30 Dar iată, în timp ce sămânţa se umflă şi încolţeşte şi începe să crească, apoi voi va trebui să spuneţi că sămânţa este bună; căci iată, ea se umflă şi încolţeşte şi începe să crească. Şi acum, iată, nu vă va întări aceasta credinţa voastră? Da, aceasta vă va întări credinţa: căci voi veţi spune—Eu ştiu că aceasta este o sămânţă bună; căci iată, încolţeşte şi începe să crească.\n\n31 Şi acum, iată, sunteţi voi siguri că aceasta este o sămânţă bună? Eu vă zic vouă: Da; căci fiecare sămânţă produce după asemănarea sa proprie.\n\n32 De aceea, dacă o sămânţă creşte, atunci este bună; dar dacă nu creşte, atunci iată, nu este bună, de aceea, este aruncată la gunoi.\n\n33 Şi acum, iată, pentru că voi aţi încercat experienţa şi aţi plantat sămânţa; iar aceasta se umflă şi încolţeşte şi începe să crească, voi trebuie să ştiţi că sămânţa este bună.\n\n34 Şi acum, iată, este cunoaşterea voastră perfectă? Da, cunoaşterea voastră este perfectă în acel lucru, iar credinţa voastră este adormită; şi aceasta este pentru că voi ştiţi, căci voi ştiţi că v-a umplut sufletele cuvântul; şi voi, de asemenea, ştiţi că a încolţit, că înţelegerea voastră a început să fie luminată, iar mintea voastră a început să se dezvolte.\n\n35 O, atunci, nu este acesta un lucru real? Eu vă zic vouă: Da, pentru că acesta este lumină; şi orice lucru care este lumină este bun, pentru că se vede; de aceea, voi trebuie să ştiţi că este bun; şi acum, iată, după ce aţi gustat această lumină, este cunoaşterea voastră perfectă?\n\n36 Iată, vă zic vouă: Nu; şi nici nu trebuie să daţi deoparte credinţa voastră, căci voi v-aţi dovedit credinţa voastră numai ca să plantaţi sămânţa, pentru ca voi să încercaţi experienţa, pentru ca să cunoaşteţi dacă sămânţa era bună.\n\n37 Şi iată, în timp ce pomul va începe să crească, voi veţi zice: Să-l îngrijim cu mare atenţie, pentru ca el să prindă rădăcini, pentru ca el să crească şi să facă fructe pentru noi. Şi acum, iată, dacă noi îl îngrijim cu multă atenţie, el va face rădăcini şi va creşte şi va face fructe.\n\n38 Dar dacă noi neglijăm pomul şi nu avem grijă de hrana lui, iată, el nu va face rădăcini; iar atunci când căldura soarelui va veni şi îl va arde pentru că nu are rădăcini, se va veşteji, iar voi îl veţi smulge şi îl veţi arunca.\n\n39 Acum, aceasta nu este pentru că sămânţa nu a fost bună şi nici pentru că fructul ei nu ar fi de dorit; ci, aceasta este pentru că pământul vostru este arid şi pentru că voi nu veţi îngriji pomul, de aceea, voi nu puteţi să aveţi fructul lui.\n\n40 Şi astfel, dacă voi nu veţi îngriji cuvântul, aşteptând cu ochiul credinţei fructul lui, atunci voi nu veţi putea niciodată să culegeţi fructul pomului vieţii.\n\n41 Dar dacă voi veţi hrăni cuvântul, da, hrăniţi pomul atunci când el începe să crească, prin credinţa voastră, cu mare sârguinţă şi cu răbdare, aşteptând fructul lui, atunci el va face rădăcini; şi iată, el va fi un pom crescând pentru viaţă nepieritoare.\n\n42 Şi datorită sârguinţei voastre şi a credinţei voastre şi a răbdării voastre faţă de cuvânt, îngrijindu-l, pentru ca el să capete rădăcini în voi, iată, încetul cu încetul voi veţi culege fructul lui, care este cel mai preţios, care este dulce, mai presus decât orice lucru care este dulce; şi care este alb, mai presus decât orice lucru care este alb, da, şi pur, mai presus decât orice lucru care este pur; şi voi vă veţi ospăta din fructul lui chiar până când veţi fi sătui pentru ca să nu mai flămânziţi şi nici să nu vă mai fie sete.\n\n43 Atunci, fraţii mei, voi veţi culege răsplata pentru credinţa voastră, pentru răbdarea şi sârguinţa voastră şi pentru îndelungile voastre suferinţe, aşteptând pomul să facă fructe pentru voi.\n\n", "alma 33": "[center][font_size=26]Capitolul 33[/font_size][/center]\n\n[i]Zenos a propovăduit că oamenii trebuie să se roage şi să se închine în toate locurile şi că judecăţile sunt date la o parte datorită Fiului—Zenoc a propovăduit că mila este oferită datorită Fiului—Moise a înălţat în pustiu un simbol al Fiului lui Dumnezeu. Circa 74 î.H.[/i]\n\n1 Acum, după ce Alma a vorbit aceste cuvinte, ei au trimis la el, dorind să ştie dacă ei trebuia să creadă într-un singur Dumnezeu pentru ca să poată obţine fructul acesta despre care el vorbise sau cum trebuia ei să planteze sămânţa sau cuvântul despre care el vorbise, despre care spusese că trebuia plantat în inima lor; sau în ce fel trebuia ei să înceapă să-şi dovedească credinţa.\n\n2 Iar Alma le-a spus: Iată, voi aţi spus că nu puteţi să-l preaslăviţi pe Dumnezeul vostru pentru că voi sunteţi alungaţi din sinagogile voastre. Dar iată, vă zic vouă, dacă voi credeţi că nu puteţi să vă închinaţi la Dumnezeu, greşiţi foarte mult şi trebuie să cercetaţi scripturile; dacă voi credeţi că ele v-au învăţat pe voi aceasta, atunci nu le înţelegeţi.\n\n3 Vă aduceţi voi aminte că aţi citit ceea ce Zenos, profetul din vechime, a zis despre rugăciune sau despre preaslăvire?\n\n4 Căci el a zis: Tu eşti milos, o, Dumnezeule, căci Tu ai auzit rugăciunea mea, chiar şi atunci când am fost în pustiu; da, Tu ai fost milos atunci când eu m-am rugat în legătură cu aceia care erau duşmanii mei şi Tu i-ai întors pe aceştia de la mine.\n\n5 Da, o, Dumnezeule, şi Tu ai fost milos cu mine atunci când eu Te-am implorat pe Tine în câmpia mea; atunci când eu Te-am implorat pe Tine în rugăciunea mea; şi Tu m-ai auzit pe mine.\n\n6 Şi iarăşi, o, Dumnezeule, atunci când m-am întors la casa mea, Tu m-ai auzit pe mine în rugăciunea mea.\n\n7 Şi atunci când m-am întors în camera mea, o, Doamne, şi m-am rugat către Tine, Tu m-ai auzit.\n\n8 Da, Tu eşti milos cu copiii Tăi atunci când ei Te imploră pentru a fi auziţi de Tine şi nu de oameni şi Tu îi vei auzi.\n\n9 Da, o, Dumnezeule, Tu ai fost milos cu mine şi mi-ai auzit strigătele în mijlocul adunărilor Tale.\n\n10 Da, şi Tu, de asemenea, m-ai auzit pe mine atunci când am fost alungat şi am fost dispreţuit de către duşmanii mei; da, Tu ai auzit strigătele mele şi ai fost mânios pe duşmanii mei şi i-ai vizitat pe ei în mânia Ta cu mare distrugere.\n\n11 Şi Tu m-ai auzit pe mine din cauza suferinţelor mele şi a sincerităţii mele; şi datorită Fiului Tău Tu ai fost atât de milos cu mine; de aceea, Te voi implora pe Tine în toate suferinţele mele, căci în Tine este bucuria mea; căci Tu ţi-ai întors judecăţile Tale de la mine datorită Fiului Tău.\n\n12 Şi acum, Alma le-a spus: Credeţi voi în acele scripturi care au fost scrise de către cei din vechime?\n\n13 Iată, dacă voi credeţi în ele, atunci trebuie să credeţi în ceea ce a zis Zenos; căci iată, el a zis: Tu ţi-ai întors judecăţile Tale datorită Fiului Tău.\n\n14 Acum iată, fraţii mei, aş vrea să întreb dacă aţi citit scripturile? Dacă le-aţi citit, cum puteţi să nu credeţi în Fiul lui Dumnezeu?\n\n15 Căci nu este scris că Zenos singur a vorbit despre aceste lucruri şi Zenoc, de asemenea, a vorbit despre aceste lucruri—\n\n16 Căci iată, el a zis: Tu eşti mânios, o, Doamne, pe acest popor, pentru că el nu vrea să înţeleagă îndurarea Tale pe care Tu i-ai arătat-o lui datorită Fiului Tău.\n\n17 Şi acum, fraţii mei, voi vedeţi că un al doilea profet din vechime a depus mărturie despre Fiul lui Dumnezeu; şi pentru că oamenii nu voiau să înţeleagă cuvintele lui, l-au bătut pe el cu pietre până când a murit.\n\n18 Dar iată, aceasta nu este totul; aceştia nu sunt singurii care au vorbit despre Fiul lui Dumnezeu.\n\n19 Iată, El a fost pomenit de Moise; da, şi iată, un simbol a fost înălţat în pustiu pentru ca oricine s-ar uita către el să poată trăi. Şi mulţi s-au uitat şi au trăit.\n\n20 Dar puţini au înţeles semnificaţia acelor lucruri; şi aceasta din cauza împietririi inimilor lor. Dar mulţi au fost atât de împietriţi, încât nu au vrut să se uite; de aceea, au pierit. Acum, pricina pentru care nu au vrut să se uite este pentru că nu au crezut că aceasta i-ar vindeca pe ei.\n\n21 O, fraţii mei, dacă voi aţi putea fi vindecaţi numai prin aruncarea privirii ca să fiţi vindecaţi, nu v-aţi uita voi repede, sau v-aţi împietri voi mai degrabă inimile în necredinţă şi aţi fi voi leneşi într-atât, încât să nu vă aruncaţi privirea şi să pieriţi?\n\n22 Dacă aşa este cazul, atunci nenorocire va veni peste voi; dar, dacă nu este aşa, atunci aruncaţi-vă privirile şi începeţi să credeţi în Fiul lui Dumnezeu, în faptul că El va veni ca să mântuiască poporul Său şi că El va suferi şi va muri ca să ispăşească păcatele lor; şi că El se va ridica iarăşi din morţi, ceea ce va face să se înfăptuiască învierea pentru ca toţi oamenii să stea în faţa Lui ca să fie judecaţi în ultima zi de judecată, după faptele lor.\n\n23 Şi acum, fraţii mei, doresc ca voi să sădiţi acest Cuvânt în inima voastră, iar atunci când el va începe să se mărească, tot aşa să-l îngrijiţi prin credinţa voastră. Şi iată, el va deveni un pom, crescând în voi pentru viaţă veşnică. Şi atunci, să dea Dumnezeu ca greutăţile voastre să fie uşoare prin bucuria Fiului Său. Şi chiar toate acestea puteţi să le faceţi de vreţi. Amin.\n\n", "alma 34": "[center][font_size=26]Capitolul 34[/font_size][/center]\n\n[i]Amulec depune mărturie că în Hristos este cuvântul pentru salvare—Dacă nu se face o ispăşire, atunci toată omenirea trebuie să dispară—Întreaga lege a lui Moise indică jertfa Fiului lui Dumnezeu—Planul cel veşnic al mântuirii se bazează pe credinţă şi pe pocăinţă—Roagă-te pentru binecuvântări vremelnice şi spirituale—Viaţa aceasta este timpul potrivit pentru oameni ca să se pregătească să-L întâlnească pe Dumnezeu—Lucrează pentru salvarea ta cu frică în faţa lui Dumnezeu. Circa 74 î.H.[/i]\n\n1 Şi acum s-a întâmplat că după ce Alma a vorbit aceste cuvinte către ei, s-a aşezat jos, pe pământ şi Amulec s-a ridicat şi a început să-i înveţe pe ei, zicând:\n\n2 Fraţii mei, eu cred că este imposibil ca voi să fiţi neştiutori despre lucrurile care au fost spuse despre venirea lui Hristos despre care noi predicăm că este Fiul lui Dumnezeu; da, eu ştiu că aceste lucruri v-au fost predicate vouă din belşug înainte de conflictul dintre noi.\n\n3 Şi aşa cum voi aţi cerut de la fratele meu preaiubit ca el să vă facă vouă cunoscut ceea ce trebuie să faceţi, din cauza suferinţelor voastre; iar el v-a vorbit vouă ca să vă pregătească întrucâtva minţile; da, şi el v-a îndemnat pe voi la credinţă şi la răbdare—\n\n4 Da, şi anume că voi trebuie să aveţi atât de multă credinţă, încât să plantaţi cuvântul în inimile voastre, ca să încercaţi experienţa bunătăţii lui.\n\n5 Şi noi am văzut că întrebarea cea mare care este în minţile voastre este dacă în Fiul lui Dumnezeu este cuvântul sau dacă nici un Hristos nu va fi.\n\n6 Şi voi, de asemenea, aţi văzut că fratele meu v-a dovedit, în multe împrejurări, cum cuvântul este de la Hristos pentru salvare.\n\n7 Fratele meu a citat cuvintele lui Zenos, şi anume că mântuirea vine prin Fiul lui Dumnezeu; şi, de asemenea, cuvintele lui Zenoc; şi, de asemenea, a făcut apel la Moise pentru a dovedi că aceste lucruri sunt adevărate.\n\n8 Şi acum iată, voi depune mărturie eu însumi că aceste lucruri sunt adevărate. Iată, vă spun vouă că eu ştiu că Hristos va veni printre copiii oamenilor ca să ia asupra Sa păcatele poporului Său şi că El va ispăşi pentru păcatele lumii; căci Domnul Dumnezeu a vorbit aceasta.\n\n9 Căci este potrivit ca o ispăşire să aibă loc; căci în acord cu marele plan al Dumnezeului cel Veşnic, o ispăşire trebuie să fie înfăptuită sau altfel toată omenirea trebuie să dispară fără scăpare; da, toţi sunt împietriţi; da, toţi sunt căzuţi şi sunt pierduţi şi trebuie să piară, dacă nu va fi o ispăşire, care este potrivit să se întâmple.\n\n10 Căci este potrivit ca să fie o jertfă mare şi finală; da, nu jertfa unui om şi nici a unui animal şi nici a vreunui fel de pasăre; căci nu va trebui să fie o jertfă omenească; ci va trebui să fie o jertfă nesfârşită şi veşnică.\n\n11 Acum, nu este nici un om care poate jertfi sângele său, care va ispăşi păcatele altuia. Acum, dacă un om ucide, iată, va lua legea noastră, care este dreaptă, viaţa fratelui lui? Vă zic eu vouă: Nu.\n\n12 Dar legea pretinde viaţa aceluia care a ucis; de aceea, nimic mai puţin decât o ispăşire infinită va fi suficientă pentru păcatele lumii.\n\n13 De aceea, este necesar ca să fie o jertfă mare şi finală, iar apoi va trebui să se pună capăt sau, mai degrabă, este potrivit să se pună capăt la vărsarea de sânge; atunci legea lui Moise va fi împlinită; da, ea toată va fi împlinită, fiecare iotă şi fiecare frântură de slovă şi nimic nu va fi lăsat deoparte.\n\n14 Şi iată, acesta este întregul înţeles al legii, fiecare părticică indicând acea jertfă mare şi finală; iar acea jertfă mare şi finală va fi Fiul lui Dumnezeu, da, nesfârşit şi veşnic.\n\n15 Şi astfel, El va aduce salvare tuturor acelora care vor crede în numele Său; acesta fiind scopul acestei jertfe finale ca să înfăptuiască o inimă plină de îndurare care este mai presus de dreptate şi care le dă oamenilor mijloacele prin care ei să poată avea credinţă prin pocăinţă.\n\n16 Şi astfel, îndurarea poate să satisfacă cerinţele dreptăţii şi le înconjoară pe acestea cu braţele siguranţei, în timp ce acela care nu practică nici o credinţă prin pocăinţă este expus la întreaga lege a cerinţelor dreptăţii; de aceea, marele şi veşnicul plan al mântuirii este realizat numai pentru acela care are credinţă prin pocăinţă.\n\n17 De aceea, fie ca Dumnezeu să facă, fraţii mei, ca voi să începeţi să aplicaţi credinţa prin pocăinţă pentru ca voi să începeţi să chemaţi numele Lui cel sfânt, pentru ca El să aibă milă de voi;\n\n18 Da, imploraţi-L pe El pentru milă; căci El are puterea să salveze.\n\n19 Da, umiliţi-vă pe voi înşivă şi continuaţi în rugăciuni către El.\n\n20 Imploraţi-L pe El atunci când sunteţi în câmpurile voastre, da, asupra tuturor turmelor voastre.\n\n21 Imploraţi-L pe El în casele voastre, da, asupra întregii voastre gospodării, atât dimineaţa, cât şi la amiază şi seara.\n\n22 Da, imploraţi-L pe El împotriva puterii duşmanilor voştri.\n\n23 Da, imploraţi-L pe El împotriva diavolului, care este un duşman al tuturor lucrurilor care sunt drepte.\n\n24 Imploraţi-L pe El asupra recoltelor câmpurilor voastre pentru ca voi să puteţi prospera prin acestea.\n\n25 Imploraţi asupra turmelor din câmpurile voastre pentru ca ele să se înmulţească.\n\n26 Dar aceasta nu este totul; voi trebuie să vă revărsaţi sufletele în cămările voastre şi în locurile voastre secrete şi în pustiul vostru.\n\n27 Da, iar atunci când voi nu-L imploraţi pe Domnul, lăsaţi-vă inimile să fie pline, îndreptate în rugăciune către El, fără întrerupere, pentru binele vostru şi, de asemenea, pentru binele acelora care sunt în jurul vostru.\n\n28 Şi acum iată, fraţii mei preaiubiţi, vă zic vouă, să nu credeţi că aceasta este totul; căci, după ce aţi făcut toate aceste lucruri, dacă voi îi alungaţi pe cei în nevoie şi pe cei goi şi dacă nu-i vizitaţi pe cei bolnavi şi pe cei în suferinţă şi dacă nu împărţiţi din bunurile voastre, dacă aveţi, acelora care sunt în nevoie—vă zic vouă, dacă nu faceţi nici unul din aceste lucruri, iată, rugăciunea voastră este deşartă şi nu vă aduce nici un folos şi voi sunteţi ca ipocriţii care tăgăduie credinţa.\n\n29 De aceea, dacă voi nu vă aduceţi aminte să fiţi milostivi, atunci voi sunteţi ca deşeul pe care lucrătorii din rafinărie îl aruncă (acesta nefiind de nici o valoare) şi care este călcat în picioare de oameni.\n\n30 Şi acum, fraţii mei, aş dori ca, după ce aţi primit atât de multe mărturii, văzând că scripturile sfinte depun mărturie pentru aceste lucruri, voi să mergeţi înainte şi să aduceţi roade în pocăinţă.\n\n31 Da, aş dori ca voi să mergeţi înainte şi să nu vă mai împietriţi inimile; căci, iată, acum este timpul şi ziua salvării voastre; şi de aceea, dacă vă veţi pocăi şi nu vă veţi împietri inimile, atunci imediat marele plan al mântuirii va fi împlinit pentru voi.\n\n32 Căci, iată, această viaţă este pentru oameni timpul în care să se pregătească să-L întâlnească pe Dumnezeu; da, iată, ziua acestei vieţi este ziua în care oamenii trebuie să-şi facă muncile lor.\n\n33 Şi acum, aşa cum v-am spus mai înainte, pentru că voi aţi avut atât de mulţi martori, vă implor, de aceea, să nu amânaţi ziua pocăinţei voastre până la sfârşit; căci după această zi din viaţă, care ne este dată nouă ca să ne pregătim pentru veşnicie, iată, dacă noi nu îmbunătăţim timpul nostru cât suntem în această viaţă, atunci va veni noaptea întunecimii, în care nici o muncă nu poate fi înfăptuită.\n\n34 Voi nu puteţi să spuneţi, atunci când sunteţi aduşi la acea criză îngrozitoare, că eu mă voi pocăi, că eu mă voi reîntoarce la Dumnezeul meu. Nu, voi nu puteţi spune aceasta; căci acelaşi spirit care stăpâneşte trupurile voastre atunci când voi plecaţi din această viaţă, tot acelaşi spirit va avea puterea să stăpânească trupul vostru în acea lume veşnică.\n\n35 Căci iată, dacă voi aţi amânat ziua pocăinţei voastre chiar până la moarte, iată, voi aţi devenit supuşi spiritului diavolului, iar el vă pecetluieşte ca fiind de-ai săi; de aceea, Spiritul Domnului s-a retras de la voi şi nu are nici un loc în voi, iar diavolul are toată puterea asupra voastră; iar aceasta este starea ultimă a celui păcătos.\n\n36 Şi eu ştiu aceasta, căci Domnul a spus că nu va trăi în temple nesfinţite, ci El va trăi în inimile celor drepţi; da, şi, de asemenea, a spus că cei drepţi vor şedea în Împărăţia Sa pentru ca să nu mai plece de acolo; iar veşmintele lor vor fi făcute albe prin sângele Mielului.\n\n37 Şi acum, fraţii mei preaiubiţi, aş vrea ca voi să vă aduceţi aminte de aceste lucruri şi să munciţi pentru salvarea voastră cu frică de Dumnezeu şi să nu mai tăgăduiţi venirea lui Hristos;\n\n38 Să nu vă mai luptaţi împotriva Duhului Sfânt, ci să-L primiţi pe El şi să luaţi asupra voastră numele lui Hristos; să vă umiliţi chiar până în ţărână şi să-L preaslăviţi pe Dumnezeu în orice loc v-aţi afla, în spirit şi în adevăr; şi să trăiţi în recunoştinţă zilnic, pentru numeroasele îndurări şi binecuvântări pe care El vi le-a dat vouă.\n\n39 Da, şi eu, de asemenea, vă îndemn pe voi, fraţii mei, ca să fiţi atenţi să vă rugaţi fără răgaz pentru ca să nu fiţi duşi în rătăcire de ispitele diavolului, pentru ca el să nu vă cucerească, pentru ca voi să nu deveniţi supuşii lui în ultima zi; căci iată, el nu vă răsplăteşte cu nici un lucru bun.\n\n40 Şi acum, fraţii mei preaiubiţi, aş vrea să vă îndemn să aveţi răbdare şi să răbdaţi tot felul de suferinţe; să nu ocărâţi pe cei care vă alungă din cauza sărăciei voastre nespus de mari, căci altfel voi deveniţi păcătoşi la fel ca şi ei;\n\n41 Ci să aveţi răbdare şi să suportaţi acele suferinţe cu o nădejde neclintită că într-o zi vă veţi odihni după toate suferinţele voastre.\n\n", "alma 35": "[center][font_size=26]Capitolul 35[/font_size][/center]\n\n[i]Predicarea cuvântului distruge vicleşugul zoramiţilor—Ei îi dau afară pe convertiţi care apoi se unesc cu poporul lui Amon în Ierşon—Alma se întristează din cauza ticăloşiei oamenilor. Circa 74 î.H.[/i]\n\n1 Acum, s-a întâmplat că, după ce Amulec a pus capăt acestor cuvinte, ei s-au retras din mulţime şi au mers în ţara Ierşonului.\n\n2 Da, şi restul fraţilor, după ce au predicat cuvântul către zoramiţi, de asemenea, au venit în ţara Ierşonului.\n\n3 Şi s-a întâmplat că după ce partea cea mai populară a zoramiţilor s-a sfătuit împreună despre cuvintele care le fuseseră predicate lor, ei au fost mânioşi din cauza cuvântului, căci acesta distrugea vicleşugul lor; de aceea, ei nu voiau să asculte de cuvinte.\n\n4 Şi au trimis şi i-au adunat laolaltă pe toţi oamenii din toată ţara şi s-au sfătuit cu ei despre cuvintele care fuseseră spuse.\n\n5 Acum, conducătorii lor, învăţătorii şi preoţii lor nu au lăsat poporul să cunoască despre dorinţele lor; de aceea, ei au aflat în ascuns părerile tuturor oamenilor.\n\n6 Şi s-a întâmplat că după ce au aflat părerile tuturor oamenilor, cei care erau de partea cuvintelor care fuseseră spuse de către Alma şi fraţii lui au fost alungaţi din ţară; şi aceştia erau numeroşi; şi ei, de asemenea, au venit în ţara Ierşonului.\n\n7 Şi s-a întâmplat că Alma şi fraţii lui le-au slujit acestora.\n\n8 Acum, oamenii zoramiţilor erau mânioşi pe oamenii lui Amon, care erau în Ierşon şi conducătorul-şef al zoramiţilor, fiind un om foarte păcătos, a trimis la oamenii lui Amon dorind ca ei să-i alunge din ţara lor pe toţi aceia care veniseră de la ei în ţara lor.\n\n9 Şi el a rostit multe ameninţări împotriva lor. Şi acum, poporul lui Amon nu s-a temut de cuvintele lor; de aceea, ei nu i-au alungat pe ei, ci i-au primit pe toţi cei săraci dintre zoramiţi care au venit la ei; şi i-au hrănit pe aceştia; şi i-au îmbrăcat pe aceştia; şi le-au dat pământuri să le moştenească; şi le-au acordat lor potrivit lipsurilor lor.\n\n10 Acum, aceasta i-a aţâţat pe zoramiţi la mânie împotriva poporului lui Amon, iar ei au început să se amestece cu lamaniţii şi să-i aţâţe şi pe aceştia la mânie împotriva lor.\n\n11 Şi astfel, zoramiţii şi lamaniţii au început să facă pregătiri de război împotriva poporului lui Amon, precum şi împotriva nefiţilor.\n\n12 Şi astfel s-a terminat cel de al şaptesprezecelea an al domniei judecătorilor asupra poporului lui Nefi.\n\n13 Iar poporul lui Amon a plecat din ţara Ierşonului şi a venit în ţara lui Melec şi a făcut loc în ţara lui Ierşon pentru oştirile nefiţilor pentru ca acestea să se poată lupta cu oştirile lamaniţilor şi cu oştirile zoramiţilor; şi astfel a început un război între lamaniţi şi nefiţi, în cel de al optsprezecelea an al domniei judecătorilor; iar o relatare a războaielor dintre ei va fi dată în cele ce urmează.\n\n14 Iar Alma, Amon şi fraţii lor, precum şi cei doi fii ai lui Alma s-au întors în ţara lui Zarahemla, după ce au fost instrumente în mâinile lui Dumnezeu ca să aducă pe mulţi dintre zoramiţi la pocăinţă; şi atât de mulţi câţi au fost aduşi la pocăinţă, tot atâţia au fost alungaţi din ţara lor; dar ei au pământuri pentru moştenirea lor în ţara lui Ierşon; şi ei au pus mâna pe arme ca să se apere pe ei înşişi şi pe nevestele lor şi pe copiii lor; şi să apere pământurile lor.\n\n15 Acum Alma a fost îndurerat din cauza nedreptăţii poporului său, da, din cauza războaielor şi a vărsărilor de sânge şi a conflictelor care erau între ei; şi el a vestit cuvântul sau a trimis ca să vestească cuvântul printre toţi oamenii în toate oraşele; şi văzând că inimile oamenilor începuseră să se împietrească şi că ei începuseră să se simtă insultaţi din cauza stricteţii cuvântului, inima lui a fost nespus de întristată.\n\n16 De aceea, el a făcut ca fiii săi să se adune laolaltă pentru ca să dea fiecăruia separat, însărcinarea lui, în legătură cu lucrurile despre dreptate. Şi noi avem o relatare a poruncilor lui pe care le-a dat lor, după cronica lui însuşi.\n\n", "alma 36": "Poruncile lui Alma către fiul său Helaman.\n\nCuprinde Capitolele 36 şi 37.\n\n[center][font_size=26]Capitolul 36[/font_size][/center]\n\n[i]Alma depune mărturie lui Helaman despre convertirea lui după ce a văzut un înger—El a suferit durerile unui suflet condamnat; el a strigat numele lui Isus şi atunci a fost născut pentru Dumnezeu—O bucurie dulce i-a umplut sufletul—El a văzut mulţimi de îngeri lăudându-L pe Domnul—Mulţi convertiţi au gustat şi au văzut la fel cum a gustat şi a văzut şi el. Circa 74 î.H.[/i]\n\n1 Fiul meu, apleacă-ţi urechea la cuvintele mele; căci îţi jur ţie că, în măsura în care vei ţine poruncile lui Dumnezeu, tu vei prospera în ţară.\n\n2 Eu aş dori ca tu să faci aşa după cum eu am făcut, amintindu-ţi de robia strămoşilor noştri; căci ei au fost în sclavie; şi nimeni n-a putut să-i elibereze pe ei în afară de Dumnezeul lui Avraam şi de Dumnezeul lui Isaac şi de Dumnezeul lui Iacov; iar El într-adevăr i-a eliberat din suferinţele lor.\n\n3 Şi acum, o, fiul meu Helaman, iată, tu eşti în tinereţea ta şi, de aceea, te implor să-mi asculţi cuvintele şi să înveţi de la mine; căci eu ştiu că oricine îşi va pune nădejdea în Dumnezeu va fi sprijinit în încercările şi în necazurile sale şi în suferinţele sale; şi va fi înălţat în ultima zi.\n\n4 Iar eu nu doresc ca tu să crezi că ştiu aceasta prin mine însumi—nu prin ceea ce este vremelnic, ci prin ceea ce este spiritual; nu prin mintea carnală, ci prin Dumnezeu.\n\n5 Acum, iată, îţi zic eu ţie, dacă nu aş fi fost născut pentru Dumnezeu, atunci nu aş fi cunoscut aceste lucruri; dar Dumnezeu, prin gura îngerului Său sfânt, mi-a făcut cunoscute aceste lucruri nu prin vreun merit de-al meu;\n\n6 Căci eu am umblat împreună cu fiii lui Mosia, căutând să distrug Biserica lui Dumnezeu; dar iată, Dumnezeu l-a trimis pe îngerul Său sfânt ca să ne oprească pe noi din drum.\n\n7 Şi iată, ne-a spus, ca şi cum ar fi fost glasul tunetului, iar pământul întreg s-a cutremurat sub picioarele noastre; şi toţi am căzut la pământ, căci frica de Domnul a venit peste noi.\n\n8 Dar iată, glasul a zis către mine: Scoală-te. Şi eu m-am sculat şi am stat în picioare şi l-am văzut pe înger.\n\n9 Şi el a zis către mine: Dacă tu nu vrei să te distrugi singur, nu încerca să distrugi Biserica lui Dumnezeu.\n\n10 Şi s-a întâmplat că am căzut la pământ; şi timp de trei zile şi trei nopţi nu am putut să-mi deschid gura şi nici nu am putut să-mi folosesc membrele.\n\n11 Iar îngerul a vorbit mai multe lucruri către mine, care au fost auzite de către fraţii mei, dar eu nu le-am auzit; căci atunci când am auzit cuvintele—Dacă tu nu vrei să te distrugi singur, nu încerca să distrugi Biserica lui Dumnezeu—am fost izbit de o frică şi o uimire aşa de mare şi, ca să nu fiu distrus, am căzut la pământ şi nu am mai auzit nimic.\n\n12 Ci am fost torturat de un chin veşnic, căci sufletul meu a fost sfâşiat în cel mai înalt grad şi torturat pentru toate păcatele mele.\n\n13 Da, mi-am adus aminte de toate păcatele şi nedreptăţile mele pentru care am fost chinuit cu durerile iadului; da, eu am văzut că m-am răzvrătit împotriva Dumnezeului meu şi că nu I-am ţinut poruncile Lui sfinte.\n\n14 Da, şi am ucis pe mulţi dintre copiii Lui sau mai degrabă i-am mânat pentru distrugere; da, şi în sfârşit, atât de mari au fost nedreptăţile mele, încât numai simplul gând al venirii în prezenţa Dumnezeului meu mi-a sfâşiat sufletul cu o groază de negrăit.\n\n15 O, am gândit eu, cum aş putea eu să fiu exilat şi să dispar, atât în suflet, cât şi în trup, că eu să nu fi adus ca să stau în prezenţa Dumnezeului meu ca să fiu judecat pentru faptele mele.\n\n16 Şi acum, timp de trei zile şi trei nopţi am fost sfâşiat, chiar cu durerile unui suflet condamnat.\n\n17 Şi s-a întâmplat că aşa cum eram eu sfâşiat de chin, în timp ce eram chinuit de aducerea aminte a păcatelor mele cele multe, iată, de asemenea, mi-am amintit că am auzit profeţia tatălui meu către popor în legătură cu venirea unui Isus Hristos, un Fiu al lui Dumnezeu, ca să ispăşească pentru păcatele lumii.\n\n18 Acum, în timp ce mintea mea prinsese acest gând, am implorat în inima mea: O, Isuse, Tu, Fiu al lui Dumnezeu, ai milă de mine, care sunt în fierea amărăciunii şi sunt încercuit de lanţurile veşnice ale morţii.\n\n19 Şi acum, iată, atunci când mă gândeam la aceasta, nu am mai putut să-mi amintesc de durerile mele; da, eu nu am mai fost chinuit de amintirea păcatelor mele.\n\n20 Şi O, ce bucurie şi ce minunată lumină am văzut eu; da, sufletul meu s-a umplut de o bucurie tot atât de mare cât fusese durerea mea!\n\n21 Da, îţi spun eu ţie, fiul meu, că nu ar putea să existe nimic la fel de violent şi de amar ca durerile mele. Da, şi iarăşi îţi spun ţie, fiul meu, că, pe de altă parte, nu poate să existe nimic la fel de minunat şi de dulce ca bucuria mea.\n\n22 Da, eu am crezut că L-am văzut, tot aşa cum tatăl nostru Lehi L-a văzut pe Dumnezeu şezând pe tronul Său, înconjurat de nenumărate cete de îngeri care cântau şi-L preamăreau pe Dumnezeul lor; da, iar sufletul meu într-adevăr dorea să fie acolo.\n\n23 Dar iată, membrele mele şi-au recăpătat puterea din nou şi eu am stat pe picioarele mele şi am vestit poporului că fusesem născut pentru Dumnezeu.\n\n24 Da, şi de la acel timp, chiar până acum, am muncit fără întrerupere ca să pot aduce suflete la pocăinţă; ca să pot să le aduc să guste din bucuria nemărginită din care am gustat eu; pentru ca şi ei, de asemenea, să fie născuţi pentru Dumnezeu şi să fie umpluţi de Duhul Sfânt.\n\n25 Da, şi acum iată, o, fiul meu, Domnul îmi dă mie o bucurie nespus de mare în rodul muncilor mele;\n\n26 Căci datorită cuvântului care mi-a fost împărtăşit mie, iată, mulţi au fost născuţi pentru Dumnezeu şi au gustat tot aşa cum am gustat eu; şi au văzut la fel, tot aşa cum am văzut eu; de aceea, ei cunosc aceste lucruri despre care le-am spus, tot aşa cum le cunosc eu; iar cunoştinţa pe care eu o am este de la Dumnezeu.\n\n27 Şi eu am fost sprijinit în încercări şi necazuri de tot felul, da, şi în tot felul de suferinţe; da, Dumnezeu m-a eliberat din închisoare şi din sclavie şi din moarte; da, şi eu mi-am pus încrederea în El şi El iar mă va elibera.\n\n28 Şi eu ştiu că El mă va înălţa pe mine în ultima zi ca să locuiesc cu El în slavă; da, şi eu Îl voi preamări pe El în vecii vecilor, căci El i-a scos pe strămoşii noştri afară din Egipt; şi El i-a înghiţit pe egipteni în Marea Roşie; şi El i-a condus pe ei, cu puterea Sa, până în ţara făgăduită; da, şi El i-a eliberat pe ei din când în când din sclavie şi din robie.\n\n29 Da, şi El, de asemenea, i-a scos pe strămoşii noştri afară din ţara Ierusalimului; şi El, de asemenea, prin puterea Sa veşnică, i-a eliberat pe ei din sclavie şi din robie, din când în când, chiar şi până în ziua de astăzi; iar eu am păstrat întotdeauna în memorie robia lor; da, şi tu, de asemenea, trebuie să păstrezi în memorie robia lor, tot aşa cum eu am făcut-o.\n\n30 Dar iată, fiul meu, aceasta nu este totul; căci tu trebuie să ştii, la fel cum eu ştiu, că în măsura în care vei ţine poruncile lui Dumnezeu, tu vei prospera în ţară; şi tu trebuie, de asemenea, să ştii că, în măsura în care tu nu vei ţine poruncile lui Dumnezeu, tu vei fi alungat din prezenţa Lui. Acum, aceasta este potrivit cuvântului Lui.\n\n", "alma 37": "[center][font_size=26]Capitolul 37[/font_size][/center]\n\n[i]Plăcile de aramă şi alte scripturi sunt păstrate ca să aducă suflete către Salvare—Iarediţii au fost distruşi din cauza ticăloşiei lor—Jurămintele lor secrete şi legămintele lor trebuie să fie păstrate departe de popor—Sfătuieşte-te cu Domnul în toate faptele tale—Aşa după cum Liahona i-a condus pe nefiţi, tot aşa cuvântul lui Hristos îi conduce pe oameni către viaţa veşnică. Circa 74 î.H.[/i]\n\n1 Şi acum, fiul meu Helaman, îţi poruncesc ţie să iei cronicile care mi-au fost încredinţate;\n\n2 Şi eu, de asemenea, îţi poruncesc ţie să păstrezi o cronică a acestui popor pe plăcile lui Nefi, tot aşa cum eu am făcut, şi să păstrezi toate aceste lucruri sfinte pe care eu le-am păstrat, tot aşa cum eu le-am păstrat; căci ele sunt păstrate pentru un scop înţelept.\n\n3 Şi aceste plăci de aramă care conţin aceste inscripţii, care conţin pe ele cronicile sfintelor scripturi, care au genealogia strămoşilor noştri, chiar de la început—\n\n4 Iată, a fost profeţit de către strămoşii noştri cum că ele trebuie să fie păstrate şi transmise de la o generaţie la alta şi să fie păstrate şi conservate de către mâna Domnului până când ele se vor răspândi în fiecare naţiune, neam, limbă şi popor, pentru ca acestea să afle tainele cuprinse în ele.\n\n5 Şi acum, iată, dacă ele sunt păstrate, ele trebuie să-şi menţină strălucirea; da, şi ele îşi vor menţine strălucirea; da, şi, de asemenea, toate plăcile care conţin ceea ce este Sfânta Scriptură.\n\n6 Acum, voi aţi putea să credeţi că aceasta este nebunie din partea mea; dar iată, vă zic vouă că prin lucruri mici şi simple lucruri mari sunt înfăptuite; şi mijloacele mici de multe ori îi fac de ruşine pe cei înţelepţi.\n\n7 Şi Domnul Dumnezeu lucrează prin mijloace prin care să aducă la îndeplinire scopurile Sale cele mari şi veşnice; şi prin mijloace foarte mici îi face de ruşine Domnul pe cei înţelepţi şi înfăptuieşte salvarea multor suflete.\n\n8 Şi până acum, a fost înţelepciunea lui Dumnezeu ca aceste lucruri să fie păstrate; căci iată, ele au lărgit memoria acestui popor, da, şi i-au convins pe mulţi de greşeala căilor lor şi i-a adus pe ei la cunoaşterea Dumnezeului lor, pentru salvarea sufletelor lor.\n\n9 Da, vă spun vouă, dacă nu ar fi fost datorită acestor lucruri pe care aceste scrieri le conţin, care sunt pe aceste plăci, atunci Amon şi fraţii lui nu ar fi putut să convingă pe atât de multe mii de lamaniţi despre tradiţia greşită a strămoşilor lor; da, aceste cronici şi cuvintele lor i-au adus la pocăinţă; cu alte cuvinte, acestea i-au adus pe ei la cunoaşterea Domnului Dumnezeul lor şi la faptul de a se bucura în Isus Hristos, Mântuitorul lor.\n\n10 Şi cine ştie dacă ele nu vor fi mijloacele prin care multe mii dintre ei, da, precum şi, de asemenea, multe mii dintre fraţii noştri încăpăţânaţi, nefiţii, care acum îşi împietresc inimile în păcat şi în nedreptăţi, vor fi aduşi la cunoaşterea Mântuitorului lor?\n\n11 Acum, aceste taine nu-mi sunt făcute cunoscute mie în întregime; de aceea, eu mă voi abţine.\n\n12 Şi ar putea fi destul dacă eu doar pomenesc că ele sunt păstrate pentru un scop înţelept, care scop este cunoscut lui Dumnezeu; căci El sfătuieşte cu înţelepciune în toate lucrările Sale, iar cărările Lui sunt drepte şi calea Lui este un cerc veşnic.\n\n13 O, adu-ţi aminte, adu-ţi aminte, fiul meu Helaman, cât de stricte sunt poruncile lui Dumnezeu. Şi El a zis: Dacă veţi ţine poruncile Mele, atunci voi veţi prospera în ţară—dar dacă voi nu veţi ţine poruncile Lui, atunci veţi fi alungaţi din prezenţa Lui.\n\n14 Şi acum, adu-ţi aminte, fiul meu, că Dumnezeu ţi-a încredinţat ţie aceste lucruri care sunt sfinte, pe care El le-a păstrat sfinte şi pe care El, de asemenea, le va păstra şi le va conserva pentru un scop înţelept pentru El, pentru ca El să-şi arate puterea către generaţiile viitoare.\n\n15 Şi acum iată, îţi spun ţie prin spiritul profeţiei că, dacă tu încalci poruncile lui Dumnezeu, iată, aceste lucruri care sunt sfinte vor fi luate de la tine prin puterea lui Dumnezeu şi tu vei fi dat pe mâna lui Satana pentru ca el să te cearnă ca pe pleavă în vânt.\n\n16 Dar dacă tu ţii poruncile lui Dumnezeu şi faci cu aceste lucruri care sunt sfinte aşa cum Domnul ţi-a poruncit ţie (căci trebuie să faci apel la Domnul pentru toate lucrurile, pentru orice vei face cu ele), iată, nici o putere de pe pământ sau din iad nu poate să le ia de la tine, căci Dumnezeu este puternic în îndeplinirea tuturor cuvintelor Sale.\n\n17 Căci El va înfăptui toate făgăduielile Sale pe care ţi le va face, căci a împlinit făgăduielile Sale pe care El le-a făcut strămoşilor noştri.\n\n18 Căci El le-a făgăduit lor că va păstra aceste lucruri la El pentru un scop înţelept pentru ca El să-şi poată arăta puterea către generaţiile viitoare.\n\n19 Şi acum, iată, El a înfăptuit unul dintre scopuri, şi anume reîntoarcerea multor mii de lamaniţi la cunoaşterea adevărului; şi El le-a arătat lor puterea Sa în ei şi El, de asemenea, îşi va mai arăta puterea în ei către generaţiile viitoare; de aceea, ele trebuie să fie păstrate.\n\n20 De aceea, îţi poruncesc ţie, fiul meu Helaman, să fii sârguincios în îndeplinirea tuturor cuvintelor mele şi să fii sârguincios în ţinerea poruncilor lui Dumnezeu, aşa cum ele sunt scrise.\n\n21 Şi acum, îţi voi vorbi despre acele douăzeci şi patru de plăci ca tu să le păstrezi, pentru ca tainele şi lucrările întunericului, precum şi lucrările lor secrete sau lucrările secrete ale acelor oameni care au fost distruşi să poată fi făcute cunoscute acestui popor; da, toate crimele, furturile şi jefuirile lor, precum şi toate ticăloşiile şi lucrurile lor abominabile să poată fi făcute cunoscute acestui popor; da, şi ca tu să păstrezi aceste tălmăcitoare.\n\n22 Căci iată, Domnul a văzut că poporul Său a început să lucreze în întuneric, da, să făptuiască crime secrete şi lucruri abominabile; de aceea, Domnul a zis, dacă nu se pocăiesc, atunci ei vor trebui să fie distruşi de pe faţa pământului.\n\n23 Şi Domnul a zis: Eu voi pregăti pentru slujitorul meu, Gazelem, o piatră, care va străluci cu lumină în întuneric pentru ca Eu să pot să dezvălui către poporul Meu care Mă slujeşte pe Mine, pentru ca Eu să le pot dezvălui lor lucrările fraţilor lor, da, lucrările lor secrete, lucrările lor de întunecime, precum şi ticăloşia şi lucrurile lor abominabile.\n\n24 Şi acum, fiul meu, aceste tălmăcitoare au fost pregătite pentru ca şi cuvântul lui Dumnezeu să poată fi înfăptuit, pe care El l-a vorbit, zicând:\n\n25 Eu voi aduce din întuneric la lumină toate lucrările lor secrete şi lucrurile lor abominabile; şi dacă ei nu se vor pocăi, Eu îi voi distruge pe ei de pe faţa pământului; şi Eu voi aduce la lumină toate secretele lor şi lucrurile lor abominabile către toate naţiunile care vor stăpâni pământul după aceea.\n\n26 Şi acum, fiul meu, noi vedem că ei nu s-au pocăit; de aceea, au fost distruşi; şi, până acum, cuvântul lui Dumnezeu a fost împlinit; da, lucrurile lor abominabile secrete au fost scoase afară din întuneric şi ne-au fost făcute cunoscute nouă.\n\n27 Şi acum, fiul meu, îţi poruncesc ţie ca tu să păstrezi toate jurămintele lor şi toate legămintele lor şi înţelegerile lor în lucrurile lor abominabile secrete; da, şi toate semnele şi minunile lor trebuie tu să le reţii de la acest popor pentru ca să nu le cunoască, în afară numai dacă ei din întâmplare ar cădea, de asemenea, în întuneric şi ar fi distruşi.\n\n28 Căci iată, este un blestem peste toată această ţară, că distrugerea va veni asupra tuturor acelor lucrători ai întunericului, în acord cu puterea lui Dumnezeu, atunci când ei sunt copţi pe deplin; de aceea, eu doresc ca acest popor să nu fie distrus.\n\n29 De aceea, tu trebuie să păstrezi aceste planuri secrete despre jurămintele şi legămintele acestui popor; şi numai ticăloşia, crimele şi lucrurile lor abominabile va trebui tu să le faci lor cunoscute; şi tu va trebui să-i înveţi pe ei să urască asemenea ticăloşie şi lucruri abominabile şi crime; şi tu, de asemenea, va trebui să-i înveţi pe ei că aceşti oameni au fost distruşi din cauza ticăloşiei, a lucrurilor lor abominabile şi a crimelor lor.\n\n30 Căci iată, ei i-au ucis pe toţi profeţii Domnului care au venit la ei ca să le vestească nedreptăţile lor; iar sângele acelora pe care i-au ucis L-a implorat pe Domnul Dumnezeul lor pentru răzbunare asupra acelora care erau ucigaşii lor; şi astfel, judecăţile lui Dumnezeu au venit asupra acestor lucrători ai întunericului şi ai combinaţiilor secrete.\n\n31 Da, şi blestemată să fie în vecii vecilor ţara acelor lucrători ai întunericului şi ai combinaţiilor secrete, chiar până la distrugerea lor, dacă ei nu se pocăiesc înainte de a fi copţi cu totul.\n\n32 Şi acum, fiul meu, adu-ţi aminte de cuvintele pe care le-am vorbit către tine; nu te încrede în acele planuri secrete ale poporului tău, ci învaţă-i pe ei o ură veşnică împotriva păcatului şi a nedreptăţii.\n\n33 Predică-le lor pocăinţă şi credinţă în Domnul Isus Hristos; învaţă-i pe ei să se umilească şi să fie blajini şi umili în inimile lor; învaţă-i pe ei să reziste la orice ispită a diavolului, cu credinţă în Domnul Isus Hristos.\n\n34 Învaţă-i pe ei să nu fie niciodată obosiţi de a face fapte bune, ci să fie blajini şi umili în inimile lor; căci aceştia vor găsi odihnă pentru sufletele lor.\n\n35 O, adu-ţi aminte, fiul meu, şi învaţă înţelepciune în tinereţea ta; da, învaţă în tinereţea ta să ţii poruncile lui Dumnezeu.\n\n36 Da, şi imploră-L pe Dumnezeu pentru tot sprijinul; da, ca toate faptele tale să fie în Domnul; şi oriunde te duci, fă ca acestea să fie în Domnul; da, ca toate gândurile tale să fie îndreptate către Domnul; da, ca toate simţirile inimii tale să fie puse în Domnul, în vecii vecilor.\n\n37 Sfătuieşte-te cu Domnul în toate faptele tale, iar El te va îndrepta pe tine către bine; da, atunci când te culci noaptea, culcă-te în Domnul pentru ca El să poată să vegheze asupra ta în somnul tău; iar atunci când te scoli dimineaţa, lasă-ţi inima să fie plină de mulţumiri către Dumnezeu; şi dacă tu faci aceste lucruri, atunci vei fi înălţat în ultima zi.\n\n38 Şi acum, fiul meu, eu am ceva de zis despre lucrul pe care strămoşii noştri l-au numit glob, sau îndrumător—sau strămoşii noştri l-au numit Liahona, care înseamnă, dacă este tălmăcit, o busolă; şi Domnul a pregătit-o.\n\n39 Şi iată, nici un om nu poate lucra în felul acestei lucrături atât de neobişnuite. Şi iată, ea a fost pregătită pentru ca să le arate strămoşilor noştri drumul pe care ei trebuia să călătorească în pustiu.\n\n40 Şi ea a lucrat pentru ei conform credinţei lor în Dumnezeu; de aceea, dacă ei au avut credinţă ca să creadă că Dumnezeu putea să facă în aşa fel ca acele indicatoare să arate drumul pe care ei trebuia să meargă, iată, aşa s-a întâmplat; de aceea, ei au avut acest miracol, precum şi alte miracole înfăptuite de către puterea lui Dumnezeu, zi de zi.\n\n41 Cu toate acestea, pentru că acele miracole au fost înfăptuite prin mijloace mici, aceasta le-a arătat lor lucrări minunate. Când au fost leneşi şi au uitat să aplice credinţa şi sârguinţa, atunci acele lucrări minunate au încetat, iar ei nu au progresat în călătoria lor;\n\n42 De aceea, ei au rămas în pustiu sau nu au călătorit pe un drum drept şi au suferit foame şi sete din cauza păcatelor lor.\n\n43 Şi acum, fiul meu, aş dori ca tu să înţelegi că aceste lucruri nu sunt fără nici o umbră; căci, întrucât strămoşii noştri au fost înceţi în a da atenţie acestei busole (acum aceste lucruri sunt vremelnice), ei nu au prosperat; tot aşa se întâmplă şi cu lucrurile care sunt spirituale.\n\n44 Căci iată, este tot atât de uşor să dai atenţie cuvântului lui Hristos, care îţi va indica drumul drept către fericirea veşnică, pe cât a fost pentru strămoşii noştri să dea atenţie acestei busole, care le indica lor calea dreaptă către ţara făgăduită.\n\n45 Şi acum zic, nu este un semn în acest lucru? Căci tot atât de sigur cum această busolă i-a adus pe strămoşii noştri, urmând direcţia ei, până la ţara făgăduită, tot aşa cuvintele lui Hristos, dacă le urmezi direcţia, ne duc pe noi dincolo de această vale a întristării într-o ţară mai bună, a făgăduinţei.\n\n46 O, fiul meu, nu ne lăsa pe noi să fim leneşi datorită uşurinţei drumului; căci aşa a fost cu strămoşii noştri; căci aşa a fost pregătit pentru ei, că, dacă ei s-ar uita, atunci ar putea trăi; tot aşa este şi cu noi. Calea este pregătită şi, dacă noi ne uităm, atunci noi putem trăi în veşnicie.\n\n47 Şi acum, fiul meu, vezi să ai grijă de aceste lucruri sfinte, da, vezi să te uiţi către Dumnezeu şi să trăieşti. Du-te la acest popor, şi vesteşte-i cuvântul şi fii cumpătat. Fiul meu, rămas bun.\n\n", "alma 38": "Poruncile lui Alma către fiul său Şiblon.\n\nCuprinde capitolul 38.\n\n[center][font_size=26]Capitolul 38[/font_size][/center]\n\n[i]Şiblon a fost persecutat în numele dreptăţii—Salvarea este în Hristos, care este viaţa şi lumina lumii—Pune frâu la toate pasiunile tale. Circa 74 î.H.[/i]\n\n1 Fiul meu, apleacă-ţi urechea la cuvintele mele, căci îţi zic ţie, tot aşa cum i-am zis şi lui Helaman, cum că în măsura în care tu vei ţine poruncile lui Dumnezeu, tu vei prospera în ţară; şi în măsura în care tu nu vei ţine poruncile lui Dumnezeu, tu vei fi alungat din prezenţa Lui.\n\n2 Şi acum, fiul meu, am încredere că voi avea mare bucurie în tine datorită neclintirii tale şi a credinţei tale în Dumnezeu; căci aşa cum tu ai început în tinereţea ta să priveşti către Domnul Dumnezeul tău, tot aşa eu nădăjduiesc că vei continua în ţinerea poruncilor Lui; căci binecuvântat este acela care rabdă până la sfârşit.\n\n3 Eu îţi zic ţie, fiul meu, că deja am mare bucurie în tine datorită credinţei şi sârguinţei tale, şi a răbdării, şi a îndurărilor tale îndelungate în poporul zoramiţilor.\n\n4 Căci ştiu că tu ai fost în sclavie; da, şi, de asemenea, ştiu că ai fost bătut cu pietre din cauza cuvântului; iar tu ai suportat toate aceste lucruri cu răbdare, pentru că Domnul a fost cu tine; şi acum tu ştii că Domnul te-a eliberat.\n\n5 Şi acum, fiul meu, Şiblon, aş dori ca tu să-ţi aduci aminte că, în măsura în care îţi vei pune încrederea în Dumnezeu, tu vei fi eliberat din încercările tale şi din necazurile tale şi din suferinţele tale; şi vei fi înălţat în ultima zi.\n\n6 Acum, fiul meu, nu aş dori ca tu să crezi că ştiu aceste lucruri prin mine însumi, ci este Spiritul lui Dumnezeu care este în mine, care îmi face cunoscute aceste lucruri; căci, dacă eu nu m-aş fi născut din Dumnezeu, atunci eu nu aş fi cunoscut aceste lucruri.\n\n7 Dar iată, Domnul, în marea Sa milă, l-a trimis pe îngerul Său să-mi vestească mie că trebuie să pun capăt lucrării de distrugere a poporului Său; da, şi eu am văzut un înger faţă în faţă şi el a vorbit cu mine, iar glasul lui era ca tunetul şi acesta a cutremurat întregul pământ.\n\n8 Şi s-a întâmplat că timp de trei zile şi trei nopţi am fost în cea mai amară durere şi frică a sufletului; şi, niciodată, până când nu L-am implorat pe Domnul Isus Hristos pentru milă, nu am primit iertarea păcatelor mele. Dar iată, eu L-am implorat pe El şi am găsit pace în suflet.\n\n9 Şi acum, fiul meu, ţi-am spus acestea pentru ca tu să poţi afla înţelepciunea, pentru ca tu să poţi învăţa de la mine că nu este nici o altă cale sau alte mijloace prin care omul poate fi salvat, ci numai în şi prin Hristos. Iată, El este viaţa şi lumina lumii. Iată, El este cuvântul adevărului şi al dreptăţii.\n\n10 Şi acum, aşa cum tu ai început să predici cuvântul, tot aşa aş dori ca tu să continui să predici; şi eu aş dori să fii sârguincios şi cumpătat în toate lucrurile.\n\n11 Vezi să nu fii înălţat în mândrie; da, vezi să nu te făleşti cu propria-ţi înţelepciune şi nici cu puterea ta mare.\n\n12 Foloseşte curajul, iar nu dominarea; şi, de asemenea, vezi să-ţi pui frâu tuturor pasiunilor tale pentru ca să fii plin de dragoste; vezi să te abţii de la lenevie.\n\n13 Nu te ruga aşa cum fac zoramiţii, căci tu ai văzut că ei se roagă pentru ca să fie auziţi de oameni şi ca să fie lăudaţi pentru înţelepciunea lor.\n\n14 Nu spune: O, Dumnezeule, Îţi mulţumesc Ţie pentru că noi suntem mai buni decât fraţii noştri; ci mai degrabă spune: O, Doamne, iartă nevrednicia mea şi adu-Ţi aminte de fraţii mei în milă—da, recunoaşte-ţi nevrednicia în faţa lui Dumnezeu oricând.\n\n15 Şi fie ca Domnul să-ţi binecuvânteze sufletul şi să te primească în împărăţia Sa în ultima zi ca să stai în pace. Acum du-te, fiul meu, şi predică tu cuvântul către acest popor. Fii cumpătat. Fiul meu, rămas bun.\n\n", "alma 39": "Poruncile lui Alma către fiul său, Corianton.\n\nCuprinde capitolele 39 până la 42, inclusiv.\n\n[center][font_size=26]Capitolul 39[/font_size][/center]\n\n[i]Păcatul sexual este un lucru abominabil—Păcatele lui Corianton i-au împiedicat pe zoramiţi de a primi cuvântul—Mântuirea lui Hristos este retroactivă, salvându-i pe credincioşii care au precedat-o. Circa 74 î.H.[/i]\n\n1 Şi acum, fiul meu, am să-ţi spun ţie ceva mai mult decât i-am spus fratelui tău; căci iată, nu ai observat tu neclintirea fratelui tău, credinţa lui şi sârguinţa lui în ceea ce priveşte ţinerea poruncilor lui Dumnezeu? Iată, nu a dat el un exemplu bun pentru tine?\n\n2 Căci tu nu ai dat atât de multă atenţie cuvintelor mele aşa cum a făcut fratele tău, printre poporul zoramiţilor. Acum, aceasta este ceea ce eu am împotriva ta; tu ai continuat să te făleşti cu puterea şi înţelepciunea ta.\n\n3 Şi aceasta nu este totul, fiul meu. Tu ai făcut ceea ce era dureros pentru mine; căci tu ţi-ai părăsit slujirea şi te-ai dus în ţara lui Siron, între graniţele lamaniţilor, după curva Isabela.\n\n4 Da, ea a furat inimile multora; dar aceasta nu a fost o scuză pentru tine, fiul meu. Tu ar fi trebuit să ai grijă de slujirea care ţi-a fost încredinţată.\n\n5 Nu ştii tu, fiul meu, că aceste lucruri sunt abominabile în ochii Domnului; da, mai odioase decât orice alte păcate, în afară de vărsarea de sânge nevinovat sau de tăgăduirea Duhului Sfânt?\n\n6 Căci iată, dacă tu tăgăduieşti pe Duhul Sfânt odată ce a avut loc în tine şi tu ştii că Îl tăgădui, iată, acesta este un păcat de neiertat; da, şi oricine ucide împotriva luminii şi a cunoaşterii lui Dumnezeu nu este uşor pentru el să obţina iertare; da, eu îţi zic ţie, fiul meu, că nu este uşor pentru el să capete iertare.\n\n7 Şi acum, fiul meu, aş dori de la Dumnezeu ca tu să nu fi fost vinovat de o crimă atât de mare. Eu nu aş mai zăbovi asupra crimelor tale ca să-ţi sfâşii sufletul, dacă aceasta nu ar fi pentru binele tău.\n\n8 Dar iată, nu poţi să-ţi ascunzi crimele de Dumnezeu; şi dacă nu te pocăeşti, acestea vor fi o mărturie împotriva ta în ultima zi.\n\n9 Acum, fiul meu, aş dori ca tu să te pocăieşti şi să renunţi la păcatele tale; şi să nu te mai duci după poftele ochilor tăi, ci abţine-te de la toate aceste lucruri; căci dacă nu faci aşa, atunci tu, nici într-un caz, nu vei putea să moşteneşti împărăţia lui Dumnezeu. O, adu-ţi aminte şi ia asupra ta şi abţine-te de la aceste lucruri.\n\n10 Şi eu îţi poruncesc să-ţi iei asupra ta să te sfătuieşti cu fraţii tăi mai mari în acţiunile tale; căci, iată, tu eşti în tinereţea ta şi ai nevoie să fii îngrijit de fraţii tăi. Şi ascultă de sfatul lor.\n\n11 Nu îngădui să fii dus în rătăcire de nici un lucru zadarnic şi nebunesc; nu îngădui ca diavolul să-ţi ducă iarăşi în rătăcire inima după acele curve păcătoase. Iată, o, fiul meu, ce mare nedreptate ai adus tu asupra zoramiţilor; căci atunci când au văzut purtarea ta, ei nu au vrut să creadă în cuvintele mele.\n\n12 Şi acum Spiritul Domnului îmi spune mie: Porunceşte copiilor tăi să facă bine, ca să nu ducă în rătăcire inimile multor oameni la distrugere; de aceea îţi poruncesc ţie, fiul meu, în frica lui Dumnezeu, ca tu să te abţii de la nedreptăţile tale;\n\n13 Ca să te întorci către Domnul cu toată mintea, puterea şi tăria ta; ca tu să nu mai abaţi inimile ca să păcătuiască; ci, mai degrabă, întoarce-te la ei şi recunoaşte-ţi greşelile şi răul pe care le-ai făcut.\n\n14 Nu căuta bogăţii sau lucruri deşarte de-ale acestei lumi; căci iată, nu poţi să le iei cu tine.\n\n15 Şi acum, fiul meu, aş dori să-ţi spun ceva despre venirea lui Hristos. Iată, îţi zic ţie că El este Cel care cu siguranţă va veni să ia păcatele lumii; da, El va veni ca să anunţe veşti bune de salvare către poporul Său.\n\n16 Şi acum, fiul meu, aceasta a fost slujirea la care tu ai fost chemat, ca să anunţi aceste veşti bune către acest popor, ca să le pregăteşti minţile; sau, mai degrabă pentru ca salvarea să poată veni către ei, pentru ca ei să pregătească minţile copiilor lor ca să audă cuvântul, la timpul venirii Lui.\n\n17 Şi acum, îţi voi uşura întrucâtva mintea în legătură cu acest subiect. Iată, tu te minunezi de ce aceste lucruri trebuie să fie cunoscute cu aşa de mult timp înainte. Iată, îţi zic ţie, nu este un suflet în acest timp tot atât de preţios pentru Dumnezeu ca şi un suflet la timpul venirii Sale?\n\n18 Nu este tot atât de necesar ca planul mântuirii să fie făcut cunoscut acestui popor la fel ca şi copiilor lor?\n\n19 Nu este tot atât de uşor pentru Domnul, la acest timp, ca să-l trimită pe îngerul Său ca să ne anunţe nouă aceste veşti bune, la fel ca şi copiilor noştri sau la fel ca şi după timpul venirii Sale?\n\n", "alma 40": "[center][font_size=26]Capitolul 40[/font_size][/center]\n\n[i]Hristos înfăptuieşte învierea tuturor oamenilor—Morţii cei drepţi se duc în paradis, iar cei păcătoşi se duc în întunericul de afară ca să aştepte ziua învierii lor—La înviere, toate lucrurile vor fi restaurate la forma lor adevărată şi perfectă. Circa 74 î.H.[/i]\n\n1 Acum, fiul meu, iată încă ceva ce aş dori să-ţi spun ţie; căci simt că mintea ta este neliniştită în legătură cu învierea morţilor.\n\n2 Iată, îţi zic ţie că nu este nici o înviere—sau, aş spune cu alte cuvinte, că acest muritor nu se înveşmântează cu nemurire, această corupţie nu se înveşmântează cu incorupţie—până după venirea lui Hristos.\n\n3 Iată, El va aduce la înfăptuire învierea morţilor. Dar iată, fiul meu, învierea încă nu este aici. Acum, eu îţi dezvălui ţie o taină; cu toate acestea, există multe taine care sunt păstrate pentru ca nimeni să nu le cunoască în afară de Dumnezeu Însuşi. Dar îţi arăt ţie un lucru despre care L-am întrebat cu sârguinţă pe Dumnezeu, ca să pot să-l cunosc—acesta este în legătură cu învierea.\n\n4 Iată, este un anumit timp determinat când toţi vor trebui se ridice din morţi. Acum, când acest va veni timp, nimeni nu ştie; dar Dumnezeu cunoaşte timpul care este stabilit.\n\n5 Acum, dacă va fi un timp sau un al doilea timp, sau al treilea timp pentru ca oamenii să se ridice din morţi, aceasta nu este important; căci Dumnezeu cunoaşte toate aceste lucruri; şi este destul pentru mine să ştiu că aceasta este situaţia—că este un timp stabilit când toţi se vor ridica din morţi.\n\n6 Acum, trebuie să fie un timp între momentul morţii şi cel al învierii.\n\n7 Şi acum, eu aş întreba ce se întâmplă cu sufletele oamenilor de la timpul morţii până la timpul stabilit pentru înviere?\n\n8 Acum, dacă este mai mult decât un timp stabilit pentru oameni să se ridice din morţi, aceasta nu este important; căci nu toţi mor deodată, şi aceasta nu este important; totul este ca o singură zi pentru Dumnezeu, iar timpul este măsurat numai pentru oameni.\n\n9 De aceea, este un timp stabilit pentru oameni pentru ca ei să se ridice din morţi; şi este un interval de timp între momentul morţii şi cel al învierii. Şi acum, în legătură cu acest interval de timp, ceea se întâmplă cu sufletele oamenilor este lucrul despre care eu L-am întrebat cu sârguinţă pe Domnul pentru ca să cunosc; şi acesta este lucrul pe care eu îl cunosc.\n\n10 Şi atunci când vine timpul ca toţi să se ridice, atunci ei vor afla că Dumnezeu cunoaşte toate timpurile care sunt stabilite pentru om.\n\n11 Acum, în legătură cu starea sufletului dintre moarte şi înviere—Iată, mi-a fost făcut mie cunoscut de către un înger cum că spiritele tuturor oamenilor, imediat ce părăsesc acest corp muritor da, spiritele tuturor oamenilor, fie că ei sunt buni sau răi, sunt luate acasă la acel Dumnezeu care le-a dat lor viaţă.\n\n12 Şi apoi se va întâmpla că spiritele celor care sunt drepţi sunt primite într-o stare de fericire, care este numită paradis, o stare de odihnă, o stare de pace în care se vor odihni de toate necazurile lor şi de toate grijile şi întristările.\n\n13 Şi apoi se va întâmpla că spiritele celor păcătoşi, da, ale acelora care sunt răi—căci iată, ele nu au nici parte şi nici părticică din Spiritul Domnului; căci iată, ei aleg lucruri rele în loc de bune; de aceea, spiritul diavolului a intrat în ei şi a pus stăpânire pe casa lor—şi aceştia vor fi aruncaţi în întunericul de afară; acolo va fi plâns şi gemete şi scrâşniri de dinţi; şi aceasta din cauza nedreptăţilor lor, ei fiind înrobiţi de către voinţa diavolului.\n\n14 Acum, aceasta este starea sufletelor păcătoşilor, da, în întuneric; şi o stare de groaznică şi înfricoşată aşteptare a indignării arzătoare a mâniei lui Dumnezeu asupra lor; astfel, ei rămân în această stare, tot aşa cum cei drepţi rămân în paradis până la timpul învierii.\n\n15 Acum, sunt unii care au înţeles că această stare de fericire şi această stare de nefericire a sufletului, înainte de înviere, a fost o primă înviere. Da, eu recunosc că aceasta ar putea să fie numită o înviere, înălţarea spiritului sau a sufletului şi consemnarea lor la fericire sau la nefericire, potrivit cuvintelor care au fost spuse.\n\n16 Şi iată, iarăşi a fost vorbit că este o primă înviere, o înviere a tuturor acelora care au fost sau care sunt, sau care vor fi, până la învierea lui Hristos din morţi.\n\n17 Acum, noi nu credem că această primă înviere, despre care se vorbeşte în felul acesta, poate fi învierea sufletelor şi consemnarea lor la fericire sau la nefericire. Tu nu poţi să presupui că aceasta este ceea ce înseamnă.\n\n18 Iată, eu îţi zic ţie: Nu; ci aceasta înseamnă reunirea sufletului cu trupul ale acelora din zilele lui Adam până la învierea lui Hristos.\n\n19 Acum, dacă sufletele şi trupurile acelora despre care s-a vorbit vor fi toate reunite dintr-odată, cei păcătoşi, precum şi cei drepţi, eu nu o spun; să fie destul că eu spun că ei toţi vor veni; sau, cu alte cuvinte, învierea lor se înfăptuieşte înainte de învierea celor care mor după învierea lui Hristos.\n\n20 Acum, fiul meu, eu nu spun că învierea lor va veni la învierea lui Hristos; ci iată, eu numai îmi spun părerea că sufletele şi trupurile celor drepţi sunt reunite la învierea lui Hristos şi la înălţarea Lui la cer.\n\n21 Dar dacă aceasta va fi la învierea Lui sau după aceea, eu nu o spun; dar atât spun, anume că este un interval de timp între moartea şi învierea trupului şi starea de fericire sau de nefericire a sufletului până la timpul care este stabilit de Dumnezeu pentru ca morţii să vină şi să fie reuniţi, suflet şi trup, şi să fie aduşi să stea în faţa lui Dumnezeu şi să fie judecaţi potrivit faptelor lor.\n\n22 Da, aceasta aduce restaurarea acelor lucruri care au fost spuse de către gura profeţilor.\n\n23 Sufletul va fi înapoiat trupului, iar trupul sufletului; da, şi fiecare membru şi încheietură vor fi înapoiate trupului lor; da, nici un fir de păr de pe cap nu va fi pierdut; ci toate lucrurile vor fi restaurate la forma lor proprie şi perfectă.\n\n24 Şi acum, fiul meu, aceasta este restaurarea despre care s-a vorbit de către gura profeţilor—\n\n25 Şi atunci, cei drepţi vor străluci în împărăţia lui Dumnezeu.\n\n26 Dar iată, o moarte groaznică vine asupra celor păcătoşi; căci ei mor în ceea ce priveşte lucrurile legate de lucrurile dreptăţii; căci ei sunt necuraţi şi nici un lucru necurat nu poate să moştenească împărăţia lui Dumnezeu; ci ei sunt alungaţi şi consemnaţi să se împărtăşească din roadele faptelor lor sau ale lucrărilor lor, care au fost rele; şi ei beau drojdia unei cupe amare.\n\n", "alma 41": "[center][font_size=26]Capitolul 41[/font_size][/center]\n\n[i]La înviere, oamenii se ridica la o stare de fericire fără de sfârşit sau de nefericire fără de sfârşit—Ticăloşia nu a fost niciodată fericire—Oamenii carnali sunt fără de Dumnezeu în lume—Fiecare persoană primeşte iarăşi în restaurare caracteristicile şi atributele pe care le-a dobândit în viaţa muritoare. Circa 74 î.H.[/i]\n\n1 Şi acum, fiul meu, am ceva de spus în legătură cu restaurarea despre care s-a vorbit; căci iată, unii au denaturat scripturile şi s-au dus departe în rătăcire din cauza acestui lucru. Şi eu simt că mintea ta, de asemenea, a fost îngrijorată în legătură cu acest lucru. Dar iată, îţi voi explica aceasta.\n\n2 Eu îţi zic, fiul meu, că planul restaurării este cerut de dreptatea lui Dumnezeu; căci este necesar ca toate lucrurile să fie restaurate la ordinea lor potrivită. Iată, este necesar şi drept, potrivit cu puterea şi cu învierea lui Hristos, ca sufletul omului să fie restituit trupului său şi ca fiecare parte a trupului să fie restaurată pentru ea însăşi.\n\n3 Şi este necesar, în dreptatea lui Dumnezeu, ca oamenii să fie judecaţi după faptele lor; iar dacă faptele lor în această viaţă au fost bune şi dorinţele inimilor lor au fost bune, ca ei, de asemenea, să fie restauraţi în ziua din urmă la ceea ce este bun.\n\n4 Iar dacă faptele lor sunt rele, atunci ei trebuie să fie restauraţi la ceea ce este rău. De aceea, toate lucrurile trebuie să fie restaurate la ordinea lor potrivită, fiecare lucru la forma sa naturală—mortalitatea ridicată la nemurire, corupţia la incorupţie—ridicaţi la fericire fără sfârşit ca să moştenească Împărăţia lui Dumnezeu, sau la nefericire fără sfârşit ca să moştenească împărăţia diavolului, unii într-o parte, iar ceilalţi în partea cealaltă—\n\n5 Cel înălţat pentru fericire, în acord cu dorinţele sale de fericire, sau în bine, în acord cu dorinţele sale de bine; iar celălalt pentru rău, în acord cu dorinţele sale de rău; căci tot aşa cum el a dorit să facă rău cât e ziua de lungă, tot aşa va avea el răsplata în rău atunci când vine noaptea.\n\n6 Şi aşa este de partea cealaltă. Dacă el s-a pocăit de păcatele sale şi a dorit dreptate până la sfârşitul zilelor sale, tot aşa va fi el răsplătit pentru dreptate.\n\n7 Aceştia sunt cei care sunt mântuiţi de către Domnul; da, aceştia sunt cei care sunt luaţi, care sunt eliberaţi de la acea noapte de întuneric fără de sfârşit; şi astfel ei stau în picioare sau cad; căci iată, ei sunt judecătorii lor înşişi, fie că fac bine sau rău.\n\n8 Acum, deciziile lui Dumnezeu sunt de neschimbat; de aceea, calea este pregătită pentru ca oricine care vrea să poată merge într-acolo şi să fie salvat.\n\n9 Şi acum iată, fiul meu, nu risca încă o ofensă împotriva Dumnezeului tău despre acele puncte ale doctrinei, în care tu până acum ai riscat să păcătuieşti.\n\n10 Nu presupune că, pentru că s-a vorbit despre restaurare, asta înseamnă că tu vei fi restaurat de la păcat la fericire. Iată, îţi spun ţie, ticăloşia niciodată nu a fost fericire.\n\n11 Şi acum, fiul meu, toţi oamenii care sunt într-o stare a firii sau eu aş spune, într-o stare carnală, sunt în fierea amărăciunii şi în legăturile nedreptăţii; ei sunt fără Dumnezeu în lume şi au mers împotriva naturii lui Dumnezeu; de aceea, ei sunt într-o stare contrară naturii fericirii.\n\n12 Şi acum iată, înţelesul cuvântului restaurare este de a lua un lucru dintr-o stare naturală şi a-l pune într-o stare nenaturală sau a-l plasa pe acesta într-o stare opusă naturii lui?\n\n13 O, fiul meu, nu este aşa; ci înţelesul cuvântului restaurare este de a aduce iarăşi înapoi rău pentru rău sau carnalul pentru carnal, sau diabolicul pentru diabolic—bun pentru ceea ce este bun; drept pentru ceea ce este drept; corect pentru ceea ce este corect; milos pentru ceea ce este milos.\n\n14 De aceea, fiul meu, vezi să fii milos cu fraţii tăi; acţionează just, judecă drept şi fă bine tot timpul; şi dacă tu faci toate aceste lucruri, atunci îţi vei primi răsplata; da, tu vei avea mila restaurată iarăşi pentru tine; tu vei avea dreptatea restaurată, iarăşi, pentru tine; tu vei avea o judecată dreaptă restaurată, iarăşi, pentru tine; şi tu vei avea binele iarăşi ca răsplată.\n\n15 Căci ceea ce trimiţi tu de la tine se va întoarce iarăşi la tine şi va fi restaurat; de aceea, cuvântul restaurare îl condamnă mai pe deplin pe cel păcătos şi nu îl justifică deloc pe acesta.\n\n", "alma 42": "[center][font_size=26]Capitolul 42[/font_size][/center]\n\n[i]Mortalitatea este un timp de încercare pentru a-i da omului prilejul să se pocăiască şi să-L slujească pe Dumnezeu—Căderea a adus moarte vremelnică şi spirituală asupra întregii omeniri—Mântuirea vine prin pocăinţă—Dumnezeu Însuşi ispăşeşte păcatele lumii—Mila este pentru cei care se pocăiesc—Toţi ceilalţi vor fi supuşi dreptăţii lui Dumnezeu—Mila vine datorită Ispăşirii—Numai cei care se pocăiesc cu adevărat sunt salvaţi. Circa 74 î.H.[/i]\n\n1 Şi acum, fiul meu, eu îmi dau seama că este ceva mai mult care îţi îngrijorează mintea, ceva ce tu nu poţi înţelege—care este în legătură cu dreptatea lui Dumnezeu în pedepsirea celui păcătos; căci tu încerci să presupui că nu este drept ca păcătosul să fie consemnat la o stare de nefericire.\n\n2 Acum iată, fiul meu, îţi voi explica acest lucru. Căci iată, după ce Domnul Dumnezeu i-a trimis pe primii noştri părinţi afară din grădina Edenului ca să cultive pământul din care ei au fost luaţi—da, El l-a alungat pe om şi a aşezat la capătul de răsărit al grădinii Edenului heruvimi şi o sabie învăpăiată care se învârtea în toate părţile, ca să apere pomul vieţii—\n\n3 Acum, noi vedem că omul devenise la fel ca Dumnezeu, cunoscând binele şi răul; şi de teamă ca el să nu-şi întindă mâna şi să ia, de asemenea, din pomul vieţii şi să mănânce şi să trăiască pentru veşnicie, Domnul Dumnezeu a aşezat heruvimi şi sabia învăpăiată pentru ca el să nu guste din fruct—\n\n4 Şi astfel noi vedem că a existat un timp dat omului ca să se pocăiască, da, un timp de încercare, un timp în care să se pocăiască şi să-L slujească pe Dumnezeu.\n\n5 Căci iată, dacă Adam şi-ar fi întins mâna imediat şi ar fi gustat din pomul vieţii, el ar fi trăit pentru veşnicie, potrivit cuvântului lui Dumnezeu, neavând nici un loc pentru pocăinţă; da, şi, de asemenea, cuvântul lui Dumnezeu ar fi fost deşert, iar marele plan al salvării ar fi fost împiedicat.\n\n6 Dar iată, i-a fost dat omului să moară—de aceea, aşa cum ei au fost alungaţi de la pomul vieţii, ei trebuie să fie alungaţi de pe faţa pământului—iar omul a decăzut pentru totdeauna, da, el a devenit om decăzut.\n\n7 Şi acum, tu vezi prin aceasta că primii noştri părinţi au fost alungaţi atât vremelnic, cât şi spiritual din prezenţa Domnului; şi astfel noi vedem că ei au devenit oameni, care să urmeze propria lor voinţă.\n\n8 Acum iată, nu a fost potrivit ca omul să fie salvat de la această moarte vremelnică, căci aceasta ar distruge marele plan al fericirii.\n\n9 De aceea, întrucât sufletul nu poate să moară niciodată, iar căderea a adus asupra întregii omeniri atât o moarte spirituală, cât şi una vremelnică, ceea ce înseamnă că ei au fost alungaţi din prezenţa Domnului, a fost potrivit ca omenirea să fie salvată de la această moarte spirituală.\n\n10 De aceea, cum ei deveniseră carnali, senzuali şi diabolici prin firea lor, această stare de încercare a devenit pentru ei o stare ca să se pregătească; aceasta a devenit o stare de pregătire.\n\n11 Şi acum adu-ţi aminte, fiul meu, că, dacă nu ar fi fost planul mântuirii (dacă îl dai pe acesta deoparte), atunci, imediat după ce ei ar muri, sufletele lor ar fi nenorocite, fiind alungate din prezenţa Domnului.\n\n12 Şi acum, nu exista nici un mijloc pentru salvarea oamenilor din această stare de decădere pe care omul a adus-o asupra sa însuşi din cauza neascultării sale proprii;\n\n13 De aceea, potrivit dreptăţii, planul mântuirii nu putea să fie împlinit decât cu condiţia ca omul să se pocăiască în această stare de încercare, da, această stare de pregătire; căci, dacă aceste condiţii nu sunt împlinite, atunci mila nu ar putea să se înfăptuiască decât dacă ar distruge lucrarea dreptăţii. Acum, lucrarea dreptăţii nu ar putea să fie distrusă; dacă ar fi aşa, atunci Dumnezeu nu ar mai fi Dumnezeu.\n\n14 Şi astfel, noi vedem că toată omenirea a fost decăzută; şi ei au fost prinşi în strânsoarea dreptăţii; da, a dreptăţii lui Dumnezeu care i-a consemnat pe ei pentru veşnicie să fie alungaţi din prezenţa Sa.\n\n15 Şi acum, planul milei nu ar putea să fie adus la îndeplinire decât dacă o ispăşire ar fi fost facută; de aceea, Dumnezeu Însuşi ispăşeşte pentru păcatele lumii pentru ca să înfăptuiască planul milei, ca să satisfacă cerinţele dreptăţii, pentru ca Dumnezeu să fie un Dumnezeu perfect, drept şi, de asemenea, milos.\n\n16 Acum, pocăinţa nu poate veni la oameni decât dacă ar fi fost o pedeapsă care, de asemenea, era veşnică, tot aşa cum viaţa sufletului trebuia să fie, stabilită în opoziţie cu planul fericirii, care a fost tot atât de veşnic ca şi viaţa sufletului.\n\n17 Acum, cum ar putea un om să se pocăiască dacă el nu păcătuieşte? Cum ar putea el păcătui dacă nu ar fi nici o lege? Cum ar putea fi o lege dacă nu ar fi o pedeapsă?\n\n18 Acum, a fost o pedeapsă stabilită şi o lege dreaptă dată, care i-a adus omului remuşcări de conştiinţă.\n\n19 Acum, dacă nu ar fi fost nici o lege dată—dacă un om ar ucide, el ar trebui să moară—i-ar fi lui teamă că ar muri dacă ar ucide?\n\n20 Şi, de asemenea, dacă nu ar fi fost nici o lege dată împotriva păcatului, atunci oamenilor nu le-ar fi frică să păcătuiască.\n\n21 Şi dacă nu ar fi fost nici o lege dată, dacă oamenii ar păcătui, ce-ar putea să facă dreptatea, sau mila, căci acestea nu ar avea nici un drept asupra făpturii?\n\n22 Dar este o lege dată şi o pedeapsă este stabilită şi o pocăinţă este acordată; care pocăinţă este cerută de milă; altfel, dreptatea îşi cere drepturile asupra făpturii şi execută legea, iar legea aplică pedeapsa; dacă nu ar fi aşa, atunci lucrările dreptăţii ar fi distruse, iar Dumnezeu ar înceta să fie Dumnezeu.\n\n23 Dar Dumnezeu nu încetează să fie Dumnezeu, iar mila îşi cere drepturile asupra celui pocăit, iar mila vine datorită ispăşirii; iar ispăşirea înfăptuieşte învierea morţilor; iar învierea morţilor îi aduce înapoi pe oameni în prezenţa lui Dumnezeu; şi astfel, ei sunt aduşi înapoi în prezenţa Lui pentru ca să fie judecaţi după faptele lor, în acord cu legea dreptăţii.\n\n24 Căci iată, dreptatea îşi exercită toate cerinţele sale şi, de asemenea, mila îşi cere drepturile asupra a tot ceea ce este al său; şi astfel, nimeni în afară de cel cu adevărat plin de pocăinţa, nu este salvat.\n\n25 Ce? Presupuneţi voi că mila poate să jefuiască dreptatea? Eu vă zic vouă: Nu; nici o iotă. Dacă ar fi aşa, atunci Dumnezeu ar înceta să fie Dumnezeu.\n\n26 Şi astfel, Dumnezeu înfăptuieşte scopurile Sale mari şi veşnice, care au fost pregătite încă de la crearea lumii. Şi astfel se înfăptuieşte Salvarea şi mântuirea oamenilor, precum şi distrugerea şi nenorocirea lor.\n\n27 De aceea, o, fiul meu, oricine va vrea să vină, poate să vină şi să guste liber din apele vieţii; şi oricine nu va vrea să vină, acela nu este forţat să vină; dar în ultima zi, lui i se va da potrivit faptelor sale.\n\n28 Dacă a dorit să facă rău şi nu s-a pocăit în zilele sale, iată, rău i se va face lui, în acord cu restaurarea lui Dumnezeu.\n\n29 Şi acum, fiul meu, doresc ca tu să nu mai laşi aceste lucruri să te tulbure, ci să laşi numai păcatele tale să te tulbure, cu acea tulburare care te va coborî pe tine către pocăinţă.\n\n30 O, fiul meu, doresc ca tu să nu mai tăgăduieşti dreptatea lui Dumnezeu. Nu te apuca să te scuzi pe tine însuţi nici câtuşi de puţin din cauza păcatelor tale, tăgăduind dreptatea lui Dumnezeu; ci lasă dreptatea lui Dumnezeu şi mila Lui şi suferinţele Lui îndelungate să aibă control asupra inimii tale; şi lasă-le pe acestea să te coboare pe tine cu umilinţă la pământ.\n\n31 Şi acum, o, fiul meu, tu eşti chemat de Dumnezeu ca să predici cuvântul către acest popor. Şi acum, fiul meu, du-te în drumul tău, vesteşte cuvântul cu adevăr şi sobrietate pentru ca tu să poţi aduce suflete la pocăinţă, pentru ca marele plan al milei să poată să-şi ceară drepturile asupra lor. Şi fie ca Dumnezeu să-ţi dea ţie după cuvintele mele. Amin.\n\n", "alma 43": "[center][font_size=26]Capitolul 43[/font_size][/center]\n\n[i]Alma şi fiii lui predică cuvântul—zoramiţii şi alţi disidenţi nefiţi devin lamaniţi—lamaniţii se ridică într-un război împotriva nefiţilor—Moroni îi înarmează pe nefiţi cu armuri de apărare—Domnul îi dezvăluie lui Alma strategia lamaniţilor—Nefiţii îşi apără casele, libertăţile, familiile şi religia—Armatele lui Moroni şi Lehi îi înconjoară pe lamaniţi. Circa 74 î.H.[/i]\n\n1 Şi acum, s-a întâmplat că fiii lui Alma s-au dus printre oameni ca să le vestească cuvântul. Şi Alma, de asemenea, el însuşi nu s-a putut odihni şi s-a dus şi el.\n\n2 Acum, noi nu trebuie să mai spunem nimic despre predicile lor, decât că ei au predicat cuvântul şi adevărul, în acord cu spiritul profeţiei şi al revelaţiei; şi ei au predicat potrivit ordinului sfânt al lui Dumnezeu, prin care au fost chemaţi.\n\n3 Şi acum mă reîntorc la o relatare a războaielor dintre nefiţi şi lamaniţi, în cel de al optsprezecelea an al domniei judecătorilor.\n\n4 Căci iată, s-a întâmplat că zoramiţii au devenit lamaniţi; de aceea, la începutul celui de-al optsprezecelea an, poporul nefiţilor a văzut că lamaniţii năvăleau peste ei; de aceea, au făcut pregătiri de război; da, şi-au adunat laolaltă oştirile în ţara lui Ierşon.\n\n5 Şi s-a întâmplat că lamaniţii au venit cu miile; şi ei au venit în ţara lui Antionum, care este ţara zoramiţilor; şi un om cu numele de Zerahemna era conducătorul lor.\n\n6 Şi acum, întrucât amaleciţii erau într-o stare mai rea şi mai criminală decât lamaniţii, în ei şi prin ei, de aceea Zerahemna a numit căpitani-şefi peste lamaniţi, iar ei erau cu toţii amaleciţi şi zoramiţi.\n\n7 Acum, el a făcut aceasta pentru ca să poată să păstreze ura lor împotriva nefiţilor, pentru ca ei să poată să-i aducă pe aceştia în subjugare pentru îndeplinirea planurilor sale.\n\n8 Căci iată, planurile lui erau ca să-i aţâţe pe lamaniţi la mânie împotriva nefiţilor; el a făcut aceasta pentru ca să-şi asume putere mare asupra lor, şi pentru ca să câştige putere asupra nefiţilor, aducându-i pe ei în sclavie.\n\n9 Şi acum, planul nefiţilor era să-şi întreţină pământurile şi casele lor, nevestele şi copiii lor pentru ca ei să-i apere pe aceştia de mâinile duşmanilor lor; şi, de asemenea, pentru ca ei să-şi păstreze drepturile şi privilegiile, da, şi libertatea lor, pentru ca ei să-L preaslăvească pe Dumnezeu după dorinţele lor.\n\n10 Căci ei ştiau că dacă ar cădea în mâinile lamaniţilor, atunci pe oricine care ar preaslăvi pe Dumnezeu în spirit şi în adevăr, pe Dumnezeul cel Adevărat şi Viu, pe acela lamaniţii l-ar distruge.\n\n11 Da, şi ei, de asemenea, cunoşteau ura nemărginită a lamaniţilor împotriva fraţilor lor, care erau poporul anti-nefi-lehiţilor, care erau numiţi poporul lui Amon—şi ei nu voiau să pună mâna pe arme, da, ei făcuseră un legământ şi nu voiau să-l încalce—de aceea, dacă ar fi căzut în mâinile lamaniţilor, atunci ei ar fi fost distruşi.\n\n12 Iar nefiţii nu sufereau ca ei să fie distruşi; de aceea, le-au dat lor pământuri ca să le moştenească.\n\n13 Iar poporul lui Amon le-a dat nefiţilor o mare parte din bunurile lor pentru ca ei să-şi întreţină oştirile; şi astfel, nefiţii erau nevoiţi să reziste singuri împotriva lamaniţilor, care erau un amestec între Laman şi Lemuel şi fiii lui Ismael, precum şi toţi aceia care au descins din nefiţi, care erau amaleciţi şi zoramiţi şi urmaşii preoţilor lui Noe.\n\n14 Acum, acei urmaşi erau atât de numeroşi, aproape cât şi nefiţii; şi astfel, nefiţii au fost nevoiţi să se lupte cu fraţii lor, chiar până la vărsare de sânge.\n\n15 Şi s-a întâmplat că în timp ce oştirile lamaniţilor se adunaseră laolaltă în ţara lui Antionum, iată, oştirile nefiţilor erau pregătite să-i întâlnească în ţara lui Ierşon.\n\n16 Acum, conducătorul nefiţilor, sau omul care fusese numit să fie căpitan-şef peste nefiţi—acum, căpitanul-şef a luat comanda tuturor oştirilor nefiţilor—iar numele lui era Moroni;\n\n17 Şi Moroni a luat întreaga comandă, precum şi conducerea războaielor lor. Şi el avea numai douăzeci şi cinci de ani atunci când a fost numit căpitan-şef peste oştirile nefiţilor.\n\n18 Şi s-a întâmplat că el i-a întâlnit pe lamaniţi la graniţele Ierşonului şi oamenii lui erau înarmaţi cu săbii şi cu paloşe şi cu tot felul de arme de război.\n\n19 Şi când oştirile lamaniţilor au văzut că oamenii lui Nefi sau ai acelui Moroni îi pregătiseră pe oamenii lor cu platoşe şi cu scuturi, da, şi, de asemenea, cu coifuri care să le apere capul şi, de asemenea, erau îmbrăcaţi cu haine groase—\n\n20 Acum, oştirea lui Zerahemna nu era pregătită cu nici un fel de lucruri din acestea; ei aveau numai săbiile şi paloşele lor, arcurile şi săgeţile lor, pietrele şi praştiile lor; şi ei erau goi, în afară de o piele care le era înfăşurată în jurul coapselor; da, toţi erau goi, în afară de zoramiţi şi de amaleciţi;\n\n21 Dar ei nu erau înarmaţi cu platoşe sau cu scuturi—de aceea, erau nespus de înfricoşaţi de oştirile nefiţilor din cauza armurilor lor, fără a mai ţine seama de faptul că numărul lor era cu mult mai mare decât al nefiţilor.\n\n22 Iată, acum s-a întâmplat că ei nu au îndrăznit să vină împotriva nefiţilor la graniţele Ierşonului; de aceea, au plecat din ţara lui Antionum în pustiu şi au călătorit ocolind prin pustiu, departe, pe lângă izvorul râului Sidon pentru ca să poată veni în ţara lui Manti şi să pună stăpânire pe ţară; căci ei nu au presupus că oştirile lui Moroni ar putea să ştie unde se duseseră.\n\n23 Dar s-a întâmplat că scurt timp după ce plecaseră în pustiu, Moroni a trimis spioni în pustiu ca să observe taberele lor; iar Moroni, de asemenea, cunoscând profeţiile lui Alma, a trimis pe anumiţi oameni la el, dorind ca acesta să-L întrebe pe Domnul dacă oştirile nefiţilor trebuia să se ducă să se apere împotriva lamaniţilor.\n\n24 Şi s-a întâmplat că a venit asupra lui Alma cuvântul Domnului, iar Alma i-a informat pe mesagerii lui Moroni că oştirile lamaniţilor mărşăluiau de jur-împrejur în pustiu ca să treacă în ţara lui Manti, ca să înceapă un atac asupra părţii celei mai slabe a poporului. Iar mesagerii aceia s-au dus şi i-au dat mesajul lui Moroni.\n\n25 Acum Moroni, lăsând o parte din oştirea sa în ţara Ierşonului, de teamă că, în vreun fel, o parte a lamaniţilor ar veni în acea ţară şi ar pune stăpânire pe oraş, a luat partea rămasă a oştirii sale şi a trecut mărşăluind în ţara lui Manti.\n\n26 Şi el a făcut ca toţi oamenii din acea parte a ţării să se adune laolaltă ca să se lupte împotriva lamaniţilor, ca să-şi apere pământurile şi ţara lor, drepturile şi libertăţile lor; de aceea, ei au fost pregătiţi pentru timpul când lamaniţii trebuia să vină.\n\n27 Şi s-a întâmplat că Moroni a făcut ca oştirea sa să fie ascunsă în valea care era lângă malul râului Sidon, care era la apus de râul Sidon din pustiu.\n\n28 Iar Moroni a aşezat spioni de jur-împrejur pentru ca să poată afla când va veni tabăra lamaniţilor.\n\n29 Şi acum, cum Moroni ştia intenţia lamaniţilor, că era intenţia lor să-i distrugă pe fraţii lor sau să-i supună pe ei şi să-i aducă în sclavie pentru ca ei să poată întemeia o împărăţie pentru ei înşişi peste întreaga ţară;\n\n30 Şi, de asemenea, cunoscând că singura dorinţă a nefiţilor era să-şi apere pământurile lor şi libertatea lor şi Biserica lor, el a considerat că nu era nici un păcat ca el să-i apere printr-un şiretlic; de aceea, a aflat prin spionii săi pe ce drum urmau lamaniţii să apuce.\n\n31 De aceea, şi-a împărţit oştirea şi a adus o parte din ea în vale şi a ascuns-o la răsăritul şi la partea de miazăzi a dealului Ripla;\n\n32 Iar partea rămasă a ascuns-o la apusul văii, la apus de râul Sidon şi în jos, până la graniţele ţării lui Manti.\n\n33 Şi astfel, aşezându-şi oştirea după dorinţa sa, a fost pregătit să-i întâlnească pe ei.\n\n34 Şi s-a întâmplat că lamaniţii au venit din partea de miazănoapte a dealului unde o parte din oştirea lui Moroni era ascunsă.\n\n35 Şi când lamaniţii au trecut dealul Ripla şi au venit în vale şi au început să treacă râul Sidon, oştirea care era ascunsă în partea de miazăzi a dealului, era condusă de un om al cărui nume era Lehi; şi el a condus oştirea sa şi i-a încercuit pe lamaniţi la răsărit, în spatele lor.\n\n36 Şi s-a întâmplat că lamaniţii, când i-au văzut pe nefiţi venind peste ei din spatele lor, s-au întors şi au început să se lupte cu oştirea lui Lehi.\n\n37 Şi lucrarea morţii a început în amândouă taberele, dar a fost mai grozavă în partea lamaniţilor, căci goliciunea lor era expusă la loviturile grele ale nefiţilor cu săbiile lor şi cu paloşele lor care aduceau moarte aproape la fiecare lovitură.\n\n38 În timp ce de cealaltă parte câte un om dintre nefiţi cădea din când în când din cauza săbiilor lor şi din cauza pierderii de sânge, ei fiind apăraţi în părţile cele mai vitale ale trupului sau, părţile cele mai vitale ale trupului fiind apărate de loviturile lamaniţilor de către platoşele lor şi de scuturile lor şi de coifurile lor; şi astfel, nefiţii au înfăptuit lucrarea morţii printre lamaniţi.\n\n39 Şi s-a întâmplat că lamaniţii s-au înfricoşat din cauza marii distrugeri dintre ei chiar până când au început să fugă către râul Sidon.\n\n40 Şi au fost urmăriţi de către Lehi şi de oamenii lui; şi au fost mânaţi de către Lehi în apele Sidonului şi au trecut apele Sidonului. Iar Lehi şi-a păstrat oştirile pe malul râului Sidon, ca să nu-l treacă.\n\n41 Şi s-a întâmplat că Moroni şi oştirea lui i-au întâlnit pe lamaniţi în vale, de partea cealaltă a râului Sidon şi au început să năvălească asupra lor şi să-i ucidă.\n\n42 Iar lamaniţii au fugit iarăşi din faţa lor, către ţara lui Manti; şi iarăşi au fost întâlniţi de oştirile lui Moroni.\n\n43 Acum, de data aceasta, lamaniţii s-au luptat foarte mult; da, niciodată nu se văzuse ca lamaniţii să se lupte cu atât de nespus de mare tărie şi curaj, nu, nici măcar la început.\n\n44 Şi ei au fost inspiraţi de zoramiţi şi amaleciţi, care erau căpitanii-şefi ai lor şi conducătorii lor, precum şi de Zerahemna, care era căpitanul lor şef sau conducătorul lor şef şi comandantul lor; da, ei s-au luptat ca balaurii şi mulţi dintre nefiţi au fost ucişi de mâinile lor, da, căci ei au rupt în două multe dintre coifurile lor şi au străpuns multe dintre platoşele lor şi au retezat multe dintre braţele lor; şi astfel lamaniţii s-au luptat cu o mânie sălbatică.\n\n45 Cu toate acestea, nefiţii erau inspiraţi de o cauză mai bună, căci ei nu se luptau pentru monarhie sau pentru putere, ci se luptau pentru casele lor şi libertăţile lor, nevestele lor şi copiii lor pentru i toţi ai lor, da, pentru riturile lor de închinăciune şi pentru Biserica lor.\n\n46 Şi au făcut ceea ce credeau că era datoria lor pe care ei o aveau faţă de Dumnezeul lor; căci Domnul le spusese lor şi strămoşilor lor că: În măsura în care voi nu sunteţi vinovaţi de prima ofensă şi nici de a doua, voi nu veţi suferi să fiţi ucişi de mâna duşmanilor voştri.\n\n47 Şi iarăşi, Domnul a spus că: Voi va trebui să vă apăraţi familiile chiar până la vărsare de sânge. De aceea, din această cauză se luptau nefiţii cu lamaniţii pentru ca să se apere pe ei înşişi şi familiile lor şi pământurile lor, ţara lor şi drepturile lor şi religia lor.\n\n48 Şi s-a întâmplat că atunci când oamenii lui Moroni au văzut sălbăticia şi mânia lamaniţilor, erau cât pe ce să se facă mici şi să fugă de ei. Dar Moroni, simţind intenţia lor, a trimis şi a inspirat inimile lor cu aceste gânduri—da, gândul la pământurile lor, la libertatea lor, da, la libertatea lor din sclavie.\n\n49 Şi s-a întâmplat că ei s-au întors asupra lamaniţilor şi L-au implorat într-un singur glas pe Domnul, Dumnezeul lor pentru libertatea şi pentru eliberarea lor din sclavie.\n\n50 Şi ei au început să se ridice împotriva lamaniţilor cu putere; şi în aceeaşi oră în care ei Îl imploraseră pe Domnul pentru eliberarea lor, lamaniţii au început să fugă din faţa lor; şi au fugit chiar până la apele Sidonului.\n\n51 Acum, lamaniţii erau mai numeroşi, da, mai mult decât dublu faţă de numărul nefiţilor; cu toate acestea, ei au fost goniţi atât de mult, încât s-au adunat într-o singură ceată în vale, la malul râului Sidon.\n\n52 De aceea, oştirile lui Moroni i-au încercuit pe ei, da, chiar de amândouă părţile râului, căci iată, la răsărit erau oamenii lui Lehi.\n\n53 De aceea, atunci când Zerahemna i-a văzut pe oamenii lui Lehi la răsărit de râul Sidon, şi oştirile lui Moroni la apus de râul Sidon, şi că ei erau înconjuraţi de către nefiţi, atunci au fost loviţi de spaimă.\n\n54 Acum Moroni, când a văzut spaima lor, le-a poruncit oamenilor săi să se oprească din vărsarea sângelui lor.\n\n", "alma 44": "[center][font_size=26]Capitolul 44[/font_size][/center]\n\n[i]Moroni le dă ordin lamaniţilor să facă un legământ de pace sau să fie distruşi—Zerahemna refuză oferta şi lupta reîncepe—Armatele lui Moroni îi înving pe lamaniţi. Circa 74–73 î.H.[/i]\n\n1 Şi s-a întâmplat că s-au oprit şi s-au retras câţiva paşi de ei. Iar Moroni a spus către Zerahemna: Iată, Zerahemna, că noi nu dorim să fim oameni sângeroşi. Voi ştiţi că sunteţi în mâinile noastre, dar totuşi noi nu dorim să vă ucidem.\n\n2 Iată, noi nu am ieşit la luptă împotriva voastră ca să vărsăm sângele vostru pentru putere; şi nici nu dorim să aducem pe vreunul sub jugul sclaviei. Dar chiar acesta este motivul pentru care voi aţi venit împotriva noastră; da, şi voi sunteţi mânioşi pe noi din cauza religiei noastre.\n\n3 Dar acum, voi vedeţi că Domnul este cu noi; şi vedeţi că El v-a dat pe voi în mâinile noastre. Şi acum, aş dori ca voi să înţelegeţi că aceasta ne-a fost făcută nouă datorită religiei noastre şi a credinţei noastre în Hristos. Şi acum, vedeţi că nu puteţi distruge această credinţă a noastră.\n\n4 Acum, voi vedeţi că aceasta este adevărata credinţă în Dumnezeu; da, vedeţi că Dumnezeu ne va sprijini şi ne va apăra şi ne va conserva pe noi atât timp cât suntem credincioşi Lui şi credinţei noastre şi religiei noastre; şi niciodată nu va permite Domnul ca noi să fim distruşi, decât dacă am cădea în păcat şi ne-am tăgădui credinţa.\n\n5 Şi acum, Zerahemna, îţi poruncesc ţie, în numele Acelui Dumnezeu Atotputernic care ne-a întărit braţele pentru ca noi să putem să câştigăm putere asupra voastră, prin credinţa noastră, prin religia noastră şi prin ritualuri noastre de preaslăvire şi prin Biserica noastră şi prin sprijinul cel sfânt pe care noi îl datorăm nevestelor noastre şi copiilor noştri, prin acea libertate care ne leagă pe noi de pământurile noastre şi de ţara noastră; da, şi, de asemenea, prin păstrarea cuvântului sfânt al lui Dumnezeu căruia noi îi datorăm toată fericirea noastră; şi prin tot ceea ce ne este nouă cel mai drag—\n\n6 Da, şi aceasta nu este totul; eu îţi poruncesc ţie prin toate dorinţele pe care voi le aveţi pentru viaţă, ca voi să depuneţi în mâinile noastre armele voastre de război, iar noi nu vom căuta sângele vostru, ci vă vom cruţa vieţile, dacă vă veţi duce în drumul vostru şi nu veţi mai veni cu război împotriva noastră.\n\n7 Şi acum, dacă nu faceţi aceasta, iată, voi sunteţi în mâinile noastre, iar eu le voi porunci oamenilor mei să cadă asupra voastră şi să aplice trupurilor voastre loviturile morţii pentru ca voi să dispăreţi; şi atunci vom vedea noi cine va avea putere asupra acestui popor; da, vom vedea cine va fi adus în sclavie.\n\n8 Şi acum s-a întâmplat că atunci când Zerahemna a auzit aceste spuse, el a înaintat şi a depus sabia sa şi paloşul său şi arcul său în mâinile lui Moroni şi i-a spus: Iată, aici sunt armele noastre de război; noi vi le vom da vouă, dar nu vom permite să facem un jurământ către voi pe care noi ştim că-l vom călca, la fel ca şi copiii noştri; dar luaţi-ne armele de război şi lăsaţi-ne să plecăm în pustiu; altfel, noi ne vom păstra săbiile şi atunci noi vom pieri sau vom birui.\n\n9 Iată, noi nu suntem din credinţa voastră; noi nu credem că Dumnezeu ne-a dat în mâinile voastre; ci credem că viclenia voastră este aceea care v-a scăpat de săbiile noastre. Iată, platoşele voastre şi scuturile voastre sunt acelea care v-au scăpat.\n\n10 Şi acum, când Zerahemna a terminat de vorbit aceste cuvinte, Moroni i-a dat înapoi sabia şi armele de război, pe care le primise de la Zerahemna, zicând: Iată, noi vom termina conflictul.\n\n11 Acum, eu nu-mi aduc aminte cuvintele pe care le-am vorbit, de aceea, aşa cum Domnul trăieşte, voi nu trebuie să plecaţi, decât dacă plecaţi cu un jurământ că nu vă veţi reîntoarce iarăşi împotriva noastră în război. Acum, cum voi sunteţi în mâinile noastre, noi vom vărsa sângele vostru pe pământ sau voi vă veţi supune condiţiilor pe care le-am propus.\n\n12 Şi acum, când Moroni a spus aceste cuvinte, Zerahemna şi-a păstrat sabia; şi el a fost mânios pe Moroni; şi s-a repezit înainte ca să-l poată ucide pe Moroni; dar cum şi-a ridicat sabia, iată, unul dintre soldaţii lui Moroni a lovit-o şi a dat-o de pământ, încât aceasta s-a rupt la mâner; şi, de asemenea, l-a lovit pe Zerahemna încât i-a luat pielea de pe cap şi aceasta a căzut la pământ. Iar Zerahemna s-a retras din faţa lor în mijlocul soldaţilor săi.\n\n13 Şi s-a întâmplat că soldatul care stătea aproape, care îi luase lui Zerahemna pielea de pe cap, a apucat de păr pielea capului de pe jos şi a pus-o în vârful sabiei sale şi a întins-o către ei, zicându-le cu un glas puternic:\n\n14 Aşa cum această piele a capului a căzut la pământ, care este pielea capului şefului vostru, tot aşa veţi cădea voi la pământ dacă nu vă veţi lepăda armele de război şi nu veţi pleca cu un legământ de pace.\n\n15 Acum, au fost mulţi care, atunci când au auzit aceste cuvinte şi au văzut pielea capului din sabie, au fost izbiţi de frică; şi mulţi au înaintat şi şi-au aruncat jos armele de război la picioarele lui Moroni şi au încheiat un legământ de pace. Şi toţi care au încheiat legământul au fost lăsaţi să plece în pustiu.\n\n16 Acum, s-a întâmplat că Zerahemna a fost nemaipomenit de mânios şi i-a aţâţat la mânie pe cei rămaşi dintre soldaţii săi ca să se lupte şi mai cu putere împotriva nefiţilor.\n\n17 Şi acum, Moroni a fost mânios din cauza încăpăţânării lamaniţilor; de aceea, el le-a poruncit oamenilor săi să năvălească asupra lor şi să-i ucidă. Şi s-a întâmplat că ei au început să-i ucidă pe aceştia; da, iar lamaniţii s-au luptat cu săbiile lor şi cu puterea lor.\n\n18 Dar iată, pielea lor goală şi capul lor neacoperit erau expuse săbiilor ascuţite ale nefiţilor; da, iată ei au fost străpunşi şi loviţi, da, şi au căzut nemaipomenit de repede înaintea săbiilor nefiţilor; şi au început să fie doborâţi aşa cum soldatul lui Moroni profeţise.\n\n19 Acum Zerahemna, când a văzut că erau cu toţii cât pe ce să fie distruşi, l-a implorat cu putere pe Moroni, făgăduind că va face un legământ cu ei, la fel ca şi oamenii săi, dacă ei vor cruţa vieţile celor rămaşi şi că niciodată nu vor mai veni iarăşi la război împotriva lor.\n\n20 Şi s-a întâmplat că Moroni a făcut ca lucrarea morţii să înceteze printre oameni. Şi a luat armele de război de la lamaniţi; şi după ce ei au intrat într-un legământ de pace cu el, au fost lăsaţi să plece în pustiu.\n\n21 Acum, numărul morţilor lor nu a fost numărat din cauza mărimii numărului lor; da, numărul morţilor lor era nespus de mare, atât de partea nefiţilor cât şi de partea lamaniţilor.\n\n22 Şi s-a întâmplat că ei i-au aruncat pe morţii lor în apele Sidonului şi aceştia au fost duşi şi sunt îngropaţi în adâncurile mării.\n\n23 Şi oştirile nefiţilor, sau ale lui Moroni, s-au reîntors şi au venit la casele lor şi la pământurile lor.\n\n24 Şi astfel s-a terminat cel de al optsprezecelea an al domniei judecătorilor peste poporul lui Nefi. Şi astfel s-a încheiat cronica lui Alma, care a fost scrisă pe plăcile lui Nefi.\n\n", "alma 45": "Relatarea poporului lui Nefi şi a războaielor şi conflictelor lui în zilele lui Helaman, potrivit scrierilor lui Helaman, pe care el a păstrat-o în zilele sale.\n\nCuprinde capitolele 45 până la 62, inclusiv.\n\n[center][font_size=26]Capitolul 45[/font_size][/center]\n\n[i]Helaman crede în cuvintele lui Alma—Alma profeţeşte despre distrugerea nefiţilor—El binecuvântează şi blestemă ţara—Se presupune că Alma a fost luat de către Spirit, la fel ca şi Moise—Conflictul din Biserică creşte. Circa 73 î.H.[/i]\n\n1 Iată, acum s-a întâmplat că oamenii lui Nefi erau nespus de bucuroşi pentru că Domnul îi eliberase iarăşi din mâinile duşmanilor lor; de aceea, au dat mulţumiri Domnului, Dumnezeului lor; da, şi au postit mult şi s-au rugat mult şi L-au preamărit pe Dumnezeu cu o bucurie nespus de mare.\n\n2 Şi s-a întâmplat în cel de al nouăsprezecelea an al domniei judecătorilor peste poporul lui Nefi, că Alma a venit la fiul său, Helaman, şi i-a spus: Crezi tu în cuvintele pe care ţi le-am vorbit despre acele cronici care au fost păstrate?\n\n3 Iar Helaman i-a spus: Da, cred.\n\n4 Iar Alma a spus iarăşi: Crezi tu în Isus Hristos care va veni?\n\n5 Iar el a spus: Da, cred în toate cuvintele pe care le-ai grăit.\n\n6 Iar Alma i-a spus iarăşi: Vei păstra tu poruncile mele?\n\n7 Iar el a spus: Da, eu voi păstra poruncile tale cu toată inima.\n\n8 Apoi Alma i-a spus: Binecuvântat eşti tu; iar Domnul te va face pe tine să prosperi în această ţară.\n\n9 Dar iată, am ceva să-ţi profeţesc ţie; dar ceea ce îţi voi profeţi, tu să nu faci cunoscut; da, ceea ce eu îţi profeţesc ţie nu va fi făcut cunoscut chiar până când profeţia nu este împlinită; de aceea, scrie cuvintele pe care le voi spune.\n\n10 Şi acestea sunt cuvintele: Iată, eu simt că acest popor anume, nefiţii, potrivit spiritului revelaţiei care este în mine, patru sute de ani după ce Isus Hristos Se va arăta pe Sine către ei, vor rătăci în necredinţă.\n\n11 Da, şi apoi ei vor vedea războaie şi molime, da, foame şi vărsare de sânge, chiar până când poporul lui Nefi va dispărea—\n\n12 Da, şi aceasta pentru că ei vor rătăci în necredinţă şi vor cădea în lucrările întunericului şi ale imoralităţii, precum şi în tot felul de nedreptăţi; da, îţi zic ţie că, pentru că ei vor păcătui împotriva unei lumini şi a unei cunoaşteri atât de mari, da, îţi zic ţie că, din ziua aceea, a patra generaţie încă nu va muri cu totul înainte ca această mare nedreptate să vină.\n\n13 Şi atunci când ziua aceea mare va veni, iată, foarte curând va veni timpul când aceia care sunt acum sau seminţia acelora care sunt acum număraţi printre poporul lui Nefi, nu vor mai fi număraţi printre poporul lui Nefi.\n\n14 Dar oricine care va rămâne şi nu va fi distrus în acea zi mare şi înfricoşătoare va fi numărat printre lamaniţi şi va deveni asemănător acestora, toţi, în afară de câţiva care vor fi numiţi ucenicii Domnului; iar pe aceştia îi vor urmări lamaniţii, chiar până când vor dispărea. Şi acum, din cauza nedreptăţii, această profeţie va fi împlinită.\n\n15 Şi acum s-a întâmplat că după ce Alma a spus aceste lucruri către Helaman, l-a binecuvântat pe acesta, precum şi pe ceilalţi fii ai săi; şi, de asemenea, a binecuvântat pământul de dragul celor drepţi.\n\n16 Şi a spus: Aşa spune Domnul Dumnezeu—Blestemată va fi ţara, da, această ţară, pentru fiecare naţiune, neam, limbă şi popor, pentru distrugere, care păcătuiesc, atunci când sunt copţi cu totul; şi aşa cum am spus, aşa va fi; căci acesta este blestemul şi binecuvântarea lui Dumnezeu asupra ţării, căci Domnul nu poate privi păcatul nici cu cea mai mică îngăduinţă.\n\n17 Şi acum, când Alma a spus aceste cuvinte, el a binecuvântat Biserica, da, pe toţi aceia care vor sta neclintiţi în credinţă de la acel timp încolo.\n\n18 Şi atunci când Alma a făcut aceasta, a plecat din ţara lui Zarahemla ca şi cum s-ar fi dus în ţara lui Melec. Şi s-a întâmplat că nu s-a mai auzit nimic despre el; cât despre moartea sau îngroparea lui, noi nu ştim nimic.\n\n19 Iată, aceasta ştim noi, anume că el a fost un om drept; şi vorba a mers departe în Biserică cum că a fost luat de către Spirit sau îngropat de mâna Domnului, chiar la fel ca şi Moise. Dar iată, scripturile spun că Domnul l-a luat pe Moise la El; şi noi presupunem că El, de asemenea, l-a primit pe Alma, în spirit, la El; de aceea, din această cauză, noi nu ştim nimic despre moartea şi îngroparea lui.\n\n20 Şi acum, s-a întâmplat la începutul celui de al nouăsprezecelea an al domniei judecătorilor peste poporul lui Nefi, că Helaman s-a dus prin popor ca să declare cuvântul către ei.\n\n21 Căci iată, din cauza războaielor lor cu lamaniţii şi a numeroaselor conflicte şi tulburări mici care au existat printre oameni a devenit potrivit să fie vestit cuvântul lui Dumnezeu printre ei, da, şi ca o regulă să fie stabilită în Biserică.\n\n22 De aceea, Helaman şi fraţii lui au pornit iarăşi ca să întemeieze Biserica în toată ţara, da, în fiecare oraş din toată ţara care era stăpânită de către poporul lui Nefi. Şi s-a întâmplat că ei au numit preoţi şi învăţători în toată ţara, peste toate bisericile.\n\n23 Şi acum s-a întâmplat că după ce Helaman şi fraţii lui au numit preoţi şi învăţători peste biserici, un conflict a început printre ei, iar ei nu au vrut să dea ascultare cuvintelor lui Helaman şi ale fraţilor lui;\n\n24 Ci ei s-au făcut mândri, fiind înălţaţi în inimile lor, din cauza bogăţiilor lor nespus de mari; de aceea, au devenit bogaţi în ochii lor înşişi şi nu au vrut să dea ascultare cuvintelor lor, anume să păşească drepţi în faţa lui Dumnezeu.\n\n", "alma 46": "[center][font_size=26]Capitolul 46[/font_size][/center]\n\n[i]Amalichia conspiră ca să fie rege—Moroni înalţă un drapel al libertăţii—El reuneşte poporul ca să-şi apere religia lor—Credincioşii adevăraţi sunt numiţi creştini—O rămăşiţă a lui Iosif va fi păstrată—Amalichia şi disidenţii fug în ţara lui Nefi—Cei care nu vor sprijini cauza libertăţii sunt omorâţi. Circa 73–72 î.H.[/i]\n\n1 Şi s-a întâmplat că toţi care nu au vrut să asculte de cuvintele lui Helaman şi ale fraţilor lui erau adunaţi laolaltă împotriva fraţilor lor.\n\n2 Şi acum iată, ei au fost nespus de mânioşi într-atât, încât erau hotărâţi să-i ucidă.\n\n3 Acum, conducătorul acelora care erau mânioşi împotriva fraţilor lor era un om mare şi puternic; iar numele lui era Amalichia.\n\n4 Şi Amalichia era dornic să se facă rege; iar acei oameni care erau mânioşi erau, de asemenea, dornici ca el să fie regele lor; şi ei erau partea mai mare a judecătorilor inferiori din ţară, iar ei erau în căutare de putere.\n\n5 Şi ei fuseseră conduşi de linguşirile lui Amalichia să crea dă că, dacă îl vor sprijini şi îl vor înscăuna ca rege al lor, atunci îi va face guvernatori asupra poporului.\n\n6 Astfel erau duşi în rătăcire de către Amalichia în conflicte, fără să ţină seama de predicile lui Helaman şi ale fraţilor lui, da, fără să ţină seama de grija lor nespus de mare pentru Biserică, fiindcă erau mari preoţi în Biserică.\n\n7 Şi erau mulţi în Biserică care credeau în cuvintele linguşitoare ale lui Amalichia, de aceea, s-au despărţit până şi de Biserică; şi astfel, treburile poporului lui Nefi erau deosebit de nesigure şi de periculoase, în ciuda victoriei lor mari pe care o avuseseră asupra lamaniţilor şi în ciuda bucuriilor mari pe care le avuseseră datorită eliberării lor de către mâna Domnului.\n\n8 Astfel, vedem noi cât de repede copiii oamenilor Îl uită pe Domnul, Dumnezeul lor, da, cât de repede fac nedreptăţi şi sunt conduşi în pierzanie de către cel rău.\n\n9 Da, şi noi, de asemenea, vedem marea ticăloşie pe care un om ticălos o poate face să se întâmple printre copiii oamenilor.\n\n10 Da, noi vedem că Amalichia, pentru că era un om cu caracter viclean şi un om cu multe vorbe linguşitoare, a dus la pierzanie inimile multor oameni ca să facă ticăloşii; da, şi să caute să distrugă Biserica lui Dumnezeu şi să distrugă temelia libertăţii pe care Dumnezeu le-a dat-o lor sau binecuvântarea pe care Dumnezeu o trimisese pe faţa pământului de dragul celor drepţi.\n\n11 Şi acum s-a întâmplat că atunci când Moroni, care era comandantul-şef al oştirilor nefiţilor, a auzit de aceste conflicte, el a fost mânios pe Amalichia.\n\n12 Şi s-a întâmplat că şi-a sfâşiat veşmântul său; şi a luat o bucată din el şi a scris pe ea—În memoria Dumnezeului nostru, a religiei şi libertăţii noastre şi a păcii noastre, a nevestelor noastre şi a copiilor noştri—şi a prins-o la capătul unui par.\n\n13 Şi şi-a pus pe cap coiful şi platoşa şi scuturile sale; şi s-a încins cu armura sa în jurul coapselor; şi a luat parul care avea la capăt veşmântul lui sfâşiat (şi l-a numit pe acesta drapelul libertăţii) şi s-a plecat până la pământ şi s-a rugat cu putere la Dumnezeul său pentru ca binecuvântările libertăţii să fie asupra fraţilor săi atât timp cât un grup de creştini va rămâne să stăpânească ţara—\n\n14 Căci astfel erau numiţi toţi credincioşii adevăraţi ai lui Hristos, care aparţineau de Biserica lui Dumnezeu, de către cei care nu aparţineau de Biserică.\n\n15 Iar aceia care aparţineau de Biserică erau credincioşi; da, toţi aceia care erau credincioşi adevăraţi în Hristos au luat asupra lor, cu bucurie, numele lui Hristos sau creştini, după cum erau numiţi, datorită credinţei lor în Hristos, care trebuia să vină.\n\n16 Şi de aceea, la timpul acesta, Moroni s-a rugat ca să poată fi favorizate cauza creştinilor şi libertatea ţării.\n\n17 Şi s-a întâmplat că atunci când el şi-a revărsat sufletul către Dumnezeu, el a numit tot ţinutul care era la miazăzi de ţara Pustiu, da, şi în sfârşit, tot ţinutul atât la miazănoapte, cât şi la miazăzi—O ţară aleasă şi ţara libertăţii.\n\n18 Şi a zis: Cu siguranţă Dumnezeu nu va îngădui ca noi, care suntem dispreţuiţi pentru că ne luăm asupra noastră numele lui Hristos, să fim călcaţi în picioare şi distruşi, dacă nu ne atragem aceasta asupra noastră prin păcatele noastre.\n\n19 Şi atunci când Moroni a spus aceste cuvinte, a mers prin popor, fluturând în aer partea sfâşiată a veşmântului său pentru ca toţi să vadă inscripţia pe care o scrisese pe partea sfâşiată şi strigând cu un glas puternic, zicând:\n\n20 Iată, oricine va păstra acest drapel în ţară să vină cu puterea Domnului şi să intre într-un legământ care să arate că ei îşi vor păstra drepturile lor şi religia lor, pentru ca Domnul Dumnezeu să-i poată binecuvânta pe ei.\n\n21 Şi s-a întâmplat că atunci când Moroni a proclamat aceste cuvinte, iată, oamenii au venit alergând, cu armurile lor înfăşurate în jurul coapselor, sfâşiindu-şi veşmintele ca un semn sau ca un legământ cum că nu-L vor părăsi pe Domnul, Dumnezeul lor; sau, cu alte cuvinte, dacă vor încălca poruncile lui Dumnezeu sau vor cădea în păcat şi se vor ruşina să-şi ia asupra lor numele lui Hristos, atunci Domnul trebuia să-i sfâşie pe ei tot aşa cum ei îşi sfâşiau veşmintele.\n\n22 Acum, acesta a fost legământul pe care l-au făcut; şi ei şi-au aruncat veşmintele la picioarele lui Moroni, zicând: Facem un legământ cu Dumnezeul nostru, ca noi să fim distruşi, la fel ca şi fraţii noştri din ţara de la miazănoapte, dacă vom cădea în păcat; da, El poate să ne arunce pe noi la picioarele duşmanilor noştri, tot aşa cum noi ne-am aruncat veşmintele la picioarele tale, ca să fie călcate în picioare, dacă noi vom cădea în păcat.\n\n23 Moroni le-a spus: Iată, noi suntem o rămăşiţă a seminţiei lui Iacov; da, suntem o rămăşiţă a seminţiei lui Iosif al cărui veşmânt a fost sfâşiat în multe bucăţi de către fraţii lui; da, şi acum iată, să ne aducem aminte să ţinem poruncile lui Dumnezeu sau altfel, veşmintele noastre vor fi sfâşiate de către fraţii noştri, iar noi vom fi aruncaţi în închisoare ori vânduţi sau ucişi.\n\n24 Da, să păstrăm libertatea noastră ca o rămăşiţă a lui Iosif; da, să ne aducem aminte de cuvintele lui Iacov, înainte de a muri, căci iată, el a văzut cum o parte din rămăşiţa veşmântului lui Iosif a fost păstrată şi nu s-a descompus. Şi el a zis—Aşa cum această rămăşiţă din veşmântul fiului meu a fost păstrată, tot aşa o rămăşiţă din seminţia fiului meu va fi păstrată de mâna lui Dumnezeu şi va fi luată pentru El, în timp ce rămăşiţa seminţiei lui Iosif va pieri la fel ca rămăşiţa acestui veşmânt.\n\n25 Acum iată, aceasta îi dă sufletului meu întristare; cu toate acestea, sufletul meu are bucurie în fiul meu, datorită acelei părţi a seminţiei lui care va fi luată pentru Dumnezeu.\n\n26 Acum iată, acesta a fost limbajul lui Iacov.\n\n27 Şi acum, cine ştie dacă rămăşiţa seminţiei lui Iosif, care va pieri la fel ca acest veşmânt, nu sunt aceia care s-au despărţit de noi? Da, şi aceştia vom fi chiar noi înşine, dacă nu stăm neclintiţi în credinţa în Hristos.\n\n28 Şi acum s-a întâmplat că, atunci când Moroni a spus aceste cuvinte, el a mers şi, de asemenea, a trimis în toate părţile în ţară unde erau conflicte şi i-a adunat laolaltă pe toţi oamenii care erau dornici să-şi păstreze libertatea ca să se ridice împotriva lui Amalichia şi a acelora de care se despărţiseră, care erau numiţi amalichiaţi.\n\n29 Şi s-a întâmplat că atunci când Amalichia a văzut că oamenii lui Moroni erau mai numeroşi decât amalichiaţii—şi, de asemenea, a văzut că oamenii lui aveau îndoieli despre justeţea cauzei pe care şi-o asumaseră—de aceea, temându-se că nu va câştiga în această situaţie, i-a luat pe aceia dintre oamenii săi care au vrut şi a plecat în ţara lui Nefi.\n\n30 Acum, Moroni s-a gândit că nu era potrivit ca lamaniţii să mai aibă vreo întărire; de aceea, s-a gândit să despartă poporul lui Amalichia sau să-i ia şi să-i aducă înapoi şi să-l omoare pe Amalichia; da, căci el ştia că acesta i-ar fi aţâţat pe lamaniţi la mânie împotriva lor şi i-ar face pe aceştia să vină şi să se lupte împotriva lor; şi ştia că Amalichia ar face în aşa fel ca să-şi îndeplinească scopurile.\n\n31 De aceea, Moroni a crezut de cuviinţă să-şi ia oştirile pe care le adunase laolaltă şi să se înarmeze şi să intre într-un legământ ca să păstreze pacea—şi s-a întâmplat că şi-a luat oştirea şi a ieşit cu corturile sale în pustiu pentru ca să închidă drumul lui Amalichia prin pustiu.\n\n32 Şi s-a întâmplat că a făcut precum erau dorinţele sale; şi a mers în pustiu şi a oprit oştirile lui Amalichia.\n\n33 Şi s-a întâmplat că Amalichia a fugit cu un număr mic dintre oamenii săi, iar cei rămaşi au fost predaţi în mâinile lui Moroni şi au fost luaţi înapoi în ţara lui Zarahemla.\n\n34 Acum, Moroni, fiind un om care fusese numit de către judecătorii-şefi şi de către glasul poporului, avea puterea, în acord cu voinţa lui în ceea ce priveşte oştirile nefiţilor, să întemeieze şi să exercite autoritate asupra lor.\n\n35 Şi s-a întâmplat că el a făcut să fie omorât oricare dintre amalichiaţi care nu a vrut să intre într-un legământ să sprijine cauza libertăţii pentru ca să menţină un guvern liber. Şi numai puţini au fost aceia care au tăgăduit legământul libertăţii.\n\n36 Şi s-a întâmplat, de asemenea, că el a făcut ca drapelul libertăţii să fie ridicat pe fiecare turn care era în ţara ce era stăpânită de nefiţi; şi astfel, Moroni a plantat drapelul libertăţii printre nefiţi.\n\n37 Şi ei au început iarăşi să aibă pace în ţară; şi astfel au menţinut pacea în ţară până aproape de sfârşitul celui de-al nouăsprezecelea an al domniei judecătorilor.\n\n38 Iar Helaman şi marii preoţi, de asemenea, au menţinut ordine în Biserică; da, chiar timp de patru ani au avut multă pace şi bucurie în Biserică.\n\n39 Şi s-a întâmplat că mulţi au murit, crezând cu fermitate că sufletele lor erau mântuite de către Domnul Isus Hristos; astfel, ei au plecat de pe lume bucurându-se.\n\n40 Şi au fost unii care au murit de boli cu febră mare, care în unele anotimpuri erau foarte frecvente în ţară—dar nu chiar atât de mulţi cu febră, datorită calităţilor excelente ale multor ierburi şi rădăcini pe care Dumnezeu le pregătise ca să îndepărteze motivele de boală la care oamenii erau expuşi din cauza naturii climatului—\n\n41 Dar mulţi au murit de vârstă înaintată; iar aceia care au murit în credinţa lui Hristos sunt fericiţi în El, aşa cum trebuie să presupunem.\n\n", "alma 47": "[center][font_size=26]Capitolul 47[/font_size][/center]\n\n[i]Amalichia foloseşte trădare, ucidere şi intrigă pentru a deveni rege al lamaniţilor—Disidenţii nefiţi sunt mult mai ticăloşi şi mai fioroşi decât lamaniţii. Circa 72 î.H.[/i]\n\n1 Acum ne vom reîntoarce în cronica noastră la Amalichia şi la cei care fugiseră cu el în pustiu; căci, iată, i-a luat pe cei care au mers cu el şi s-a dus sus în ţara lui Nefi, printre lamaniţi, şi i-a aţâţat pe lamaniţi la mânie împotriva poporului lui Nefi într-atât, încât regele lamaniţilor a trimis o veste prin toată ţara, printre toţi oamenii, că trebuia să se adune iarăşi laolaltă ca să se ducă la luptă împotriva nefiţilor.\n\n2 Şi s-a întâmplat că atunci când vestea a fost adusă printre ei, ei s-au înfricoşat foarte mult; da, le-a fost frică să nu-l supere pe rege; şi, de asemenea, s-au temut să se ducă la luptă împotriva nefiţilor, de frică să nu-şi piardă vieţile. Şi s-a întâmplat că ei sau cea mai mare parte a lor nu au vrut să se supună poruncilor regelui.\n\n3 Şi acum s-a întâmplat că regele a fost mânios din cauza nesupunerii lor; de aceea, i-a dat lui Amalichia comanda acelei părţi din oştirea sa care se supunea poruncilor sale şi i-a poruncit să meargă şi să-i silească pe ei să pună mâna pe arme.\n\n4 Acum iată, aceasta era chiar dorinţa lui Amalichia; căci el fiind un om foarte subtil în a face rău, a făcut un plan în sinea lui ca să-l detroneze pe regele lamaniţilor.\n\n5 Şi acum, el primise comanda acelor părţi ale lamaniţilor care erau în favoarea regelui; şi a căutat să câştige favoarea acelora care nu erau supuşi; de aceea, s-a dus la locul care era numit Onida, căci acolo fugiseră toţi lamaniţii; căci ei au descoperit oştirea venind şi, crezând că venea ca să-i distrugă pe ei, au fugit la Onida, la locul armelor.\n\n6 Şi numiseră pe un om să fie rege şi conducător peste ei, având fixată în mintea lor o hotărâre determinată ca să nu se supună să meargă împotriva nefiţilor.\n\n7 Şi s-a întâmplat că s-au adunat cu toţii laolaltă pe vârful muntelui care se numea Antipa, pentru a se pregăti de luptă.\n\n8 Acum, nu era intenţia lui Amalichia să se bată cu ei, după poruncile regelui; ci iată, intenţia lui era să câştige favoare de la oştirile lamaniţilor pentru ca să se aşeze el însuşi în fruntea lor şi să-l detroneze pe rege şi să pună stăpânire pe împărăţie.\n\n9 Şi iată, s-a întâmplat că a făcut ca oştirea sa să-şi instaleze corturile în valea care era lângă muntele Antipa.\n\n10 Şi s-a întâmplat că, atunci când a venit noaptea, a trimis o delegaţie secretă la muntele Antipa, dorind ca cel care-i conducea pe aceia care erau pe munte, al cărui nume era Lehonti, să vină jos la poalele muntelui, căci voia să-i vorbească.\n\n11 Şi s-a întâmplat că atunci când Lehonti a primit mesajul, nu a îndrăznit să meargă jos la poalele muntelui. Şi s-a întâmplat că Amalichia a trimis iarăşi, pentru a doua oară, dorind ca el să vină jos. Şi s-a întâmplat că Lehonti nu a vrut; iar el a trimis iarăşi, pentru a treia oară.\n\n12 Şi s-a întâmplat că atunci când Amalichia a aflat că nu-l putea face pe Lehonti să vină jos de pe munte, s-a dus el sus pe munte, aproape de tabăra lui Lehonti; şi iarăşi, pentru a patra oară, a trimis mesajul său către Lehonti dorind ca acesta să vină jos şi să-şi aducă gărzile cu el.\n\n13 Şi s-a întâmplat că atunci când Lehonti a venit jos cu gărzile sale la Amalichia, atunci Amalichia a dorit de la el ca acesta să vină jos cu oştirile sale în timpul nopţii şi să-i înconjoare pe oamenii aceia, în taberele lor, asupra cărora regele îi dăduse lui comanda, şi că el i-ar da pe aceştia pe mâna lui Lehonti, dacă l-ar face pe el (pe Amalichia) al doilea conducător peste întreaga oştire.\n\n14 Şi s-a întâmplat că Lehonti a venit jos cu oamenii săi şi i-a înconjurat pe oamenii lui Amalichia aşa încât, înainte ca aceştia să se fi sculat în zorii zilei, au fost înconjuraţi de oştirile lui Lehonti.\n\n15 Şi s-a întâmplat că atunci când au văzut că erau înconjuraţi, s-au rugat de Amalichia ca să le dea voie să se predea fraţilor lor pentru ca să nu fie distruşi. Acum, acesta era exact lucrul pe care Amalichia îl dorea.\n\n16 Şi s-a întâmplat că i-a predat pe oamenii săi, contrar poruncilor regelui. Acum, acesta era lucrul pe care şi l-a dorit Amalichia ca să poată să-şi înfăptuiască planurile sale ca să-l detroneze pe rege.\n\n17 Acum, era un obicei printre lamaniţi că, dacă era omorât conducătorul lor şef, să-l numească pe cel de-al doilea conducător ca să fie conducătorul lor şef.\n\n18 Şi s-a întâmplat că Amalichia a făcut ca unul dintre slujitorii săi să-i dea otravă lui Lehonti, încetul cu încetul, până când el a murit.\n\n19 Acum, când Lehonti a fost mort, lamaniţii l-au numit pe Amalichia să fie conducătorul lor şi şeful comandant al lor.\n\n20 Şi s-a întâmplat că Amalichia a mărşăluit cu oştirile sale (căci a câştigat ceea ce dorise) până în ţara lui Nefi, în oraşul lui Nefi, care era oraşul principal.\n\n21 Iar regele a ieşit afară ca să-l întâmpine cu gărzile sale, căci a presupus că Amalichia a împlinit comenzile sale şi că Amalichia a adunat laolaltă o oştire atât de mare ca să meargă să se lupte împotriva nefiţilor.\n\n22 Dar iată, cum regele venea afară ca să-l întâlnească pe el, Amalichia a făcut ca slujitorii lui să înainteze şi să-l întâlnească pe rege. Şi ei au mers şi s-au prosternat în faţa regelui ca şi cum ar fi vrut să-i arate respect datorită măreţiei lui.\n\n23 Şi s-a întâmplat că regele şi-a întins mâna ca ei să se ridice, aşa cum era obiceiul lamaniţilor, ca un semn de pace, obicei pe care ei îl luaseră de la nefiţi.\n\n24 Şi s-a întâmplat că atunci când l-a ridicat pe primul de la pământ, iată, el l-a înjunghiat pe rege în inimă; şi el a căzut la pământ.\n\n25 Acum, slujitorii regelui au fugit; iar slujitorii lui Amalichia au înălţat un strigăt, zicând:\n\n26 Iată, slujitorii regelui l-au înjunghiat pe el în inimă, şi el a căzut, iar ei au fugit; priviţi, veniţi şi vedeţi.\n\n27 Şi s-a întâmplat că Amalichia a poruncit oştirilor sale să mărşăluiască înainte şi să vadă ce i se întâmplase regelui; şi când au ajuns la acel loc şi l-au găsit pe rege zăcând în sângele său, Amalichia s-a pretins a fi mânios şi a zis: Oricine care l-a iubit pe rege, acela să vină înainte şi să-i urmărească pe slujitori pentru ca aceştia să fie ucişi.\n\n28 Şi s-a întâmplat că toţi aceia care l-au iubit pe rege, când au auzit aceste cuvinte, au mers înainte şi i-au urmărit pe slujitorii regelui.\n\n29 Acum, când slujitorii regelui au văzut o oştire venind în urma lor, s-au înfricoşat iarăşi şi au fugit în pustiu şi au trecut în ţara lui Zarahemla şi s-au unit cu poporul lui Amon.\n\n30 Iar oştirea care i-a urmărit pe ei s-a întors, fiindcă îi urmărise pe ei în zadar; şi astfel, Amalichia, prin înşelătoria sa, a câştigat inimile poporului.\n\n31 Şi s-a întâmplat că a doua zi el a intrat în oraşul Nefi cu armatele sale şi a pus stăpânire pe oraş.\n\n32 Şi acum s-a întâmplat că regina, atunci când a auzit că regele fusese ucis—căci Amalichia trimisese o delegaţie la regină, informând-o că regele fusese ucis de către slujitorii lui, că el i-a urmărit cu oştirile sale, dar că aceasta a fost în zadar şi că ei scăpaseră—\n\n33 De aceea, atunci când regina a primit acest mesaj, ea a trimis la Amalichia dorind ca el să cruţe poporul din oraş; şi, de asemenea, a dorit de la el ca să vină la ea; şi, de asemenea, a dorit de la el să aducă cu el martori ca să depună mărturie în legătură cu moartea regelui.\n\n34 Şi s-a întâmplat că Amalichia l-a luat pe acelaşi slujitor care-l ucisese pe rege, precum şi pe toţi aceia care erau cu el şi s-a dus la regină, la locul unde ea şedea; şi cu toţii au depus mărturie către ea că regele fusese ucis de către proprii săi slujitori; şi, de asemenea, au zis: Ei au fugit; nu este aceasta o mărturie împotriva lor? Şi astfel, ei au satisfăcut-o pe regină în legătură cu moartea regelui.\n\n35 Şi s-a întâmplat că Amalichia a căutat favoarea reginei şi a luat-o de nevastă; şi astfel, prin înşelăciunea sa şi prin ajutorul slujitorilor săi vicleni, el a obţinut împărăţia; da, a fost recunoscut ca rege în toată ţara, printre toţi oamenii care erau de-ai lamaniţilor, care constau din lamaniţi şi lemueliţi şi ismaeliţi şi toţi cei care descindeau din nefiţi, din timpul domniei lui Nefi şi până la timpul prezent.\n\n36 Acum, aceşti disidenţi, având aceeaşi educaţie şi aceleaşi informaţii ca şi nefiţii, da, fiind educaţi în aceeaşi cunoaştere a Domnului, cu toate acestea, este curios de povestit că, nu mult timp după conflictul lor, ei au devenit mai împietriţi şi mai fără pocăinţă şi mai sălbateci, mai ticăloşi şi mai fioroşi decât lamaniţii—îmbătându-se în tradiţiile lamaniţilor; dând frâu liber la indolenţă şi la tot felul de imoralităţi; da, uitând cu totul de Domnul, Dumnezeul lor.\n\n", "alma 48": "[center][font_size=26]Capitolul 48[/font_size][/center]\n\n[i]Amalichia îi provoacă pe lamaniţi împotriva nefiţilor—Moroni îşi pregăteşte poporul ca să apere cauza creştinilor—El se bucură de îngăduinţă şi libertate şi este un om puternic al lui Dumnezeu. Circa 72 î.H.[/i]\n\n1 Şi acum s-a întâmplat că imediat după ce Amalichia a căpătat împărăţia, el a început să instige inimile lamaniţilor, împotriva poporului lui Nefi; da, el a numit oameni să le vorbească lamaniţilor, din turnurile lor, împotriva nefiţilor.\n\n2 Şi astfel, el a instigat inimile lor împotriva nefiţilor într-atât de mult, încât, către sfârşitul celui de al nouăsprezecelea an al domniei judecătorilor, când el îşi înfăptuise planurile sale de până acum, da, fiind făcut rege peste lamaniţi, a căutat, de asemenea, să domnească peste toată ţara, da, şi peste toţi oamenii care erau în ţară, nefiţii, precum şi lamaniţii.\n\n3 De aceea, şi-a împlinit planul, căci a împietrit inimile lamaniţilor şi le-a orbit minţile şi i-a aţâţat în mânie într-atât, încât a adunat laolaltă o ceată numeroasă ca să se ducă la bătălie împotriva nefiţilor.\n\n4 Căci el era hotărât, din cauza mărimii numărului oamenilor săi, să-i cucerească pe nefiţi şi să-i aducă în sclavie.\n\n5 Şi astfel, el a numit căpitani-şefi ai zoramiţilor, aceştia fiind cei mai buni cunoscători ai puterii nefiţilor şi ai locurilor şi ai ascunzişurilor lor, precum şi a părţilor cele mai slabe ale oraşelor lor; de aceea, i-a numit pe aceştia ca să fie căpitani-şefi peste oştirile sale.\n\n6 Şi s-a întâmplat că ei şi-au luat tabăra şi s-au dus către ţara lui Zarahemla, în pustiu.\n\n7 Acum s-a întâmplat că în timp ce Amalichia îşi obţinuse astfel putere prin fraudă şi înşelătorie, Moroni, pe de altă parte, se ocupase cu pregătirea minţii poporului său pentru ca acesta să fie credincios în Domnul, Dumnezeul lor.\n\n8 Da, el se ocupase cu întărirea oştirilor nefiţilor şi cu zidirea de forturi mici sau locuri de refugiu; ridicând maluri de pământ de jur-împrejur ca să înconjoare oştirile sale, precum şi construind ziduri de piatră ca să-i înconjoare de jur-împrejurul oraşelor lor şi a graniţelor pământurilor lor; da, peste tot de jur-împrejurul ţării.\n\n9 Iar în cea mai slabă dintre fortificaţiile sale el a pus cel mai mare număr de oameni; şi astfel a fortificat şi a întărit ţara care era stăpânită de către nefiţi.\n\n10 Şi astfel se pregătea el ca să apere libertatea lor, pământurile lor, nevestele lor şi copiii lor şi pacea lor şi ca să poată trăi în Domnul, Dumnezeul lor şi pentru ca să poată menţine ceea ce duşmanii lor numeau cauza creştinilor.\n\n11 Iar Moroni era un om puternic şi tare; era un om cu înţelegerea perfectă; da, un om care nu se bucura de vărsare de sânge; un om al cărui suflet se bucura pentru libertatea şi independenţa ţării sale şi a fraţilor săi din subjugare şi sclavie;\n\n12 Da, un om a cărui inimă creştea în recunoştinţă către Dumnezeul său pentru numeroasele privilegii şi binecuvântări pe care El le-a acordat poporului său; un om care lucra nespus de mult pentru bunăstarea şi siguranţa poporului său.\n\n13 Da, şi era un om care era neclintit în credinţa pentru Hristos şi se legase cu jurământ să apere poporul său, drepturile sale şi ţara sa şi religia sa, chiar până la vărsarea sângelui său.\n\n14 Acum, nefiţii au fost instruiţi să se apere pe ei înşişi împotriva duşmanilor lor, chiar până la vărsarea sângelui dacă era necesar; da, şi, de asemenea, au fost educaţi ca niciodată să nu aducă o ofensă, da, şi niciodată să nu ridice sabia decât împotriva unui duşman, decât ca să-şi apere vieţile.\n\n15 Şi aceasta era credinţa lor, cum că, dacă făceau aşa, atunci Dumnezeu va face ca ei să prospere în ţară sau, cu alte cuvinte, dacă erau credincioşi în ţinerea poruncilor lui Dumnezeu, atunci El îi va face pe ei să prospere în ţară; da, îi va avertiza să fugă sau să se pregătească de război, după cum era pericolul lor;\n\n16 Şi, de asemenea, că Dumnezeu le va face lor cunoscut dacă ei trebuia să se ducă şi să se apere de duşmanii lor şi făcând astfel, Domnul îi va elibera; şi aceasta era credinţa lui Moroni şi inima lui se bucura în aceasta; nu în vărsarea de sânge, ci făcând bine, apărând poporul său, da, ţinând poruncile lui Dumnezeu, da, şi rezistând nedreptăţii.\n\n17 Da, adevărat, adevărat vă spun vouă, dacă toţi oamenii ar fi fost şi ar fi şi vor fi în viitor la fel ca Moroni, iată, însăşi puterile iadului ar fi zdruncinate pentru veşnicie; da, diavolul nu ar avea putere niciodată asupra inimilor copiilor oamenilor.\n\n18 Iată, el era un om asemănător cu Amon, fiul lui Mosia, da, şi chiar cu ceilalţi fii ai lui Mosia, da, şi, de asemenea, cu Alma şi cu fiii lui, căci ei toţi erau oameni ai lui Dumnezeu.\n\n19 Acum iată, Helaman şi fraţii lui nu erau mai puţin de folos poporului decât Moroni; căci ei au predicat cuvântul lui Dumnezeu şi au botezat pentru pocăinţă pe toţi oamenii care voiau să asculte de cuvintele lor.\n\n20 Şi astfel au mers ei, iar oamenii se umileau datorită cuvintelor lor într-atât, încât au fost mult favorizaţi de către Domnul; şi astfel, nu au avut războaie şi conflicte printre ei, da, şi anume, timp de patru ani.\n\n21 Dar, aşa după cum am spus, către sfârşitul celui de al nouăsprezecelea an, da, în ciuda păcii dintre ei, au fost siliţi cu forţa să intre în conflict cu fraţii lor, lamaniţii.\n\n22 Da, şi în sfârşit, războaiele lor cu lamaniţii nu s-au terminat niciodată timp de mulţi ani, în ciuda opoziţiei lor mari.\n\n23 Acum, lor le părea rău să ia armele împotriva lamaniţilor, pentru că nu se bucurau de vărsarea de sânge; da, şi aceasta nu a fost totul—lor le părea rău să fie mijlocul prin care mulţi dintre fraţii lor să fie trimişi din această lume într-o lume veşnică, nepregătiţi să-L întâlnească pe Dumnezeul lor.\n\n24 Cu toate acestea, nu au putut îngădui să-şi piardă vieţile, ca nevestele lor şi copiii lor să fie măcelăriţi de către cruzimea barbară a acelora care odată fuseseră fraţii lor, da, şi care se despărţiseră de Biserica lor şi îi părăsiseră pe ei şi se duseseră ca să-i distrugă pe ei, unindu-se cu lamaniţii.\n\n25 Da, ei nu puteau suporta ca fraţii lor să se bucure de sângele nefiţilor atât timp cât existau unii care să ţină poruncile lui Dumnezeu, căci făgăduiala Domnului era că, dacă ţineau poruncile Lui, atunci ei vor prospera în ţară.\n\n", "alma 49": "[center][font_size=26]Capitolul 49[/font_size][/center]\n\n[i]Lamaniţii invadatori nu sunt capabili să cucerească oraşele fortificate ale lui Amoniha şi Noe—Amalichia Îl blestemă pe Dumnezeu şi jură să bea sângele lui Moroni—Helaman şi fraţii lui continuă să întărească Biserica. Circa 72 î.H.[/i]\n\n1 Şi acum s-a întâmplat că în cea de a unsprezecea lună al celui de-al nouăsprezecelea an, în cea de a zecea zi a lunii, oştirile lamaniţilor au fost văzute apropiindu-se de ţara lui Amoniha.\n\n2 Şi iată, oraşul fusese reconstruit, iar Moroni îşi stabilise o oştire lângă graniţele oraşului şi ei au aruncat pământ de jur-împrejur ca să-l apere de săgeţile şi de pietrele lamaniţilor; căci iată, ei se luptau cu pietre şi cu săgeţi.\n\n3 Iată, eu am spus că oraşul lui Amoniha fusese reconstruit. Vă spun vouă, da, că a fost reconstruit în parte; şi pentru că lamaniţii îl distruseseră odată, din cauza nedreptăţii poporului, ei au presupus că acesta iarăşi ar fi o pradă uşoară pentru ei.\n\n4 Dar iată cât de mare a fost dezamăgirea lor; căci iată, nefiţii săpaseră un mal de pământ de jur-împrejurul lui, care era atât de înalt, încât lamaniţii nu puteau să-şi arunce pietrele lor şi săgeţile lor către ei cu efect şi nici nu puteau să năvălească asupra lor decât prin locul de intrare.\n\n5 Acum, la timpul acesta, căpitanii-şefi ai lamaniţilor erau foarte miraţi datorită înţelepciunii nefiţilor în pregătirea locurilor de adăpost.\n\n6 Acum, conducătorii lamaniţilor au presupus, din cauza numărului lor mare, da, au presupus că ei trebuia să fie privilegiaţi să năvălească asupra lor aşa cum făcuseră până atunci; da, şi, de asemenea, se pregătiseră cu scuturi şi cu platoşe; şi, de asemenea, se pregătiseră cu veşminte de piele, da, veşminte foarte groase ca să-şi acopere goliciunea.\n\n7 Şi fiind astfel pregătiţi, ei au presupus că puteau uşor să-i cucerească şi să-i supună pe fraţii lor la jugul sclaviei, să-i ucidă şi să-i măcelărească după plăcerea lor.\n\n8 Dar iată, spre mirarea lor foarte mare, ei erau pregătiţi pentru ei într-un fel care nu mai fusese cunoscut niciodată printre copiii lui Lehi. Acum, ei erau pregătiţi pentru lamaniţi ca să se lupte după felul instrucţiunilor lui Moroni.\n\n9 Şi s-a întâmplat că lamaniţii sau amalichiaţii erau nespus de miraţi de felul pregătirii lor pentru război.\n\n10 Acum, dacă regele Amalichia ar fi venit jos, afară din ţara lui Nefi, în fruntea oştirii sale, poate că el i-ar fi făcut pe lamaniţi să-i atace pe nefiţi la oraşul lui Amoniha; căci iată, lui nu-i păsa de sângele poporului său.\n\n11 Dar iată, Amalichia nu a venit jos el însuşi ca să se lupte. Şi iată, căpitanii-şefi ai lui nu au îndrăznit să-i atace pe nefiţi la oraşul lui Amoniha pentru că Moroni schimbase conducerea treburilor printre nefiţi într-atât, încât lamaniţii au fost dezamăgiţi în locurile lor de refugiu şi nu au putut să năvălească asupra lor.\n\n12 De aceea, s-au retras în pustiu şi şi-au luat tabăra şi au mărşăluit către ţara lui Noe, presupunând că acesta era următorul loc, cel mai bun pentru ei ca să năvălească împotriva nefiţilor.\n\n13 Căci ei nu ştiau că Moroni fortificase ori zidise forturi de siguranţă pentru fiecare oraş în toată ţara de jur-împrejur; de aceea, au mărşăluit înainte către ţara lui Noe, cu o mare hotărâre; da, căpitanii-şefi ai lor au înaintat şi au depus jurământ cum că vor distruge poporul acelui oraş.\n\n14 Dar iată, spre mirarea lor, oraşul lui Noe, care până atunci fusese un loc slab, devenise acum puternic prin mijloacele lui Moroni, da, chiar mai puternic decât oraşul lui Amoniha.\n\n15 Şi acum, iată, aceasta era înţelepciune din partea lui Moroni; căci el a presupus că ei ar fi înfricoşaţi la oraşul lui Amoniha; şi cum oraşul lui Noe fusese până atunci cea mai slabă parte din ţară, de aceea, ei au vrut să mărşăluiască într-acolo ca să se lupte; şi astfel, a fost în acord cu dorinţele lui.\n\n16 Şi iată, Moroni îl numise pe Lehi să fie căpitan-şef peste oamenii din acel oraş; şi era acelaşi Lehi care se luptase cu lamaniţii în valea de la răsăritul râului Sidon.\n\n17 Şi acum iată, s-a întâmplat că atunci când lamaniţii au aflat că Lehi comanda oraşul, ei au fost iarăşi dezamăgiţi, căci se temeau nespus de mult de Lehi; cu toate acestea, căpitanii-şefi ai lor juraseră cu jurământ să atace oraşul; de aceea, ei şi-au adus oştirile.\n\n18 Acum iată, lamaniţii nu au putut să pătrundă în forturile lor de refugiu prin nici o altă cale decât pe la intrare, din cauza înălţimii malului care fusese ridicat şi al adâncimii şanţului care fusese săpat de jur-împrejur în afara intrării.\n\n19 Şi astfel au fost nefiţii pregătiţi să-i distrugă pe cei care încercau să se caţere ca să intre în fort pe orice altă cale, aruncând pietre şi săgeţi către ei.\n\n20 Astfel, ei au fost pregătiţi, da, o ceată de oameni dintre cei mai puternici ai lor, cu săbiile şi cu praştiile lor, ca să-i doboare pe toţi cei care ar încerca să vină la locul lor de siguranţă pe la locul de intrare; şi astfel erau ei pregătiţi să se apere împotriva lamaniţilor.\n\n21 Şi s-a întâmplat că atunci, căpitanii lamaniţilor şi-au adus oştirile în faţa locului de intrare şi au început să se lupte cu nefiţii ca să intre în locul lor de refugiu; dar iată, ei au fost goniţi înapoi din când în când într-atât, încât au fost măcelăriţi într-un măcel imens.\n\n22 Acum, când au văzut că nu puteau obţine putere asupra nefiţilor la trecătoare, au început să sape sub malurile de pământ pentru ca să poată obţine o trecere spre oştirile lor, pentru ca să poată avea o şansă egală ca să se lupte; dar iată, în aceste încercări au fost ciuruiţi de pietrele şi de săgeţile care erau aruncate către ei; şi în loc ca ei să umple şanţurile împingând în jos malurile de pământ, acestea s-au umplut cu trupurile lor ucise şi rănite.\n\n23 Astfel, nefiţii au avut toată puterea asupra duşmanilor lor; şi astfel, lamaniţii au încercat să-i distrugă pe nefiţi până când toţi căpitanii-şefi ai lor au fost ucişi; da, şi mai mult de o mie de lamaniţi au fost ucişi în timp ce, pe de altă parte, nu a fost nici un singur suflet dintre nefiţi care să fi fost ucis.\n\n24 Aproape cincizeci au fost răniţi, care fuseseră expuşi la săgeţile lamaniţilor prin trecătoare, dar ei au fost apăraţi de scuturile şi de platoşele lor şi de coifurile lor într-atât, încât rănile le erau la picioare, multe fiind foarte grave.\n\n25 Şi s-a întâmplat că atunci când lamaniţii au văzut că toţi căpitanii-şefi ai lor au fost ucişi, ei au fugit în pustiu. Şi s-a întâmplat că s-au reîntors în ţara lui Nefi ca să-l informeze despre marea lor pierdere pe regele lor, Amalichia, care era un nefit prin naştere.\n\n26 Şi s-a întâmplat că el a fost nespus de mânios pe poporul său pentru că nu-şi împlinise dorinţa asupra nefiţilor; el nu îi subjugase pe ei la jugul sclaviei.\n\n27 Da, a fost foarte mânios şi L-a blestemat pe Dumnezeu, precum şi pe Moroni, jurând cu un jurământ că îi va bea sângele; şi aceasta, pentru că Moroni ţinuse poruncile lui Dumnezeu, pregătindu-se pentru siguranţa poporului său.\n\n28 Şi s-a întâmplat că, pe de altă parte, poporul lui Nefi i-a mulţumit Domnului, Dumnezeului lor datorită puterii Lui fără de egal, salvându-i pe ei din mâinile duşmanilor lor.\n\n29 Şi astfel s-a terminat cel de-al nouăsprezecelea an al domniei judecătorilor asupra poporului nefiţilor.\n\n30 Da, şi a fost o pace neîntreruptă printre ei, precum şi o mare prosperitate în Biserică datorită atenţiei şi sârguinţei pe care ei le-au arătat cuvântului lui Dumnezeu, care a fost vestit către ei de către Helaman şi Şiblon şi Corianton şi Amon şi fraţii lui, da, şi de către toţi cei care fuseseră rânduiţi de ordinul sfânt al lui Dumnezeu, fiind botezaţi spre pocăinţă şi fiind trimişi ca să predice poporului.\n\n", "alma 50": "[center][font_size=26]Capitolul 50[/font_size][/center]\n\n[i]Moroni fortifică pământurile nefiţilor—Ei construiesc multe oraşe noi—Războaie şi distrugeri li s-au întâmplat nefiţilor în zilele ticăloşiei şi ale lucrurilor lor abominabile—Morianton şi disidenţii lui sunt învinşi de către Teancum—Nefiha moare, iar fiul lui, Pahoran, ocupă scaunul de judecată. Circa 72–67 î.H.[/i]\n\n1 Şi acum, s-a întâmplat că Moroni nu a oprit pregătirile pentru război sau apărarea poporului său împotriva lamaniţilor; căci el a făcut ca oştirile sale, la începutul celui de-al douăzecilea an al domniei judecătorilor, să înceapă să sape movile de pământ de jur-împrejurul oraşelor, prin toată ţara care era stăpânită de nefiţi.\n\n2 Iar la vârful acestor maluri, el a pus să se pună buşteni din lemn, da, lucrări de lemn construite de înălţimea unui om, de jur-împrejurul oraşelor.\n\n3 Şi el a făcut ca pe aceste lucrări de lemn să fie un cadru din ţăruşi construit pe buşteni, de jur-împrejur; şi acestea erau puternice şi înalte.\n\n4 Şi el a făcut ca turnuri să fie ridicate, care dominau peste acele lucrări de ţăruşi, şi el a făcut ca locuri de adăpost să fie construite pe aceste turnuri pentru ca pietrele şi săgeţile lamaniţilor să nu-i lovească.\n\n5 Şi ei erau pregătiţi ca să poată să arunce pietre de pe vârfurile acestora, după placul şi puterea lor, şi să-l ucidă pe acela care ar încerca să se apropie de zidurile oraşului.\n\n6 Astfel Moroni a pregătit fortificaţii împotriva venirii duşmanilor lor, de jur-împrejurul fiecărui oraş din ţară.\n\n7 Şi s-a întâmplat că Moroni a făcut ca oştirile sale să meargă în pustiul de la răsărit; da, şi au mers înainte şi i-au mânat pe toţi lamaniţii care erau la răsărit în pustiu în pământurile lor proprii, care erau la miazăzi de ţara lui Zarahemla.\n\n8 Iar ţara lui Nefi mergea în linie dreaptă de la marea de la răsărit la cea de la apus.\n\n9 Şi s-a întâmplat că atunci când Moroni i-a alungat pe toţi lamaniţii din pustiul de la răsărit, care era la miazănoapte de pământurile stăpânirilor lor, el a făcut ca locuitorii din ţara lui Zarahemla şi din ţara de jur-împrejurul ei să se ducă în pustiul de la răsărit, chiar până la graniţele de la ţărmul mării, şi să pună stăpânire pe ţară.\n\n10 Şi el, de asemenea, a aşezat oştiri la miazăzi, la graniţele stăpânirilor lor şi a făcut ca acestea să ridice fortificaţii pentru ca să poată apăra oştirile şi oamenii lor de mâinile duşmanilor.\n\n11 Şi astfel, el a retezat toate fortificaţiile lamaniţilor din pustiul de la răsărit, da, şi, de asemenea, de la apus, fortificând linia dintre nefiţi şi lamaniţi, dintre ţara lui Zarahemla şi ţara lui Nefi, de la marea de la răsărit, mergând pe la izvorul râului Sidon—nefiţii stăpânind toată ţara de la miazănoapte, da, chiar toată ţara care era la miazănoapte de ţara Abundenţei, după plăcerea lor.\n\n12 Astfel, Moroni cu oştirile sale, care creşteau în fiecare zi datorită asigurării protecţiei pe care le-o dădeau construcţiile lui, a căutat să reteze tăria şi puterea lamaniţilor din afara pământurilor stăpânirilor lor pentru ca ei să nu aibă nici o putere asupra pământurilor stăpânirilor lor.\n\n13 Şi s-a întâmplat că nefiţii au început să construiască temeliile unui oraş, iar ei au dat numele acelui oraş Moroni; şi acesta era lângă marea de la apus; şi era la miazăzi de linia stăpânirilor lamaniţilor.\n\n14 Şi ei, de asemenea, au început temeliile unui oraş între oraşul lui Moroni şi oraşul lui Aaron, unind graniţele lui Aaron şi Moroni; şi ei au dat numele acelui oraş, sau ţinut, Nefiha.\n\n15 Şi ei, de asemenea, au început în acelaşi an să construiască multe oraşe la miazănoapte, unul dintre ele într-un fel deosebit, pe care l-au numit Lehi, care era la miazănoapte, lângă graniţele de la malul mării.\n\n16 Şi astfel s-a terminat cel de-al douăzecilea an.\n\n17 Şi în aceste circumstanţe prospere era poporul lui Nefi la începutul celui de-al douăzeci şi unulea an al domniei judecătorilor asupra poporului lui Nefi.\n\n18 Şi ei au prosperat nespus de mult şi au devenit nespus de bogaţi; da, şi s-au înmulţit şi au devenit puternici în ţară.\n\n19 Şi astfel, vedem noi cât de miloase şi drepte sunt toate faptele Domnului pentru îndeplinirea tuturor cuvintelor Lui făţă de copiii oamenilor; da, noi putem să vedem că sunt adeverite chiar şi la timpul acesta, cuvintele Lui pe care El le-a vorbit către Lehi, zicând:\n\n20 Binecuvântat eşti tu şi copiii tăi; şi ei vor fi binecuvântaţi; în măsura în care vor ţine poruncile Mele, ei vor prospera în ţară. Dar aduceţi-vă aminte, în măsura în care ei nu vor ţine poruncile Mele, vor fi alungaţi din prezenţa Domnului.\n\n21 Şi noi vedem că aceste făgăduieli au fost adeverite pentru poporul lui Nefi; căci au fost printre ei certuri şi conflicte, da, crime şi jafuri, idolatrie, curvie şi lucruri abominabile, care au adus asupra lor războaiele şi distrugerile lor.\n\n22 Iar cei care erau credincioşi în ţinerea poruncilor Domnului au fost eliberaţi întotdeauna, în timp ce mii dintre fraţii lor cei păcătoşi au fost trimişi în sclavie sau să piară prin sabie sau să rătăcească în necredinţă şi să se amestece cu lamaniţii.\n\n23 Dar iată, niciodată nu a fost un timp mai fericit pentru poporul lui Nefi, din zilele lui Nefi, decât în zilele lui Moroni, da, chiar la timpul acesta, în cel de-al douăzeci şi unulea an al domniei judecătorilor.\n\n24 Şi s-a întâmplat că cel de-al douăzeci şi doilea an al domniei judecătorilor, de asemenea, s-a terminat în pace; da, şi, de asemenea, cel de-al douăzeci şi treilea an.\n\n25 Şi s-a întâmplat că la începutul celui de-al douăzeci şi patrulea an al domniei judecătorilor, de asemenea, ar fi fost pace printre poporul lui Nefi, dacă nu ar fi fost un conflict care a avut loc printre ei în legătură cu ţara lui Lehi şi ţara lui Morianton, care se uneau la graniţele lui Lehi; amândouă fiind la graniţele de lângă malul mării.\n\n26 Căci iată, oamenii care stăpâneau ţara lui Morianton au cerut o parte din ţara lui Lehi; de aceea, a început să fie un conflict aprins între ei într-atât, încât oamenii din Morianton au pus mâna pe arme împotriva fraţilor lor şi au fost hotărâţi să-i ucidă pe ei cu sabia.\n\n27 Dar iată, oamenii care stăpâneau ţara lui Lehi au fugit în tabăra lui Moroni şi au apelat la el pentru ajutor; căci iată, ei nu erau vinovaţi.\n\n28 Şi s-a întâmplat că atunci când oamenii lui Morianton, care erau conduşi de un om al cărui nume era Morianton, au aflat că oamenii lui Lehi fugiseră în tabăra lui Moroni, au fost nespus de înfricoşaţi că oştirea lui Moroni va năvăli asupra lor şi-i va distruge.\n\n29 De aceea, Morianton le-a pus în inimă ideea ca ei să fugă în ţara care era către miazănoapte, care era acoperită de mari întinderi de ape, şi să pună stăpânire pe ţara care era către miazănoapte.\n\n30 Şi iată, ei şi-ar fi dus acest plan la îndeplinire (ceea ce ar fi fost motiv de multe regrete), dar iată, Morianton fiind un om cu multă pasiune, a fost mânios pe una dintre slujitoarele sale şi s-a năpustit asupra ei şi a bătut-o foarte tare.\n\n31 Şi s-a întâmplat că ea a fugit şi a venit la tabăra lui Moroni şi i-a spus lui Moroni toate lucrurile în legătură cu acea problemă şi în legătură cu intenţiile lor de a fugi în ţara de la miazănoapte.\n\n32 Acum iată, oamenii care erau în ţara Abundenţei, sau mai degrabă în Moroni, s-au temut că ei vor asculta de cuvintele lui Morianton şi se vor uni cu poporul său şi în felul acesta el va obţine stăpânire pe acele părţi din ţară, ceea ce ar pune bazele unor consecinţe serioase printre oamenii lui Nefi, da, care consecinţe ar duce la răsturnarea libertăţii lor.\n\n33 De aceea, Moroni a trimis o oştire, cu tabăra lor, ca să-i înfrunte pe oamenii lui Morianton, ca să oprească fuga lor în ţara de la miazănoapte.\n\n34 Şi s-a întâmplat că ei nu i-au înfruntat până când nu au ajuns la graniţele ţării Pustiu; iar acolo, ei i-au înfruntat lângă trecătoarea îngustă care ducea pe mare până în ţara de la miazănoapte, da, pe mare, la apus şi la răsărit.\n\n35 Şi s-a întâmplat că oştirea care fusese trimisă de Moroni, care era condusă de un om al cărui nume era Teancum, s-a întâlnit cu oamenii lui Morianton; iar oamenii lui Morianton erau atât de încăpăţânaţi (fiind inspiraţi de ticăloşia lui şi de cuvintele lui măgulitoare), încât a început între ei o luptă, în care Teancum l-a ucis pe Morianton şi i-a învins oştirea şi i-a luat prizonieri pe ei, iar apoi s-a reîntors în tabăra lui Moroni. Şi astfel, s-a terminat cel de-al douăzeci şi patrulea an al domniei judecătorilor asupra poporului lui Nefi.\n\n36 Şi astfel au fost oamenii lui Morianton aduşi înapoi. Şi pe baza legământului lor de a păstra pacea, au fost reintegraţi în ţara lui Morianton şi o alianţă s-a încheiat între ei şi poporul lui Lehi; şi ei, de asemenea, au fost reintegraţi în ţinuturile lor.\n\n37 Şi s-a întâmplat că în acelaşi an în care poporul lui Nefi reinstaurase pacea printre ei, Nefiha, cel de-al doilea judecător-şef a murit, după ce a ocupat scaunul de judecată cu o dreptate deplină înaintea lui Dumnezeu.\n\n38 Cu toate acestea, el a refuzat ca Alma să pună stăpânire pe scrierile acelea şi pe acele lucruri care erau considerate de către Alma şi de către strămoşii lui ca fiind sfinte; de aceea, Alma le dăduse pe acestea fiului său, Helaman.\n\n39 Iată, s-a întâmplat că fiul lui Nefiha a fost numit ca să ocupe scaunul de judecată în locul tatălui său; da, el a fost numit judecător-şef şi guvernator peste popor, cu un jurământ şi o rânduială sfântă ca să judece cu dreptate şi să apere pacea şi libertatea poporului şi să le dea privilegiile lor sfinte de a se ruga la Domnul, Dumnezeul lor, da, ca să sprijine şi să apere cauza lui Dumnezeu în toate zilele lui; şi să-i aducă pe cei păcătoşi înaintea judecăţii, potrivit crimei lor.\n\n40 Acum iată, numele lui a fost Pahoran. Şi Pahoran a ocupat scaunul tatălui său şi a început domnia sa la sfârşitul celui de-al douăzeci şi patrulea an asupra poporului lui Nefi.\n\n", "alma 51": "[center][font_size=26]Capitolul 51[/font_size][/center]\n\n[i]Regaliştii caută să schimbe legea şi să întroneze un rege—Pahoran şi oamenii liberi sunt sprijiniţi de glasul poporului—Moroni îi forţează pe regalişti să-şi apere ţara sau, dacă nu, atunci vor fi omorâţi—Amalichia şi lamaniţii capturează multe oraşe fortificate—Teancum respinge invazia lamaniţilor şi îl ucide pe Amalichia în cortul lui. Circa 67–66 î.H.[/i]\n\n1 Şi acum, s-a întâmplat la începutul celui de-al douăzeci şi cincilea an al domniei judecătorilor asupra poporului lui Nefi, ei aveau pacea stabilită între poporul lui Lehi şi poporul lui Morianton în legătură cu pământurile lor şi au început cel de al douăzeci şi cincilea an în pace;\n\n2 Cu toate acestea, ei nu au menţinut pace deplină în ţară pentru mult timp, căci a început să fie un conflict între oameni în legătură cu judecătorul-şef Pahoran; căci iată, era o parte din popor care dorea ca anumite puncte ale legii să fie modificate.\n\n3 Dar iată, Pahoran nu voia s-o modifice şi nici nu a permis ca legea să fie modificată; de aceea, el nu a ascultat de aceia care prin glasurile lor şi-au trimis petiţiile în legătură cu modificarea legii.\n\n4 De aceea, cei care doreau ca legea să fie modificată erau mânioşi pe el şi doreau ca el să nu mai fie judecător-şef peste ţară; de aceea, s-a iscat o dispută aprinsă despre această problemă, dar nu până la vărsare de sânge.\n\n5 Şi s-a întâmplat că aceia care doreau ca Pahoran să fie detronat din scaunul de judecată erau numiţi regalişti, pentru că ei doreau ca legea să fie modificată în aşa fel ca guvernul liber să fie înlăturat şi să se stabilească un rege peste ţară.\n\n6 Iar cei care doreau ca Pahoran să rămână judecător-şef peste ţară şi-au luat asupra lor numele de oameni liberi; şi aceasta a fost diviziunea dintre ei, căci oamenii liberi juraseră sau făcuseră un legământ ca să-şi menţină drepturile şi privilegiile religiei lor printr-un guvern liber.\n\n7 Şi s-a întâmplat că această problemă a conflictului lor a fost rezolvată prin glasul poporului. Şi s-a întâmplat că glasul poporului a venit în favoarea oamenilor liberi şi Pahoran şi-a păstrat scaunul de judecată, ceea ce a adus mare bucurie printre fraţii lui Pahoran, precum şi printre mulţi dintre oamenii libertăţii, care, de asemenea, i-au redus la tăcere pe regalişti, aşa încât ei nu îndrăzneau să se opună, ci erau obligaţi să menţină cauza libertăţii.\n\n8 Acum, aceia care erau în favoarea regelui erau cei născuţi într-o clasă superioară şi ei căutau să fie regi; şi ei erau sprijiniţi de către cei care căutau putere şi autoritate asupra poporului.\n\n9 Dar iată, acesta era un timp nepotrivit pentru ca asemenea conflicte să fie printre poporul nefiţilor; căci iată, Amalichia iarăşi aţâţase inimile poporului lamaniţilor împotriva poporului nefiţilor; şi el aduna laolaltă soldaţi din toate părţile ţării sale înarmându-i şi pregătindu-i de război cu toată silinţa; căci el jurase să bea sângele lui Moroni.\n\n10 Dar iată, noi vom vedea că făgăduiala pe care a făcut-o a fost pripită; cu toate acestea, s-a pregătit el însuşi şi oştirile sale ca să vină să se lupte împotriva nefiţilor.\n\n11 Acum, oştirile lui nu erau atât de mari cum fuseseră până atunci, din cauza multelor mii care fuseseră ucişi de către mâna nefiţilor; dar, în ciuda marii lor pierderi, Amalichia adunase laolaltă o oştire extrem de mare într-atât, încât el nu s-a temut să vină jos în ţara lui Zarahemla.\n\n12 Da, chiar şi însuşi Amalichia a venit jos, în fruntea lamaniţilor. Şi a fost în cel de-al douăzeci şi cincilea an al domniei judecătorilor; şi a fost în acelaşi timp în care ei începuseră să rezolve problemele certurilor lor în legătură cu judecătorul-şef Pahoran.\n\n13 Şi s-a întâmplat că atunci când oamenii care erau numiţi regalişti au auzit că lamaniţii veneau jos ca să se lupte împotriva lor, au fost bucuroşi în inimile lor; şi au refuzat să pună mâna pe arme, căci erau atât de mânioşi pe judecătorul-şef, precum şi pe oamenii libertăţii, încât nu au vrut să pună mâna pe arme ca să-şi apere patria.\n\n14 Şi s-a întâmplat că atunci când Moroni a văzut aceasta, şi, de asemenea, a văzut că lamaniţii veneau către graniţele ţării, el a fost nespus de mânios din cauza încăpăţânării acelor oameni pentru care el muncise cu atâta silinţă ca să-i apere; da, el a fost nespus de mânios; sufletul lui a fost umplut de mânie împotriva lor.\n\n15 Şi s-a întâmplat că a trimis o petiţie cu glasul poporului către guvernatorul ţării, dorind ca el să o citească şi să-i dea lui (Moroni) puterea să-i forţeze pe disidenţi să-şi apere patria sau, altfel, să-i omoare.\n\n16 Căci a fost prima lui grijă să pună capăt unor asemenea conflicte şi neînţelegeri printre popor; căci iată, aceasta fusese până atunci o cauză a întregii lor distrugeri. Şi s-a întâmplat că s-a petrecut după glasul poporului.\n\n17 Şi s-a întâmplat că Moroni a poruncit ca oştirea lui să meargă împotriva acelor regalişti să le doboare mândria şi nobleţea şi să-i facă una cu pământul ori, ei trebuia să pună mâna pe arme şi să sprijine cauza libertăţii.\n\n18 Şi s-a întâmplat că oştirile au mărşăluit împotriva lor; şi au doborât mândria lor şi nobleţea lor într-atât, încât, în timp ce ei îşi ridicau armele de război ca să se lupte împotriva oamenilor lui Moroni, erau doborâţi şi făcuţi una cu pământul.\n\n19 Şi s-a întâmplat că erau patru mii dintre disidenţii aceia care au fost doborâţi de sabie; iar aceia dintre conducătorii lor care nu au fost ucişi în luptă au fost luaţi şi aruncaţi în închisoare, căci nu era vreme pentru judecăţile lor în acel moment.\n\n20 Iar restul disidenţilor acelora, decât să fie doborâţi la pământ de sabie, mai degrabă s-au supus stindardelor libertăţii şi au fost forţaţi să înalţe drapelul libertăţii pe turnurile lor şi în oraşele lor şi să pună mâna pe arme în apărarea patriei lor.\n\n21 Şi astfel, Moroni a pus capăt acelor regalişti, aşa încât nu mai era nici unul cunoscut sub numele de regalist; şi astfel a pus el capăt încăpăţânării şi mândriei acelor oameni care pretindeau să aibă sânge nobil; ci ei au fost coborâţi ca să se umilească laolaltă cu fraţii lor şi să lupte cu vitejie pentru eliberarea lor din sclavie.\n\n22 Iată, s-a întâmplat că în timp ce Moroni punea capăt războaielor şi certurilor dintre oamenii săi şi îi aducea la pace şi civilizaţie şi făcea reguli de pregătire pentru război împotriva lamaniţilor, iată, lamaniţii năvăliseră în ţara lui Moroni, care era la graniţele de lângă malul mării.\n\n23 Şi s-a întâmplat că nefiţii nu erau destul de puternici în oraşul lui Moroni; de aceea, Amalichia i-a alungat ucigând pe mulţi dintre ei. Şi s-a întâmplat că Amalichia a pus stăpânire pe oraş, da, a pus stăpânire pe toate fortificaţiile lor.\n\n24 Şi cei care au fugit din oraşul lui Moroni au venit în oraşul lui Nefiha; şi, de asemenea, oamenii din oraşul lui Lehi s-au adunat laolaltă şi au făcut pregătiri şi au fost gata să-i primească pe lamaniţi la luptă.\n\n25 Dar s-a întâmplat că Amalichia nu a suferit ca lamaniţii să se ducă la luptă împotriva oraşului lui Nefiha, ci i-a ţinut lângă malul mării, lăsând oameni în fiecare oraş ca să-l păstreze şi să-l apere.\n\n26 Şi astfel, el a înaintat punând stăpânire pe multe oraşe, pe oraşul lui Nefiha şi pe oraşul lui Lehi, pe oraşul lui Morianton şi pe oraşul lui Omner, pe oraşul lui Ghid şi pe oraşul lui Mulec, toate aceste oraşe fiind către graniţele de la răsărit, lângă malul mării.\n\n27 Şi astfel, au obţinut lamaniţii atât de multe oraşe din cauza vicleniei lui Amalichia şi din cauza oştirilor lor fără număr, toate aceste oraşe fiind fortificate puternic după felul fortificaţiilor lui Moroni; toate acestea oferind bune fortificaţii lamaniţilor.\n\n28 Şi s-a întâmplat că au mărşăluit către graniţele ţării Abundenţei, alungându-i pe nefiţi din faţa lor şi ucigându-i pe mulţi dintre ei.\n\n29 Dar s-a întâmplat că înaintea lor a ieşit Teancum, care-l ucisese pe Morianton şi condusese poporul său la fugă.\n\n30 Şi s-a întâmplat că el, de asemenea, a luat-o înaintea lui Amalichia care mărşăluia cu oştirea sa numeroasă ca să pună stăpânire pe ţara Abundenţei, precum şi pe ţara de la miazănoapte.\n\n31 Dar iată, el a fost dezamăgit să fie respins de către Teancum şi oamenii lui, căci ei erau mari războinici; căci fiecare om al lui Teancum îi întrecea pe lamaniţi în puterea lor şi în dibăcia lor în război într-atât, încât ei au câştigat avantaj în faţa lamaniţilor.\n\n32 Şi s-a întâmplat că ei i-au hărţuit pe aceştia într-atât, încât i-au măcelărit pe ei, chiar până când a căzut întunericul. Şi s-a întâmplat că Teancum şi oamenii săi şi-au instalat corturile la graniţele ţării Abundenţei; şi Amalichia şi-a instalat corturile sale la graniţă, pe plaja de la ţărmul mării şi în felul acesta ei au fost alungaţi.\n\n33 Şi s-a întâmplat că atunci când noaptea a căzut, Teancum şi slujitorul său s-au strecurat în ascuns în timpul nopţii şi s-au dus în tabăra lui Amalichia; şi iată, somnul i-a doborât pe ei din cauza oboselii lor mari, din cauza muncilor şi căldurii din timpul zilei.\n\n34 Şi s-a întâmplat că Teancum s-a strecurat în ascuns în cortul regelui şi a înfipt o suliţă în inima lui; şi a provocat moartea imediată a regelui, aşa încât el nu a putut să-şi scoale slujitorii.\n\n35 Şi iarăşi s-a reîntors în ascuns în propria tabără; şi iată, oamenii lui erau adormiţi, iar el i-a sculat şi le-a spus despre toate lucrurile pe care le făcuse.\n\n36 Şi a făcut ca oştirile sale să stea gata pregătite, în caz că lamaniţii s-ar scula şi ar năvăli asupra lor.\n\n37 Şi astfel s-a terminat cel de al douăzeci şi cincilea an al domniei judecătorilor asupra poporului lui Nefi; şi astfel s-au terminat zilele lui Amalichia.\n\n", "alma 52": "[center][font_size=26]Capitolul 52[/font_size][/center]\n\n[i]Amoron îl urmează pe Amalichia ca rege al lamaniţilor—Moroni, Teancum şi Lehi îi conduc pe nefiţi într-un război victorios împotriva lamaniţilor—Oraşul lui Mulec este recapturat, iar Iacov zoramitul este ucis. Circa 66–64 î.H.[/i]\n\n1 Şi acum, s-a întâmplat că în cel de-al douăzeci şi şaselea an al domniei judecătorilor asupra poporului nefiţilor, iată, atunci când lamaniţii s-au trezit în prima dimineaţă din prima lună, iată, au aflat că Amalichia era mort în propriul său cort; şi, de asemenea, au văzut că Teancum era gata să se lupte cu ei în ziua aceea.\n\n2 Şi acum, când lamaniţii au văzut aceasta, s-au înfricoşat; şi şi-au părăsit planul de a mărşălui în ţara de la miazănoapte; şi s-au retras cu toată oştirea lor în oraşul lui Mulec; şi au căutat protecţie în fortificaţiile lor.\n\n3 Şi s-a întâmplat că fratele lui Amalichia a fost numit rege peste popor; iar numele lui era Amoron; şi astfel, regele Amoron, fratele regelui Amalichia, a fost numit să domnească în locul lui.\n\n4 Şi s-a întâmplat că el a dat poruncă poporului său ca să păstreze acele oraşe pe care le cuceriseră prin vărsare de sânge; căci ei nu luaseră nici un oraş decât prin vărsare de mult sânge.\n\n5 Şi acum, Teancum a văzut că lamaniţii erau hotărâţi să păstreze acele oraşe pe care le cuceriseră, precum şi acele părţi din ţară pe care puseseră stăpânire; şi, de asemenea, văzând numărul lor enorm de mare, Teancum s-a gândit că nu era potrivit să încerce să-i atace pe ei în forturile lor.\n\n6 Ci şi-a păstrat oamenii în preajma sa ca şi cum ar face pregătiri de război; da, şi într-adevăr se pregătea să se apere împotriva lor, ridicând ziduri de jur-împrejur şi pregătind locuri de apărare.\n\n7 Şi s-a întâmplat că au continuat astfel să se pregătească de război până când Moroni a trimis un număr mare de oameni ca să întărească oştirea lui.\n\n8 Iar Moroni, de asemenea, a trimis către el porunci să-i păstreze pe toţi prizonierii care cădeau în mâna lui; căci tot aşa cum lamaniţii luaseră mulţi prizonieri, tot aşa el trebuia să păstreze pe toţi prizonierii lamaniţi ca o răzbunare pentru aceia pe care lamaniţii îi luaseră.\n\n9 Şi, de asemenea, a trimis porunci către el ca să fortifice ţara Abundenţei şi să apere trecătoarea îngustă care ducea către ţara de la miazănoapte, pentru ca lamaniţii să nu ocupe acel punct şi astfel să obţina putere să-i hărţuiască pe ei din orice parte.\n\n10 Şi Moroni, de asemenea, a trimis după el, dorind ca el să fie credincios în a apăra acea parte din ţară şi să caute orice prilej să-i hărţuiască pe lamaniţi în acel ţinut, atât de mult cât era în puterea lui pentru ca să poată să recaptureze iarăşi printr-un şiretlic sau prin alte mijloace acele oraşe care fuseseră luate din mâinile lor; şi ca el, de asemenea, să fortifice şi să întărească oraşele dimprejur, care nu căzuseră în mâinile lamaniţilor.\n\n11 Şi, de asemenea, i-a spus lui, eu voi veni la tine, dar iată, lamaniţii sunt asupra noastră între graniţele ţării de lângă marea de la apus; şi iată, eu merg împotriva lor, de aceea, nu pot să vin la tine.\n\n12 Acum, regele (Amoron) plecase din ţara lui Zarahemla, şi îi anunţase reginei moartea fratelui său, şi adunase laolaltă un număr mare de oameni, şi pornise în marş împotriva nefiţilor la ţărmurile de lângă marea dinspre apus.\n\n13 Şi astfel, el se străduia să-i hărţuiască pe nefiţi şi să mâne o parte din forţele lor către acea parte a ţării în timp ce comanda pe aceia pe care îi lăsase ca să pună stăpânire asupra oraşelor pe care le ocupase, ca ei, de asemenea, să-i hărţuiască pe nefiţi la graniţele de lângă marea de la răsărit şi să pună stăpânire pe pământurile lor, atât cât le era în putinţă, după puterea oştirilor lor.\n\n14 Şi astfel erau nefiţii în acele împrejurări periculoase, la sfârşitul celui de-al douăzeci şi şaselea an al domniei judecătorilor asupra poporului lui Nefi.\n\n15 Dar iată, s-a întâmplat în cel de-al douăzeci şi şaptelea an al domniei judecătorilor, că Teancum la porunca lui Moroni—care întemeiase oştiri ca să apere graniţele de la miazăzi şi de la apus ale ţării şi îşi începuse marşul împotriva ţării Abundenţei pentru ca să-l poată ajuta pe Teancum cu oamenii săi să recucerească oraşele pe care le pierduseră—\n\n16 Şi s-a întâmplat că Teancum primise porunci să atace oraşul lui Mulec şi să-l recaptureze, dacă aceasta era posibil.\n\n17 Şi s-a întâmplat că Teancum a făcut pregătiri ca să atace oraşul lui Mulec şi să înainteze cu oştirea sa împotriva lamaniţilor; dar a văzut că nu era posibil să-i învingă pe ei în timp ce erau în fortificaţiile lor; de aceea, şi-a părăsit planurile şi s-a reîntors la oraşul Abundenţei ca să aştepte venirea lui Moroni pentru ca să capete întăriri la oştirile sale.\n\n18 Şi s-a întâmplat că Moroni a sosit cu oştirea sa în ţara Abundenţei către sfârşitul celui de-al douăzeci şi şaptelea an al domniei judecătorilor asupra poporului lui Nefi.\n\n19 Iar la începutul celui de-al douăzeci şi optulea an, Moroni şi Teancum şi mulţi dintre căpitanii-şefi au ţinut un consiliu de război—despre ceea ce trebuia să facă pentru a-i face pe lamaniţi să vină la luptă împotriva lor; sau pentru ca ei să poată prin vreun mijloc să-i ademenească afară din poziţiile lor întărite, pentru ca ei să poată să obţină avantaj asupra lor şi să recaptureze oraşul lui Mulec.\n\n20 Şi s-a întâmplat că au trimis soli către oştirea lamaniţilor care apăra oraşul lui Mulec, la conducătorul lor al cărui nume era Iacov, dorind ca el să vină cu oştirile sale către câmpiile dintre cele două oraşe. Dar iată Iacov, care era un zoramit, nu a vrut să vină cu oştirea sa şi să-i întâlnească pe ei pe câmpiile acelea.\n\n21 Şi s-a întâmplat că Moroni, neavând nici o nădejde să-i întâlnească pe ei pe terenuri egale, a hotărât un plan ca să-i ademenească pe lamaniţi afară din întăriturile lor.\n\n22 De aceea, a făcut ca Teancum să ia un număr mic de oameni şi să se ducă jos lângă malul mării; iar Moroni şi oştirea sa, la vreme de noapte, s-au dus în pustiu, la apus de oraşul lui Mulec; şi astfel, în ziua următoare, atunci când gărzile lamaniţilor l-au descoperit pe Teancum, au fugit şi i-au dat de veste lui Iacov, conducătorul lor.\n\n23 Şi s-a întâmplat că oştirile lamaniţilor au mărşăluit împotriva lui Teancum, crezând că prin numărul lor îl vor învinge pe Teancum din cauza micimii numărului lor. Şi când Teancum a văzut oştirile lamaniţilor venind împotriva lui, a început să se retragă către malul mării, la miazănoapte.\n\n24 Şi s-a întâmplat că atunci când lamaniţii au văzut că el a început să fugă, au prins curaj şi i-au urmărit pe ei cu vigoare. Şi în timp ce Teancum îi alunga astfel pe lamaniţii care în zadar îi urmăreau pe ei, iată, Moroni a poruncit ca o parte din oştirea sa care era cu el să se ducă în oraş şi să pună stăpânire pe acesta.\n\n25 Şi astfel au făcut ei şi i-au ucis pe toţi aceia care fuseseră lăsaţi să păzească oraşul, da, pe toţi aceia care nu voiau să-şi lepede armele de război.\n\n26 Şi astfel, Moroni a pus stăpânire pe oraşul Mulec cu o parte din oştirea sa, în timp ce el mărşăluia cu cealaltă parte a oştirii sale ca să-i întâlnească pe lamaniţi atunci când ei trebuia să se reîntoarcă din urmărirea lui Teancum.\n\n27 Şi s-a întâmplat că lamaniţii l-au urmărit pe Teancum până când au venit aproape de oraşul Abundenţei, iar apoi au fost întâlniţi de către Lehi şi de o oştire mică ce fusese lăsată ca să apere oraşul Abundenţei.\n\n28 Şi acum, iată, atunci când căpitanii-şefi ai lamaniţilor l-au văzut pe Lehi cu oştirea lui venind către ei, au fugit în mare dezordine, de teamă că nu vor căpăta oraşul Mulec înainte ca Lehi să-i cucerească; căci erau obosiţi din cauza marşului lor, pe când oamenii lui Lehi erau odihniţi.\n\n29 Acum, lamaniţii nu ştiau că Moroni fusese în spatele lor cu oştirea sa; şi lor le era frică numai de Lehi şi de oamenii lui.\n\n30 Acum, Lehi nu dorea să-i cucerească pe ei înainte ca ei să-l întâlnească pe Moroni şi oştirea lui.\n\n31 Şi s-a întâmplat că înainte ca lamaniţii să se fi retras departe, ei au fost înconjuraţi de către nefiţi, de către oamenii lui Moroni pe de o parte şi de către oamenii lui Lehi pe de altă parte, ei toţi fiind odihniţi şi plini de putere; iar lamaniţii erau obosiţi din cauza marşului lor îndelungat.\n\n32 Iar Moroni le-a poruncit oamenilor săi ca să năvălească asupra lor până când ei îşi vor abandona armele de război.\n\n33 Şi s-a întâmplat că Iacov, fiind conducătorul lor, el fiind, de asemenea, un zoramit şi având un spirit de necucerit, i-a condus pe lamaniţi la bătălie cu o furie nespusă împotriva lui Moroni.\n\n34 Moroni fiind în marş, Iacov era hotărât să-i ucidă şi să-şi taie drum prin oraşul lui Mulec. Dar iată, Moroni şi oamenii lui erau mai puternici; de aceea, nu au cedat drumul în faţa lamaniţilor.\n\n35 Şi s-a întâmplat că s-au luptat de amândouă părţile cu furie nespusă; şi mulţi au fost ucişi de amândouă părţile; da, iar Moroni a fost rănit, iar Iacov a fost ucis.\n\n36 Iar Lehi i-a forţat din urmă cu atâta furie, cu oamenii lui cei puternici, încât lamaniţii din spate şi-au abandonat armele de război; iar cei rămaşi dintre ei, fiind mult dezorientaţi, nu ştiau încotro să se ducă sau încotro să lovească.\n\n37 Acum, Moroni văzând dezordinea lor, le-a spus, zicând: Dacă voi veţi aduce aici armele voastre de război şi le veţi preda, iată, noi ne vom abţine de a vărsa sângele vostru.\n\n38 Şi s-a întâmplat că atunci când lamaniţii au auzit aceste cuvinte, căpitanii-şefi ai lor, toţi aceia care nu fuseseră ucişi, au înaintat şi şi-au abandonat armele lor de război la picioarele lui Moroni şi, de asemenea, le-au poruncit oamenilor lor ca şi ei să facă acelaşi lucru.\n\n39 Dar iată, mulţi au fost aceia care nu au vrut să facă lucrul acesta; iar cei care nu au vrut să-şi abandoneze săbiile lor au fost luaţi şi legaţi, iar armele lor de război au fost luate de la ei, iar ei au fost siliţi să meargă în marş împreună cu fraţii lor în ţara Abundenţei.\n\n40 Şi acum, numărul prizonierilor care au fost luaţi era mai mare decât numărul acelora care fuseseră ucişi, da, mai mare decât numărul celor care fuseseră ucişi de amândouă părţile.\n\n", "alma 53": "[center][font_size=26]Capitolul 53[/font_size][/center]\n\n[i]Prizonierii lamaniţi sunt folosiţi ca să fortifice oraşul Abundenţa—Conflictele dintre nefiţi dau naştere la victoriile lamaniţilor—Helaman ia comanda celor două mii de tineri fii ai poporului lui Amon. Circa 64–63 î.H.[/i]\n\n1 Şi s-a întâmplat că ei au pus gărzi de pază peste prizonierii lamaniţi şi i-au forţat pe aceştia să meargă şi să-şi îngroape morţii, da, şi, de asemenea, morţii nefiţilor care fuseseră ucişi; şi Moroni a pus oameni ca să-i păzească în timp ce îşi realizau muncile.\n\n2 Iar Moroni s-a dus la oraşul lui Mulec împreună cu Lehi şi a luat comanda oraşului şi l-a dat pe mâna lui Lehi. Acum iată, acest Lehi era un om care fusese împreună cu Moroni în cea mai mare parte din toate bătăliile lui; şi era un om care se asemăna cu Moroni, iar fiecare dintre ei se bucura de siguranţa celuilalt; da, ei se iubeau unul pe altul şi, de asemenea, erau iubiţi de toţi oamenii lui Nefi.\n\n3 Şi s-a întâmplat că, după ce lamaniţii au terminat să-şi îngroape morţii lor, precum şi morţii nefiţilor, ei au mărşăluit înapoi în ţara Abundenţa; iar Teancum, la poruncile lui Moroni, a făcut ca ei să înceapă să muncească la construirea unui şanţ de jur-împrejurul ţării sau al oraşului Abundenţa.\n\n4 Şi el i-a pus să construiască un parapet de lemn pe malul dinăuntru al şanţului; şi au aruncat pământ din şanţ înspre parapetul de lemn; şi astfel au făcut ei ca lamaniţii să muncească până când au înconjurat oraşul Abundenţa de jur-împrejur cu un zid puternic de lemn şi de pământ, de o înălţime nespus de mare.\n\n5 Iar acest oraş a devenit o foarte mare fortăreaţă de atunci încolo; iar în acest oraş ei i-au păstrat pe prizonierii lamaniţilor; da, şi anume înăuntrul unui zid pe care i-au pus a-l zidi cu propriile lor mâini. Acum, Moroni a fost forţat să-i facă pe lamaniţi să muncească pentru că era uşor să-i păzească pe ei în timp ce ei munceau; şi el dorea să aibă toate forţele sale atunci când trebuia să-i atace pe lamaniţi.\n\n6 Şi s-a întâmplat că Moroni a câştigat astfel o victorie asupra uneia dintre cele mai mari oştiri ale lamaniţilor şi a obţinut stăpânire asupra oraşului lui Mulec, care era unul dintre cele mai puternice stăpâniri ale lamaniţilor în ţara lui Nefi; şi astfel, el, de asemenea, a construit o fortăreaţă ca să-i păstreze pe prizonierii săi.\n\n7 Şi s-a întâmplat că el nu a mai încercat să se lupte cu lamaniţii în anul acela, ci i-a folosit pe oamenii săi ca să se pregătească de război, da, şi să facă fortificaţii de pază împotriva lamaniţilor, da, şi, de asemenea, să apere pe femeile lor şi pe copiii lor de la foamete şi suferinţe şi să facă rost de mâncare pentru oştirile lor.\n\n8 Şi acum, s-a întâmplat că oştirile lamaniţilor de la marea de la apus la miazăzi, în lipsa lui Moroni, din cauza unor intrigi dintre nefiţi care au cauzat neînţelegeri printre ei, câştigaseră teren întrucâtva asupra nefiţilor, da, într-atât de mult, încât puseseră stăpânire pe un număr de oraşe de-ale lor în acea parte a ţării.\n\n9 Şi astfel, din cauza nedreptăţii din mijlocul lor, da, din cauza neînţelegerilor şi a intrigilor dintre ei, ei se aflau în împrejurările cele mai periculoase.\n\n10 Şi acum iată, eu am ceva de spus despre oamenii lui Amon, care la început erau lamaniţi; dar datorită lui Amon şi a fraţilor lui sau, mai degrabă, datorită puterii şi a Cuvântului lui Dumnezeu, ei fuseseră convertiţi către Domnul; şi fuseseră aduşi jos, în ţara lui Zarahemla, şi de atunci încolo fuseseră apăraţi de către nefiţi.\n\n11 Şi datorită jurământului lor, nu puteau să pună mâna pe arme împotriva fraţilor lor; căci ei făcuseră un jurământ ca niciodată să nu mai facă vărsare de sânge; şi în acord cu jurământul lor, ei ar fi pierit; da, ar fi suferit ei înşişi să fi căzut în mâinile fraţilor lor dacă nu ar fi fost mila şi dragostea nespus de mare pe care Amon şi fraţii lui le aveau pentru ei.\n\n12 Şi din această cauză, au fost aduşi jos, în ţara lui Zarahemla; şi de atunci încolo ei fuseseră apăraţi de către nefiţi.\n\n13 Dar s-a întâmplat că atunci când ei au văzut pericolul şi multele suferinţe şi necazuri pe care nefiţii le-au suferit pentru ei, au fost emoţionaţi de milă şi au dorit să pună mâna pe arme în apărarea ţării lor.\n\n14 Dar iată, pe când erau gata să-şi ia armele de război, au fost copleşiţi de rugăminţile lui Helaman şi ale fraţilor lui, pentru că ei erau gata să-şi calce jurământul pe care îl făcuseră.\n\n15 Şi Helaman s-a temut ca, nu cumva, făcând aşa, să-şi piardă sufletele; de aceea, toţi acei care intraseră în acest legământ erau constrânşi să-şi privească fraţii trecând prin suferinţele lor, în situaţiile lor periculoase din acest timp.\n\n16 Dar iată, s-a întâmplat că aveau mulţi fii care nu intraseră în legământul de a nu-şi lua armele de război ca să se apere de duşmanii lor; de aceea, ei s-au adunat laolaltă atunci, toţi câţi au putut să pună mâna pe arme; şi şi-au luat numele de nefiţi.\n\n17 Şi ei au intrat într-un legământ ca să lupte pentru libertatea nefiţilor, da, ca să apere ţara până la jertfirea vieţilor lor; da, şi chiar au făcut un legământ solemn ca să nu jertfească niciodată libertatea lor, ci să se lupte în toate împrejurările ca să-i apere pe nefiţi şi pe ei înşişi de sclavie.\n\n18 Acum iată, aceşti tineri, care au intrat în acest legământ şi care au luat armele de război ca să-şi apere patria erau în număr de două mii.\n\n19 Şi acum, iată, cum ei niciodată până acum nu fuseseră o povară pentru nefiţi, ei deveniseră acum de mare ajutor; căci au pus mâna pe armele lor de război şi au dorit ca Helaman să fie conducătorul lor.\n\n20 Şi erau cu toţii oameni tineri şi erau nespus de viteji şi curajoşi; şi, de asemenea, puternici şi energici; dar iată, aceasta nu era totul—ei erau oameni adevăraţi oricând, în orice lucru li se încredinţa lor.\n\n21 Da, erau oameni ai adevărului şi ai sobrietăţii, căci ei au fost învăţaţi să ţină poruncile lui Dumnezeu şi să păşească drepţi înaintea Lui.\n\n22 Şi acum, s-a întâmplat că Helaman a mers înaintea celor două mii de soldaţi tineri ai săi în ajutorul oamenilor de la graniţele ţării la sud, de lângă marea de la apus.\n\n23 Şi astfel s-a terminat cel de-al douăzeci şi optulea an al domniei judecătorilor asupra poporului lui Nefi.\n\n", "alma 54": "[center][font_size=26]Capitolul 54[/font_size][/center]\n\n[i]Amoron şi Moroni negociază pentru schimbul de prizonieri—Moroni cere ca lamaniţii să se retragă şi să înceteze atacurile lor ucigătoare—Amoron cere ca nefiţii să-şi lepede armele şi să devină supuşi ai lamaniţilor. Circa 63 î.H.[/i]\n\n1 Şi acum, s-a întâmplat la începutul celui de-al douăzeci şi nouălea an al judecătorilor că Amoron a trimis la Moroni dorind ca ei să facă un schimb de prizonieri.\n\n2 Şi s-a întâmplat că Moroni s-a bucurat nespus de mult de această cerere, căci el dorea ca proviziile care erau consumate pentru întreţinerea prizonierilor lamaniţi să fie folosite pentru întreţinerea propriilor săi oameni; şi, de asemenea, îi dorea pe oamenii săi pentru întărirea oştirii sale.\n\n3 Acum, lamaniţii luaseră multe femei şi copii; iar printre toţi prizonierii lui Moroni sau printre prizonierii pe care Moroni îi luase, nu era nici o femeie şi nici un copil; de aceea, Moroni s-a hotărât la un şiretlic ca să capete pe cât era posibil cât mai mulţi prizonieri nefiţi de la lamaniţi.\n\n4 De aceea, el a scris o scrisoare şi a trimis-o prin slujitorul lui Amoron, acelaşi care îi adusese o scrisoare lui Moroni. Acum, acestea sunt cuvintele pe care el le-a scris lui Amoron, zicându-i:\n\n5 Iată, Amoron, eu ţi-am scris ţie ceva despre acest război pe care tu l-ai purtat împotriva oamenilor mei sau mai degrabă pe care fratele tău l-a purtat împotriva lor şi pe care voi încă mai sunteţi hotărâţi să-l continuaţi după moartea lui.\n\n6 Iată, aş vrea să-ţi spun ţie ceva despre dreptatea lui Dumnezeu şi despre sabia mâniei Sale atotputernice care atârnă asupra voastră, dacă voi nu vă pocăiţi şi dacă nu vă retrageţi oştirile pe pământurile voastre proprii sau în ţara stăpânirilor voastre, care este ţara lui Nefi.\n\n7 Da, aş dori să-ţi spun ţie aceste lucruri, dacă ai fi în stare să le asculţi; da, aş dori să-ţi spun ţie despre acel iad îngrozitor care aşteaptă să-i primească pe ucigaşii de felul tău şi ai fratelui tău, dacă nu te pocăieşti şi nu renunţi la scopurile tale ucigaşe şi nu te reîntorci cu oştirile în propria ta ţară.\n\n8 Dar cum tu odată ai refuzat aceste lucruri şi te-ai luptat împotriva poporului Domnului, tot aşa mă aştept să faci şi acum.\n\n9 Şi acum, iată, noi suntem pregătiţi să te primim; da, şi dacă renunţi la scopurile tale, iată, vei atrage asupra ta mânia lui Dumnezeu pe care tu L-ai respins, chiar pentru distrugerea ta totală.\n\n10 Dar aşa cum Domnul trăieşte, tot aşa oştirile noastre vor năvăli asupra ta, dacă nu te vei retrage, iar tu vei fi în curând vizitat de moarte, căci noi ne vom păstra oraşele şi pământurile noastre; da, şi ne vom păstra religia noastră şi cauza Dumnezeului nostru.\n\n11 Dar iată, cred că vorbesc în zadar cu tine despre aceste lucruri; sau cred că tu eşti un copil al iadului; de aceea, îmi închei scrisoarea spunându-ţi că nu voi face schimb de prizonieri decât cu condiţia ca tu să eliberezi un bărbat şi nevasta sa şi copiii săi pentru fiecare prizonier; dacă va fi ca tu să faci aceasta, atunci eu voi face schimbul.\n\n12 Şi iată, dacă nu faci aceasta, voi veni împotriva ta cu oştirile mele; da, şi îmi voi înarma chiar femeile şi copiii şi voi veni împotriva ta şi te voi urmări chiar până în propria ta ţară, care este ţara primei noastre moşteniri; da, şi va fi sânge pentru sânge, da, viaţă pentru viaţă; şi mă voi lupta cu tine chiar până când vei fi distrus de pe faţa pământului.\n\n13 Iată, sunt mânios şi tot aşa este şi poporul meu; tu ai căutat să ne ucizi, iar noi am căutat numai să ne apărăm pe noi înşine. Dar iată, dacă tu încă mai cauţi să ne distrugi pe noi, atunci noi vom căuta să te distrugem pe tine; da, şi vom căuta să luăm pământul nostru, pământul primei noastre moşteniri.\n\n14 Acum eu închei scrisoarea mea. Eu sunt Moroni; eu sunt un conducător al poporului nefiţilor.\n\n15 Acum, s-a întâmplat că Amoron, atunci când a primit scrisoarea, a fost mânios; şi el a scris o altă scrisoare lui Moroni; şi acestea sunt cuvintele pe care le-a scris, zicând:\n\n16 Eu sunt Amoron, regele lamaniţilor; eu sunt fratele lui Amalichia, cel pe care voi l-aţi ucis. Iată, voi răzbuna sângele lui asupra voastră, da, voi veni cu oştirile mele asupra voastră, căci nu mă tem de ameninţările voastre.\n\n17 Căci iată, strămoşii voştri au greşit în faţa fraţilor lor într-atât, încât i-au jefuit pe ei de dreptul lor la guvern atunci când acesta într-adevăr le aparţinea lor.\n\n18 Şi acum iată, dacă voi vă veţi abandona armele voastre şi vă veţi preda ca să fiţi guvernaţi de către aceia cărora guvernul le aparţine pe drept, atunci eu voi face ca oamenii mei să-şi abandoneze armele şi să nu mai fie război.\n\n19 Iată, voi aţi pomenit multe ameninţări împotriva mea şi a oamenilor mei; dar iată, noi nu ne temem de ameninţările voastre.\n\n20 Cu toate acestea, voi fi de acord ca să facem schimb de prizonieri, în acord cu cererea ta, cu bucurie pentru ca eu să pot să păstrez mâncarea pentru oamenii mei de război; şi noi vom purta un război care va fi fără de sfârşit, fie ca să-i supunem pe nefiţi autorităţii noastre, fie ca să-i nimicim pe ei pentru veşnicie.\n\n21 Iar despre acel Dumnezeu despre care tu spui că noi L-am respins, iată, nu cunoaştem nici o astfel de Fiinţă; şi nici voi nu O cunoaşteţi; dar dacă ar fi ca o asemenea Fiinţă să fie, noi ştim numai că El ne-a făcut pe noi, tot aşa cum El v-a făcut şi pe voi.\n\n22 Şi dacă va fi ca să fie un diavol şi un iad, iată, nu vă va trimite El pe voi acolo ca să locuiţi împreună cu fratele meu pe care voi l-aţi ucis, despre care aţi făcut aluzie cum că s-a dus într-un asemenea loc? Dar iată, aceste lucruri nu au nici o importanţă.\n\n23 Eu sunt Amoron şi un urmaş al lui Zoram, pe care strămoşii voştri l-au constrâns şi l-au scos din Ierusalim.\n\n24 Şi iată, acum eu sunt un lamanit viteaz; iată, acest război a fost purtat ca să răzbunăm nedreptăţile care le-au fost făcute şi ca să păstrăm şi să căpătăm drepturile lor la guvernare; şi eu îmi închei scrisoarea mea către Moroni.\n\n", "alma 55": "[center][font_size=26]Capitolul 55[/font_size][/center]\n\n[i]Moroni refuză să schimbe prizonieri—Gărzile lamaniţilor sunt ademenite să se îmbete, iar prizonierii nefiţi sunt eliberaţi—Oraşul Ghid este capturat fără curgere de sânge. Circa 63–62 î.H.[/i]\n\n1 Acum s-a întâmplat că, atunci când Moroni a primit această scrisoare, el a fost şi mai mânios, căci ştia că Amoron avea o cunoaştere perfectă despre înşelăciunea lui; da, ştia că Amoron ştia că aceasta nu era o cauză dreaptă care-l făcuse pe el să poarte război împotriva poporului lui Nefi.\n\n2 Şi el a zis: Iată, nu voi face schimb de prizonieri cu Amoron decât dacă el îşi va retrage planurile, aşa cum am spus eu în scrisoarea mea; căci nu îi voi aproba lui să aibă mai multă putere decât aceea pe care a obţinut-o.\n\n3 Iată, cunosc locul în care lamaniţii îi păzesc pe oamenii mei pe care i-au luat prizonieri; şi cum Amoron nu vrea să-mi aprobe scrisoarea, iată, îi voi da lui după cuvintele mele; da, voi căuta moartea printre ei până când vor cere pace.\n\n4 Şi acum s-a întâmplat că, atunci când Moroni a spus aceste cuvinte, a făcut ca o cercetare să fie făcută printre oamenii săi pentru ca el să poată găsi printre ei pe vreun om care era un urmaş al lui Laman.\n\n5 Şi s-a întâmplat că au găsit pe unul, al cărui nume era Laman; şi era unul dintre slujitorii regelui care fusese ucis de către Amalichia.\n\n6 Acum, Moroni a făcut ca Laman şi un număr mic dintre oamenii săi să meargă la gărzile care îi păzeau pe nefiţi.\n\n7 Acum, nefiţii erau păziţi în oraşul lui Ghid; de aceea, Moroni l-a numit pe Laman şi a pus ca un număr mic de oameni să meargă cu el.\n\n8 Şi atunci când s-a lăsat întunericul, Laman s-a dus la gărzile care îi păzeau pe nefiţi şi iată, ele l-au văzut venind şi au strigat către el; dar el spune către ele: Nu vă temeţi; iată, eu sunt un lamanit. Iată, noi am scăpat de la nefiţi, iar ei sunt adormiţi; şi iată, noi am luat din vinul lor şi l-am adus cu noi.\n\n9 Acum, când lamaniţii au auzit aceste cuvinte, l-au primit pe el cu bucurie; şi au grăit către el: Dă-ne nouă din vinul tău ca să bem; noi suntem bucuroşi că tu ai adus vin căci noi suntem obosiţi.\n\n10 Dar Laman le-a spus: Lăsaţi-ne să păstrăm vinul nostru până când noi vom merge împotriva nefiţilor ca să ne luptăm. Dar aceste vorbe i-a făcut pe ei să dorească şi mai mult să bea din vin;\n\n11 Căci, au spus ei: Noi suntem obosiţi, de aceea, lasă-ne pe noi să luăm din vin şi să primim din când în când raţia de vin care ne va întări pe noi ca să mergem împotriva nefiţilor.\n\n12 Iar Laman le-a spus: Voi puteţi să faceţi după dorinţele voastre.\n\n13 Şi s-a întâmplat că ei au luat din vin fără măsură; şi le-a făcut plăcere şi, de aceea, au băut şi mai mult; iar acesta era tare, fiind pregătit să fie tare.\n\n14 Şi s-a întâmplat că au băut şi s-au veselit; şi încetul cu încetul s-au îmbătat.\n\n15 Şi acum, când Laman şi oamenii săi au văzut că toţi erau beţi şi erau adormiţi într-un somn adânc, s-au întors la Moroni şi i-au povestit toate lucrurile care se întâmplaseră.\n\n16 Şi acum, aceasta s-a întâmplat după planul lui Moroni. Iar Moroni îi pregătise pe oamenii săi cu arme de război; şi s-a dus la oraşul Ghid în timp ce lamaniţii erau într-un somn adânc şi erau beţi; şi au aruncat arme de război prizonierilor într-atât de mult, încât aceştia erau înarmaţi;\n\n17 Da, chiar şi femeilor lor şi tuturor copiilor lor care erau în stare să folosească o armă de război, atunci când Moroni i-a înarmat pe toţi acei prizonieri; şi toate acele lucruri au fost făcute într-o tăcere profundă.\n\n18 Dar dacă i-ar fi trezit pe lamaniţi, iată, aceştia erau beţi, iar nefiţii ar fi putut să-i ucidă pe ei.\n\n19 Dar iată, aceasta nu era dorinţa lui Moroni; el nu se bucura să ucidă sau să facă vărsare de sânge, ci se bucura să elibereze poporul său de la distrugere; şi pentru cauza aceasta el nu putea să aducă asupra lui nedreptate, el nu voia să năvălească asupra lamaniţilor şi să-i distrugă pe ei în beţia lor.\n\n20 Dar îşi îndeplinise dorinţele sale; căci îi înarmase pe prizonierii aceia nefiţi, care erau înăuntrul zidurilor oraşului, şi le dăduse lor puterea să câştige stăpânirea acelor părţi care erau înăuntrul zidurilor.\n\n21 Şi apoi, a făcut ca oamenii care erau cu el să se retragă un pas de la ei şi să înconjoare oştirile lamaniţilor.\n\n22 Acum iată, aceasta s-a întâmplat în timpul nopţii, aşa încât atunci când lamaniţii s-au trezit dimineaţa, au văzut că erau înconjuraţi de către nefiţii din afară şi că prizonierii lor erau înarmaţi înăuntru.\n\n23 Şi astfel, au văzut că nefiţii aveau putere asupra lor; şi în aceste împrejurări, au găsit că nu era potrivit ca să se lupte cu nefiţii; de aceea, căpitanii lor le-au cerut armele de război, iar ei le-au adus şi le-au abandonat la picioarele nefiţilor, rugându-se pentru milă.\n\n24 Acum iată, aceasta era dorinţa lui Moroni. El i-a luat pe ei prizonieri de război şi a pus stăpânire pe oraş; şi a făcut ca toţi prizonierii care erau nefiţi să fie eliberaţi; iar aceştia s-au unit cu armata lui Moroni şi a fost o mare întărire pentru armata lui.\n\n25 Şi s-a întâmplat că el a făcut ca lamaniţii pe care îi luase prizonieri să înceapă să muncească la întărirea fortificaţiilor de jur-împrejurul oraşului Ghid.\n\n26 Şi s-a întâmplat că atunci când a fortificat oraşul Ghid după dorinţa sa, el a făcut ca prizonierii săi să fie luaţi în oraşul Abundenţa; şi el, de asemenea, a păzit oraşul acela cu o forţă nespus de mare.\n\n27 Şi s-a întâmplat că în ciuda tuturor intrigilor lamaniţilor, ei i-au păstrat şi i-au protejat pe toţi prizonierii pe care îi luaseră; şi, de asemenea, au păstrat toate terenurile şi toate avantajele pe care le luaseră înapoi.\n\n28 Şi s-a întâmplat că nefiţii au început iarăşi să fie victorioşi şi să-şi ceară din nou drepturile şi privilegiile lor.\n\n29 De multe ori au încercat lamaniţii să-i înconjoare în timpul nopţii, dar în aceste încercări au pierdut mulţi prizonieri.\n\n30 Şi de multe ori au încercat ei să le dea din vinul lor nefiţilor, pentru ca să-i poată distruge cu otravă sau pentru a-i îmbăta.\n\n31 Dar iată, nefiţii nu erau înceţi în a-şi aduce aminte de Domnul Dumnezeul lor în timpurile lor de suferinţă. Ei nu au putut să fie prinşi în capcană; da, ei nu au vrut să guste din vinul lor, decât dacă mai întâi dădeau din el unora dintre prizonierii lamaniţi.\n\n32 Şi astfel ei au fost grijulii ca nici o otravă să nu le fie dată printre ei; căci dacă vinul lor ar otrăvi pe un lamanit, acesta ar otrăvi, de asemenea, şi pe un nefit; şi astfel au încercat ei toate băuturile lor.\n\n33 Şi acum, s-a întâmplat că era potrivit pentru Moroni să facă pregătiri ca să atace oraşul Morianton; căci iată, lamaniţii, prin muncile lor, fortificaseră oraşul Morianton până când acesta devenise nespus de puternic.\n\n34 Şi ei aduceau mereu forţe noi în acel oraş precum şi noi transporturi de provizii.\n\n35 Şi astfel s-a terminat cel de-al douăzeci şi nouălea an al domniei judecătorilor asupra poporului lui Nefi.\n\n", "alma 56": "[center][font_size=26]Capitolul 56[/font_size][/center]\n\n[i]Helaman îi trimite o scrisoare lui Moroni povestind despre starea de război cu lamaniţii—Antipus şi Helaman câştigă o mare victorie asupra lamaniţilor—Cei două mii de tineri fii ai lui Helaman se luptă cu o putere miraculoasă şi nici unul dintre ei nu este ucis. Versetul 1, circa 62 î.H.; versetele 2–19, circa 66 î.H.; şi versetele 20–57, circa 65–64 î.H.[/i]\n\n1 Şi acum s-a întâmplat că la începutul celui de-al treizecilea an al domniei judecătorilor, în cea de-a doua zi a primei luni, Moroni a primit o scrisoare de la Helaman, care spunea despre treburile poporului în acea parte a ţării.\n\n2 Şi acestea sunt cuvintele pe care el le-a scris, zicând: Dragul şi preaiubitul meu frate, Moroni, în Domnul, la fel ca şi în suferinţele noastre din război; iată, fratele meu preaiubit, eu am ceva să-ţi spun ţie despre starea de război din această parte a ţării.\n\n3 Iată, două mii dintre fiii acelor oameni pe care Amon i-a adus jos din ţara lui Nefi—acum tu ştiai că aceştia erau urmaşii lui Laman, care era fiul cel mai mare al tatălui nostru, Lehi;\n\n4 Acum, nu trebuie să-ţi repet despre tradiţiile lor sau despre necredinţa lor, căci tu ştii despre toate aceste lucruri—\n\n5 De aceea, este destul pentru mine să-ţi spun că două mii dintre aceşti oameni tineri au pus mâna pe armele lor de război; şi ei au dorit ca eu să fiu conducătorul lor; şi noi am mers ca să ne apărăm ţara.\n\n6 Şi acum tu ştii, de asemenea, despre legământul pe care strămoşii lor l-au făcut, ca ei să nu pună mâna pe arme de război împotriva fraţilor lor ca să facă vărsare de sânge.\n\n7 Dar în cel de-al douăzeci şi şaselea an, atunci când ei au văzut suferinţele noastre şi îndurările noastre pentru ei, au fost gata să încalce legământul pe care îl făcuseră şi să pună mâna pe arme în apărarea noastră.\n\n8 Dar eu nu am îngăduit ca ei să-şi încalce acest legământ pe care îl făcuseră, crezând că Dumnezeu ne va întări pe noi într-atât, încât noi nu vom mai suferi din cauza îndeplinirii jurământului pe care îl făcuseră.\n\n9 Dar iată, aici este un lucru în care noi am putea să avem bucurie mare. Căci iată, în cel de-al douăzeci şi şaselea an, eu, Helaman, am pornit în marş în fruntea acestor două mii de oameni tineri către oraşul Iudeii ca să-l ajut pe Antipus, pe care tu l-ai numit conducător peste oamenii din acea parte a ţării.\n\n10 Iar eu m-am unit cu cei două mii de fii ai mei (căci ei sunt vrednici să fie numiţi fii) cu oştirea lui Antipus, iar Antipus s-a bucurat nespus de mult de această întărire; căci iată, oştirea lui fusese împuţinată de către lamaniţi, pentru că forţele lor uciseseră un mare număr dintre oamenii noştri, din care cauză noi avem de jelit.\n\n11 Cu toate acestea, noi ne putem consola cu faptul că au murit pentru cauza patriei lor şi a Dumnezeului lor, da, şi ei sunt fericiţi.\n\n12 Iar lamaniţii, de asemenea, reţinuseră mulţi prizonieri, toţi dintre ei fiind căpitani şefi, căci pe nimeni alţii n-au lăsat în viaţă. Şi noi credem că ei sunt acum, în timpul acesta, în ţara lui Nefi; asta aşa este, dacă ei nu au fost ucişi.\n\n13 Şi acum, acestea sunt oraşele pe care lamaniţii au pus stăpânire prin vărsarea sângelui atât de multor oameni viteji de-ai noştri:\n\n14 Ţara lui Manti sau oraşul lui Manti, precum şi oraşul lui Zeezrom, oraşul lui Cumeni şi oraşul lui Antipara.\n\n15 Şi acestea sunt oraşele pe care ei le stăpâneau atunci când noi am sosit în oraşul Iudeii; iar eu l-am găsit pe Antipus şi pe oamenii lui muncind din toate puterile lor ca să fortifice oraşul.\n\n16 Da, şi erau slăbiţi, atât în trup, cât şi în spirit, căci se luptaseră cu vitejie în timpul zilei şi munciseră în timpul nopţii ca să-şi păstreze oraşele; şi astfel, ei înduraseră mari suferinţe de tot felul.\n\n17 Şi acum, ei erau hotărâţi să cucerească acest loc sau să moară; de aceea, tu poţi foarte bine să crezi că această forţă mică pe care am adus-o cu mine, da, acei fii ai mei, le-au dat lor multe nădejdi şi multă bucurie.\n\n18 Şi acum s-a întâmplat că, atunci când lamaniţii au văzut că Antipus primise întărire pentru oştirea lui, ei au fost forţaţi de poruncile lui Amoron să nu se ducă împotriva oraşului Iudeii sau împotriva noastră ca să se lupte.\n\n19 Şi astfel am fost noi favorizaţi de către Domnul; căci dacă ei ar fi venit asupra noastră în slăbiciunea aceasta a noastră, ei poate că ar fi distrus mica noastră armată; dar aşa, noi am fost cruţaţi.\n\n20 Lor li se dăduse poruncă de către Amoron ca să păstreze acele oraşe pe care ei le luaseră. Şi astfel s-a terminat cel de-al douăzeci şi şaselea an. Iar la începutul celui de-al douăzeci şi şaptelea an, noi ne pregătisem oraşele noastre şi pe noi înşine pentru apărare.\n\n21 Acum, noi doream ca lamaniţii să năvălească peste noi; căci nu doream să-i atacăm pe ei în locurile lor întărite.\n\n22 Şi s-a întâmplat că noi am ţinut spioni de jur-împrejur ca să observe mişcările lamaniţilor, pentru ca aceştia să nu ne depăşească în timpul nopţii şi nici să nu atace în timpul zilei celelalte oraşe ale noastre care erau în partea de miazănoapte.\n\n23 Căci noi ştiam că în acele oraşe ei nu erau destul de puternici ca să-i întâlnească pe ei; de aceea, noi doream ca, dacă ei ne-ar fi depăşit, atunci noi să cădem în spatele lor şi astfel să-i atacăm pe la spate în timp ce ei erau întâlniţi în faţă. Noi credeam că îi vom putea învinge; dar iată, am fost dezamăgiţi în dorinţa noastră.\n\n24 Ei nu au îndrăznit să treacă înaintea noastră cu toată oştirea şi nici măcar cu o parte, de teamă că nu erau destul de puternici şi de frică să nu cadă.\n\n25 Şi nici nu au îndrăznit ei să se ducă în marş împotriva oraşului lui Zarahemla; nici n-au îndrăznit ei să treacă izvorul Sidonului, de partea cealaltă, în oraşul lui Nefiha.\n\n26 Şi astfel, cu forţele lor, ei erau hotărâţi să păstreze acele oraşe pe care le luaseră.\n\n27 Şi acum s-a întâmplat în cea de-a doua lună a acestui an că multe provizii ne-au fost aduse nouă de la părinţii celor două mii de fii ai mei.\n\n28 Şi, de asemenea, două mii de oameni au fost trimişi la noi din ţara lui Zarahemla. Şi astfel eram noi pregătiţi cu zece mii de oameni şi cu provizii pentru ei, precum şi pentru nevestele lor şi pentru copiii lor.\n\n29 Iar lamaniţii, văzând cum creşteau forţele noastre în fiecare zi şi că provizii veneau în sprijinul nostru, au început să se teamă şi au început să iasă din ascunzişurile lor pentru ca, dacă ar fi posibil, să oprească să primim noi provizii şi întăriri.\n\n30 Acum, când noi am văzut că lamaniţii au început să se neliniştească în felul acesta, am dorit să facem un şiretlic împotriva lor; de aceea, Antipus a dat ordin ca eu să înaintez în marş împreună cu fiii mei cei tineri până la un oraş vecin, ca şi cum noi căram provizii la un oraş vecin.\n\n31 Şi trebuia să mergem în marş pe lângă oraşul lui Antipara, ca şi cum ne duceam la oraşul de dincolo de acesta, la graniţele de lângă malul mării.\n\n32 Şi s-a întâmplat că noi am mărşăluit înainte, ca şi cum ne duceam cu provizii la oraşul acela.\n\n33 Şi s-a întâmplat că Antipus a înaintat mărşăluind cu o parte din armata sa, lăsând cealaltă parte ca să apere oraşul. Dar el nu a mers înainte până când eu nu am înaintat cu oştirea mea cea mică şi până când eu nu am ajuns lângă oraşul lui Antipara.\n\n34 Şi acum, în oraşul lui Antipara era staţionată cea mai puternică oştire a lamaniţilor; da, cea mai numeroasă.\n\n35 Şi s-a întâmplat că atunci când ei au fost anunţaţi de către spionii lor, au înaintat cu oştirea lor şi au venit în marş împotriva noastră.\n\n36 Şi s-a întâmplat că noi am fugit de ei către miazănoapte. Şi astfel, noi am alungat în rătăcire pe cea mai puternică oştire a lamaniţilor;\n\n37 Da, şi anume până la o distanţă destul de mare într-atât, încât atunci când ei au văzut oştirea lui Antipus urmărindu-i cu puterea sa, ei nu s-au întors nici la dreapta şi nici la stânga, ci au continuat marşul lor în linie dreaptă după noi; şi, după părerea noastră, intenţia lor era să ne ucidă pe noi înainte ca Antipus să-i cucerească pe ei; şi aceasta, pentru ca ei să nu poată fi înconjuraţi de oamenii noştri.\n\n38 Şi acum Antipus, văzând pericolul nostru, a înteţit marşul oştirii sale. Dar iată, era noapte; de aceea, ei nu ne-au cucerit pe noi şi nici Antipus nu i-a cucerit pe ei; de aceea, noi am făcut tabără pentru noapte.\n\n39 Şi s-a întâmplat că înainte de zorii dimineţii, iată, lamaniţii ne urmăreau pe noi. Acum, noi nu eram destul de puternici ca să ne luptăm cu ei; da, eu nu am putut să rabd ca fiii mei cei tineri să cadă în mâinile lor; de aceea, noi am continuat marşul nostru şi ne-am îndreptat marşul către pustiu.\n\n40 Acum, ei nu au îndrăznit să se întoarcă nici la dreapta şi nici la stânga, de frică să nu fie înconjuraţi; şi nici eu nu am vrut să mă întorc nici la dreapta şi nici la stânga, de teamă ca ei să nu mă cucerească pe mine şi ca noi să nu putem să rezistăm împotriva lor, ci să fim ucişi, iar ei să scape; şi astfel, noi am fugit toată ziua aceea în pustiu, chiar până când s-a făcut întuneric.\n\n41 Şi iarăşi s-a întâmplat că atunci când a venit lumina dimineţii, i-am văzut pe lamaniţi asupra noastră şi noi am fugit din faţa lor.\n\n42 Dar s-a întâmplat că ei nu ne-au urmărit pe noi departe şi s-au oprit; şi aceasta a fost în dimineaţa celei de-a treia zi a celei de-a şaptea luni.\n\n43 Şi acum, dacă ei au fost cuceriţi de către Antipus, noi nu ştiam; dar le-am spus oamenilor mei: Iată, noi nu ştim, dar ei s-au oprit cu scopul ca noi să năvălim împotriva lor, pentru ca ei să ne prindă în capcana lor;\n\n44 De aceea, ce spuneţi voi, fiii mei, vreţi voi să vă duceţi la luptă împotriva lor?\n\n45 Şi acum îţi spun eu ţie, confratele meu preaiubit, Moroni, că niciodată nu am văzut un curaj atât de mare; nu, nu printre toţi nefiţii.\n\n46 Căci, după cum eu îi numeam pe ei fiii mei (căci ei toţi erau foarte tineri), tot aşa mi-au spus ei: Tată, iată, Dumnezeul nostru este cu noi; şi El nu va permite ca noi să cădem; atunci, să mergem înainte; noi nu-i vom ucide pe fraţii noştri dacă ei ne vor lăsa în pace; de aceea, să mergem pentru ca ei să nu învingă armata lui Antipus.\n\n47 Acum, ei nu se luptaseră niciodată, dar nu se temeau de moarte; şi s-au gândit mai mult la libertatea părinţilor lor decât la viaţa lor; da, fuseseră învăţaţi de către mamele lor că dacă ei nu se vor îndoi, atunci Dumnezeu îi va elibera.\n\n48 Şi ei mi-au repetat mie cuvintele mamelor lor, zicând: Noi nu ne îndoim că mamele noastre au ştiut aceasta.\n\n49 Şi s-a întâmplat că eu m-am întors cu cei două mii ai mei împotriva acestor lamaniţi care ne urmăriseră. Şi acum iată, oştirile lui Antipus îi ajunseseră pe ei şi o luptă groaznică începuse.\n\n50 Oştirea lui Antipus, fiind obosită din cauza marşului atât de lung într-un timp atât de scurt, era cât pe ce să cadă în mâinile lamaniţilor; şi dacă eu nu m-aş fi întors cu cei două mii ai mei, atunci ei şi-ar fi împlinit scopul lor.\n\n51 Căci Antipus căzuse sub sabie, precum şi mulţi dintre conducătorii lui, din cauza oboselii lor care se datora vitezei marşului lor—de aceea, oamenii lui Antipus, fiind derutaţi din cauza căderii conducătorilor lor, începuseră să se predea în faţa lamaniţilor.\n\n52 Şi s-a întâmplat că lamaniţii şi-au luat curajul şi au început să-i urmărească; şi astfel lamaniţii i-au urmărit pe ei cu mare vigoare atunci când Helaman a venit din spatele lor cu cei două mii ai săi şi a început să-i ucidă foarte mult într-atât, încât întreaga oştire a lamaniţilor s-a oprit şi s-a întors către Helaman.\n\n53 Acum, când oamenii lui Antipus au văzut că lamaniţii i-au întors pe ei, şi-au adunat laolaltă pe oamenii lor şi au venit iarăşi pe la spatele lamaniţilor.\n\n54 Şi acum s-a întâmplat că noi, oamenii lui Nefi, oamenii lui Antipus şi cu mine, împreună cu cei două mii ai mei, i-am înconjurat pe lamaniţi şi i-am ucis; da, într-atât, încât ei au fost forţaţi să-şi abandoneze armele lor de război, precum şi pe ei înşişi, ca prizonieri de război.\n\n55 Şi acum s-a întâmplat că atunci când ei ni s-au predat nouă, iată, eu i-am numărat pe oamenii aceia tineri care se luptaseră împreună cu mine, de teamă că mulţi dintre ei fuseseră ucişi.\n\n56 Dar iată, spre marea mea bucurie, nici un suflet dintre ei nu căzuse la pământ; da, şi ei se luptaseră ca şi cum ar fi avut puterea lui Dumnezeu; da, niciodată nu a fost cunoscut ca alţi oameni să se fi luptat cu o putere atât de miraculoasă; şi cu o astfel de putere măreaţă au năvălit ei asupra lamaniţilor, încât i-au înfricoşat pe aceştia; şi din cauza aceasta, lamaniţii s-au predat ei înşişi ca prizonieri de război.\n\n57 Şi cum noi nu aveam nici un loc pentru prizonierii noştri ca să-i păzim, ca să-i ţinem deoparte de oştirile lamaniţilor, de aceea, noi i-am trimis pe ei în ţara lui Zarahemla şi cu o parte dintre oamenii aceia care nu fuseseră ucişi de către Antipus. Iar pe cei rămaşi i-am luat eu şi i-am unit cu Amoniţii cei tineri şi am pornit marşul nostru înapoi către oraşul Iudeii.\n\n", "alma 57": "[center][font_size=26]Capitolul 57[/font_size][/center]\n\n[i]Helaman povesteşte cucerirea Antiparei, capitularea şi apoi apărarea oraşului Cumeni—Amoniţii lui tineri se luptă vitejeşte; sunt răniţi cu toţii, dar nici unul dintre ei nu este ucis—Ghid raportează uciderea şi evadarea prizonierilor lamaniţi. Circa 63 î.H.[/i]\n\n1 Şi acum s-a întâmplat că eu am primit o epistolă de la Amoron, regele, spunând că, dacă i-aş elibera pe prizonierii aceia de război pe care noi îi luaserăm, atunci el ne va preda nouă oraşul Antipara.\n\n2 Dar eu am trimis o epistolă către rege, spunând că noi eram siguri că forţele noastre erau destule ca să cucerească oraşul lui Antipara prin tăria noastră; şi că dacă noi i-am preda pe prizonieri pentru acel oraş, aceasta nu ar fi înţelept din partea noastră; şi că noi am vrea să-i eliberăm pe prizonierii noştri numai printr-un schimb de prizonieri.\n\n3 Şi Amoron a refuzat epistola mea, căci nu a vrut să facă schimb de prizonieri; de aceea, noi am început să facem pregătiri ca să mergem împotriva oraşului lui Antipara.\n\n4 Dar oamenii din Antipara au părăsit oraşul şi au fugit în celelalte oraşe ale lor pe care le stăpâneau, ca să le fortifice; şi astfel, oraşul lui Antipara a căzut în mâinile noastre.\n\n5 Şi astfel s-a terminat cel de-al douăzeci şi optulea an al domniei judecătorilor.\n\n6 Şi s-a întâmplat că la începutul celui de-al douăzeci şi nouălea an, noi am primit o încărcătură de provizii şi un supliment la armata noastră, din ţara lui Zarahemla şi din ţinutul dimprejur, în număr de şase mii de oameni, în afară de cei şaizeci dintre fiii Amoniţilor care veniseră să se unească cu fraţii lor, ceata mea cea mică de două mii. Şi acum iată, noi eram puternici, da, şi, de asemenea, aveam provizii din belşug aduse nouă.\n\n7 Şi s-a întâmplat că era dorinţa noastră să purtăm o bătălie cu armata care era pusă ca să păzească oraşul Cumeni.\n\n8 Şi acum, iată, îţi voi arăta ţie că noi curând ne-am înfăptuit dorinţa; da, cu forţa noastră puternică, sau cu o parte din forţa noastră puternică, noi am înconjurat în timp de noapte oraşul Cumeni, puţin înainte de timpul când ei trebuia să primească o încărcătură cu provizii.\n\n9 Şi s-a întâmplat că noi am făcut tabără de jur-împrejurul oraşului timp de mai multe nopţi; dar noi am dormit pe săbiile noastre şi am ţinut gărzi pentru ca lamaniţii să nu vină noaptea şi să ne ucidă, ceea ce ei au încercat să facă de multe ori; dar de câte ori au încercat să facă aceasta, sângele lor a fost vărsat.\n\n10 În sfârşit, proviziile lor au sosit şi ei erau gata să intre în oraş în timpul nopţii. Iar noi, în loc să fim lamaniţi, eram nefiţi; de aceea, noi i-am luat atât pe ei, cât şi proviziile lor.\n\n11 Şi în ciuda faptului că lamaniţii erau lipsiţi de sprijinul lor în felul acesta, ei încă mai erau hotărâţi să păstreze oraşul; de aceea, devenise potrivit ca noi să luăm acele provizii şi să le trimitem în Iudea, iar pe prizonieri să-i trimitem în ţara lui Zarahemla.\n\n12 Şi s-a întâmplat că n-au trecut multe zile înainte ca lamaniţii să înceapă să-şi piardă toate nădejdile de a căpăta adăpost; de aceea, ei au predat oraşul în mâinile noastre; şi astfel, noi am înfăptuit planurile noastre de a căpăta oraşul Cumeni.\n\n13 Dar s-a întâmplat că prizonierii noştri erau atât de numeroşi încât, în ciuda numărului nostru enorm de mare, noi am fost forţaţi să ne folosim toată puterea ca să-i păstrăm sau să-i omorâm.\n\n14 Căci iată, ei încercau să se revolte în număr mare şi să se lupte cu pietre şi cu bâte sau cu orice obiect pe care puteau pune mâna într-atât, încât noi am ucis mai mult de două mii dintre ei după ce ei s-au predat ca prizonieri de război.\n\n15 De aceea, a devenit potrivit pentru noi ca să punem capăt vieţilor lor sau să-i păzim cu sabia în mână, până în vale la ţara lui Zarahemla; şi, de asemenea, proviziile noastre nu mai erau suficiente pentru oamenii noştri, ca să nu mai pomenim pe acelea pe care le luasem de la lamaniţi.\n\n16 Şi acum, în acele împrejurări critice, a devenit o problemă foarte serioasă să se ia o hotărâre în legătură cu aceşti prizonieri de război; cu toate acestea, noi am hotărât să-i trimitem pe ei la vale în ţara lui Zarahemla; de aceea, noi am ales o parte dintre oamenii noştri şi le-am dat lor răspunderea prizonierilor noştri ca să-i ducă la vale în ţara lui Zarahemla.\n\n17 Dar s-a întâmplat că în ziua următoare ei s-au întors. Şi acum iată, noi nu i-am întrebat pe ei despre prizonieri; căci iată, lamaniţii năvăliseră asupra noastră, iar ei se reîntorseseră la timp ca să ne salveze pe noi de a cădea în mâinile lor. Căci iată, Amoron trimisese în sprijinul lor un nou transport cu provizii, precum şi o numeroasă oştire de oameni.\n\n18 Şi s-a întâmplat că acei oameni pe care noi îi trimisesem cu prizonierii sosiseră la timp ca să-i respingă pe aceştia, tocmai când ei erau gata să ne cucerească.\n\n19 Dar iată, trupa mea cea mică de două mii şi şaizeci s-a luptat cu mare disperare; da, ei au fost curajoşi în faţa lamaniţilor şi au răspândit moarte printre toţi aceia care li s-au opus.\n\n20 Şi în timp ce oştirea noastră, ceea ce mai rămăsese din ea, era gata să se predea în faţa lamaniţilor, iată, acei două mii şi şaizeci au fost viteji şi nedescurajaţi.\n\n21 Da, şi ei s-au supus şi au avut grijă să execute fiecare cuvânt al poruncii întocmai; da, şi astfel lor li s-a întâmplat aşa după cum era credinţa lor; şi eu mi-am adus aminte de cuvintele despre care ei mi-au spus că mamele lor îi învăţaseră pe ei.\n\n22 Şi acum iată, acestor fii ai mei, precum şi oamenilor acelora care fuseseră aleşi ca să-i conducă pe prizonieri, le datoram noi această mare victorie; căci ei au fost cei care i-au bătut pe lamaniţi; de aceea, ei au fost goniţi înapoi în oraşul lui Manti.\n\n23 Iar noi ne-am păstrat oraşul nostru, Cumeni, şi nu am fost distruşi cu toţii de sabie; cu toate acestea, noi suferisem o mare pierdere.\n\n24 Şi s-a întâmplat că după ce lamaniţii au fugit, eu am dat imediat porunci ca oamenii mei care fuseseră răniţi să fie luaţi dintre cei morţi şi am pus ca rănile lor să fie îngrijite.\n\n25 Şi s-a întâmplat că erau două sute dintre cei două mii şi şaizeci ai mei care leşinaseră din cauza pierderii de sânge; cu toate acestea, potrivit bunătăţii lui Dumnezeu şi spre marea noastră mirare, precum şi spre bucuria întregii noastre oştiri, nu a fost nici măcar un suflet dintre ei care să fi pierit; da, şi, de asemenea, n-a fost nici un suflet dintre ei care să fi primit multe răni.\n\n26 Şi acum, supravieţuirea lor era de uimire pentru întreaga noastră oştire, da, faptul că ei fuseseră cruţaţi în timp ce o mie dintre fraţii noştri fuseseră ucişi. Iar noi atribuim pe bună dreptate aceasta puterii miraculoase a lui Dumnezeu, datorită credinţei lor nespus de mari în ceea ce fuseseră ei învăţaţi să creadă—şi anume că era un Dumnezeu drept şi că toţi cei care nu se îndoiau de aceasta erau cruţaţi prin puterea Lui minunată.\n\n27 Acum, aceasta era credinţa acestora despre care eu am vorbit; ei sunt tineri, iar minţile lor sunt curajoase; şi ei şi-au pus încrederea lor în Dumnezeu, întotdeauna.\n\n28 Şi acum s-a întâmplat că după ce noi am îngrijit astfel pe răniţii noştri şi ne-am îngropat morţii, precum şi pe morţii lamaniţilor, care erau numeroşi, iată, noi l-am întrebat pe Ghid despre prizonierii cu care ei începuseră să se ducă la vale către ţara lui Zarahemla.\n\n29 Acum, Ghid era căpitanul-şef peste trupa care fusese numită să-i păzească pe aceştia pe drumul la vale către acel ţinut.\n\n30 Şi acum, acestea sunt cuvintele pe care Ghid le-a spus către mine: Iată, noi am început să mergem la vale către ţara lui Zarahemla împreună cu prizonierii noştri. Şi s-a întâmplat că noi ne-am întâlnit cu spionii armatelor noastre care fuseseră trimişi ca să observe tabăra lamaniţilor.\n\n31 Şi ei au strigat către noi, zicând—Iată, oştirile lamaniţilor mărşăluiesc către oraşul lui Cumeni; şi iată, ei vor năvăli asupra lor, da, şi-i vor distruge pe oamenii noştri.\n\n32 Şi s-a întâmplat că prizonierii noştri au auzit strigătele lor, ceea ce i-a făcut pe ei să capete curaj; şi s-au ridicat în răzvrătire împotriva noastră.\n\n33 Şi s-a întâmplat că din cauza răzvrătirii lor, noi am făcut ca săbiile noastre să cadă asupra lor. Şi s-a întâmplat că ei s-au aruncat ca unul singur asupra săbiilor noastre; şi, făcând astfel, cei mai mulţi dintre ei au fost ucişi; iar cei rămaşi dintre ei au scăpat şi au fugit de la noi.\n\n34 Şi iată, atunci când au fugit şi nu am putut să-i prindem, noi am început să mărşăluim repede către oraşul Cumeni; şi iată, am ajuns la timp ca să-i ajutăm pe fraţii noştri în apărarea oraşului.\n\n35 Şi iată, noi suntem iarăşi eliberaţi din mâinile duşmanilor noştri. Şi binecuvântat este numele lui Dumnezeu; căci iată, El este Acela care ne-a salvat pe noi; da, care a făcut acest lucru mare pentru noi.\n\n36 Acum s-a întâmplat că atunci când eu, Helaman, am auzit aceste cuvinte ale lui Ghid, eu am fost plin de o bucurie nespusă datorită bunătăţii lui Dumnezeu pentru apărarea noastră, pentru ca noi să nu pierim; da, şi eu cred că sufletele acelora care au fost ucişi au intrat în odihna Dumnezeului lor.\n\n", "alma 58": "[center][font_size=26]Capitolul 58[/font_size][/center]\n\n[i]Helaman, Ghid şi Teomner capturează oraşul Manti printr-un vicleşug—Lamaniţii se retrag—Fiii poporului lui Amon sunt salvaţi în timp ce ei rămân neclintiţi în apărarea libertăţii şi a credinţei lor. Circa 63–62 î.H.[/i]\n\n1 Şi iată, acum s-a întâmplat că scopul nostru următor era să căpătăm oraşul lui Manti; dar iată, nu a fost nici o posibilitate ca noi să-i alungăm pe ei din oraş cu trupele noastre mici. Căci iată, ei îşi aduceau aminte de ceea ce noi făcusem până atunci; de aceea, noi nu puteam să-i amăgim pe ei afară din fortăreţele lor.\n\n2 Şi ei erau atât de numeroşi faţă de oştirea noastră încât noi nu am îndrăznit să înaintăm şi să-i atacăm pe ei în fortăreţele lor.\n\n3 Da, şi a devenit potrivit ca noi să-i folosim pe oamenii noştri pentru ca să păstrăm acele părţi din ţară pe care noi le recăpătasem dintre stăpânirile noastre; de aceea, devenise potrivit ca noi să aşteptăm pentru ca să primim mai multe întăriri din ţara lui Zarahemla, precum şi o nouă încărcătură cu provizii.\n\n4 Şi s-a întâmplat că eu am trimis astfel un ambasador către guvernatorul ţării noastre ca să-l informez pe el despre treburile poporului nostru. Şi s-a întâmplat că noi am aşteptat ca să primim provizii şi întăriri din ţara lui Zarahemla.\n\n5 Dar iată, aceasta ne-a fost nouă numai de puţin folos; căci lamaniţii, de asemenea, primeau întăriri mari de la o zi la alta, precum şi multe provizii; şi acestea erau împrejurările în care ne aflam noi în această perioadă de timp.\n\n6 Iar lamaniţii năvăleau din când în când asupra noastră, fiind hotărâţi să ne distrugă prin vicleşuguri; cu toate acestea, noi nu am putut să ne ducem la luptă împotriva lor din cauza ascunzişurilor şi a fortăreţelor lor.\n\n7 Şi s-a întâmplat că noi am aşteptat în aceste împrejurări grele, timp de multe luni, chiar până când era cât pe ce să murim de foame.\n\n8 Dar s-a întâmplat că noi am primit alimente, care au fost păzite de o oştire de două mii de oameni trimişi în ajutorul nostru; şi acesta era tot ajutorul pe care l-am primit, ca să ne apărăm pe noi înşine şi patria noastră de la căderea în mâinile duşmanilor noştri, da, ca să ne luptăm cu un duşman care era nenumărat de mare.\n\n9 Şi acum, pricina acestei încurcături, sau pricina pentru care ei nu ne-au trimis mai multe întăriri, noi nu o cunoaştem; de aceea, noi eram supăraţi şi plini de teamă ca nu cumva prin orice mijloace judecata lui Dumnezeu să nu vină asupra ţării noastre, pentru subjugarea şi distrugerea noastră totală.\n\n10 De aceea, noi ne-am revărsat sufletele noastre în rugăciune către Dumnezeu, pentru ca El să ne întărească şi să ne elibereze din mâinile duşmanilor noştri, da, şi, de asemenea, să ne dea nouă putere ca să putem să ne apărăm oraşele noastre şi pământurile noastre şi avuţiile noastre pentru sprijinul poporului nostru.\n\n11 Da, şi s-a întâmplat că Domnul Dumnezeul nostru ne-a vizitat pe noi cu asigurarea că El ne va elibera; da, într-atât, încât El a vorbit cuvinte aducătoare de pace către sufletele noastre şi ne-a adus nouă multă credinţă şi a făcut ca noi să nădăjduim că vom fi eliberaţi de El.\n\n12 Şi noi am căpătat curaj cu forţele noastre mici pe care le primisem; şi am fost fermi hotărâţi să-i cucerim pe duşmanii noştri şi să ne păstrăm pământurile noastre şi bunurile noastre şi nevestele noastre şi copiii noştri şi cauza libertăţii noastre.\n\n13 Şi astfel, noi ne-am dus cu toată puterea noastră împotriva lamaniţilor care erau în oraşul lui Manti; şi ne-am instalat corturile la marginea pustiului, care era lângă oraş.\n\n14 Şi s-a întâmplat că în ziua următoare, atunci când lamaniţii au văzut că noi eram la graniţele de lângă pustiul care era lângă oraş, ei şi-au trimis spionii de jur-împrejurul nostru, pentru ca să descopere numărul nostru şi puterea oştirii noastre.\n\n15 Şi s-a întâmplat că atunci când ei au văzut că noi nu eram puternici, după numărul nostru, şi temându-se că noi le vom tăia lor drumul către ajutoarele lor, dacă nu vor năvăli să se bată împotriva noastră şi să ne omoare şi, de asemenea, crezând că ei puteau să ne distrugă cu uşurinţă cu oştirile lor numeroase, ei au început să facă pregătiri ca să năvălească asupra noastră în bătălie.\n\n16 Şi atunci când noi am văzut că ei făceau pregătiri ca să năvălească împotriva noastră, iată, eu am făcut ca Ghid, împreună cu un număr mic de oameni, să se strecoare în ascuns în pustiu şi, de asemenea, ca şi Teomner împreună cu un număr mic de oameni să se strecoare în ascuns în pustiu.\n\n17 Acum, Ghid şi oamenii lui erau în partea dreaptă, iar ceilalţi erau în partea stângă; şi atunci când ei s-au strecurat astfel în ascuns, iată, eu am rămas împreună cu restul oştirii mele în acelaşi loc în care noi ne instalasem corturile de la început, până când lamaniţii ar fi ieşit la luptă.\n\n18 Şi s-a întâmplat că lamaniţii au ieşit împreună cu oştirile lor numeroase împotriva noastră. Şi atunci când ei au venit şi erau cât pe ce să năvălească asupra noastră cu săbiile, eu am făcut ca oamenii mei, aceia care erau cu mine, să se retragă în pustiu.\n\n19 Şi s-a întâmplat că lamaniţii ne-au urmărit cu mare repeziciune, căci ei doreau foarte mult să ne cucerească şi să ne ucidă; de aceea, ei ne-au urmărit pe noi în pustiu; iar noi am trecut printre Ghid şi Teomner, în aşa fel încât ei nu au fost descoperiţi de către lamaniţi.\n\n20 Şi s-a întâmplat că atunci când lamaniţii au trecut sau când oştirea a trecut, atunci Ghid şi Teomner s-au ridicat din locurile lor secrete şi le-au tăiat drumul spionilor lamaniţilor pentru ca ei să nu poată să se reîntoarcă în oraş.\n\n21 Şi s-a întâmplat că atunci când ei le-au retezat lor drumul, ei au fugit către oraş şi au căzut peste străjile care fuseseră lăsate ca să păzească, în aşa fel încât ei i-au distrus pe aceştia şi au pus stăpânire pe oraş.\n\n22 Acum, aceasta s-a întâmplat pentru că lamaniţii au îngăduit ca întreaga lor oştire, în afară numai de câteva străji, să fie dusă în rătăcire în pustiu.\n\n23 Şi s-a întâmplat că Ghid şi Teomner au căpătat în felul acesta stăpânire peste întăriturile lor. Şi s-a întâmplat că noi ne-am dus în drumul nostru, după ce călătorisem mult prin pustiu către ţara lui Zarahemla.\n\n24 Iar atunci când lamaniţii au văzut că ei mărşăluiau înspre ţara lui Zarahemla, ei au fost nespus de înfricoşaţi ca nu cumva să fi fost un plan pentru ca ei să fie duşi către distrugere; de aceea, au început iarăşi să se retragă în pustiu, da, şi anume înapoi pe acelaşi drum pe care veniseră.\n\n25 Şi iată, era noapte şi ei şi-au pus corturile, căci căpitanii-şefi ai lamaniţilor credeau că nefiţii erau obosiţi din cauza marşului lor; şi crezând că ei alungaseră întreaga lor oştire, de aceea, nu s-au gândit de loc la oraşul lui Manti.\n\n26 Acum, s-a întâmplat că atunci când s-a lăsat noaptea, eu am făcut ca oamenii mei să nu doarmă, ci să înainteze în marş pe alt drum către ţara lui Manti.\n\n27 Şi din cauza marşului acestuia al nostru în timp de noapte, iată, în ziua următoare noi eram dincolo de lamaniţi în aşa fel încât noi am ajuns înaintea lor în oraşul lui Manti.\n\n28 Şi astfel s-a întâmplat că prin acest şiretlic noi am pus stăpânire pe oraşul lui Manti fără vărsare de sânge.\n\n29 Şi s-a întâmplat că atunci când oştirile lamaniţilor au ajuns lângă oraş şi au văzut că noi eram pregătiţi să-i întâlnim, au fost nespus de uimiţi şi loviţi de o mare frică într-atât, încât au fugit în pustiu.\n\n30 Da, şi s-a întâmplat că oştirile lamaniţilor au fugit din toată această parte a ţării. Dar iată, ei au luat cu ei pe multe femei şi copii afară din ţară.\n\n31 Şi acele oraşe care fuseseră ocupate de lamaniţi, toate sunt acum în stăpânirea noastră; iar părinţii noştri şi femeile noastre şi copiii noştri se reîntorc la casele lor, în afară de cei care au fost luaţi prizonieri şi duşi afară de către lamaniţi.\n\n32 Dar iată, oştirile noastre sunt mici pentru ca să apere un număr atât de mare de oraşe şi avuţii atât de mari.\n\n33 Dar iată, noi credem în Dumnezeul nostru care ne-a dat nouă victorii asupra acelor ţinuturi într-atât, încât noi am căpătat acele oraşe şi acele pământuri care erau ale noastre.\n\n34 Acum, noi nu cunoaştem pricina pentru care guvernul nu ne dă nouă mai multă putere; şi nici acei oameni care au năvălit la noi nu cunosc pricina pentru care noi nu am primit putere mai mare.\n\n35 Iată, noi nu ştim decât că voi nu aveţi succes şi că voi v-aţi retras forţele în acel colţ de ţară; dacă este aşa, atunci noi nu vrem să cârtim.\n\n36 Şi dacă nu este aşa, atunci iată, noi ne temem că este o dezbinare în guvern şi de aceea nouă nu ni s-au trimis mai mulţi oameni în ajutor; căci noi ştim că ei sunt mai mulţi decât aceia pe care ni i-au trimis.\n\n37 Dar iată, aceasta nu are nici o importanţă—noi avem încredere că Dumnezeu ne va elibera, în ciuda slăbiciunii oştirilor noastre, da, şi ne va elibera din mâinile duşmanilor noştri.\n\n38 Iată, acesta este cel de-al douăzeci şi nouălea an, către sfârşitul lui, şi noi suntem în posesia pământurilor noastre; iar lamaniţii au fugit în ţara lui Nefi.\n\n39 Iar aceia dintre fiii oamenilor lui Amon despre care eu am vorbit cu atâta laudă sunt cu mine în oraşul lui Manti; iar Domnul i-a sprijinit pe ei şi i-a păzit ca să nu cadă sub sabie într-atât, încât nici măcar un suflet nu a fost ucis.\n\n40 Dar iată, ei au primit multe răni; cu toate acestea, au stat neclintiţi în acea libertate prin care Dumnezeu i-a făcut pe ei liberi; şi ei sunt riguroşi în a-şi aminti de Domnul, Dumnezeul lor în fiecare zi; da, ei sunt atenţi, continuu, la păstrarea statutelor Lui şi a judecăţilor Lui şi a poruncilor Lui; iar credinţa lor în profeţiile despre ceea ce va veni este puternică.\n\n41 Şi acum, fratele meu preaiubit, Moroni, fie ca Domnul Dumnezeul nostru, care ne-a mântuit pe noi şi ne-a eliberat pe noi, să te păstreze pe tine întotdeauna în prezenţa Sa; da, şi fie ca El să favorizeze acest popor, în aşa fel încât voi să aveţi succes în căpătarea tuturor avuţiilor pe care lamaniţii le-au luat de la noi, care erau pentru sprijinul nostru. Şi acum, iată, eu termin epistola mea. Eu sunt Helaman, fiul lui Alma.\n\n", "alma 59": "[center][font_size=26]Capitolul 59[/font_size][/center]\n\n[i]Moroni îi cere lui Pahoran să întărească forţele lui Helaman—lamaniţii cuceresc oraşul Nefiha—Moroni este furios pe guvern. Circa 62 î.H.[/i]\n\n1 Acum, s-a întâmplat în cel de al treizecilea an al domniei judecătorilor asupra poporului lui Nefi, după ce Moroni a primit şi a citit epistola lui Helaman, că el a fost nespus de bucuros datorită prosperităţii, da, a succesului nespus de mare pe care Helaman îl avusese, căpătând acele pământuri care fuseseră pierdute.\n\n2 Da, şi el a făcut cunoscut către întregul său popor, în tot ţinutul dimprejur, în partea aceea unde era el, că şi ei trebuia să se bucure.\n\n3 Şi s-a întâmplat că el a trimis imediat o epistolă către Pahoran, dorind ca el să-i facă pe oameni să se adune laolaltă ca să-l întărească pe Helaman sau pe oştirile lui Helaman, într-atât, încât el să poată cu uşurinţă să apere acea parte a ţării pe care el o cucerise cu succes într-un chip atât de miraculos.\n\n4 Şi s-a întâmplat că atunci când Moroni a trimis această epistolă către ţara lui Zarahemla, el a început iarăşi să facă un plan ca să poată căpăta restul acelor posesiuni şi oraşe pe care lamaniţii le luaseră de la ei.\n\n5 Şi s-a întâmplat că în timp ce Moroni făcea astfel pregătiri să meargă la bătălie împotriva lamaniţilor, iată, oamenii lui Nefiha, care erau adunaţi laolaltă din oraşul lui Moroni şi din oraşul lui Lehi şi din oraşul lui Morianton, au fost atacaţi de către lamaniţi.\n\n6 Da, chiar şi aceia care fuseseră forţaţi să fugă din ţara lui Manti, precum şi din ţinutul dimprejur, veniseră şi se uniseră cu lamaniţii în această parte a ţării.\n\n7 Şi astfel, ei fiind nespus de numeroşi, da, şi primind întăriri în fiecare zi, la porunca lui Amoron, au mers înainte împotriva poporului lui Nefiha şi au început să-i măcelărească pe aceştia într-un măcel foarte mare.\n\n8 Iar oştirile lor erau atât de numeroase, încât cei rămaşi dintre oamenii lui Nefiha au fost forţaţi să fugă din faţa lor; şi ei chiar au venit şi s-au unit cu armata lui Moroni.\n\n9 Şi acum, cum Moroni credea că trebuia să fie oameni trimişi în oraşul lui Nefiha ca să-i ajute pe oameni să păstreze oraşul şi ştiind că era mai uşor ca oraşul să fie apărat să nu cadă în mâinile lamaniţilor decât să-l recaptureze de la ei, el a crezut că era mai uşor pentru ei să păstreze acel oraş.\n\n10 De aceea, el şi-a păstrat toată forţa ca să apere acele locuri pe care el le recucerise.\n\n11 Şi acum, când Moroni a văzut că oraşul lui Nefiha a fost pierdut, el a fost foarte supărat şi a început să se întrebe, din cauza ticăloşiei poporului, dacă nu cumva ei vor cădea în mâinile fraţilor lor.\n\n12 Acum, acesta a fost cazul cu toţi căpitanii-şefi ai lui. Ei s-au îndoit şi, de asemenea, s-au minunat din cauza ticăloşiei poporului; şi aceasta din cauza succesului lamaniţilor asupra lor.\n\n13 Şi s-a întâmplat că Moroni a fost furios pe guvern din cauza indiferenţei sale în ceea ce privea libertatea ţării lor.\n\n", "alma 60": "[center][font_size=26]Capitolul 60[/font_size][/center]\n\n[i]Moroni se plânge lui Pahoran despre neglijarea armatelor de către guvern—Domnul îngăduie ca cei drepţi să fie ucişi—Nefiţii trebuie să-şi folosească toată puterea şi mijloacele lor pentru ca să se elibereze de duşmani—Moroni ameninţă să lupte împotriva guvernului dacă nu li se dă ajutor armatelor sale. Circa 62 î.H.[/i]\n\n1 Şi s-a întâmplat că el a scris iarăşi către guvernatorul ţării, care era Pahoran; şi acestea sunt cuvintele pe care el le-a scris, zicând: Iată, eu adresez epistola mea către Pahoran, în oraşul lui Zarahemla, care este judecător şef şi guvernator peste ţară, precum şi către toţi aceia care au fost aleşi de acest popor ca să guverneze şi să conducă treburile acestui război.\n\n2 Căci iată, eu am să le spun ceva, într-un fel de condamnare; căci iată, voi înşivă ştiţi că aţi fost numiţi pentru ca să adunaţi laolaltă oameni şi să-i înarmaţi cu săbii şi cu paloşe şi cu tot felul de arme de război de toate felurile şi să-i trimiteţi împotriva lamaniţilor, în orice parte pe unde aceştia ar veni în ţara noastră.\n\n3 Şi acum iată, îţi spun ţie că eu însumi, precum şi oamenii mei şi, de asemenea, Helaman şi oamenii lui, am suferit nespus de multe suferinţe; da, până şi foame, sete şi oboseală şi tot felul de suferinţe de toate felurile.\n\n4 Dar iată, dacă acestea ar fi singurele suferinţe pe care le-am avut, atunci noi nu am cârti şi nici nu ne-am plânge.\n\n5 Dar iată, mare a fost măcelul printre oamenii noştri; da, mii au căzut sub sabie, în timp ce ar fi putut să fie altfel dacă voi aţi fi dat oştirilor noastre destulă putere şi ajutor pentru ei. Da, mare a fost neglijenţa voastră faţă de noi.\n\n6 Şi acum iată, noi dorim să cunoaştem pricina acestei nespus de mari neglijenţe; da, noi dorim să cunoaştem pricina stării voastre de nepăsare.\n\n7 Puteţi voi să vă gândiţi să staţi pe tronurile voastre într-o stare de încremenire nepăsătoare, în timp ce duşmanii voştri împrăştie lucrarea morţii printre voi? Da, în timp ce ei ucid pe mii dintre fraţii voştri—\n\n8 Da, chiar şi aceia care s-au uitat în sus către voi pentru protecţie, da, v-au pus pe voi într-o poziţie din care voi aţi fi putut să-i ajutaţi pe ei, da, voi aţi fi putut să le trimiteţi lor oştiri, să-i întăriţi pe ei şi să salvaţi mii dintre ei de la căderea sub sabie.\n\n9 Dar iată, aceasta nu este totul—voi aţi refuzat să le daţi lor din proviziile voastre într-atât, încât mulţi dintre ei au luptat şi şi-au sângerat vieţile din cauza dorinţelor mari pe care ei le-au avut pentru bunăstarea acestui popor; da, şi ei au făcut aceasta atunci când erau gata să piară de foame din cauza neglijenţei voastre nespus de mari faţă de ei.\n\n10 Şi acum, fraţii mei preaiubiţi—căci voi ar trebui să fiţi iubiţi; da, şi voi ar trebui să munciţi cu mai multă sârguinţă pentru bunăstarea şi libertatea acestui popor; dar iată, voi i-aţi neglijat pe ei atât de mult, încât sângele multor mii va veni asupra capului vostru pentru răzbunare; da, căci lui Dumnezeu îi erau cunoscute toate strigătele şi suferinţele lor—\n\n11 Iată, aţi putut voi să credeţi că puteaţi să staţi pe tronurile voastre şi că datorită bunătăţii fără margini a lui Dumnezeu voi puteaţi să nu faceţi nimic şi totuşi El v-ar fi eliberat pe voi? Iată, dacă voi aţi crezut aceasta, atunci aţi crezut în zadar.\n\n12 Credeţi voi că, deoarece atât de mulţi dintre fraţii voştri au fost ucişi, aceasta este din cauza ticăloşiei lor? Vă zic eu vouă, dacă voi aţi crezut aceasta, atunci voi aţi crezut în zadar; căci, vă spun eu vouă, mulţi sunt aceia care au căzut sub sabie; şi iată, aceasta este condamnarea voastră;\n\n13 Căci Domnul a îngăduit ca cei drepţi să fie ucişi, în aşa fel încât dreptatea şi judecata Lui să se abată asupra celor păcătoşi; de aceea, voi nu trebuie să credeţi că cei drepţi sunt pierduţi pentru că sunt ucişi; dar iată, ei intră în odihna Domnului, Dumnezeului lor.\n\n14 Şi acum iată, vă spun eu vouă, mă tem nespus de mult că judecăţile lui Dumnezeu vor veni asupra acestui popor din cauza indolenţei lui, da, şi anume din cauza indolenţei guvernului nostru şi a neglijenţei sale nespus de mari faţă de fraţii lor, da, faţă de aceia care au fost ucişi.\n\n15 Căci, dacă nu ar fi fost ticăloşia care a început întâi în capul nostru, noi am fi putut rezista duşmanilor noştri, iar ei nu ar fi putut să câştige putere asupra noastră.\n\n16 Da, dacă nu ar fi fost pentru războiul care a izbucnit între noi înşine; da, dacă nu ar fi fost pentru aceşti regalişti, din cauza cărora a fost atât de multă vărsare de sânge printre noi; da, la timpul acela noi aveam conflicte între noi înşine; dacă noi ne-am fi unit puterile aşa cum făcusem până atunci; da, dacă nu ar fi fost pentru dorinţa de putere şi autoritate pe care acei regalişti doreau să o aibă asupra noastră; dacă ei ar fi fost credincioşi cauzei libertăţii noastre şi dacă s-ar fi unit cu noi şi dacă ar fi mers înainte împotriva duşmanilor noştri, în loc să-şi ia săbiile împotriva noastră, ceea ce a fost pricina unei vărsări de sânge atât de mari printre noi; da, dacă noi am fi mers înainte împotriva lor, cu puterea Domnului, noi am fi putut să-i împrăştiem pe duşmanii noştri, căci lucrul acesta ar fi fost făcut în acord cu îndeplinirea cuvântului Lui.\n\n17 Dar iată, acum lamaniţii vin asupra noastră, punând stăpânire pe pământurile noastre; şi ei îi ucid pe oamenii noştri cu sabia, da, femeile noastre şi copiii noştri; şi, de asemenea, îi iau pe ei robi, făcându-i să sufere tot felul de suferinţe; şi aceasta din cauza ticăloşiei mari a acelora care caută putere şi autoritate, da, şi anume a acelor regalişti.\n\n18 Dar de ce aş mai spune eu despre acest lucru? Căci noi nu ştim dacă nu cumva chiar voi înşivă căutaţi autoritate. Noi nu ştim dacă nu cumva voi înşivă sunteţi trădători ai patriei voastre.\n\n19 Ori, este adevărat că voi ne-aţi neglijat pe noi pentru că voi sunteţi în inima ţării noastre şi sunteţi înconjuraţi de siguranţă, că voi nu aţi pus ca să ni se trimită nouă mâncare şi, de asemenea, oameni ca să ne întărească oştirile noastre?\n\n20 Aţi uitat voi poruncile Domnului, Dumnezeului vostru? Da, aţi uitat voi robia strămoşilor voştri? Aţi uitat voi de cât de multe ori am fost eliberaţi din mâinile duşmanilor noştri?\n\n21 Sau credeţi voi că Domnul încă ne va mai elibera pe noi, atunci când noi şedem pe tronurile noastre şi nu ne folosim de mijloacele pe care Domnul ni le-a dat nouă?\n\n22 Da, veţi şedea voi în lenevie, în timp ce sunteţi înconjuraţi de mii, da, de zeci de mii, care, de asemenea, stau în lenevie, în timp ce mii în jurul vostru, la graniţele ţării, cad sub sabie, da, răniţi şi sângerând?\n\n23 Credeţi voi că Dumnezeu va privi la voi ca la nişte oameni fără de păcat, în timp ce voi staţi nemişcaţi şi priviţi la aceste lucruri? Iată, vă zic eu vouă: Nu. Acum, aş vrea ca voi să vă aduceţi aminte că Dumnezeu a spus că vasul trebuie să fie curăţat mai întâi pe dinăuntru, iar apoi vasul trebuie, de asemenea, să fie curăţat pe dinafară.\n\n24 Şi acum, dacă voi nu vă pocăiţi pentru ceea ce aţi făcut şi dacă nu începeţi să vă ridicaţi şi să vă mişcaţi şi să trimiteţi mâncare şi oameni către noi şi către Helaman, pentru ca el să poată să sprijine acele părţi ale ţării pe care le-a recâştigat şi pentru ca noi să putem, de asemenea, să recâştigăm ceea ce a mai rămas din posesiunile noastre în aceste regiuni, iată, atunci va fi potrivit ca noi să nu ne mai luptăm cu lamaniţii până când nu vom curăţa vasul nostru pe dinăuntru, da, chiar capul cel mare al guvernului nostru.\n\n25 Şi dacă voi nu îmi aprobaţi epistola şi nu veniţi şi nu-mi arătaţi un adevărat spirit de libertate şi dacă nu vă străduiţi să ne întăriţi şi să ne fortificaţi oştirile noastre şi să le daţi lor mâncare pentru sprijinul lor, atunci iată, eu voi lăsa o parte dintre oamenii mei cei liberi ca să apere această parte a ţării noastre şi voi lăsa puterea şi binecuvântarea lui Dumnezeu asupra lor, pentru ca nici o altă putere să nu poată acţiona împotriva lor—\n\n26 Şi aceasta datorită credinţei lor nespus de mari şi a răbdării lor mari în mijlocul suferinţelor lor—\n\n27 Şi voi veni la voi; şi dacă va exista vreunul dintre voi care are dorinţă de libertate, da, dacă va mai fi rămas măcar o scânteie de libertate, iată, eu voi aţâţa răscoale printre voi, chiar până când cei care au dorinţa să uzurpe puterea şi autoritatea vor fi nimiciţi.\n\n28 Da, iată, eu nu mă tem de puterea sau de autoritatea voastră, ci Dumnezeul meu este Acela de care eu mă tem; şi potrivit poruncilor Lui îmi iau eu sabia ca să apăr cauza patriei mele; şi din cauza de nedreptăţii voastre am suferit noi o pierdere atât de mare.\n\n29 Iată, a venit timpul, da, timpul a venit când, dacă voi nu vă puneţi în mişcare cu repeziciune pentru apărarea patriei voastre şi a celor mici ai voştri, atunci sabia dreptăţii va atârna deasupra voastră; da, şi ea va cădea asupra voastră şi se va abate chiar până la distrugerea voastră totală.\n\n30 Iată, eu aştept ajutor de la voi; şi dacă nu ne daţi ajutor, iată, eu voi veni la voi, chiar în ţara lui Zarahemla, şi vă voi lovi cu sabia într-atât, încât nu veţi mai avea putere să frânaţi progresul acestui popor, în cauza noastră pentru libertate.\n\n31 Căci iată, Domnul nu va îngădui ca voi să trăiţi şi să vă întăriţi în nedreptatea voastră, pentru ca să distrugeţi poporul Lui cel drept.\n\n32 Iată, puteţi voi să credeţi că Domnul vă va cruţa pe voi şi va veni cu judecată împotriva lamaniţilor, atunci când tradiţia strămoşilor lor este aceea care a pricinuit ura lor, da, şi aceasta a fost dublată de aceia care au fost disidenţi dintre noi, în timp ce nedreptatea voastră este din cauza dragostei voastre pentru glorie şi pentru lucrurile deşarte ale lumii?\n\n33 Voi ştiţi că încălcaţi legile lui Dumnezeu; şi voi ştiţi că le călcaţi pe acestea în picioare. Iată, Domnul mi-a spus: Dacă aceia pe care voi i-aţi numit guvernatorii voştri nu se pocăiesc de păcatele şi de nedreptăţile lor, atunci voi va trebui să vă duceţi să vă luptaţi împotriva lor.\n\n34 Şi acum iată, eu, Moroni, sunt forţat, potrivit legământului pe care l-am făcut ca să păstrez poruncile lui Dumnezeu; de aceea, eu doresc ca voi să respectaţi cuvântul lui Dumnezeu şi să trimiteţi cu grabă către mine provizii şi oameni, precum şi către Helaman.\n\n35 Şi iată, dacă voi nu veţi face aceasta, atunci eu voi veni către voi cu grabă; căci iată, Dumnezeu nu va îngădui ca noi să pierim de foame; de aceea, El ne va da nouă din mâncarea voastră, chiar dacă aceasta se va întâmpla prin sabie. Acum vedeţi să îndepliniţi cuvântul lui Dumnezeu.\n\n36 Iată, eu sunt Moroni, căpitanul-şef al vostru. Eu nu caut putere, ci caut ca s-o dobor pe aceasta. Eu nu caut onoarea lumii, ci slava Dumnezeului meu, precum şi libertatea şi bunăstarea patriei mele. Şi astfel îmi închei eu epistola.\n\n", "alma 61": "[center][font_size=26]Capitolul 61[/font_size][/center]\n\n[i]Pahoran îi spune lui Moroni despre insurecţia şi răzvrătirea împotriva guvernului—Regaliştii ocupă Zarahemla şi sunt în uniune cu lamaniţii—Pahoran cere ajutor militar împotriva rebelilor. Circa 62 î.H.[/i]\n\n1 Iată, acum s-a întâmplat că scurt timp după ce Moroni trimisese epistola sa către guvernatorul şef, el a primit o epistolă de la Pahoran, guvernatorul şef. Şi acestea sunt cuvintele pe care le-a primit:\n\n2 Eu, Pahoran, care sunt guvernatorul şef al acestei ţări, trimit aceste cuvinte lui Moroni, căpitanul şef al armatei. Iată, îţi spun ţie, Moroni, că nu mă bucur de suferinţele tale mari, da, şi aceasta îmi întristează sufletul.\n\n3 Dar iată, există unii care se bucură de suferinţele voastre, da, într-atât, încât s-au ridicat în rebeliune împotriva mea, precum şi a acelora dintre oamenii mei care sunt oameni liberi, da, iar aceia care s-au ridicat sunt foarte numeroşi.\n\n4 Iar aceia care au căutat să-mi ia scaunul de judecată, aceia sunt pricina acestei nedreptăţi mari; căci ei au folosit multe linguşeli şi au dus în rătăcire inimile multor oameni, ceea ce va fi pricina unor mari suferinţe printre noi; ei au împiedicat ca proviziile noastre să fie trimise şi i-au intimidat pe oamenii noştri liberi pentru ca aceştia să nu vină la voi.\n\n5 Şi iată, ei m-au alungat pe mine din faţa lor, iar eu am fugit în ţara lui Ghedeon împreună cu atât de mulţi oameni cât a fost posibil să obţin.\n\n6 Şi iată, am trimis o veste prin această parte a ţării; şi iată, ei se adună în cete mari pe lângă noi zilnic, cu armele lor, pentru apărarea patriei lor şi a libertăţii lor, precum şi pentru ca să răzbune nedreptăţile care ne-au fost făcute.\n\n7 Şi ei au venit la noi aşa încât cei care s-au ridicat în răzvrătire împotriva noastră sunt învinşi, da, într-atât, încât ei se tem de noi şi nu îndrăznesc să iasă afară împotriva noastră ca să se bată.\n\n8 Ei au pus stăpânire pe ţară sau pe oraşul lui Zarahemla; au numit un rege peste ei, iar acesta i-a trimis o scrisoare regelui lamaniţilor prin care a intrat într-o alianţă cu el; în care alianţă el a fost de acord ca să păstreze oraşul lui Zarahemla, ceea ce a crezut că-i va face pe lamaniţi să cucerească restul ţării, iar el să fie pus rege peste acest popor atunci când ei vor fi cuceriţi de lamaniţi.\n\n9 Şi acum, în epistola ta, m-ai criticat pe mine, dar aceasta nu are nici o importanţă; eu nu sunt mânios, ci mă bucur de mărinimia inimii tale. Eu, Pahoran, nu caut putere decât numai ca să-mi păstrez scaunul de judecată pentru ca să apăr drepturile şi libertăţile poporului meu. Sufletul meu stă neclintit în acea libertate în care Dumnezeul nostru ne-a făcut pe noi liberi.\n\n10 Şi acum, iată, noi ne vom împotrivi ticăloşiei, chiar până la vărsare de sânge. Noi nu vom vărsa sângele lamaniţilor dacă ei vor rămâne în ţara lor.\n\n11 Nu vom vărsa sângele fraţilor noştri dacă ei nu se vor ridica în răzvrătire şi dacă nu vor lua sabia împotriva noastră.\n\n12 Noi ne vom supune jugului sclaviei, dacă lucrul acesta ar fi cerut de către dreptatea lui Dumnezeu sau dacă El ne-ar porunci s-o facem.\n\n13 Dar iată, El nu ne va porunci să ne supunem pe noi înşine duşmanilor noştri, ci să ne punem nădejdea în El, iar El ne va elibera.\n\n14 De aceea, fratele meu preaiubit, Moroni, să ne împotrivim răului, iar oricărui rău căruia noi nu putem să ne împotrivim prin cuvânt, cum ar fi răzvrătirile şi neînţelegerile, să ne împotrivim lor cu săbiile noastre pentru ca să ne putem păstra libertatea, pentru ca să ne putem bucura de privilegiul cel mare al Bisericii noastre şi în cauza Mântuitorului şi Dumnezeului nostru.\n\n15 De aceea, vino la mine cu grabă, împreună cu câţiva dintre oamenii tăi şi lasă-i pe ceilalţi în seama lui Lehi şi a lui Teancum; dă-le lor puterea să ducă războiul în acea parte a ţării, în acord cu Spiritul lui Dumnezeu care este, de asemenea, spiritul libertăţii care este în ei.\n\n16 Iată, eu le-am trimis ceva provizii pentru ca ei să nu piară până când tu vei veni la mine.\n\n17 Adună laolaltă oricât de multă forţă poţi în timpul drumului tău încoace, iar noi ne vom duce în grabă împotriva acelor disidenţi, în puterea Dumnezeului nostru, în acord cu credinţa care este în noi.\n\n18 Şi vom pune noi stăpânire pe oraşul lui Zarahemla pentru ca să putem obţin mai multe alimente ca să le trimitem lui Lehi şi lui Teancum; da, vom merge noi împotriva lor în puterea Domnului şi vom pune capăt la această mare nedreptate.\n\n19 Şi acum, Moroni, eu mă bucur de primirea scrisorii tale, căci am fost întrucâtva îngrijorat în legătură cu ceea ce noi trebuia să facem, dacă ar fi drept din partea noastră să mergem împotriva fraţilor noştri.\n\n20 Dar tu ai spus că dacă ei nu se pocăiesc, atunci Domnul ţi-a poruncit ţie să mergi împotriva lor.\n\n21 Vezi să-i întăreşti pe Lehi şi pe Teancum în Domnul; spune-le lor să nu se teamă, căci Dumnezeu îi va elibera pe ei, da, şi, de asemenea, pe toţi aceia care stau neclintiţi în acea libertate prin care Dumnezeu i-a făcut pe ei liberi. Şi acum, eu închei epistola mea către fratele meu preaiubit, Moroni.\n\n", "alma 62": "[center][font_size=26]Capitolul 62[/font_size][/center]\n\n[i]Moroni mărşăluieşte în ajutorul lui Pahoran în ţara lui Ghedeon—Regaliştii care refuză să-şi apere ţara sunt omorâţi—Pahoran şi Moroni recapturează Nefiha—Mulţi lamaniţi se unesc cu poporul lui Amon—Teancum îl ucide pe Amoron şi este la rândul său ucis—Lamaniţii sunt alungaţi din ţară şi se stabileşte pacea—Helaman se reîntoarce la slujire şi întăreşte Biserica. Circa 62–57 î.H.[/i]\n\n1 Şi acum s-a întâmplat că atunci când Moroni a primit această epistolă, inima lui a prins curaj; şi el a fost plin de mare bucurie datorită credinţei lui Pahoran, pentru că el, de asemenea, nu era un trădător al libertăţii şi al cauzei patriei sale.\n\n2 Dar el, de asemenea, a jelit nespus de mult din cauza nedreptăţii acelora care-l alungaseră pe Pahoran din scaunul de judecată, da, în sfârşit, din cauza acelora care se răzvrătiseră împotriva patriei lor şi, de asemenea, împotriva Dumnezeului lor.\n\n3 Şi s-a întâmplat că Moroni a luat un număr mic de oameni, aşa cum era dorinţa lui Pahoran, şi le-a dat lui Lehi şi lui Teancum comanda peste restul armatei sale şi apoi a plecat în marş către ţara lui Ghedeon.\n\n4 Şi el a înălţat drapelul libertăţii în orice loc în care a intrat şi a adunat orice forţe a putut în marşul său către ţara lui Ghedeon.\n\n5 Şi s-a întâmplat că mii s-au adunat sub steagul lui şi şi-au luat săbiile în apărarea libertăţii lor pentru ca ei să nu cadă în sclavie.\n\n6 Şi astfel, când Moroni a adunat laolaltă pe toţi oamenii pe care a putut să-i adune în tot drumul său, el a ajuns în ţara lui Ghedeon; şi unindu-şi forţele sale cu acelea ale lui Pahoran, ei au devenit peste măsură de puternici, chiar mai puternici decât oamenii lui Pacus, care era regele acelor disidenţi, care îi alungaseră pe oamenii liberi afară din ţara lui Zarahemla şi pusesera stăpânire pe ţară.\n\n7 Şi s-a întâmplat că Moroni şi Pahoran au năvălit cu oştirile lor în ţara lui Zarahemla şi au înaintat împotriva oraşului şi i-au întâlnit pe oamenii lui Pacus, aşa încât ei s-au luptat cu ei.\n\n8 Şi iată, Pacus a fost ucis, iar oamenii lui au fost luaţi prizonieri, iar Pahoran a fost reinstalat în scaunul lui de judecată.\n\n9 Iar oamenii lui Pacus şi-au primit judecata lor în acord cu legea şi, la fel, acei regalişti care fuseseră luaţi şi aruncaţi în închisoare; şi ei au fost executaţi, în acord cu legea; da, acei oameni ai lui Pacus şi acei regalişti, toţi care nu voiau să pună mâna pe arme în apărarea patriei lor, dar care voiau să lupte împotriva ei, au fost executaţi.\n\n10 Şi astfel a devenit necesar ca această lege să fie respectată cu stricteţe pentru siguranţa patriei lor; da, şi oricine a fost găsit tăgăduind libertatea lor a fost executat în grabă, în acord cu legea.\n\n11 Şi astfel s-a terminat cel de-al treizecilea an al domniei judecătorilor peste poporul lui Nefi; Moroni şi Pahoran restabilind pacea în ţara lui Zarahemla printre poporul lor şi aducând moarte tuturor acelora care nu au fost credincioşi cauzei libertăţii.\n\n12 Şi s-a întâmplat că la începutul celui de-al treizeci şi unulea an al domniei judecătorilor asupra poporului lui Nefi, Moroni, imediat, a făcut ca fie trimise provizii şi să fie trimisă o oştire de şase mii de oameni lui Helaman ca să-l ajute pe el în apărarea acelei părţi a ţării.\n\n13 Şi el, de asemenea, a făcut ca o oştire de şase mii de oameni, cu o cantitate destulă de alimente, să fie trimisă către oştirile lui Lehi şi Teancum. Şi s-a întâmplat că aceasta s-a făcut pentru ca să întărească ţara împotriva lamaniţilor.\n\n14 Şi s-a întâmplat că Moroni şi Pahoran, lăsând o ceată mare de oameni în ţara lui Zarahemla, au pornit în marş cu o ceată mare de oameni către ţara lui Nefiha, fiind hotărâţi să-i învingă pe lamaniţi în oraşul acela.\n\n15 Şi s-a întâmplat că în timp ce ei mergeau în marş către ţară, au luat o ceată mare de oameni de la lamaniţi şi i-au ucis pe mulţi dintre ei şi le-au luat proviziile şi armele lor de război.\n\n16 Şi s-a întâmplat că după ce i-au luat pe ei, i-au făcut pe aceştia să intre într-un legământ, şi anume, că ei nu vor mai lua armele de război împotriva nefiţilor.\n\n17 Şi atunci când au intrat în acest legământ, ei i-au trimis pe ei să trăiască împreună cu poporul lui Amon; iar cei care nu fuseseră ucişi erau în număr cam de patru mii.\n\n18 Şi s-a întâmplat că după ce i-au trimis pe ei, şi-au continuat marşul lor către ţara lui Nefiha. Şi s-a întâmplat că atunci când au ajuns la oraşul lui Nefiha şi-au pus corturile lor în câmpiile lui Nefiha, care erau lângă oraşul lui Nefiha.\n\n19 Acum, Moroni dorea ca lamaniţii să vină afară şi să se lupte împotriva lor în acele câmpii; dar lamaniţii, cunoscându-le marele lor curaj şi văzând numărul lor mare, nu au îndrăznit să iasă afară împotriva lor; de aceea nu au venit ca să se bată în ziua aceea.\n\n20 Iar atunci când a venit noaptea, Moroni s-a dus prin întunecimea nopţii şi a ajuns la vârful zidului ca să spioneze şi să vadă în care parte a oraşului îşi făcuseră lamaniţii tabără împreună cu oştirea lor.\n\n21 Şi s-a întâmplat că ei erau către răsărit, către locul de intrare; şi erau adormiţi. Şi acum Moroni s-a reîntors la oştirea sa şi a făcut ca ei să pregătească la repezeală frânghii puternice şi scări ca să se coboare în jos de pe vârful zidului în partea dinăuntru a zidului.\n\n22 Şi s-a întâmplat că Moroni a făcut ca oamenii săi să înainteze în marş şi să vină până la vârful zidului şi să se coboare în jos în acea parte a oraşului, da, şi anume, în partea de la apus unde lamaniţii nu-şi făcuseră tabără cu oştirile lor.\n\n23 Şi s-a întâmplat că ei cu toţii, au fost coborâţi în oraş în timpul nopţii cu ajutorul frânghiilor lor puternice şi al scărilor lor; şi astfel, atunci când dimineaţa a venit, ei cu toţii erau înăuntrul zidurilor oraşului.\n\n24 Şi acum, când lamaniţii s-au trezit şi au văzut că oştirile lui Moroni erau înăuntrul zidurilor, ei s-au înspăimântat într-atât de mult, încât au fugit afară prin trecătoare.\n\n25 Şi acum, când Moroni a văzut că ei fugeau din faţa lor, a făcut ca oamenii săi să meargă în marş împotriva lor; şi i-au ucis pe mulţi şi pe mulţi alţii i-au înconjurat şi i-au luat prizonieri; iar cei rămaşi dintre ei au fugit în ţara lui Moroni, care era la graniţele de lângă malul mării.\n\n26 Astfel, Moroni şi Pahoran au obţinut stăpânirea oraşului lui Nefiha fără pierderea nici unui suflet; şi au fost mulţi dintre lamaniţi care au fost ucişi.\n\n27 Acum, s-a întâmplat că mulţi dintre lamaniţii care erau prizonieri au vrut să se unească cu poporul lui Amon şi să devină oameni liberi.\n\n28 Şi s-a întâmplat că tuturor acelora care au dorit aceasta li s-a dat după dorinţele lor.\n\n29 De aceea, toţi prizonierii lamaniţi s-au unit cu poporul lui Amon şi au început să muncească foarte mult, cultivând pământul, crescând tot felul de grâne şi turme şi cirezi de tot felul; şi astfel au fost nefiţii uşuraţi de o mare greutate; da, într-atât, încât ei au fost uşuraţi de toţi prizonierii lamaniţi.\n\n30 Acum s-a întâmplat că Moroni, după ce a pus stăpânire pe oraşul lui Nefiha a luat mulţi prizonieri, ceea ce a redus foarte mult oştirile lamaniţilor; şi a recâştigat pe mulţi dintre nefiţii care fuseseră luaţi prizonieri, ceea ce a întărit foarte mult oştirea lui Moroni; de aceea, Moroni a plecat din ţara lui Nefiha către ţara lui Lehi.\n\n31 Şi s-a întâmplat că atunci când lamaniţii au văzut că Moroni venea împotriva lor, au fost iarăşi înfricoşaţi şi au fugit din faţa oştirii lui Moroni.\n\n32 Şi s-a întâmplat că Moroni şi oştirea lui i-au urmărit pe ei din oraş în oraş până când au fost întâlniţi de către Lehi şi Teancum; iar lamaniţii au fugit de Lehi şi de Teancum, şi anume, la vale către graniţele de lângă malul mării până când au ajuns în ţara lui Moroni.\n\n33 Iar oştirile lamaniţilor erau toate adunate laolaltă aşa încât ele erau toate într-un singur corp de armată în ţara lui Moroni. Acum Amoron, regele lamaniţilor, era, de asemenea, cu ei.\n\n34 Şi s-a întâmplat că Moroni şi Lehi şi Teancum au făcut tabără împreună cu oştirile lor de jur-împrejur la graniţele ţării lui Moroni, în aşa fel încât lamaniţii erau încercuiţi lângă graniţele de lângă pustiul de la miazăzi şi lângă graniţele de lângă pustiul de la răsărit.\n\n35 Şi astfel, ei au făcut tabără pentru noapte. Căci iată, şi nefiţii şi lamaniţii erau obosiţi din cauza marşului lor îndelungat; de aceea, nu au hotărât nici un vicleşug pe timpul nopţii, în afară de Teancum; căci el era nespus de mânios pe Amoron într-atât, încât considera că Amoron, precum şi Amalichia, fratele lui, fuseseră pricina acestui mare şi îndelungat război dintre ei şi lamaniţi, care fuseseră pricina unui atât de mare război şi a vărsării de sânge, da, şi a unei foamete atât de mari.\n\n36 Şi s-a întâmplat că Teancum, în mânia lui, s-a dus în tabăra lamaniţilor şi s-a coborât peste zidurile oraşului. Şi el s-a dus cu o frânghie din loc în loc până când l-a găsit pe rege; şi a aruncat către el o suliţă care l-a străpuns pe el lângă inimă. Dar iată, regele i-a trezit pe slujitorii săi înainte de a muri în aşa fel încât aceştia l-au urmărit pe Teancum şi l-au ucis.\n\n37 Acum s-a întâmplat că, atunci când Lehi şi Moroni au aflat că Teancum era mort, ei au fost nespus de întristaţi; căci, iată, el fusese un om care se luptase cu vitejie pentru ţara sa, da, un prieten adevărat al libertăţii; şi răbdase foarte multe suferinţe foarte mari. Dar iată, era mort şi s-a dus pe calea pe care merge toată lumea.\n\n38 Acum s-a întâmplat că Moroni a pornit în marş în ziua următoare şi s-a dus împotriva lamaniţilor, în aşa fel încât i-au onorât pe ei într-un mare măcel; şi i-au alungat pe ei afară din ţară; şi ei au fugit şi chiar nu s-au mai întors în acel timp împotriva nefiţilor.\n\n39 Şi astfel s-a terminat cel de-al treizeci şi unulea an al domniei judecătorilor asupra poporului lui Nefi; şi astfel ei avuseseră războaie şi vărsări de sânge, foamete şi suferinţe timp de mulţi ani.\n\n40 Şi au fost crime şi conflicte şi neînţelegeri şi tot felul de nedreptăţi printre oamenii lui Nefi; cu toate acestea, de dragul celor drepţi, da, datorită rugăciunilor celor drepţi ei au fost cruţaţi.\n\n41 Dar iată, din cauza duratei nespus de mari a războiului dintre nefiţi şi lamaniţi, mulţi se împietriseră din cauza duratei foarte mari a războiului; şi mulţi erau îmblânziţi din cauza suferinţelor lor într-atât, încât s-au umilit în faţa lui Dumnezeu chiar până în adâncurile umilinţei.\n\n42 Şi s-a întâmplat că după ce Moroni a fortificat acele părţi ale ţării care fuseseră cel mai mult expuse lamaniţilor până când au fost destul de puternici, el s-a reîntors la oraşul lui Zarahemla; şi, de asemenea, Helaman s-a reîntors la locul moştenirii sale; şi iarăşi a fost pacea stabilită printre poporul lui Nefi.\n\n43 Iar Moroni a predat comanda oştirilor sale în mâinile fiului său, al cărui nume era Moroniha; iar el s-a retras la casa lui pentru ca să-şi poată petrece restul zilelor sale în pace.\n\n44 Iar Pahoran s-a reîntors la scaunul său de judecată; iar Helaman a început, iarăsi, să predice către popor cuvântul lui Dumnezeu; căci, din cauza atâtor războaie şi certuri, devenise potrivit ca un regulament să fie făcut din nou în Biserică.\n\n45 De aceea, Helaman şi fraţii săi au mers şi au vestit cuvântul lui Dumnezeu cu multă putere pentru convingerea multor oameni despre ticăloşia lor, ceea ce i-a făcut pe ei să se pocăiască de păcatele lor şi să fie botezaţi în Domnul, Dumnezeul lor.\n\n46 Şi s-a întâmplat că au întemeiat iarăşi Biserica lui Dumnezeu peste toată ţara.\n\n47 Da, şi regulamente au fost făcute în ceea ce priveşte legea. Iar judecătorii lor şi judecătorii şefi ai lor au fost aleşi.\n\n48 Iar poporul lui Nefi a început iarăşi să prospere în ţară şi a început să se înmulţească şi să se întărească, iarăşi, în ţară; şi el a început să se îmbogăţească peste măsură de mult.\n\n49 Dar, cu toate bogăţiile lor sau tăria lor, sau prosperitatea lor, ei nu au fost înălţaţi în mândrie în propriii ochi; şi nici nu erau ei leneşi în a-şi aduce aminte de Domnul, Dumnezeul lor; ci s-au umilit ei înşişi peste măsură de mult în faţa Lui.\n\n50 Da, şi-au adus aminte ce lucruri mari făcuse Domnul pentru ei, că El i-a eliberat pe ei de la moarte, din sclavie şi din închisori şi de la tot felul de suferinţe; şi El i-a eliberat pe ei din mâinile duşmanilor lor.\n\n51 Şi ei s-au rugat Domnului, Dumnezeului, lor tot timpul într-atât, încât Domnul i-a binecuvântat pe ei în acord cu cuvântul Său, aşa încât ei au devenit puternici şi prosperi în ţară.\n\n52 Şi s-a întâmplat că toate aceste lucruri au avut loc. Iar Helaman a murit în cel de-al treizeci şi cincilea an al domniei judecătorilor asupra poporului lui Nefi.\n\n", "alma 63": "[center][font_size=26]Capitolul 63[/font_size][/center]\n\n[i]Şiblon şi, mai târziu, Helaman pun stăpânire pe inscripţiile sfinte—Mulţi nefiţi călătoresc către ţara de la miazănoapte—Hagot construieşte corăbii care călătoresc pe marea de la apus—Moroniha îi învinge pe lamaniţi în bătălie. Circa 56–52 î.H.[/i]\n\n1 Şi s-a întâmplat că, la începutul celui de-al treizeci şi şaselea an al domniei judecătorilor asupra poporului lui Nefi, Şiblon a pus stăpânire pe acele lucruri sfinte care fuseseră date lui Helaman de către Alma.\n\n2 Şi era el un om drept; şi el călca drept în faţa lui Dumnezeu; şi el avea grijă să facă bine tot timpul, să ţină poruncile Domnului, Dumnezeului său; şi tot aşa făcea şi fratele lui.\n\n3 Şi s-a întâmplat că şi Moroni a murit. Şi astfel s-a terminat cel de-al treizeci şi şaselea an al domniei judecătorilor.\n\n4 Şi s-a întâmplat că în cel de-al treizeci şi şaptelea an al domniei judecătorilor, un grup mare de oameni, şi anume în număr de cinci mii şi patru sute de bărbaţi, împreună cu nevestele şi cu copiii lor, a plecat din ţara lui Zarahemla în ţara care era către miazănoapte.\n\n5 Şi s-a întâmplat că Hagot, fiind un om peste măsură de curios, de aceea, el s-a dus şi şi-a construit o corabie peste măsură de mare la graniţele ţării Abundenţa, lângă ţara Pustiul, şi a pornit cu ea pe marea de la apus prin strâmtoarea îngustă care ducea către ţara de la miazănoapte.\n\n6 Şi iată, au fost mulţi dintre nefiţi care au intrat în ea şi au navigat tot înainte cu multe provizii, precum şi multe femei şi copii; şi ei au călătorit către miazănoapte. Şi astfel s-a terminat cel de-al treizeci şi şaptelea an.\n\n7 Şi în cel de-al treizeci şi optulea an, acest om a construit alte corăbii. Şi prima corabie, de asemenea, s-a întors; şi mulţi oameni au intrat în ea; şi, de asemenea, au luat cu ei multe provizii şi au plecat iarăşi către ţara de la miazănoapte.\n\n8 Şi s-a întâmplat că despre ei nu s-a mai auzit nimic niciodată. Şi noi credem că s-au înecat în adâncurile mării. Şi s-a întâmplat că o altă corabie, de asemenea, a navigat tot înainte; şi încotro s-a dus, noi nu ştim.\n\n9 Şi s-a întâmplat că în acest an erau mulţi oameni care s-au dus către ţara de la miazănoapte. Şi astfel s-a terminat cel de-al treizeci şi optulea an.\n\n10 Şi s-a întâmplat că în cel de-al treizeci şi nouălea an al domniei judecătorilor, Şiblon, de asemenea, a murit, iar Corianton a plecat către ţara de la miazănoapte, într-o corabie, ca să ducă provizii acelor oameni care plecaseră către ţara aceea.\n\n11 De aceea, devenise potrivit ca Şiblon să confere acele lucruri sfinte înainte de a muri fiului lui Helaman, acesta numindu-se Helaman după numele tatălui său.\n\n12 Acum iată, toate acele inscripţii care erau în posesia lui Helaman au fost scrise şi trimise printre copiii oamenilor prin toată ţara, în afară de acele părţi în care Alma poruncise să nu fie trimise.\n\n13 Cu toate acestea, aceste lucruri trebuia să fie păstrate sfinte şi transmise de la o generaţie la alta; de aceea, în acest an, ele au fost conferite lui Helaman, înainte de moartea lui Şiblon.\n\n14 Şi s-a întâmplat, de asemenea, că în acest an erau unii disidenţi care plecaseră la lamaniţi; şi ei erau tulburaţi iarăşi de mânie împotriva nefiţilor.\n\n15 Şi, de asemenea, tot în acest an, ei au năvălit cu o oştire numeroasă ca să facă război împotriva poporului lui Moroniha, sau împotriva oştirii lui Moroniha, în care ei au fost iarăşi învinşi şi alungaţi înapoi către pământurile lor proprii, suferind o mare pierdere.\n\n16 Şi astfel s-a terminat cel de-al treizeci şi nouălea an al domniei judecătorilor asupra poporului lui Nefi.\n\n17 Şi astfel s-a terminat relatarea lui Alma şi a lui Helaman, fiul lui, şi, de asemenea, a lui Şiblon, care era fiul lui.\n\n", "hel 1": "[center][font_size=26]Cartea lui Helaman[/font_size][/center]\n\nO relatare a nefiţilor. Războaiele şi neînţelegerile lor, precum şi conflictele lor. Şi, de asemenea, profeţiile multor profeţi sfinţi înaintea venirii lui Hristos, potrivit cronicilor lui Helaman, care era fiul lui Helaman, şi, de asemenea, potrivit inscripţiilor fiilor lui, chiar până la venirea lui Hristos. Şi, de asemenea, mulţi lamaniţi sunt convertiţi. O relatare a convertirii lor. O relatare a dreptăţii lamaniţilor şi a ticăloşiei şi ale lucrurilor abominabile ale nefiţilor, potrivit cronicii lui Helaman şi a fiilor lui, chiar până la venirea lui Hristos, care se numeşte cartea lui Helaman şi aşa mai departe.\n\n[center][font_size=26]Capitolul 1[/font_size][/center]\n\n[i]Pahoran al Doilea devine judecător-şef şi este ucis de către Chişcumen—Pacumeni ocupă scaunul de judecată—Coriantumr conduce armatele lamaniţilor, ocupă Zarahemla şi-l ucide pe Pacumeni—Moroniha îi învinge pe lamaniţi şi recapturează Zarahemla, iar Coriantumr este ucis. Circa 52–50 î.H.[/i]\n\n1 Şi acum iată, s-a întâmplat că la începutul celui de-al patruzecilea an al domniei judecătorilor asupra poporului lui Nefi, a început să fie o mare neînţelegere în poporul nefiţilor.\n\n2 Căci iată, Pahoran murise şi se dusese pe calea pe care merge toată lumea; de aceea, a început să fie o mare neînţelegere în ceea ce priveşte care dintre fraţii, care erau fiii lui Pahoran să aibă scaunul de judecată.\n\n3 Acum, acestea sunt numele acelora care s-au certat pentru scaunul de judecată, care, de asemenea, i-au făcut pe oameni să se certe: Pahoran, Paanchi şi Pacumeni.\n\n4 Acum, aceştia nu sunt toţi fiii lui Pahoran (căci el a avut mulţi), dar aceştia sunt aceia care s-au certat pentru scaunul de judecată; de aceea, ei au pricinuit trei împărţiri în popor.\n\n5 Cu toate acestea, s-a întâmplat că Pahoran a fost numit de către glasul poporului ca să fie judecător-şef şi guvernator peste poporul lui Nefi.\n\n6 Şi s-a întâmplat că Pacumeni, atunci când a văzut că nu putea să capete scaunul de judecată, el s-a unit cu glasul poporului.\n\n7 Dar iată, Paanchi, împreună cu acea parte din popor care dorea ca el să fie guvernatorul lor, era foarte mânios; de aceea, era cât pe ce să-i linguşească pe acei oameni să se ridice în răzvrătire împotriva fraţilor lor.\n\n8 Şi s-a întâmplat că atunci când el era gata să facă aceasta, iată, a fost luat şi a fost judecat în acord cu glasul poporului şi a fost condamnat la moarte; căci se ridicase în răzvrătire şi căutase să distrugă libertatea poporului.\n\n9 Acum, când aceşti oameni care doreau ca el să fie guvernatorul lor au văzut că a fost condamnat la moarte, au fost mânioşi şi, iată, l-au trimis pe unul, Chişcumen, chiar până la scaunul de judecată al lui Pahoran şi l-a ucis pe Pahoran, cum el stătea pe scaunul de judecată.\n\n10 Şi el a fost urmărit de slujitorii lui Pahoran; dar iată, fuga lui Chişcumen era aşa de grăbită, încât nici un om nu a putut să-l prindă.\n\n11 Şi el s-a dus la aceia care l-au trimis pe el; şi cu toţii au încheiat un legământ, da, jurând pe Creatorul lor cel Veşnic că nu vor spune nici unui om că Chişcumen l-a ucis pe Pahoran.\n\n12 De aceea, Chişcumen nu a fost cunoscut în poporul lui Nefi, căci era mascat atunci când l-a ucis pe Pahoran. Şi Chişcumen şi banda lui, care făcuseră legământ cu el, s-au amestecat cu poporul, aşa încât ei cu toţii nu puteau fi găsiţi; dar toţi cei care au fost găsiţi au fost condamnaţi la moarte.\n\n13 Şi acum iată, Pacumeni a fost numit în acord cu glasul poporului ca să fie judecător-şef şi guvernator asupra poporului, ca să domnească în locul fratelui său, Pahoran; şi a fost potrivit dreptului lui. Şi toate acestea s-au întâmplat în cel de-al patruzecilea an al domniei judecătorilor; şi anul acela s-a sfârşit.\n\n14 Şi s-a întâmplat în cel de-al patruzeci şi unulea an al domniei judecătorilor, că lamaniţii adunaseră laolaltă o oştire nenumărată de oameni şi-i înarmaseră pe ei cu săbii, şi cu paloşe, şi cu arcuri, şi cu săgeţi, şi cu coifuri, şi cu platoşe, şi cu tot felul de scuturi de toate felurile.\n\n15 Şi ei au năvălit iarăşi ca să se lupte împotriva nefiţilor. Şi erau conduşi de către un om al cărui nume era Coriantumr; iar el era un urmaş al lui Zarahemla; şi era un disident între nefiţi; şi era un om mare şi puternic.\n\n16 De aceea, regele lamaniţilor, al cărui nume era Tubalot, care era fiul lui Amoron, crezând că, fiind un om puternic, Coriantumr, putea să se împotrivească nefiţilor cu puterea lui, precum şi cu înţelepciunea lui mare, într-atât, încât trimiţându-l pe el, ar putea să câştige putere asupra nefiţilor—\n\n17 De aceea, el i-a aţâţat pe ei la mânie şi şi-a adunat laolaltă oştirile şi l-a numit pe Coriantumr ca să fie conducătorul lor şi a făcut ca ei să se ducă în marş către ţara lui Zarahemla ca să se lupte împotriva nefiţilor.\n\n18 Şi s-a întâmplat că, din cauza atâtor vrajbe şi atâtor conflicte în guvern, ei nu au pus gărzi destule în ţara lui Zarahemla; căci crezuseră că lamaniţii nu îndrăzneau să vină până în inima ţării lor ca să atace acel mare oraş Zarahemla.\n\n19 Dar s-a întâmplat că în fruntea oştirii sale numeroase Coriantumr a înaintat în marş şi a năvălit peste locuitorii oraşului, iar marşul lor a fost atât de rapid, încât nefiţii n-au avut timp deloc să-şi adune laolaltă oştirile.\n\n20 De aceea, Coriantumr a doborât garda de la intrarea oraşului şi a înaintat în marş cu întreaga sa oştire până în oraş, iar ei au ucis pe fiecare care i-a înfruntat pe ei într-atât, încât au pus stăpânire pe întregul oraş.\n\n21 Şi s-a întâmplat că Pacumeni, care era judecătorul-şef, a fugit din faţa lui Coriantumr chiar până la zidurile oraşului. Şi s-a întâmplat că el a fost izbit de zid de către Coriantumr, încât el a murit. Şi astfel s-au terminat zilele lui Pacumeni.\n\n22 Iar acum, când Coriantumr a văzut că el avea stăpânirea oraşului lui Zarahemla şi a văzut că nefiţii fugiseră din faţa lor, şi au fost ucişi, şi au fost luaţi, şi au fost aruncaţi în închisoare, şi că el căpătase stăpânire pe cea mai puternică fortăreaţă din toată ţara, inima lui a prins curaj într-atât, încât a fost cât pe ce să se ducă împotriva întregii ţări.\n\n23 Şi acum, el nu a zăbovit în ţara lui Zarahemla, ci s-a dus înainte cu o oştire mare, chiar către oraşul Abundenţa; căci era hotărârea lui ca să meargă înainte şi să-şi croiască drum cu sabia, pentru ca să poată să obţina părţile de la miazănoapte ale ţării.\n\n24 Şi, crezând că tăria lor cea mai mare era în mijlocul ţării, de aceea, a înaintat în marş, fără să le dea timp ca să se adune laolaltă, decât doar dacă erau în cete mici; şi în felul acesta au năvălit peste ei şi i-au doborât la pământ.\n\n25 Dar iată, acest marş al lui Coriantumr prin mijlocul ţării i-a dat lui Moroniha un mare avantaj asupra lor, fără a mai ţine seama de mărimea numărului nefiţilor care au fost ucişi.\n\n26 Căci iată, Moroniha a crezut că lamaniţii nu îndrăzneau să vină până în mijlocul ţării, ci că ei ar ataca oraşele din jurul graniţelor, aşa cum făcuseră până atunci; de aceea, Moroniha a făcut ca oştirile lui puternice să apere acele părţi ale ţării care erau împrejur pe lângă graniţă.\n\n27 Dar iată, lamaniţii nu erau înfricoşaţi de dorinţa lui, ci veniseră în mijlocul ţării şi ocupaseră capitala ţării, care era oraşul lui Zarahemla şi au mers în marş prin părţile cele mai importante ale ţării, ucigând oamenii într-un mare măcel, atât bărbaţi cât şi femei şi copii, punând stăpânire pe multe oraşe şi pe multe întărituri.\n\n28 Dar când Moroniha a descoperit aceasta, el imediat l-a trimis pe Lehi cu o oştire ca să le taie calea înainte ca ei să ajungă în ţara Abundenţa.\n\n29 Şi astfel a făcut el; şi i-a întrecut pe ei înainte ca ei să fi ajuns în ţara Abundenţa şi s-a luptat cu ei, într-atât, încât ei au început să se retragă înapoi către ţara lui Zarahemla.\n\n30 Şi s-a întâmplat că Moroniha i-a întrecut pe ei în retragerea lor şi s-a luptat cu ei, într-atât, încât aceasta a devenit o bătălie peste măsură de sângeroasă; da, mulţi au fost ucişi, iar printre numărul celor care au fost ucişi a fost găsit, de asemenea, Coriantumr.\n\n31 Şi acum, iată, lamaniţii nu s-au putut retrage în nici o parte, nici la miazănoapte, nici la miazăzi, nici la răsărit, nici la apus, căci ei erau înconjuraţi din toate părţile de către nefiţi.\n\n32 Şi astfel i-a aruncat Coriantumr pe lamaniţi în mijlocul nefiţilor, într-atât, încât ei erau în puterea nefiţilor, iar el însuşi a fost ucis, iar lamaniţii s-au predat în mâinile nefiţilor.\n\n33 Şi s-a întâmplat că Moroniha a pus iarăşi stăpânire pe oraşul lui Zarahemla şi a făcut ca lamaniţii care fuseseră luaţi prizonieri să plece din ţară în pace.\n\n34 Şi astfel s-a terminat cel de-al patruzeci şi unulea an al domniei judecătorilor.\n\n", "hel 2": "[center][font_size=26]Capitolul 2[/font_size][/center]\n\n[i]Helaman, fiul lui Helaman, devine judecător-şef—Gadianton conduce ceata lui Chişcumen—Slujitorul lui Helaman îl ucide pe Chişcumen, iar ceata lui Gadianton fuge în pustiu. Circa 50–49 î.H.[/i]\n\n1 Şi s-a întâmplat că în cel de-al patruzeci şi doilea an al domniei judecătorilor, după ce Moroniha stabilise iarăşi pacea între nefiţi şi lamaniţi, iată, nu era nimeni care să ocupe scaunul de judecată; de aceea, a început iarăşi să fie un conflict printre oameni despre cine trebuia să ocupe scaunul de judecată.\n\n2 Şi s-a întâmplat că Helaman, care era fiul lui Helaman, a fost numit ca să ocupe scaunul de judecată, prin glasul poporului.\n\n3 Dar iată, Chişcumen, care-l ucisese pe Pahoran, a întins o capcană pentru ca să-l distrugă şi pe Helaman; şi el a fost susţinut de către ceata lui, care intrase într-un legământ ca nimeni să nu cunoască ticăloşia lui.\n\n4 Căci era unul, Gadianton, care era peste măsură de priceput în cuvinte, precum şi în măiestria lui, ca să înfăptuiască lucrarea secretă a crimei şi tâlhăriei; de aceea, el a devenit conducătorul bandei lui Chişcumen.\n\n5 De aceea, el i-a linguşit pe ei, precum şi pe Chişcumen, spunând că, dacă ei îl vor înscăuna pe el în scaunul de judecată, atunci el le va înlesni acelora care făceau parte din banda lui să fie aduşi la putere şi autoritate printre oameni; de aceea, Chişcumen a căutat să-l distrugă pe Helaman.\n\n6 Şi s-a întâmplat că în timp ce el se ducea către scaunul de judecată ca să-l distrugă pe Helaman, iată, unul dintre slujitorii lui Helaman, fiind afară în timpul nopţii, a aflat prin deghizare despre planurile făcute de această bandă ca să-l distrugă pe Helaman—\n\n7 Şi s-a întâmplat că el l-a întâlnit pe Chişcumen şi i-a făcut un semn; de aceea, Chişcumen i-a făcut lui cunoscut obiectul dorinţei sale, dorind ca el să-l conducă pe el până la scaunul de judecată ca să-l poată ucide pe Helaman.\n\n8 Şi atunci când slujitorul lui Helaman a cunoscut toată inima lui Chişcumen şi că scopul lui era să ucidă, precum şi că scopul tuturor acelora care făceau parte din banda lui era să ucidă şi să jefuiască şi să câştige putere (şi acesta era planul lor secret şi combinaţia lor), slujitorul lui Helaman a spus către Chişcumen: Să mergem la scaunul de judecată.\n\n9 Acum, aceasta l-a bucurat pe Chişcumen peste măsură, căci el a crezut că-şi va înfăptui planul; dar iată, slujitorul lui Helaman, cum mergeau ei către scaunul de judecată, l-a înjunghiat pe Chişcumen chiar în inimă, aşa încât a căzut mort fără un geamăt. Iar el a fugit şi i-a spus lui Helaman toate lucrurile pe care le văzuse, le auzise şi le făcuse.\n\n10 Şi s-a întâmplat că Helaman a trimis ca această bandă secretă de tâlhari şi criminali să fie prinsă pentru ca ei să fie executaţi potrivit legii.\n\n11 Dar iată, atunci când Gadianton a aflat de Chişcumen că nu s-a întors, el s-a temut să nu fie distrus; de aceea, a făcut ca banda lui să-l urmeze pe el. Iar ei au fugit din ţară pe un drum secret, în pustiu; şi astfel, atunci când Helaman a trimis ca să-i prindă pe ei, ei nu au putut fi găsiţi nicăieri.\n\n12 Şi despre acest Gadianton se va mai vorbi mai încolo. Şi astfel s-a terminat cel de-al patruzeci şi doilea an al domniei judecătorilor peste poporul lui Nefi.\n\n13 Şi iată, la sfârşitul acestei cărţi veţi vedea voi că acest Gadianton a fost pricina ruinii, da, aproape a distrugerii totale a poporului lui Nefi.\n\n14 Iată, eu nu mă refer la sfârşitul cărţii lui Helaman, ci mă refer la sfârşitul cărţii lui Nefi, din care am luat toată relatarea pe care am scris-o.\n\n", "hel 3": "[center][font_size=26]Capitolul 3[/font_size][/center]\n\n[i]Mulţi nefiţi migrează către ţara de la nord—Ei construiesc case din ciment şi păstrează multe inscripţii—Zeci de mii sunt convertiţi şi botezaţi—Cuvântul lui Dumnezeu îi conduce pe oameni către salvare—Nefi, fiul lui Helaman, ocupă scaunul de judecată. Circa 49–39 î.H.[/i]\n\n1 Şi acum, s-a întâmplat că în cel de-al patruzeci şi treilea an al domniei judecătorilor, nu a fost nici un conflict printre oamenii lui Nefi, în afară de o oarecare trufie care a fost în Biserică, care a pricinuit o oarecare neînţelegere printre oameni, care probleme au fost rezolvate la sfârşitul celui de-al patruzeci şi treilea an.\n\n2 Şi nu a fost nici un conflict printre oameni în cel de-al patruzeci şi patrulea an; şi nici în cel de-al patruzeci şi cincilea an nu au fost multe conflicte.\n\n3 Şi s-a întâmplat în cel de-al patruzeci şi şaselea an, da, atunci au fost multe conflicte şi multe neînţelegeri; şi din cauza aceasta, foarte mulţi au fost aceia care au plecat din ţara lui Zarahemla şi s-au dus în ţara de la miazănoapte ca să moştenească pământul.\n\n4 Şi ei au călătorit până la o distanţă nespus de mare, până când au ajuns la mari întinderi de ape şi de râuri.\n\n5 Da, şi ei chiar s-au împrăştiat în multe părţi ale ţării, oriunde ţara nu ajunsese pustie şi fără lemn de pădure din cauza multor locuitori care mai înainte moşteniseră ţara.\n\n6 Şi acum, nici o parte din ţară nu era pustie, decât în ceea ce priveşte lemnul de pădure; dar din cauza distrugerii mari făcute de poporul care mai înainte locuise ţara, aceasta era numită pustie.\n\n7 Şi acolo fiind numai puţin lemn de pădure pe toată întinderea ţării, oamenii care au ajuns acolo au devenit foarte pricepuţi în lucrul cimentului; de aceea, ei au construit case din ciment, în care au locuit.\n\n8 Şi s-a întâmplat că ei s-au înmulţit şi s-au împrăştiat şi au înaintat de la ţara de la miazăzi până la ţara de la miazănoapte şi s-au împrăştiat atât de mult, încât au început să acopere faţa întregului pământ, de la marea de la miazăzi până la marea de la miazănoapte şi de la marea de la apus până la marea de la răsărit.\n\n9 Iar oamenii care erau în ţara de la miazănoapte au locuit în corturi şi în case din ciment; şi ei au avut grijă ca orice copac care răsărea pe faţa ţării să crească pentru ca peste un timp ei să poată avea lemn de pădure pentru a-şi construi casele lor, da, oraşele lor şi templele lor şi sinagogile lor şi sanctuarele lor şi tot felul de clădiri de-ale lor.\n\n10 Şi s-a întâmplat că lemnul de pădure fiind foarte rar în ţara de la miazănoapte, ei au trimis mult pe calea apelor.\n\n11 Şi astfel au făcut posibil pentru oamenii din ţara de la miazănoapte ca şi ei să poată să-şi construiască multe oraşe, atât din lemn, cât şi din ciment.\n\n12 Şi s-a întâmplat că au fost mulţi dintre oamenii lui Amon, care erau lamaniţi prin naştere, care, de asemenea, s-au dus în această ţară.\n\n13 Şi acum, sunt multe cronici păstrate despre faptele acestor oameni, de către mulţi dintre aceşti oameni care sunt importante şi foarte voluminose cu privire la ei.\n\n14 Dar iată, a suta parte dintre faptele acestui popor, da, relatarea despre lamaniţi şi despre nefiţi, şi despre războaiele, şi conflictele, şi neînţelegerile, şi predicile lor, şi profeţiile lor, şi transporturile lor pe calea apelor şi construcţiile de corăbii, şi construcţiile lor de temple şi de sinagogi şi de sanctuare, şi despre dreptatea lor şi ticăloşia lor, şi crimele lor şi furturile şi hoţiile lor şi tot felul de lucruri abominabile şi curvii, nu pot fi cuprinse în această lucrare.\n\n15 Dar iată, sunt multe cărţi şi multe cronici de tot felul şi ele au fost păstrate de către nefiţi.\n\n16 Şi acestea au fost trecute de la o generaţie la alta de către nefiţi, chiar până când ei au căzut în păcat şi au fost ucişi şi jefuiţi şi fugăriţi şi alungaţi şi măcelăriţi şi împrăştiaţi pe faţa pământului şi amestecaţi cu lamaniţii până când nici unul nu a mai rămas să fie numit nefit, devenind păcătoşi şi sălbatici şi fioroşi, da, chiar devenind lamaniţi.\n\n17 Şi acum, eu mă reîntorc, iarăşi, la relatarea mea; de aceea, ceea ce am vorbit s-a întâmplat după ce au fost multe conflicte şi tulburări şi războaie şi neînţelegeri printre oamenii lui Nefi.\n\n18 Iar cel de-al patruzeci şi şaselea an al domniei judecătorilor s-a sfârşit;\n\n19 Şi s-a întâmplat că încă mai era un mare conflict în ţară, da, chiar în cel de-al patruzeci şi şaptelea şi în cel de-al patruzeci şi optulea an.\n\n20 Cu toate acestea, Helaman a ocupat scaunul de judecată cu dreptate şi echitate; da, el a avut grijă să păstreze statutele şi judecăţile şi poruncile lui Dumnezeu; şi el a făcut ceea ce era bun în ochii lui Dumnezeu, întotdeauna; şi a păşit pe urmele tatălui său, într-atât, încât el a prosperat mult în ţară.\n\n21 Şi s-a întâmplat că el a avut doi fii. El i-a dat celui mai mare numele Nefi, iar celui mai mic numele Lehi. Şi ei au început să crească în Domnul.\n\n22 Şi s-a întâmplat că războaiele şi conflictele au început să înceteze într-o mică măsură printre oamenii nefiţilor, către sfârşitul celui de-al patruzeci şi optulea an al domniei judecătorilor peste poporul lui Nefi.\n\n23 Şi s-a întâmplat, că în cel de-al patruzeci şi nouălea an al domniei judecătorilor, a fost o pace continuă stabilită în ţară, în afară de combinaţiile secrete pe care Gadianton, tâlharul, le întemeiase în părţile cele mai aşezate ale ţării, care la timpul acela nu erau cunoscute celor care erau la conducerea guvernului; de aceea, ei nu au fost nimiciţi în afara ţării.\n\n24 Şi s-a întâmplat că în acelaşi an a fost o nespus de mare prosperitate în Biserică, într-atât, încât erau mii care s-au unit cu Biserica şi au fost botezaţi în pocăinţă.\n\n25 Şi atât de mare a fost prosperitatea Bisericii şi atât de multe binecuvântări au venit peste popor, încât până şi preoţii cei mari şi învăţătorii erau ei înşişi uimiţi peste măsură.\n\n26 Şi s-a întâmplat că lucrarea Domnului a prosperat pentru botezarea şi unirea cu Biserica lui Dumnezeu a multor suflete, da, chiar zeci de mii.\n\n27 Astfel, noi putem să vedem că Domnul este plin de îndurare cu toţi aceia care, în sinceritatea inimilor lor, Îl vor chema după numele Lui cel sfânt.\n\n28 Da, şi astfel noi vedem că poarta cerului este deschisă tuturor, şi anume acelora care vor crede în numele lui Isus Hristos, care este Fiul lui Dumnezeu.\n\n29 Da, noi vedem că oricine vrea poate să pună stăpânire pe cuvântul lui Dumnezeu, care este iute şi puternic, care va sfărâma orice înşelătorii şi piedici şi comploturi ale diavolului şi îl va conduce pe omul lui Hristos pe un drum strâmt şi îngust peste acea prăpastie nepieritoare de chin care este pregătită să-i înghită pe cei păcătoşi—\n\n30 Şi va aşeza sufletele lor, da, sufletele lor nemuritoare, de-a dreapta lui Dumnezeu în Împărăţia cerului, ca să stea împreună cu Avraam şi cu Isaac şi cu Iacov şi cu toţi strămoşii noştri cei sfinţi, ca să nu mai plece de acolo.\n\n31 Şi în acest an a fost o bucurie continuă în ţara lui Zarahemla şi în toate regiunile de jur-împrejur, chiar în toată ţara care era stăpânită de către nefiţi.\n\n32 Şi s-a întâmplat că a fost pace şi nespus de mare bucurie în tot restul celui de-al patruzeci şi nouălea an; da, şi, de asemenea, a fost pace continuă şi mare bucurie în cel de-al cincizecilea an al domniei judecătorilor.\n\n33 Iar în cel de-al cincizeci şi unulea an al domniei judecătorilor a fost, de asemenea, pace, în afară de trufia care a început să pătrundă în Biserică—nu în Biserica lui Dumnezeu, ci în inimile oamenilor care pretindeau cum că aparţineau de Biserica lui Dumnezeu—\n\n34 Şi ei au fost înălţaţi în trufie, chiar până la persecutarea multora dintre fraţii lor. Acum, acesta a fost un mare rău, care a făcut ca partea cea mai umilă a poporului să sufere mari persecuţii şi să treacă prin multe nenorociri.\n\n35 Cu toate acestea, ei au postit şi s-au rugat adeseori şi au devenit din ce în ce mai puternici în umilinţa lor şi din ce în ce mai întăriţi în credinţa în Hristos pentru umplerea sufletelor lor de bucurie şi consolare, da, chiar până la purificarea şi sfinţirea inimilor lor, care sfinţire vine datorită supunerii inimilor lor în Dumnezeu.\n\n36 Şi s-a întâmplat că cel de-al cincizeci şi doilea an, de asemenea, s-a încheiat în pace, în afară de trufia nespus de mare care intrase în inimile oamenilor; şi aceasta a fost din cauza bogăţiilor lor nespus de mari şi a prosperităţii lor în ţară; şi aceasta a crescut într-înşii de la o zi la alta.\n\n37 Şi s-a întâmplat că în cel de-al cincizeci şi treilea an al domniei judecătorilor, Helaman a murit, iar fiul lui cel mai mare, Nefi, a început să domnească în locul lui. Şi s-a întâmplat că el a ocupat scaunul de judecată cu dreptate şi echitate; da, el a ţinut poruncile lui Dumnezeu şi a păşit pe urmele tatălui său.\n\n", "hel 4": "[center][font_size=26]Capitolul 4[/font_size][/center]\n\n[i]Disidenţii nefiţi şi lamaniţii îşi unesc forţele şi ocupă ţara lui Zarahemla—Înfrângerile nefiţilor au loc din cauza ticăloşiei lor—Biserica decade, iar poporul ajunge să fie slab ca şi lamaniţii. Circa 38–30 î.H.[/i]\n\n1 Şi s-a întâmplat că în cel de-al cincizeci şi patrulea an au fost multe certuri în Biserică; şi, de asemenea, a fost o neînţelegere în popor într-atât, încât a fost multă vărsare de sânge.\n\n2 Iar cei rebeli au fost ucişi şi alungaţi afară din ţară, iar ei s-au dus la regele lamaniţilor.\n\n3 Şi s-a întâmplat că ei s-au apucat să-i aţâţe pe lamaniţi la război împotriva nefiţilor; dar iată, lamaniţii au fost foarte înfricoşaţi, într-atât, încât nu au vrut să asculte de vorbele acelor disidenţi.\n\n4 Dar s-a întâmplat că, în cel de-al cincizeci şi şaselea an al domniei judecătorilor, au fost unii disidenţi care s-au dus de la nefiţi la lamaniţi; şi ei au reuşit ca, împreună cu ceilalţi, să-i aţâţe pe aceştia la mânie împotriva nefiţilor; şi în tot timpul acelui an s-au pregătit pentru război.\n\n5 Iar în cel de-al cincizeci şi şaptelea an, ei au pornit în jos împotriva nefiţilor ca să se lupte; şi au început lucrarea morţii; da, într-atât de mult, încât în cel de-al cincizeci şi optulea an al domniei judecătorilor, ei au reuşit să obţină stăpânire peste ţara lui Zarahemla; da, precum şi peste toate ţinuturile, chiar şi peste ţinutul care era în vecinătatea ţinutului Abundenţei.\n\n6 Iar nefiţii şi oştirile lui Moroniha au fost goniţi chiar până în ţara Abundenţei;\n\n7 Iar acolo ei s-au fortificat împotriva lamaniţilor, de la marea de la apus şi chiar până la răsărit; aceasta fiind cam cât o călătorie de o zi pentru un nefit pe linia pe care ei o fortificaseră şi pe care îşi opriseră oştirile pentru ca să-şi apere ţara lor de la nord.\n\n8 Şi astfel, acei disidenţi ai nefiţilor, cu ajutorul unei oştiri numeroase a lamaniţilor, au obţinut toată stăpânirea nefiţilor care era în ţinutul de la miazăzi. Şi toate acestea s-au întâmplat în cel de-al cincizeci şi optulea şi cincizeci şi nouălea an al domniei judecătorilor.\n\n9 Şi s-a întâmplat că, în cel de-al şaizecilea an al domniei judecătorilor, Moroniha a reuşit ca împreună cu oştirile sale să obţină multe părţi din ţară; da, ei au recâştigat multe oraşe care căzuseră în mâinile lamaniţilor.\n\n10 Şi s-a întâmplat că, în cel de-al şaizeci şi unulea an al domniei judecătorilor, ei au reuşit să recapete chiar jumătate din posesiunile lor.\n\n11 Acum, această pierdere mare a nefiţilor şi marele măcel care a fost printre ei nu s-ar fi întâmplat dacă n-ar fi fost ticăloşia şi lucrurile abominabile care erau printre ei; da, şi aceasta a fost, de asemenea, şi printre aceia care pretindeau că aparţineau de Biserica lui Dumnezeu.\n\n12 Şi aceasta s-a întâmplat din cauza mândriei inimilor lor, din cauza bogăţiilor lor mari, da, aceasta s-a întâmplat din cauza asupririi celor săraci de către ei, care nu au dat bucate celor flămânzi, care nu au dat haine celor goi şi care au lovit peste obraz pe fraţii lor cei umili, bătându-şi joc de ceea ce era sfânt, tăgăduind spiritul profeţiei şi al revelaţiei, ucigând, jefuind, minţind, furând, comiţând adulter, ridicându-se în mari rebeliuni şi dezertând în ţara lui Nefi printre lamaniţi.\n\n13 Şi din cauza marii lor ticăloşii şi a lăudăroşeniei lor despre puterea lor, ei au fost părăsiţi de puterea lor; de aceea, ei nu au prosperat, ci au fost loviţi şi pedepsiţi şi alungaţi dintre lamaniţi până când ei şi-au pierdut stăpânirea asupra aproape a tuturor ţinuturilor lor.\n\n14 Dar iată, Moroniha predicase mult poporului din cauza nedreptăţilor lor şi, de asemenea, Nefi şi Lehi, care erau fiii lui Helaman, au predicat şi ei multe lucruri poporului, da, şi le-au profeţit lor multe lucruri despre nedreptăţile lor şi despre ceea ce urma să vină peste ei dacă nu se pocăiau de păcatele lor.\n\n15 Şi s-a întâmplat că ei s-au pocăit; şi în măsura în care s-au pocăit, ei au început să prospere.\n\n16 Căci atunci când Moroniha a văzut că ei s-au pocăit, s-a aventurat ca să-i conducă pe ei tot înainte, dintr-un un loc în altul, şi dintr-un un oraş în altul chiar până când ei şi-au recăpătat jumătate din avuţia lor şi jumătate din ţinuturile lor.\n\n17 Şi astfel s-a terminat cel de-al şaizeci şi unulea an al domniei judecătorilor.\n\n18 Şi s-a întâmplat că, în cel de-al şaizeci şi doilea an al domniei judecătorilor, Moroniha nu a mai putut să capete alte posesiuni asupra lamaniţilor.\n\n19 De aceea, ei şi-au abandonat planul de a obţine restul ţinuturilor lor, căci lamaniţii erau atât de numeroşi încât a fost peste putinţă pentru nefiţi să obţină mai multă putere asupra lor; de aceea, Moroniha a folosit toate oştirile sale ca să păstreze acele părţi pe care le luase.\n\n20 Şi s-a întâmplat că din cauza numărului mare al lamaniţilor, nefiţii au fost mult înfricoşaţi ca să nu fie răsturnaţi, doborâţi, ucişi şi distruşi.\n\n21 Da, ei au început să-şi aducă aminte de profeţiile lui Alma, precum şi de cuvintele lui Mosia; şi şi-au dat seama că fuseseră un popor încăpăţânat şi că nu puseseră nici un preţ pe poruncile lui Dumnezeu;\n\n22 Şi că ei schimbaseră şi călcaseră în picioare legile lui Mosia sau pe aceea pe care Domnul le poruncise s-o dea poporului; şi au văzut că legile lor deveniseră corupte şi că ei deveniseră un popor ticălos, într-atât, încât deveniseră tot atât de ticăloşi ca şi lamaniţii.\n\n23 Şi din cauza nedreptăţii lor, Biserica începuse să slăbească; şi ei au început să-şi piardă credinţa în spiritul profeţiei şi în spiritul revelaţiei; iar judecăţile lui Dumnezeu i-au privit pe ei drept în faţă.\n\n24 Şi ei au văzut că deveniseră slabi, la fel ca şi fraţii lor lamaniţii, şi că Spiritul Domnului nu-i mai apăra; da, Acesta s-a îndepărtat de ei pentru că Spiritul Domnului nu trăieşte în temple nesfinţite—\n\n25 De aceea, Domnul a încetat să-i mai apere pe ei prin puterea Sa miraculoasă şi fără de egal, căci ei căzuseră într-o stare de necredinţă şi de ticăloşie îngrozitoare; şi au văzut că lamaniţii erau cu mult mai numeroşi decât ei; şi că, dacă nu se lipesc de Domnul Dumnezeul lor, atunci ei trebuia să piară fără de scăpare.\n\n26 Căci iată, au văzut că puterea lamaniţilor era tot atât de mare ca şi puterea lor, chiar om pentru om. Şi astfel au căzut ei în acest mare păcat; da, astfel au devenit ei slabi, din cauza păcatului lor, în decursul câtorva ani.\n\n", "hel 5": "[center][font_size=26]Capitolul 5[/font_size][/center]\n\n[i]Nefi şi Lehi se dedică propovăduirii—Numele lor îi îndeamnă pe ei să-şi croiască vieţile după modelul înaintaşilor lor—Hristos îi mântuieşte pe cei care se pocăiesc—Nefi şi Lehi îi convertesc pe mulţi şi sunt întemniţaţi, iar focul îi încercuieşte—Un nor de întuneric umbreşte trei sute de oameni—Pământul se cutremură, iar un glas le porunceşte oamenilor să se pocăiască—Nefi şi Lehi vorbesc cu îngeri, iar mulţimea este înconjurată de foc. Circa 30 î.H.[/i]\n\n1 Şi s-a întâmplat că în acelaşi an, iată, Nefi a cedat scaunul de judecată unui om al cărui nume era Cezoram.\n\n2 Căci, după cum legile lor şi guvernele lor erau întemeiate prin glasul poporului, iar cei care aleseseră răul erau mai numeroşi decât cei care aleseseră binele, ei erau în pragul distrugerii, căci legile deveniseră corupte.\n\n3 Da, şi aceasta nu era totul; ei erau un popor încăpăţânat într-atât, încât nu puteau să fie guvernaţi de către lege sau justiţie decât dacă era pentru distrugerea lor.\n\n4 Şi s-a întâmplat că Nefi obosise din cauza nedreptăţii lor; şi el a cedat scaunul de judecată şi şi-a luat asupra sa să predice cuvântul lui Dumnezeu pentru tot restul vieţii sale; iar fratele lui, Lehi, de asemenea, pentru tot restul vieţii lui;\n\n5 Căci şi-au adus aminte de cuvintele pe care tatăl lor, Helaman, le vorbise către ei. Şi acestea sunt cuvintele pe care el le-a vorbit:\n\n6 Iată, fiii mei, eu doresc ca voi să vă aduceţi aminte să ţineţi poruncile lui Dumnezeu; şi eu doresc ca voi să vestiţi aceste cuvinte poporului. Iată, eu v-am dat vouă numele primilor părinţi ai noştri care au venit din ţara Ierusalimului; şi am făcut aceasta pentru ca atunci când voi vă veţi aduce aminte de numele voastre, voi să vă aduceţi aminte de ei; iar atunci când voi vă aduceţi aminte de ei, voi vă aduceţi aminte de lucrările lor; şi atunci când vă aduceţi aminte de lucrările lor, atunci voi puteţi să ştiţi cum că a fost spus şi, de asemenea, scris că acestea erau bune.\n\n7 De aceea, fiii mei, aş dori ca voi să faceţi ceea ce este bun pentru ca să poată să fie spus despre voi şi, de asemenea, scris despre voi, tot aşa cum a fost spus şi scris despre ei.\n\n8 Şi acum, fiii mei, iată, eu mai doresc încă ceva de la voi; care dorinţă este ca voi să nu faceţi aceste lucruri ca să vă făliţi, ci să faceţi astfel de lucruri ca să vă aşterneţi pentru voi o comoară în ceruri; da, care este veşnică şi care nu se spulberă niciodată; da, pentru ca voi să puteţi avea acel dar preţios al vieţii veşnice despre care noi avem motivul să credem că a fost dată strămoşilor noştri.\n\n9 O, aduceţi-vă aminte, aduceţi-vă aminte, fiii mei, de cuvintele pe care regele Beniamin le-a spus către poporul său; da, aduceţi-vă aminte că nu este nici o altă cale sau mijloc prin care omul să poată fi salvat, ci numai prin sângele ispăşitor al lui Isus Hristos, Cel care va veni; da, aduceţi-vă aminte că El va veni ca să mântuiască lumea.\n\n10 Şi, de asemenea, aduceţi-vă aminte de cuvintele pe care Amulec le-a spus către Zeezrom în oraşul lui Amoniha; căci i-a spus el că Domnul cu siguranţă va veni să-şi mântuiască poporul, dar că El nu va veni ca să-i mântuiască pe ei în păcatele lor, ci să-i mântuiască pe ei de păcatele lor.\n\n11 Şi El are putere, dată Lui de către Tatăl, pentru ca să-i mântuiască pe ei de păcatele lor datorită pocăinţei; de aceea, El i-a trimis pe îngerii Săi ca să declare veştile despre condiţiile pocăirii, care duc la puterea Mântuitorului pentru salvarea sufletelor lor.\n\n12 Şi acum, fiii mei, aduceţi-vă aminte, aduceţi-vă aminte că pe stânca Mântuitorului nostru, care este Hristos, Fiul lui Dumnezeu, trebuie să vă clădiţi voi temelia voastră ca, atunci când diavolul îşi va trimite vânturile lui puternice, da, săgeţile lui în vârtejuri, da, atunci când ploaia lui cu pietre şi furtuna lui puternică vă va lovi, aceasta să nu aibă nici o putere asupra voastră ca să vă târască către adâncul nefericirii şi al suferinţei fără de sfârşit, datorită stâncii pe care voi sunteţi zidiţi, care este o temelie sigură, o temelie pe care dacă oamenii zidesc, ei nu pot să cadă.\n\n13 Şi s-a întâmplat că acestea au fost cuvintele pe care Helaman le-a propovăduit fiilor săi; da, el i-a învăţat pe ei multe lucruri care nu sunt scrise, precum şi, de asemenea, multe lucruri care sunt scrise.\n\n14 Şi ei şi-au adus aminte de cuvintele lui; şi de aceea, au mers mai departe ţinând poruncile lui Dumnezeu pentru a propovădui cuvântul lui Dumnezeu printre tot poporul lui Nefi, începând cu oraşul Abundenţa;\n\n15 Şi de acolo până la oraşul lui Ghid; şi de la oraşul lui Ghid până la oraşul lui Mulec;\n\n16 Şi chiar de la un oraş la altul până când ei s-au dus tot înainte printre întreg poporul lui Nefi, care era în ţinutul de la miazăzi; şi de acolo, până în ţinutul lui Zarahemla, printre lamaniţi.\n\n17 Şi s-a întâmplat că ei au propovăduit cu mare putere într-atât, încât i-au făcut de ruşine pe mulţi dintre acei disidenţi care plecaseră de la nefiţi; într-atât, încât aceştia au venit şi şi-au mărturisit păcatele lor şi au fost botezaţi prin pocăinţă şi s-au întors imediat la nefiţi pentru ca să repare răul pe care-l făcuseră lor.\n\n18 Şi s-a întâmplat că Nefi şi Lehi le-au predicat lamaniţilor cu atâta putere şi autoritate, căci ei aveau putere şi autoritate date lor pentru ca ei să poată vorbi; şi lor, de asemenea, li se dăduse mesajul pe care trebuia să-l glăsuiască—\n\n19 De aceea, ei au vorbit, spre marea uimire a lamaniţilor, convingându-i pe ei într-atât, încât opt mii dintre lamaniţii care erau în ţara lui Zarahemla şi primprejur s-au botezat prin pocăinţă şi au fost convinşi de ticăloşia tradiţiilor strămoşilor lor.\n\n20 Şi s-a întâmplat că Nefi şi Lehi au pornit de acolo ca să se ducă în ţara lui Nefi.\n\n21 Şi s-a întâmplat că au fost capturaţi de o oştire de-a lamaniţilor şi au fost aruncaţi în închisoare; da, chiar în aceeaşi închisoare în care Amon şi fraţii lui fuseseră aruncaţi de către slujitorii lui Limhi.\n\n22 Şi după ce ei au fost aruncaţi în închisoare pentru multe zile, fără mâncare, iată, ei s-au dus la ei la închisoare pentru ca să-i ia şi să-i poată ucide.\n\n23 Şi s-a întâmplat că Nefi şi Lehi au fost înconjuraţi ca de foc, într-atât, încât nu s-au încumetat să pună mâna pe ei de frică să nu se ardă. Cu toate acestea, Nefi şi Lehi nu au ars; şi ei au stat în mijlocul focului, dar nu au ars.\n\n24 Şi atunci când au văzut că au fost înconjuraţi de o coloană de foc şi că aceasta nu i-a ars, atunci inimile lor au prins curaj.\n\n25 Căci au văzut că lamaniţii nu s-au încumetat să pună mâna pe ei; şi nici nu s-au încumetat să se apropie de ei, ci au stat ca şi cum ar fi fost trăsniţi de uimire.\n\n26 Şi s-a întâmplat că Nefi şi Lehi s-au ridicat şi au început a vorbi către ei, spunând: Nu vă temeţi căci, iată, Dumnezeu este Acela care v-a arătat vouă acest lucru uimitor prin care vi se arată vouă că voi nu puteţi să puneţi mâna pe noi ca să ne ucideţi.\n\n27 Şi iată, atunci când ei au spus aceste cuvinte, pământul s-a cutremurat foarte mult, iar pereţii închisorii s-au cutremurat ca şi cum ar fi fost să se prăbuşească la pământ; dar iată, aceştia nu s-au prăbuşit. Şi iată, cei care erau în închisoare erau lamaniţi şi nefiţi care erau disidenţi.\n\n28 Şi s-a întâmplat că ei erau umbriţi de un nor de întuneric; şi o frică mare a venit peste ei.\n\n29 Şi s-a întâmplat că un glas a venit ca şi cum ar fi fost deasupra norului de întuneric, zicând: Pocăiţi-vă, pocăiţi-vă, şi nu mai căutaţi să-i distrugeţi pe slujitorii Mei pe care Eu i-am trimis la voi ca să anunţe veşti bune.\n\n30 Şi s-a întâmplat că atunci când ei au auzit acest glas şi au văzut că nu era glasul tunetului şi nici nu era acesta glasul unui zgomot tumultuos, ci iată, acesta era un glas liniştit, de o blândeţe deplină, ca şi cum ar fi fost o şoptire care pătrundea chiar până în suflet—\n\n31 Şi neţinând seama de blândeţea glasului, iată că pământul s-a cutremurat foarte tare, iar pereţii închisorii s-au cutremurat, iarăşi, ca şi cum ar fi fost să se dărâme la pământ; şi iată, norul de întuneric care îi umbrea nu s-a destrămat—\n\n32 Şi iată, glasul a venit iarăşi, zicând: Pocăiţi-vă, pocăiţi-vă, căci Împărăţia cerului este aproape; şi nu mai căutaţi să-i distrugeţi pe slujitorii Mei. Şi s-a întâmplat că pământul s-a cutremurat iarăşi, iar pereţii s-au cutremurat.\n\n33 Şi, de asemenea, iarăşi, pentru a treia oară, glasul a venit şi a spus către ei cuvinte minunate care nu pot fi spuse de către om; iar pereţii s-au cutremurat iarăşi, iar pământul s-a cutremurat ca şi cum s-ar fi sfărâmat în bucăţi.\n\n34 Şi s-a întâmplat că lamaniţii nu au putut fugi din cauza norului de întuneric care îi umbrea; da, şi, de asemenea, erau nemişcaţi din cauza spaimei care venise peste ei.\n\n35 Acum, era unul printre ei care era nefit prin naştere, care aparţinuse, odată, de Biserica lui Dumnezeu, dar se despărţise de ei.\n\n36 Şi s-a întâmplat că el s-a întors şi, iată, a văzut prin norul de întuneric faţa lui Nefi şi a lui Lehi; şi iată, ei străluceau foarte mult, chiar ca feţele îngerilor. Şi a văzut că ei şi-au ridicat privirile lor către cer; şi arătau ca şi cum vorbeau sau îşi ridicau glasurile către o fiinţă pe care ei o vedeau.\n\n37 Şi s-a întâmplat că acest om a strigat către mulţime că aceştia să se întoarcă şi să privească. Şi iată, lor li s-a dat putere pentru ca ei să se întoarcă şi să privească; şi ei au văzut faţa lui Nefi şi a lui Lehi.\n\n38 Şi ei au spus către om: Iată, ce înseamnă toate aceste lucruri şi cine este acesta cu care aceşti oameni vorbesc?\n\n39 Acum, numele omului acestuia era Aminadab. Iar Aminadab le-a spus: Ei vorbesc cu îngerii lui Dumnezeu.\n\n40 Şi s-a întâmplat că lamaniţii i-au spus: Ce putem noi să facem pentru ca acest nor de întuneric să poată fi înlăturat ca să nu ne mai umbrească?\n\n41 Iar Aminadab le-a spus: Voi trebuie să vă pocăiţi şi să imploraţi glasul chiar până când veţi avea credinţă în Hristos, despre care voi aţi fost învăţaţi de către Alma şi de Amulec şi de Zeezrom; şi atunci când veţi face aceasta, norul de întuneric va fi înlăturat şi nu vă va mai umbri.\n\n42 Şi s-a întâmplat că ei cu toţii au început să implore glasul Aceluia care cutremurase pământul; da, ei au implorat chiar până când norul de întuneric s-a spulberat.\n\n43 Şi s-a întâmplat că, atunci când ei şi-au aruncat privirile împrejur şi au văzut că norul de întuneric era spulberat şi nu-i mai umbrea, iată, au văzut că erau înconjuraţi, da, fiecare suflet, de către o coloană de foc.\n\n44 Iar Nefi şi Lehi erau în mijlocul lor; da, ei erau înconjuraţi; da, erau ca în mijlocul unui foc înflăcărat; şi totuşi acesta nu le făcea nici un rău; şi, de asemenea, acesta nu cuprinsese nici zidurile închisorii; şi ei au fost umpluţi de acea bucurie care este de nespus şi plină de slavă.\n\n45 Şi iată, Spiritul Sfânt al lui Dumnezeu s-a pogorât din ceruri şi a pătruns în inimile lor şi ei erau ca şi umpluţi de foc şi puteau glăsui cuvinte minunate.\n\n46 Şi s-a întâmplat că un glas a venit către ei, da, un glas plăcut, ca şi cum ar fi fost o şoptire, zicând:\n\n47 Pace, pace fie între voi, datorită credinţei voastre în Preaiubitul Meu, care a fost de la începutul lumii.\n\n48 Şi acum, când ei au auzit aceasta, şi-au aruncat ochii ca şi cum ar fi vrut să vadă din ce parte venea glasul; şi iată, au văzut cum cerul s-a deschis; şi îngeri s-au pogorât din cer şi le-au slujit.\n\n49 Şi erau cam trei sute de suflete care au văzut şi au auzit aceste lucruri; şi ei au fost îndemnaţi să meargă înainte şi să nu se minuneze şi nici să nu se îndoiască.\n\n50 Şi s-a întâmplat că au mers înainte şi au slujit poporului, declarând în toate ţinuturile dimprejur despre toate lucrurile pe care le auziseră şi le văzuseră într-atât, încât cea mai mare parte a lamaniţilor a fost convinsă de acestea, datorită dovezilor măreţe pe care le primise.\n\n51 Şi toţi cei care au fost convinşi şi-au abandonat armele lor de război, precum şi ura lor şi tradiţiile strămoşilor lor.\n\n52 Şi s-a întâmplat că ei au cedat nefiţilor pământurile din stăpânirea lor.\n\n", "hel 6": "[center][font_size=26]Capitolul 6[/font_size][/center]\n\n[i]Lamaniţii cei drepţi predică pentru nefiţii cei ticăloşi—Amândouă popoarele prosperă în timpul unei epoci de pace şi de belşug—Lucifer, autorul păcatului, aţâţă inimile ticăloşilor şi tâlharilor lui Gadianton la crimă şi la ticăloşie—Tâlharii acaparează guvernul nefiţilor. Circa 29–23 î.H.[/i]\n\n1 Şi s-a întâmplat că atunci când cel de-al şaizeci şi doilea an al domniei judecătorilor s-a terminat, toate aceste lucruri s-au întâmplat, iar lamaniţii, cea mai mare parte dintre ei, au devenit un popor drept, într-atât, încât dreptatea lor era mai mare decât aceea a nefiţilor, datorită credinţei lor ferme şi neclintite.\n\n2 Căci iată, erau mulţi dintre nefiţi care deveniseră duri şi fără pocăinţă şi foarte ticăloşi, într-atât, încât ei au respins cuvântul lui Dumnezeu şi toate predicile şi profeţiile care veniseră printre ei.\n\n3 Cu toate acestea, poporul Bisericii a avut mare bucurie datorită schimbării lamaniţilor, da, datorită Bisericii lui Dumnezeu care fusese întemeiată printre ei. Şi ei s-au întovărăşit şi s-au bucurat unul cu altul şi au avut mare bucurie.\n\n4 Şi s-a întâmplat că mulţi dintre lamaniţi au venit jos în ţara lui Zarahemla şi au declarat către nefiţi despre convertirea lor şi i-au îndemnat pe aceştia la credinţă şi la pocăinţă.\n\n5 Da, şi mulţi dintre ei au predicat cu multă putere şi autoritate până când au adus pe mulţi dintre ei până în adâncurile umilinţei pentru ca să fie urmaşi umili ai lui Dumnezeu şi ai Mielului.\n\n6 Şi s-a întâmplat că mulţi dintre lamaniţi s-au dus în ţara de la miazănoapte; şi, de asemenea, Nefi şi Lehi s-au dus în ţara de la miazănoapte ca să predice către popor. Şi astfel s-a terminat cel de-al şaizeci şi treilea an.\n\n7 Şi iată, a fost pace în întreaga ţară, într-atât, încât nefiţii s-au dus în oricare parte a ţării au vrut, fie printre nefiţi, fie printre lamaniţi.\n\n8 Şi s-a întâmplat că şi lamaniţii s-au dus orişiunde au vrut, fie că era printre lamaniţi sau printre nefiţi; şi astfel ei au avut legături libere unul cu altul ca să cumpere şi să vândă şi să obţină câştig după dorinţa lor.\n\n9 Şi s-a întâmplat că au devenit foarte bogaţi, atât lamaniţii, cât şi nefiţii; şi au avut o mulţime de aur şi de argint şi de tot felul de metale preţioase, atât în ţara de la miazăzi, cât şi în ţara de la miazănoapte.\n\n10 Acum, ţara de la miazăzi era numită Lehi, iar ţara de la miazănoapte era numită Mulec, după fiul lui Zedechia; căci Domnul l-a adus pe Mulec în ţara de la miazănoapte, iar pe Lehi în ţara de la miazăzi.\n\n11 Şi iată, era tot felul de aur în amândouă aceste ţări, precum şi argint şi minereuri preţioase de tot felul; şi, de asemenea, erau lucrători speciali care făceau tot felul de lucrări din minereuri şi le rafinau; şi astfel au devenit ei bogaţi.\n\n12 Ei au cultivat grâne din abundenţă, atât la miazănoapte, cât şi la miazăzi; şi au prosperat foarte mult, atât la miazănoapte, cât şi la miazăzi. Şi s-au înmulţit şi au devenit foarte puternici în ţară. Şi au crescut multe turme şi cirezi, da, multe animale îngrăşate.\n\n13 Iată, femeile lor au lucrat şi au tors şi au făcut tot felul de veşminte din bumbac fin şi veşminte de tot felul pentru ca să-şi acopere goliciunea. Şi astfel, cel de-al şaizeci şi patrulea an a trecut în pace.\n\n14 Iar în cel de al şaizeci şi cincilea an ei, de asemenea, au avut mare bucurie şi pace, da, multe predici şi multe profeţii despre ceea ce era să vină. Şi astfel a trecut cel de-al şaizeci şi cincilea an.\n\n15 Şi s-a întâmplat că în cel de-al şaizeci şi şaselea an al domniei judecătorilor, iată, Cezoram a fost ucis de către o mână necunoscută în timp ce el se aşeza pe scaunul de judecată. Şi s-a întâmplat că în acelaşi an, fiul lui, care fusese numit de către popor în locul lui, a fost, de asemenea, ucis. Şi astfel s-a încheiat cel de-al şaizeci şi şaselea an.\n\n16 Iar la începutul celui de-al şaizeci şi şaptelea an, poporul a început iarăşi să devină ticălos.\n\n17 Căci iată, Domnul îi binecuvântase pe ei atât de mult cu bogăţiile lumii, încât ei nu fuseseră tulburaţi de mânie, de războaie şi nici de vărsări de sânge; de aceea, ei au început să-şi îndrepte inimile lor către bogăţii; da, au început să caute să obţină câştiguri pentru ca să se ridice unul deasupra altuia; de aceea, ei au început să ucidă în ascuns şi să fure şi să jefuiască pentru ca să obţina câştiguri.\n\n18 Şi acum, iată, acei criminali şi tâlhari erau o bandă care fusese formată de către Chişcumen şi Gadianton. Şi acum, s-a întâmplat că erau mulţi din banda lui Gadianton printre nefiţi. Dar iată, ei erau mai numeroşi printre partea cea mai ticăloasă a lamaniţilor. Iar ei erau numiţi tâlharii şi ucigaşii lui Gadianton.\n\n19 Şi aceştia erau cei care l-au ucis pe judecătorul-şef Cezoram şi pe fiul lui în timp ce erau în scaunul de judecată; şi iată, ei nu au fost găsiţi.\n\n20 Şi acum s-a întâmplat că atunci când lamaniţii au aflat că erau tâlhari printre ei, au fost foarte supăraţi; şi au folosit orişice mijloace care erau în puterile lor pentru ca să-i distrugă pe ei de pe faţa pământului.\n\n21 Dar iată, Satana a aţâţat inimile celei mai mari părţi a nefiţilor într-atât, încât aceştia s-au unit cu bandele acelea de tâlhari şi au făcut legăminte şi jurăminte că ei se vor proteja şi apăra unul pe altul în orişice împrejurări grele s-ar afla pentru ca ei să nu sufere pentru crimele lor şi pentru tâlhăriile lor şi pentru furturile lor.\n\n22 Şi s-a întâmplat că au avut semnele lor, da, semnele lor secrete şi cuvintele lor secrete; şi aceasta pentru ca ei să poată să deosebească pe un frate care intrase în legământ, pentru ca orişice ticăloşie fratele lui ar fi comis, el să nu fie vătămat de fratele său, nici de cei care făceau parte din banda lui, care făcuseră acest legământ.\n\n23 Şi astfel, ei puteau să ucidă şi să jefuiască şi să fure şi să preacurvească şi să facă tot felul de ticăloşii împotriva legilor ţării lor şi a legilor lui Dumnezeu.\n\n24 Şi oricare dintre cei ce aparţineau de banda lor ar fi divulgat lumii ticăloşia şi lucrurile lor abominabile trebuia să fie judecat, nu potrivit legilor ţării lor, ci potrivit legilor ticăloşiei lor, care fuseseră date de către Gadianton şi Chişcumen.\n\n25 Acum, iată, acestea erau jurămintele şi legămintele secrete despre care Alma îi poruncise fiului său că nu trebuie să pătrundă în lume, căci altfel acestea ar fi un mijloc ca să tragă poporul în jos la distrugere.\n\n26 Acum iată, aceste jurăminte şi legăminte secrete nu au ajuns la Gadianton de la cronicile care fuseseră date lui Helaman; dar iată, ele au fost sădite în inima lui Gadianton de către aceeaşi fiinţă care i-a îndemnat pe părinţii noştri dintâi să ia din fructul oprit—\n\n27 Da, aceeaşi fiinţă care complotase cu Cain că dacă acesta îl va ucide pe fratele său Abel, aceasta să nu fie făcut cunoscută lumii. Şi el a complotat cu Cain şi urmaşii lui de la acel timp încolo.\n\n28 Şi, de asemenea, tot această fiinţă este aceea care a sădit în inimile oamenilor ideea să zidească un turn destul de înalt pentru ca ei să poată ajunge la cer. Şi tot această fiinţă a fost aceea care a condus pe cei care au venit de la acel turn în ţara aceasta; care au răspândit lucrările întunericului şi ale lucrurilor abominabile pe toată faţa pământului până când ea a târât poporul în jos într-o distrugere totală şi până la un iad veşnic.\n\n29 Da, este aceeaşi fiinţă care a sădit în inima lui Gadianton să continue lucrarea întunericului şi a uciderii secrete; şi ea a dat pe faţă acest lucru de la începutul omului şi până în timpul de acum.\n\n30 Şi iată, ea este aceea care este autoarea tuturor păcatelor. Şi iată, ea este aceea care conduce lucrările sale de întuneric şi de crime secrete şi care transmite planurile lor şi jurămintele lor şi legămintele lor şi planurile lor îngrozitor de ticăloase de la generaţie la generaţie, în măsura în care ea poate să acapareze inimile copiilor oamenilor.\n\n31 Şi acum iată, ea a pus stăpânire pe inimile nefiţilor; da, într-atât, încât ei deveniseră foarte păcătoşi; da, cea mai mare parte a lor s-au îndepărtat din drumul dreptăţii şi au călcat în picioare poruncile lui Dumnezeu; şi s-au întors către drumurile lor proprii şi şi-au zidit idoli din aurul şi argintul lor.\n\n32 Şi s-a întâmplat că toate aceste nedreptăţi li s-au întâmplat lor în timp de numai câţiva ani, într-atât, încât cea mai mare dintre ele li s-au întâmplat lor în cel de-al şaizeci şi şaptelea an al domniei judecătorilor peste poporul lui Nefi.\n\n33 Şi ei, de asemenea, au crescut în nedreptăţile lor în cel de-al şaizeci şi optulea an, spre marea supărare şi tânguire a celor drepţi.\n\n34 Şi astfel, noi vedem că nefiţii au început să rătăcească în necredinţă şi să crească în ticăloşie şi în lucruri abominabile, în timp ce lamaniţii au început să se întărească nespus de mult în cunoaşterea Dumnezeului lor; da, ei au început să ţină legile şi poruncile Lui şi să păşească în adevăr şi în dreptate în faţa Lui.\n\n35 Şi astfel, noi vedem că Spiritul Domnului a început să se retragă de la nefiţi, din cauza ticăloşiei şi a împietririi inimilor lor.\n\n36 Şi astfel, noi vedem că Domnul a început să-Şi verse Spiritul Său peste lamaniţi, datorită uşurinţei lor şi a dorinţei lor de a crede în cuvintele Lui.\n\n37 Şi s-a întâmplat că lamaniţii au fugărit banda de tâlhari ai lui Gadianton; şi ei au predicat cuvântul lui Dumnezeu printre cei mai slabi dintre ei, într-atât, încât această bandă de tâlhari a fost distrusă cu totul dintre lamaniţi.\n\n38 Şi s-a întâmplat, pe de altă parte, că nefiţii i-au întărit şi i-au sprijinit, începând cu cei mai ticăloşi dintre ei, până când ei s-au răspândit peste toată ţara nefiţilor şi au cucerit cea mai mare parte dintre cei drepţi, până când ei au ajuns să creadă în lucrările lor şi să se împărtăşească din jafurile lor şi să se unească cu ei în crimele şi combinaţiile lor secrete.\n\n39 Şi astfel, ei au obţinut întreaga conducere a guvernului, într-atât, încât au călcat în picioare şi au lovit şi au sfâşiat şi le-au întors spatele celor săraci şi urmaşilor cei umili ai lui Dumnezeu.\n\n40 Şi astfel, noi vedem că ei erau într-o stare îngrozitoare şi se pregăteau pentru o distrugere veşnică.\n\n41 Şi s-a întâmplat că astfel s-a încheiat cel de-al şaizeci şi optulea an al domniei judecătorilor peste poporul lui Nefi.\n\n", "hel 7": "Profeţia lui Nefi, Fiul lui Helaman—Dumnezeu ameninţă poporul lui Nefi că El îl va vizita în mânia Sa pentru distrugerea lor totală, dacă nu renunţă la ticăloşia lor. Dumnezeu loveşte poporul lui Nefi cu o ciumă; ei se pocăiesc şi se întorc către El. Samuel, un lamanit, le profeţeşte nefiţilor.\n\nCuprinde capitolele 7 până la 16, inclusiv.\n\n[center][font_size=26]Capitolul 7[/font_size][/center]\n\n[i]Nefi este respins la miazănoapte şi se reîntoarce la Zarahemla—El se roagă în turnul din grădina sa şi cheamă poporul să se pocăiască sau să piară. Circa 23–21 î.H.[/i]\n\n1 Iată, acum s-a întâmplat în cel de-al şaizeci şi nouălea an al domniei judecătorilor peste poporul nefiţilor că Nefi, fiul lui Helaman, s-a reîntors în ţara lui Zarahemla, din ţara de la miazănoapte.\n\n2 Căci el provenea din poporul care era din ţara de la miazănoapte şi a propovăduit cuvântul lui Dumnezeu şi a profeţit multe lucruri;\n\n3 Şi ei au respins toate cuvintele lui, într-atât, încât el nu a putut să rămână printre ei, ci s-a întors iarăşi în ţara lui de baştină.\n\n4 Şi au văzut poporul într-o asemenea stare îngrozitoare de ticăloşie şi pe acei tâlhari ai lui Gadianton ocupând scaunele de judecată—după ce au uzurpat puterea şi autoritatea din ţară; dând deoparte poruncile lui Dumnezeu şi nefiind drepţi câtuşi de puţin în faţa Lui; nefăcând nici un fel de dreptate copiilor oamenilor;\n\n5 Condamnând pe cei drepţi datorită dreptăţii lor; lăsând pe cei vinovaţi şi ticăloşi să meargă nepedepsiţi din cauza banilor lor; şi mai ales fiind ţinuţi în posturi din fruntea guvernului, ca să domnească şi să facă după dorinţa lor, pentru ca ei să poată căpăta câştiguri şi slava lumii; şi mai ales, pentru ca ei să poată şi mai uşor să comită adulter, să fure şi să ucidă şi să facă după dorinţele lor proprii—\n\n6 Acum, această mare nedreptate li se întâmplase nefiţilor timp de nu prea mulţi ani; şi atunci când Nefi a văzut aceasta, inima i s-a umplut de supărare în piept şi a exclamat în chinul sufletului său:\n\n7 O, dacă aş fi putut să-mi trăiesc zilele mele în zilele când tatăl meu, Nefi, a plecat, la început, din ţara Ierusalimului, dacă aş fi putut să mă bucur împreună cu el în ţara făgăduită; atunci poporul lui se aşeza în implorare cu uşurinţă, era tare în ţinerea poruncilor lui Dumnezeu şi lent în a fi condus la nedreptate; şi el era iute în a asculta de Cuvintele Domnului—\n\n8 Da, dacă zilele mele ar fi putut să fie în zilele acelea, atunci sufletul meu ar fi putut să aibă bucurie în dreptatea fraţilor mei.\n\n9 Dar iată, mie mi-a fost dat să trăiesc în zilele acestea şi ca sufletul meu să fie plin de supărare din cauza ticăloşiei acesteia a fraţilor mei.\n\n10 Şi iată, acum s-a întâmplat că aceasta s-a petrecut sus, într-un turn care era în grădina lui Nefi, care era lângă drumul mare care ducea la piaţa principală, care era în oraşul lui Zarahemla; de aceea, Nefi s-a închinat în turnul care era în grădina lui, care turn era, de asemenea, lângă poarta grădinii pe lângă care trecea drumul.\n\n11 Şi s-a întâmplat că erau unii oameni care treceau pe acolo şi care l-au văzut pe Nefi cum îşi vărsa sufletul către Dumnezeu sus în turn; şi ei au alergat şi au spus poporului ceea ce văzuseră, iar poporul a venit laolaltă în mari mulţimi pentru ca să poată să afle cauza unei aşa de mari jeluiri pentru ticăloşia poporului.\n\n12 Şi acum, când Nefi s-a ridicat, el a văzut mulţimile de oameni care erau adunate laolaltă.\n\n13 Şi s-a întâmplat că el şi-a deschis gura şi le-a spus: Iată, de ce v-aţi adunat laolaltă? Pentru ca eu să vă spun despre nedreptăţile voastre?\n\n14 Da, căci m-am urcat în turnul meu ca să-mi pot vărsa sufletul către Dumnezeul meu, din cauza supărării foarte mari a inimii mele, care este din cauza nedreptăţilor voastre!\n\n15 Şi din cauza jeluirii şi a tânguirii mele voi v-aţi adunat laolaltă şi vă minunaţi; da, voi aveţi mare nevoie să vă minunaţi; da, voi ar trebui să vă minunaţi, căci i-aţi dat voie Satanei să acapareze într-o asemenea măsură inimile voastre.\n\n16 Da, cum de aţi putut voi să vă lăsaţi seduşi de el, care caută să vă doboare sufletele în nefericire veşnică şi suferinţă fără de sfârşit?\n\n17 O, pocăiţi-vă, pocăiţi-vă! De ce să muriţi? Întoarceţi-vă, întoarceţi-vă către Domnul Dumnezeul vostru. De ce v-a părăsit El pe voi?\n\n18 Aceasta este pentru că voi v-aţi împietrit inimile; da, voi nu ascultaţi de glasul Păstorului cel bun; da, voi L-aţi provocat pe El ca să se mânie împotriva voastră.\n\n19 Şi iată, în loc să vă adune, dacă nu vă pocăiţi, iată, El vă va împrăştia pentru ca voi să ajungeţi carne pentru câini şi pentru animalele sălbatice.\n\n20 O, cum de L-aţi putut voi uita pe Dumnezeul vostru chiar în ziua când El v-a salvat?\n\n21 Dar iată, aceasta este pentru ca să obţineţi câştiguri, pentru ca să fiţi lăudaţi de către oameni, da, şi pentru ca voi să puteţi obţine aur şi argint. Şi v-aţi îndreptat inimile către bogăţii şi către lucrurile deşarte ale acestei lumi, pentru care voi faceţi crime şi tâlhării şi furturi; şi purtaţi mărturie neadevărată împotriva vecinului vostru; şi faceţi tot felul de nedreptăţi.\n\n22 Şi din cauza aceasta nenorocire va veni peste voi, dacă nu vă veţi pocăi. Căci, dacă nu vă veţi pocăi, iată, acest oraş mare, precum şi toate acele oraşe mari care se află de jur-împrejur, care sunt în ţara stăpânirilor voastre, vor fi luate de la voi pentru ca voi să nu aveţi nici un loc în ele; căci iată, Domnul nu vă va da vouă putere, aşa cum El a făcut-o până acum ca să rezistaţi împotriva duşmanilor voştri.\n\n23 Căci iată, astfel spune Domnul: Eu nu-i voi arăta puterea Mea celui ticălos, unuia mai mult decât altuia, decât numai acelora care se pocăesc de păcatele lor şi ascultă de Cuvintele Mele. Acum, de aceea, eu aş vrea ca voi să vedeţi, fraţii mei, că va fi mai bine de lamaniţi decât de voi, dacă nu vă pocăiţi.\n\n24 Căci iată, ei sunt mai drepţi decât voi, căci ei nu au păcătuit împotriva acelei mari cunoaşteri pe care voi aţi obţinut-o; de aceea, Domnul va avea îndurare faţă de ei; da, El va prelungi zilele lor şi va înmulţi seminţia lor, chiar atunci când voi veţi fi distruşi cu totul, dacă nu vă veţi pocăi.\n\n25 Da, nenorocire va veni peste voi din cauza acelor mari lucruri abominabile care au venit printre voi; iar voi v-aţi unit unul cu altul pentru aceasta, da, în banda aceea secretă care a fost întemeiată de către Gadianton!\n\n26 Da, nenorocire va veni peste voi din cauza acelei mândrii pe care aţi lăsat-o să intre în inimile voastre, care v-a ridicat dincolo de ceea ce este bun, din cauza bogăţiilor voastre foarte mari!\n\n27 Da, nenorocire va veni peste voi din cauza ticăloşiei şi a lucrurilor voastre abominabile!\n\n28 Şi dacă nu vă veţi pocăi, atunci veţi pieri; da, chiar şi pământurile voastre vor fi luate de la voi, iar voi veţi fi distruşi de pe faţa pământului.\n\n29 Iată acum, eu nu spun de la mine că aceste lucruri se vor întâmpla, căci nu de la mine însumi cunosc aceste lucruri; ci iată, eu ştiu că aceste lucruri sunt adevărate pentru că Domnul Dumnezeu mi le-a făcut mie cunoscute, de aceea, mărturisesc eu că acestea se vor întâmpla.\n\n", "hel 8": "[center][font_size=26]Capitolul 8[/font_size][/center]\n\n[i]Judecători corupţi caută să incite poporul împotriva lui Nefi—Avraam, Moise, Zenos, Zenoc, Ezias, Isaia, Ieremia, Lehi şi Nefi au depus cu toţii mărturie despre Hristos—Prin inspiraţie, Nefi anunţă uciderea judecătorului-şef. Circa 23–21 î.H.[/i]\n\n1 Şi acum s-a întâmplat că atunci când Nefi a spus aceste cuvinte, iată, erau oameni care erau judecători care, de asemenea, aparţineau de banda secretă a lui Gadianton; şi ei erau mânioşi şi îşi ridicau glasurile împotriva lui, zicând către popor: De ce nu-l prindeţi pe acest om şi nu-l aduceţi pentru ca el să poată fi condamnat după crima pe care a comis-o?\n\n2 De ce vă uitaţi la acest om şi-l ascultaţi cum insultă poporul acesta şi legea noastră?\n\n3 Căci iată, Nefi le-a vorbit despre corupţia legii lor; da, multe lucruri a vorbit Nefi care nu pot fi scrise; şi nimic n-a vorbit el care era împotriva poruncilor lui Dumnezeu.\n\n4 Şi acei judecători erau mânioşi pe el pentru că a vorbit limpede către ei despre lucrările lor tainice ale întunericului; cu toate acestea ei nu s-au încumetat să pună mâna pe el căci s-au temut de popor ca acesta să nu se plângă împotriva lor.\n\n5 De aceea, ei au strigat către popor, zicând: De ce permiteţi voi ca acest om să ne insulte? Căci iată, el a condamnat tot acest popor chiar la distrugere; da, şi, de asemenea, ca aceste oraşe mari să fie luate de la noi pentru ca noi să nu avem nici un loc în ele.\n\n6 Şi acum, noi ştim că aceasta este imposibil, căci iată, noi suntem puternici şi oraşele noastre sunt mari; de aceea, duşmanii noştri nu pot să aibă nici o putere asupra noastră.\n\n7 Şi s-a întâmplat că astfel au aţâţat ei poporul la mânie împotriva lui Nefi şi au pricinuit conflicte printre ei; căci erau unii care au strigat: Lăsaţi-l pe acest om în pace, căci este un om bun, iar lucrurile pe care le-a spus cu siguranţă se vor întâmpla dacă noi nu ne pocăim.\n\n8 Da, iată, toate judecăţile vor veni asupra noastră, despre care el ne-a depus mărturie; căci noi ştim că el ne-a depus mărturie dreaptă despre nedreptăţile noastre. Şi iată, acestea sunt multe; şi el, de asemenea, cunoaşte toate lucrurile care ni se vor întâmpla nouă, după cum el cunoaşte nedreptăţile noastre;\n\n9 Da, şi iată, dacă el nu ar fi fost un profet, nu ar fi putut să depună mărturie despre acele lucruri.\n\n10 Şi s-a întâmplat că acei oameni care au căutat să-l distrugă pe Nefi erau forţaţi, din cauza fricii lor, să nu pună mâna pe el; de aceea, el a început iarăşi să vorbească către ei, văzând că el dobândise trecere favoare în ochii unora într-atât, încât cei rămaşi dintre ei erau înfricoşaţi.\n\n11 De aceea, el a fost forţat să le vorbească lor mai mult, zicând: Iată, fraţii mei, n-aţi citit voi că Dumnezeu a dat putere unui om şi anume, lui Moise, ca să lovească apele Mării Roşii şi că acestea s-au despărţit încoace şi încolo într-atât, încât Israeliţii, care erau strămoşii noştri, au trecut printre ape pe pământ uscat, iar apele s-au închis peste oştirile Egiptenilor şi le-au înghiţit?\n\n12 Şi acum iată, dacă Dumnezeu i-a dat acestui om asemenea putere, atunci de ce trebuie să vă certaţi între voi şi să spuneţi că el nu mi-a dat mie nici o putere ca să ştiu despre judecăţile care vor veni peste voi, dacă voi nu vă pocăiţi?\n\n13 Dar iată, voi nu numai că tăgăduiţi cuvintele mele, dar tăgăduiţi şi toate cuvintele care au fost spuse de către strămoşii noştri, precum şi cuvintele care au fost spuse de către acest om, Moise, care avea puteri atât de mari date lui, da, cuvintele pe care el le-a spus despre venirea lui Mesia.\n\n14 Da, nu a scris el că Fiul lui Dumnezeu va veni? Şi tot aşa cum el a ridicat şarpele de aramă în pustiu, tot aşa va fi ridicat El, Cel care va veni.\n\n15 Şi atâţia câţi vor privi la acel şarpe vor trăi, şi anume atâţia câţi vor privi la Fiul lui Dumnezeu cu credinţă, având spiritul smerit, aceia vor putea să trăiască, chiar acea viaţă care este veşnică.\n\n16 Şi acum iată, nu numai Moise a depus mărturie despre aceste lucruri, ci tot aşa au făcut şi toţi profeţii sfinţi din zilele lui şi până în zilele lui Avraam.\n\n17 Da, şi iată, Avraam a văzut venirea Lui şi s-a umplut de veselie şi s-a bucurat.\n\n18 Da, şi iată, vă spun vouă că nu numai Avraam ştia despre aceste lucruri, dar erau mulţi înaintea zilelor lui Avraam care au fost chemaţi la ordinul lui Dumnezeu; da, chiar la ordinul Fiului Lui; şi aceasta pentru ca să poată fi arătat poporului, multe mii de ani înainte de venirea Lui, că va veni la ei chiar mântuirea.\n\n19 Şi acum, aş dori ca voi să ştiţi că încă din zilele lui Avraam au fost mulţi profeţi care au depus mărturie despre aceste lucruri; da, iată, profetul Zenos a depus mărturie cu curaj; pentru aceasta el a fost ucis.\n\n20 Şi iată, de asemenea, Zenoc, şi, de asemenea, Ezias şi, de asemenea, Isaia şi Ieremia (Ieremia fiind acelaşi profet care a depus mărturie despre distrugerea Ierusalimului) şi acum, noi ştim că Ierusalimul a fost distrus potrivit cuvintelor lui Ieremia. O, atunci de ce să nu vină Fiul lui Dumnezeu potrivit profeţiei lui?\n\n21 Şi acum, veţi contesta voi faptul că Ierusalimul a fost distrus? Veţi spune voi că fiii lui Zedechia nu au fost ucişi cu toţii în afară de Mulec? Da, şi nu vedeţi voi că cei din seminţia lui Zedechia sunt cu noi; şi că ei au fost alungaţi afară din ţara Ierusalimului? Dar iată, aceasta nu este totul—\n\n22 Tatăl nostru, Lehi, a fost alungat din Ierusalim pentru că el a depus mărturie despre aceste lucruri. Nefi, de asemenea, a depus mărturie despre aceste lucruri, precum şi aproape toţi strămoşii noştri, chiar până în timpul acesta; da, ei au depus mărturie despre venirea lui Hristos şi au aşteptat cu nerăbdare şi s-au bucurat de ziua Lui în care urmează să vină.\n\n23 Şi iată, El este Dumnezeu; şi El este cu ei; şi El li S-a arătat lor, cum că ei erau mântuiţi de către El; şi ei I-au dat Lui slavă, datorită a ceea ce va urma să fie.\n\n24 Şi acum, văzând că voi cunoaşteţi aceste lucruri şi nu le puteţi tăgădui decât dacă minţiţi, în aceasta aţi păcătuit voi, căci aţi respins toate aceste lucruri, neţinând seama de multele dovezi pe care le-aţi primit; da, voi chiar aţi primit toate lucrurile, atât lucrurile din cer, precum şi toate lucrurile care sunt pe pământ ca o dovadă că ele sunt adevărate.\n\n25 Dar iată, aţi respins adevărul şi v-aţi răzvrătit împotriva Dumnezeului vostru cel Sfânt; şi chiar şi în timpul de acum, în loc să vă aşterneţi comori în cer pentru voi înşivă, unde nimic nu putrezeşte şi unde nimic care este necurat nu poate ajunge, voi adunaţi pentru voi înşivă mânie împotriva zilei de judecată.\n\n26 Da, chiar şi la timpul de acum voi vă desăvârşiţi în păcat din cauza crimelor voastre şi a imoralităţii şi a ticăloşiei voastre pentru nimicire veşnică; da, dacă nu vă pocăiţi, aceasta va veni peste voi în curând.\n\n27 Da, iată, acum aceasta este chiar la uşa voastră; da, duceţi-vă la scaunul de judecată şi cercetaţi; şi iată, judecătorul vostru este ucis; şi el zace în sângele său; şi a fost ucis de către fratele lui, care caută să se aşeze în scaunul de judecată.\n\n28 Şi iată, ei amândoi aparţin de banda voastră secretă, al cărui autor este Gadianton şi cel rău care caută să distrugă sufletele oamenilor.\n\n", "hel 9": "[center][font_size=26]Capitolul 9[/font_size][/center]\n\n[i]Mesagerii îl găsesc pe judecătorul-şef mort la scaunul de judecată—Ei sunt închişi, iar mai târziu eliberaţi—Prin inspiraţie, Nefi îl identifică pe Seantum ca fiind ucigaşul—Nefi este acceptat de către unii ca profet. Circa 23–21 î.H.[/i]\n\n1 Iată, acum s-a întâmplat că atunci când Nefi a vorbit aceste cuvinte, unii oameni care erau printre ei au alergat la scaunul de judecată; da, şi anume cinci erau cei care s-au dus; şi în timp ce se duceau, ei au spus unul către altul:\n\n2 Iată, acum noi vom afla cu siguranţă dacă acest om este profet şi dacă Dumnezeu i-a dat lui poruncă să ne profeţească nouă asemenea lucruri minunate. Iată, noi nu credem că el a făcut aceasta; da, nu credem că este profet; cu toate acestea, dacă lucrul acesta pe care l-a spus despre judecătorul-şef este adevărat, cum că el este mort, atunci noi vom crede că celelalte cuvinte pe care le-a vorbit sunt adevărate.\n\n3 Şi s-a întâmplat că au alergat din toate puterile lor şi au ajuns la scaunul de judecată; şi iată, judecătorul-şef era căzut la pământ şi zăcea în sângele său.\n\n4 Şi acum, iată, când ei au văzut aceasta, au fost uimiţi peste măsură într-atât, încât au căzut la pământ; căci ei nu au crezut cuvintele pe care Nefi le spusese despre judecătorul-şef.\n\n5 Dar acum, când au văzut, au crezut; şi frica a venit peste ei ca nu cumva toate judecăţile despre care Nefi vorbise să vină peste popor; de aceea, s-au cutremurat şi au căzut la pământ.\n\n6 Acum, imediat după ce judecătorul fusese ucis—el fiind înjunghiat de către fratele lui deghizat, acesta a fugit, iar slujitorii au alergat şi au spus poporului, ridicând un strigăt de moarte printre ei;\n\n7 Şi iată, poporul s-a adunat laolaltă la locul scaunului de judecată—şi iată, spre uimirea lor, ei i-au văzut pe acei cinci oameni care căzuseră la pământ.\n\n8 Şi acum iată, poporul nu ştia nimic despre mulţimea care se adunase laolaltă în grădina lui Nefi; de aceea, ei au spus unul către altul: Aceşti oameni sunt ei oare aceia care l-au ucis pe judecător, iar Dumnezeu i-a lovit pe ei ca să nu poată fugi de noi.\n\n9 Şi s-a întâmplat că ei i-au prins şi i-au legat şi i-au aruncat în închisoare. Şi s-a trimis o veste peste graniţă spunând că judecătorul a fost ucis şi că ucigaşii au fost prinşi şi aruncaţi în închisoare.\n\n10 Şi s-a întâmplat că în dimineaţa următoare poporul s-a adunat laolaltă ca să jelească şi să postească la înmormântarea marelui judecător-şef care fusese ucis.\n\n11 Şi astfel, de asemenea, acei judecători care erau în grădina lui Nefi şi care au auzit aceste cuvinte erau, de asemenea, adunaţi laolaltă la înmormântare.\n\n12 Şi s-a întâmplat că ei au cercetat în popor, zicând: Unde sunt cei cinci care au fost trimişi să cerceteze despre judecătorul şef dacă el era mort? Iar ei au răspuns, zicând: Despre cei cinci pe care voi ziceţi că i-aţi trimis, noi nu ştim nimic; dar sunt cinci oameni care sunt ucigaşii, pe care noi i-am aruncat în închisoare.\n\n13 Şi s-a întâmplat că judecătorii au cerut ca ei să fie aduşi; şi au fost aduşi; şi iată, erau cei cinci care fuseseră trimişi; şi iată, judecătorii au cerut de la ei să afle despre aceasta, iar ei le-au spus despre tot ceea ce făcuseră, zicând:\n\n14 Noi am fugit şi am venit la locul scaunului de judecată; iar atunci când am văzut toate lucrurile chiar aşa cum Nefi depusese mărturie, noi am fost uimiţi într-atât, încât am căzut la pământ; şi atunci când ne-am revenit din uimire, iată, ei ne-au aruncat în închisoare.\n\n15 Acum, cât despre uciderea acestui om, noi nu ştim cine a făcut-o; şi ştim numai atât; şi am fugit şi am venit aşa cum voi aţi dorit; şi iată, el era mort, aşa cum au fost cuvintele lui Nefi.\n\n16 Şi acum s-a întâmplat că judecătorii au prezentat această problemă în faţa poporului şi au strigat împotriva lui Nefi, zicând: Iată, noi ştim că acest Nefi trebuie să se fi înţeles cu cineva ca să-l ucidă pe judecător şi apoi să poată să ne anunţe nouă aceasta pentru ca să poată să ne convertească la credinţa lui, ca să poată să se înalţe pe el însuşi ca să fie un om mare, ales al lui Dumnezeu şi profet.\n\n17 Şi acum iată, noi îl vom descoperi pe acest om, iar el îşi va mărturisi greşeala şi ni-l va face cunoscut pe adevăratul ucigaş al acestui judecător.\n\n18 Şi s-a întâmplat că cei cinci au fost eliberaţi în ziua înmormântării. Cu toate acestea, ei i-au mustrat pe judecători cu cuvintele pe care ei le-au vorbit împotriva lui Nefi şi s-au certat cu ei unul câte unul, într-atât, încât i-au amuţit.\n\n19 Cu toate acestea, ei au făcut ca Nefi să fie luat şi legat şi adus în faţa mulţimii, şi ei au început să-l interogheze pe el în diferite feluri pentru ca să se contrazică, pentru ca ei să poată să-l condamne la moarte—\n\n20 Zicând către el: Tu eşti un complice; cine este acest om care a făcut crima aceasta? Spune-ne nouă acum şi recunoaşte-ţi greşeala, zicând: Iată, aici sunt bani; şi, de asemenea, noi îţi vom da ţie viaţa dacă ne vei spune şi vei recunoaşte înţelegerea pe care tu ai făcut-o cu el.\n\n21 Dar Nefi le-a spus: O, voi nebunilor, voi cei împietrită la inimă, voi orbilor şi voi cei încăpăţânaţi, ştiţi voi cât timp vă va permite Domnul Dumnezeul vostru să continuaţi în felul acesta păcătos?\n\n22 O, voi ar trebui să începeţi să plângeţi şi să vă tânguiţi din cauza distrugerii mari care în acest moment vă aşteaptă, dacă nu vă pocăiţi.\n\n23 Iată, ziceţi voi că m-am înţeles cu un om ca el să-l ucidă pe Seezoram, judecătorul-şef al nostru. Dar iată, vă spun vouă că aceasta este din cauza că eu v-am depus vouă mărturie pentru ca voi să cunoaşteţi acest lucru; da, şi anume pentru mărturia către voi cum că eu am ştiut despre ticăloşia şi lucrurile abominabile care sunt printre voi.\n\n24 Şi pentru că eu am făcut aceasta, voi ziceţi că m-am înţeles cu un om ca el să facă acest lucru; da, pentru că v-am arătat vouă acest semn, voi sunteţi mânioşi pe mine şi căutaţi să-mi distrugeţi viaţa.\n\n25 Şi acum iată, vă voi arăta un alt semn şi voi vedea dacă în acest caz veţi căuta să mă distrugeţi.\n\n26 Iată, vă zic vouă: Duceţi-vă la casa lui Seantum care este fratele lui Seezoram şi spuneţi-i acestuia—\n\n27 Nefi, care este profetul pretins, care profeţeşte atât de mult rău despre acest popor; s-a înţeles el cu tine ca tu să-l ucizi pe Seezoram care este fratele tău?\n\n28 Şi iată, el vă va zice vouă: Nu.\n\n29 Iar voi să-i spuneţi: L-ai ucis tu pe fratele tău?\n\n30 Iar el va sta cu frică şi nu va şti ce să zică. Şi iată, el va tăgădui în faţa voastră; şi se va preface că este mirat; cu toate acestea, el vă va declara vouă că este nevinovat.\n\n31 Dar iată, voi să-l cercetaţi pe el şi veţi găsi sânge la poalele pelerinei lui.\n\n32 Şi atunci când veţi vedea aceasta să spuneţi: De unde vine acest sânge? Nu ştim noi că acesta este sângele fratelui tău?\n\n33 Şi atunci el va tremura şi se va face livid, chiar ca şi cum moartea ar veni asupra lui.\n\n34 Şi atunci voi să ziceţi: Din cauza acestei frici şi a acestei palori care au venit peste faţa ta, iată, noi ştim că eşti vinovat.\n\n35 Iar atunci o frică şi mai mare va veni peste el; şi atunci el vă va mărturisi şi nu va mai tăgădui că a făcut această crimă.\n\n36 Iar apoi el vă va spune că eu, Nefi, nu ştiu nimic despre această întâmplare decât dacă mi-a fost comunicată mie prin puterea lui Dumnezeu. Şi atunci veţi şti voi că eu sunt un om cinstit şi că sunt trimis la voi de către Dumnezeu.\n\n37 Şi s-a întâmplat că ei s-au dus şi au făcut chiar aşa cum Nefi le-a spus să facă. Şi iată, cuvintele pe care le-a spus au fost adevărate; căci în acord cu aceste cuvinte, el a tăgăduit; şi în acord cu aceste cuvinte, el a mărturisit.\n\n38 Şi el a fost adus pentru a dovedi că el era adevăratul criminal într-atât, încât cei cinci au fost puşi în libertate; şi, de asemenea, Nefi a fost lăsat liber.\n\n39 Şi au fost unii dintre nefiţi care au crezut în cuvintele lui Nefi; şi, de asemenea, au fost unii care au crezut datorită mărturiei celor cinci, căci ei fuseseră convertiţi în timp ce erau în închisoare.\n\n40 Şi acum, erau unii din popor care au spus că Nefi era un profet.\n\n41 Şi au fost alţii care au spus: Iată, el este un dumnezeu, căci dacă nu ar fi fost un dumnezeu el nu ar fi putut să ştie despre toate lucrurile. Căci iată, el ne-a spus nouă gândurile din inimile noastre; şi, de asemenea, ne-a spus nouă alte lucruri; şi chiar a adus la cunoştinţa noastră pe ucigaşul cel adevărat al judecătorului nostru şef.\n\n", "hel 10": "[center][font_size=26]Capitolul 10[/font_size][/center]\n\n[i]Domnul îi dă lui Nefi puterea de a pecetlui—El este împuternicit să lege şi să dezlege pe pământ şi în cer—El porunceşte poporului să se pocăiască sau să piară—Spiritul îl poartă pe el din mulţime în mulţime. Circa 21–20 î.H.[/i]\n\n1 Şi s-a întâmplat că a fost o dezbinare în popor, într-atât, încât ei s-au împrăştiat încoace şi încolo şi s-au dus în drumurile lor, lăsându-l pe Nefi singur, în timp ce el în mijlocul lor.\n\n2 Şi s-a întâmplat că Nefi şi-a continuat drumul spre casă, chibzuind asupra lucrurilor pe care i le arătase Domnul.\n\n3 Şi s-a întâmplat că în timp ce se gândea în felul acesta—fiind mult supărat din cauza ticăloşiei poporului nefiţilor, a lucrărilor lor secrete ale întunericului şi a crimelor lor şi a tâlhăriilor lor şi a tot felul de nedreptăţi—şi s-a întâmplat că aşa cum se gândea el în inima lui, iată un glas a venit către el, zicând:\n\n4 Binecuvântat eşti tu, Nefi, pentru lucrurile acelea pe care le-ai făcut; căci Eu am văzut cum ai declarat fără oboseală cuvântul pe care Eu ţi l-am dat ţie pentru acest popor. Iar tu nu te-ai temut de ei şi nu ţi-ai căutat de viaţa ta proprie, ci ai căutat voinţa Mea şi ai căutat să ţii poruncile Mele.\n\n5 Şi acum, pentru că tu ai făcut aceasta cu asemenea neoboseală, iată, Eu te voi binecuvânta pe tine pentru veşnicie; şi te voi face puternic în cuvânt şi în faptă, în credinţă şi în lucruri; da, şi anume că toate lucrurile îţi vor fi ţie date în acord cu cuvântul tău, căci tu nu vei cere ceea ce este împotriva voinţei Mele.\n\n6 Iată, tu eşti Nefi, iar Eu sunt Dumnezeu. Iată, Eu îţi declar ţie în prezenţa îngerilor Mei că tu vei avea putere asupra acestui popor; şi vei lovi pământul cu foamete şi cu boli şi cu distrugere, aşa după cum este ticăloşia acestui popor.\n\n7 Iată, Eu îţi dau ţie puterea ca orice tu vei pecetlui pe pământ să fie pecetluit în ceruri; şi orice tu vei dezlega pe pământ să fie dezlegat în ceruri; şi astfel vei avea tu putere printre acest popor.\n\n8 Şi astfel, dacă tu vei zice către acest templu să se crape în două, atunci aşa va fi.\n\n9 Şi dacă tu vei zice către acest munte: Dărâmă-te şi fii una cu pământul, atunci aşa va fi.\n\n10 Şi iată, dacă tu vei zice ca Dumnezeu să lovească acest popor, atunci aşa se va întâmpla.\n\n11 Şi acum iată, Eu îţi dau ţie poruncă să te duci şi să vesteşti către acest popor că aşa spune Domnul Dumnezeu, care este Atotputernic: Dacă nu vă pocăiţi, veţi fi loviţi chiar până la distrugere.\n\n12 Şi iată, acum s-a întâmplat că atunci când Domnul a vorbit aceste cuvinte către Nefi, el s-a oprit şi nu s-a dus la casa lui, ci s-a reîntors la mulţimile care erau împrăştiate peste întinderea ţării şi a început să le vestească lor cuvântul Domnului care fusese vorbit către el, despre distrugerea lor dacă nu se vor pocăi.\n\n13 Acum iată, în ciuda acelui mare miracol pe care Nefi l-a făcut spunându-le lor despre moartea judecătorului-şef, ei şi-au împietrit inimile şi nu au ascultat de Cuvintele Domnului.\n\n14 De aceea, Nefi le-a vestit cuvântul Domnului, spunând: Dacă nu vă pocăiţi, aşa spune Domnul, atunci veţi fi loviţi chiar până la distrugere.\n\n15 Şi s-a întâmplat că atunci când Nefi le-a vestit cuvântul, iată, ei tot şi-au împietrit inimile şi nu au vrut să asculte de cuvintele lui; de aceea, ei s-au ridicat împotriva lui şi au încercat să pună mâna pe el ca să poată să-l arunce pe el în temniţă.\n\n16 Dar iată, puterea lui Dumnezeu a fost cu el; şi ei nu au putut să-l prindă şi să-l arunce în temniţă, căci el a fost luat de Spirit şi dus departe din mijlocul lor.\n\n17 Şi s-a întâmplat că astfel s-a dus el însoţit de Spirit, din mulţime în mulţime, vestind cuvântul lui Dumnezeu, chiar până când l-a vestit către ei toţi sau l-a trimis prin tot poporul.\n\n18 Şi s-a întâmplat că ei nu au vrut să asculte de cuvintele lui; şi a început să fie vrajbă, într-atât, încât ei au fost iarăşi unul împotriva altuia şi au început să se ucidă unul pe altul cu sabia.\n\n19 Şi astfel s-a terminat cel de-al şaptezeci şi unulea an al domniei judecătorilor peste poporul lui Nefi.\n\n", "hel 11": "[center][font_size=26]Capitolul 11[/font_size][/center]\n\n[i]Nefi L-a convins pe Domnul să înlocuiască războiul cu foamete—Mulţi oameni au pierit—Ei s-au pocăit, iar Nefi Îl strigă pe Domnul pentru ploaie—Nefi şi Lehi primesc multe revelaţii—Tâlharii lui Gadianton au venit peste ţară. Circa 20–6 î.H.[/i]\n\n1 Şi acum s-a întâmplat că în cel de-al şaptezeci şi doilea an al domniei judecătorilor, conflictele s-au înmulţit într-atât, încât au fost războaie în toată ţara printre toţi oamenii lui Nefi.\n\n2 Iar banda aceasta secretă de tâlhari a fost aceea care a făcut aceste fapte de distrugere şi ticăloşie. Iar acest război a durat tot anul acela, precum şi în cel de-al şaptezeci şi treilea an.\n\n3 Şi s-a întâmplat că în acest an Nefi L-a implorat pe Domnul, zicând:\n\n4 O, Doamne, nu îngădui ca acest popor să fie distrus de către sabie; ci, o, Doamne, mai bine să fie foamete în ţară, ca să-i aţâţe pe ei în amintirea Domnului, Dumnezeului lor şi atunci poate că ei se vor pocăi şi se vor întoarce către Tine.\n\n5 Şi aşa s-a făcut, conform cuvintelor lui Nefi. Şi era foamete mare pe pământ şi printre oamenii lui Nefi. Şi astfel, în cel de-al şaptezeci şi patrulea an foametea a continuat şi distrugerea prin sabie a încetat, dar a devenit dureroasă prin foamete.\n\n6 Iar această lucrare de distrugere a continuat, de asemenea, în cel de-al şaptezeci şi cincilea an. Căci pământul a fost lovit cu secetă şi nu a produs grâne în sezonul de grâne; şi întregul pământ a fost lovit, şi anume, printre lamaniţi ca şi printre nefiţi, aşa, încât ei au fost loviţi şi au pierit cu miile în părţile cele mai păcătoase ale ţării.\n\n7 Şi s-a întâmplat că oamenii au văzut că ei erau cât pe ce să piară de foame; şi au început să-şi aducă aminte de Domnul, Dumnezeul lor; şi au început să-şi aducă aminte de cuvintele lui Nefi.\n\n8 Iar oamenii au început să pleda judecătorii-şefi şi conducătorii lor, pe lângă ca aceştia să-i spună lui Nefi: Iată, noi ştim că tu eşti un om al lui Dumnezeu; şi de aceea, imploră-L pe Domnul Dumnezeul nostru ca El să îndepărteze de la noi foametea aceasta, căci altfel toate cuvintele pe care tu le-ai vorbit despre distrugerea noastră se vor adeveri.\n\n9 Şi s-a întâmplat că judecătorii i-au spus lui Nefi în acord cu cuvintele care au fost dorite. Şi s-a întâmplat că atunci când Nefi a văzut că poporul s-a pocăit şi s-a umilit îmbrăcându-se în pânză de sac, el L-a implorat iarăşi pe Domnul, zicând:\n\n10 O, Doamne, iată aceşti oameni s-au pocăit; şi ei au alungat banda lui Gadianton dintre ei într-atât, încât aceştia au dispărut, iar planurile lor tainice au fost îngropate în pământ.\n\n11 Acum, o, Doamne, din cauza umilinţei acesteia a lor, vrei Tu să-ţi întorci mânia Ta şi mânia Ta să fie potolită prin distrugerea acelor oameni ticăloşi pe care Tu deja i-ai distrus.\n\n12 O, Doamne, vrei Tu să-ţi întorci mânia Ta, da, mânia Ta îngrozitoare; şi fă ca această foamete să înceteze în ţara aceasta.\n\n13 O, Doamne, vrei Tu să mă asculţi şi să faci ca să se întâmple în acord cu vorbele mele; şi să trimiţi ploaie pe faţa pământului pentru ca acesta să producă roadele sale şi grânele sale la vremea grânelor.\n\n14 O, Doamne, Tu mi-ai ascultat cuvintele atunci când am spus: Facă-se foamete pentru ca ciuma sabiei să înceteze; şi eu ştiu că Tu, chiar şi în momentul acesta, vei asculta de cuvintele mele căci Tu ai zis că: Dacă acest popor se va pocăi, atunci Eu îl voi salva.\n\n15 Da, o, Doamne, şi Tu vezi că ei s-au pocăit din cauza foametei şi a ciumei şi a distrugerii care a venit peste ei.\n\n16 Şi acum, o, Doamne, vrei Tu să-Ţi întorci mânia Ta şi să încerci, iarăşi, să vezi dacă ei Te vor sluji pe Tine? Şi dacă da, o, Doamne, atunci Tu poţi să-i binecuvântezi în acord cu cuvintele pe care le-ai spus.\n\n17 Şi s-a întâmplat că în cel de-al şaptezeci şi şaselea an, Domnul şi-a întors mânia Sa de la popor şi a făcut ca ploaia să cadă asupra pământului într-atât, încât acesta a adus roade la vremea roadelor. Şi s-a întâmplat că acesta a adus grâne la vremea grânelor.\n\n18 Şi iată, poporul s-a bucurat şi L-a slăvit pe Dumnezeu; şi întreaga suprafaţă a ţării a fost umplută de bucurie; şi ei nu au mai încercat să-l distrugă pe Nefi, ci l-au respectat pe el ca pe un mare profet şi ca pe un om al lui Dumnezeu, având mare putere şi autoritate date lui de către Dumnezeu.\n\n19 Şi iată, Lehi, fratele lui, nu a fost mai prejos de el în ceea ce priveşte lucrurile dreptăţii.\n\n20 Şi astfel s-a întâmplat că poporul lui Nefi a început să prospere, iarăşi, în ţară şi a început să construiască locurile lor pustiite; şi a început să se înmulţească şi să se împrăştie chiar până când a acoperit întreaga faţă a ţării, atât înspre miazănoapte, cât şi înspre miazăzi, de la marea de la apus şi până la marea de la răsărit.\n\n21 Şi s-a întâmplat că cel de-al şaptezeci şi şaselea an s-a terminat în pace. Iar cel de-al şaptezeci şi şaptelea an a început în pace; iar Biserica s-a răspândit pe suprafaţa întregii ţări; iar cea mai mare parte a poporului, atât nefiţii, cât şi lamaniţii, a aparţinut de Biserică; şi ei au avut pace deplină în ţară; şi astfel s-a terminat cel de-al şaptezeci şi şaptelea an.\n\n22 Şi, de asemenea, ei au avut pace în cel de-al şaptezeci şi optulea an, în afară de câteva neînţelegeri privind punctele doctrinei care fuseseră stabilite de către profeţi.\n\n23 Iar în cel de-al şaptezeci şi nouălea an au început să fie multe dispute. Dar s-a întâmplat că Nefi şi Lehi, precum şi mulţi dintre fraţii lor care ştiau despre punctele adevărate ale doctrinei, având multe revelaţii în fiecare zi, de aceea ei au predicat poporului într-atât, încât aceştia au pus capăt la disputele lor în acelaşi an.\n\n24 Şi s-a întâmplat că în cel de-al optzecilea an al domniei judecătorilor peste poporul lui Nefi a fost un anumit număr de disidenţi dintre poporul lui Nefi, care cu câţiva ani mai înainte fuseseră la lamaniţi şi îşi luaseră numele de lamaniţi, precum şi un anumit număr dintre ei care erau urmaşi adevăraţi de-ai lamaniţilor, fiind aţâţaţi la mânie de către ei, sau de către acei disidenţi, de aceea, au început un război cu fraţii lor.\n\n25 Şi au făcut crime şi jafuri; iar apoi s-au retras în munţi şi în pustiuri şi în locuri tainice, ascunzându-se ca să nu fie descoperiţi, mărindu-şi în fiecare zi numărul lor, întrucât erau unii disidenţi care se duceau la ei.\n\n26 Şi astfel, în timp, da, şi anume în timp de numai câţiva ani, ei au devenit o bandă foarte mare de tâlhari; şi au căutat toate planurile secrete ale lui Gadianton; şi astfel, ei au devenit tâlhari de-ai lui Gadianton.\n\n27 Acum, iată, aceşti tâlhari au făcut mari ravagii, da, şi anume mare distrugere în poporul lui Nefi, precum şi în poporul lamaniţilor.\n\n28 Şi s-a întâmplat că a fost potrivit ca să se pună capăt la această lucrare de distrugere; de aceea, ei au trimis o oştire de oameni puternici în pustiu şi în munţi ca să caute această bandă de tâlhari şi să-i distrugă.\n\n29 Dar iată, s-a întâmplat că în acelaşi an ei au fost goniţi înapoi chiar în ţinuturile lor proprii. Şi astfel s-a terminat cel de-al optzecilea an al domniei judecătorilor peste poporul lui Nefi.\n\n30 Şi s-a întâmplat că la începutul celui de-al optzeci şi unulea an, s-au dus iarăşi împotriva acestei bande de tâlhari şi i-au distrus pe mulţi; şi, de asemenea, ei au fost pedepsiţi cu multă distrugere.\n\n31 Şi ei au fost iarăşi forţaţi să se întoarcă în pustiu şi în munţi, în ţinuturile lor proprii, din cauza numărului foarte mare al acelor tâlhari care spurcaseră munţii şi pustiul.\n\n32 Şi s-a întâmplat că astfel s-a încheiat acest an. Iar tâlharii au crescut şi mai mult şi au devenit şi mai puternici într-atât, încât au învins întregile oştiri ale nefiţilor, precum şi pe acelea ale lamaniţilor; şi au provocat ca o mare frică să vină peste popor, peste toată faţa ţării.\n\n33 Da, căci ei au vizitat multe părţi din ţară şi au adus multă distrugere acolo; da, au ucis pe mulţi, iar pe alţii i-au dus prizonieri în pustiu; da, mai ales pe femeile lor şi pe copiii lor.\n\n34 Acum, acest mare rău care a venit peste popor din cauza nedreptăţii lor i-a aţâţat iarăşi pe aceştia în amintirea Domnului, Dumnezeului lor.\n\n35 Şi astfel s-a încheiat cel de-al optzeci şi unulea an al domniei judecătorilor.\n\n36 Iar în cel de-al optzeci şi doilea an, ei iarăşi au început să-L uite pe Domnul, Dumnezeul lor. Iar în cel de-al optzeci şi treilea an au început să crească în nedreptate. Şi în cel de-al optzeci şi patrulea an ei nu şi-au îndreptat căile.\n\n37 Şi s-a întâmplat că în cel de-al optzeci şi cincilea an ei s-au întărit din ce în ce mai mult în mândria lor şi în ticăloşia lor; şi astfel, iarăşi se desăvârşeau pentru distrugere.\n\n38 Şi astfel s-a încheiat cel de-al optzeci şi cincilea an.\n\n", "hel 12": "[center][font_size=26]Capitolul 12[/font_size][/center]\n\n[i]Oamenii sunt instabili şi nesăbuiţi şi iuţi în a face rău—Domnul îl dojeneşte pe poporul Său—Nimicnicia oamenilor este asemuită cu puterea lui Dumnezeu—În ziua judecăţii, oamenii vor câştiga viaţă veşnică sau condamnare veşnică. Circa 6 î.H.[/i]\n\n1 Şi astfel, putem vedea noi cât de neadevărate şi de nestatornice erau inimile copiilor oamenilor; da, noi putem vedea că Domnul, în marea Lui bunătate nemărginită, îi binecuvântează şi-i face să prospere pe cei care îşi pun nădejdea în El.\n\n2 Da, şi noi putem să vedem că exact în momentul în care El face ca poporul Său să prospere, da, în creşterea câmpurilor lor, a turmelor şi cirezilor lor, şi în aur, şi în argint, şi în tot felul de lucruri preţioase de orice fel şi soi; cruţându-le viaţa şi eliberându-i pe ei din mâinile duşmanilor lor, înmuind inimile duşmanilor lor pentru ca aceştia să nu declare război împotriva lor; da, în sfârşit, făcând tot felul de lucruri pentru bunăstarea şi fericirea poporului Său; da, atunci este momentul când ei îşi întăresc inimile şi Îl uită pe Domnul, Dumnezeul lor şi-L calcă în picioare pe Cel Sfânt—da, şi aceasta din cauza uşurinţei lor şi a marii lor prosperităţi.\n\n3 Şi astfel vedem noi că, dacă Domnul nu-l pedepseşte pe poporul Său cu multe nenorociri, da, dacă El nu se abate asupra lor cu moarte şi cu teroare şi cu foamete şi cu tot felul de boli, ei nu-şi vor aduce aminte de El.\n\n4 O, cât de nesăbuiţi şi de deşerţi şi de răi şi de diabolici, şi cât de iuţi în a face nedreptăţi; şi cât de lenţi în a face bine sunt copiii oamenilor; da, cât de grăbiţi în a asculta de cuvintele celui rău şi în a-şi îndrepta inimile lor înspre lucrurile deşarte ale lumii!\n\n5 Da, cât de grăbiţi în a fi înălţaţi în mândrie; da, cât de grăbiţi în a se înfumura şi a face tot felul de lucruri nedrepte; şi cât de lenţi sunt ei în a-şi aduce aminte de Domnul, Dumnezeul lor şi în a-şi îndrepta urechea la sfaturile Lui, da, cât de lenţi în a păşi pe drumul înţelepciunii!\n\n6 Iată, ei nu doresc ca Domnul, Dumnezeul lor, care i-a făcut pe ei, să domnească şi să împărăţească asupra lor; neţinând seama de marea Lui bunătate şi de îndurarea Lui pentru ei, ei nesocotesc sfaturile Lui şi nu vor ca El să fie călăuza lor.\n\n7 O, cât de mare este nimicnicia copiilor oamenilor; da, ei sunt mai nevrednici decât nisipul pământului.\n\n8 Căci iată, nisipul pământului se mişcă încoace şi încolo şi se împrăştie la porunca Dumnezeului nostru cel Mare şi Veşnic.\n\n9 Da, iată, la glasul Lui dealurile şi munţii tremură şi se cutremură.\n\n10 Şi prin puterea glasului Lui ei se sfărâmă şi devin netezi, da, la fel ca o vale.\n\n11 Da, prin puterea glasului Lui, întregul pământ se cutremură;\n\n12 Da, prin puterea glasului Lui, temeliile se mişcă, chiar până la centru.\n\n13 Da, şi dacă El spună către pământ—Mişcă-te—atunci pământul se mişcă.\n\n14 Da, dacă El spună către pământ—Întoarce-te înapoi pentru ca ziua să se lungească cu mai multe ore—atunci aşa se întâmplă;\n\n15 Şi astfel, după cuvântul Lui, pământul se întoarce înapoi, iar omului i se arată că soarele stă nemişcat; da, şi iată, asta chiar aşa este; căci desigur, pământul este acela care se mişcă şi nu soarele.\n\n16 Şi iată, de asemenea, dacă El spună către apele adâncurilor—Uscaţi-vă—atunci aşa se întâmplă.\n\n17 Iată, dacă El spună către muntele acesta—Ridică-te şi vino deasupra oraşului acesta pentru ca el să fie îngropat—atunci iată, aşa se întâmplă.\n\n18 Şi iată, dacă un om ar ascunde o comoară în pământ, iar Domnul zice—Blestemată să fie aceasta din cauza nedreptăţii aceluia care a ascuns-o—atunci iată, aceasta va fi blestemată.\n\n19 Iar dacă Domnul va zice—Blestemată să fii tu, ca nici un om să nu te găsească de acum înainte şi până în veşnicie—iată, nici un om nu o găseşte, de acum înainte şi până în veşnicie.\n\n20 Şi iată, dacă Domnul va zice către un om—Din cauza nedreptăţii tale vei fi blestemat pentru veşnicie—atunci aşa va fi.\n\n21 Iar dacă Domnul va zice—Din cauza nedreptăţii tale vei fi alungat din prezenţa Mea—atunci El va face ca să se întâmple aşa.\n\n22 Şi vai de acela către care El va glăsui aceasta, căci aceasta se va întâmpla celui care face nedreptăţi şi el nu poate fi salvat; de aceea, din această cauză, pentru ca oamenii să poată fi salvaţi pocăinţa a fost anunţată.\n\n23 De aceea, binecuvântaţi sunt aceia care se vor pocăi şi care vor asculta de glasul Domnului Dumnezeului lor; căci aceştia sunt cei care vor fi salvaţi.\n\n24 Şi fie ca Dumnezeu, în marea Lui plenitudine, să facă aşa ca oamenii să fie aduşi la pocăinţă şi la lucrări bune pentru ca lor să li se poată restitui har pentru har potrivit faptelor lor.\n\n25 Şi eu aş vrea ca toţi oamenii să poată fi salvaţi. Dar noi citim că în ziua cea mare şi ultimă sunt unii care vor fi lăsaţi în afară, da, care vor fi alungaţi, da, care vor fi alungaţi din prezenţa Domnului;\n\n26 Da, care vor fi osândiţi la o stare de nefericire fără de sfârşit, îndeplinind cuvintele care zic: Aceia care au făcut bine vor avea viaţă veşnică; iar aceia care au făcut rău vor avea condamnare veşnică. Şi aşa este. Amin.\n\n", "hel 13": "Profeţia lui Samuel Lamanitul către nefiţi.\n\nCuprinde capitolele 13 până la 15, inclusiv.\n\n[center][font_size=26]Capitolul 13[/font_size][/center]\n\n[i]Samuel Lamanitul profeţeşte distrugerea nefiţilor, dacă ei nu se pocăiesc—Ei, împreună cu bogăţiile lor, sunt blestemaţi—Ei îi resping şi îi bat cu pietre pe profeţi, sunt încercuiţi de către demoni şi caută fericire făcând nedreptăţi. Circa 6 î.H.[/i]\n\n1 Şi acum s-a întâmplat că, în cel de-al optzeci şi şaselea an nefiţii încă mai rămăseseră în ticăloşie, da, în mare ticăloşie, în timp ce lamaniţii păstrau cu stricteţe poruncile lui Dumnezeu în acord cu legea lui Moise.\n\n2 Şi s-a întâmplat că în acest an a fost unul, Samuel, un lamanit care a venit în ţara lui Zarahemla şi a început să predice către popor. Şi s-a întâmplat că el a predicat timp de multe zile pocăinţă către popor, iar ei l-au alungat şi el era cât pe ce să se întoarcă în ţara lui proprie.\n\n3 Dar iată, glasul Domnului a venit către el, spunând că trebuia să se întoarcă iarăşi şi să propovăduiască poporului orice lucruri ar fi venit în inima sa.\n\n4 Şi s-a întâmplat că ei nu au permis ca el să intre în oraş; de aceea, el s-a dus şi s-a urcat pe zidul acestuia şi şi-a întins mâna şi a strigat cu un glas puternic şi a profeţit către popor orice lucruri a pus Domnul în inima sa.\n\n5 Şi el le-a spus: Iată, eu, Samuel, un lamanit, vorbesc cuvintele Domnului pe care El le-a pus în inima mea; şi iată, El a pus în inima mea să spun acestui popor că sabia dreptăţii atârnă deasupra acestui popor; şi patru sute de ani nu vor trece înainte ca sabia dreptăţii să cadă asupra acestui popor.\n\n6 Da, o distrugere grea îl aşteaptă pe acest popor; şi desigur aceasta va veni peste acest popor; şi nimic nu-l poate salva pe acest popor decât numai pocăinţa şi credinţa în Domnul Isus Hristos, care cu siguranţă va veni în lume şi va suferi multe lucruri şi va fi ucis pentru poporul Său.\n\n7 Şi iată, un înger al Domnului mi-a vestit mie şi el a adus veşti de bucurie în sufletul meu. Şi iată, eu am fost trimis pentru ca să vestesc acest lucru către voi, de asemenea, pentru ca şi voi să aveţi veşti de bucurie; dar iată, voi nu vreţi să mă primiţi.\n\n8 De aceea, astfel spune Domnul: Din cauza împietririi inimilor poporului nefiţilor, dacă nu se pocăiesc, Eu voi lua cuvântul Meu de la ei; şi voi retrage Spiritul Meu de la ei; şi nu-i voi mai răbda pe ei; şi voi întoarce inimile fraţilor lor împotriva lor.\n\n9 Şi nu vor trece patru sute de ani înainte ca Eu să fac ca ei să fie loviţi; da, Eu voi veni la ei cu sabie şi cu foamete şi cu ciumă.\n\n10 Da, Eu îi voi vizita în mânia Mea îngrozitoare, iar a patra generaţie a duşmanilor voştri va vedea distrugerea totală a voastră; şi aceasta cu siguranţă se va întâmpla dacă voi nu vă veţi pocăi, zice Domnul; iar cei din a patra generaţie vor vedea distrugerea voastră.\n\n11 Dar dacă voi vă pocăiţi şi vă întoarceţi la Domnul, Dumnezeul vostru, atunci Eu îmi voi îndepărta mânia Mea, spune Domnul; da, astfel spune Domnul, binecuvântaţi sunt cei care se pocăiesc şi se întorc spre Mine; dar vai de cei care nu se pocăiesc.\n\n12 Da, vai de acest mare oraş al lui Zarahemla; căci, iată, datorită celor drepţi este el salvat; da, vai de acest mare oraş căci Eu văd, spune Domnul, că mulţi sunt aceia, da, chiar cea mai mare parte a acestui oraş, care îşi vor împietri inimile împotriva Mea, spune Domnul.\n\n13 Dar binecuvântaţi să fie aceia care se vor pocăi căci pe ei Eu îi voi cruţa. Dar iată, dacă nu ar fi pentru cei drepţi care sunt în acest mare oraş, iată, Eu aş face ca focul să coboare din cer şi să-i distrugă.\n\n14 Dar iată, de dragul celor drepţi este acesta cruţat. Dar iată, vine timpul, a spus Domnul, când, dacă voi îi veţi alunga pe cei drepţi dintre voi, atunci veţi fi desăvârşiţi pentru distrugere; da, vai de acest mare oraş din cauza ticăloşiei şi a lucrurilor abominabile care se află în el.\n\n15 Da, şi vai de oraşul lui Ghedeon, din cauza ticăloşiei şi a lucrurilor lor abominabile care sunt în el.\n\n16 Da, şi vai de toate oraşele care sunt în ţinutul dimprejur, care sunt stăpânite de nefiţi, din cauza ticăloşiei şi a lucrurilor abominabile care se află în ele.\n\n17 Şi iată, un blestem va veni asupra ţării, spune Domnul oştirilor, din cauza oamenilor care sunt în ţară, da, din cauza ticăloşiei lor şi a lucrurilor lor abominabile.\n\n18 Şi se va întâmpla, spune Domnul oştirilor, da, Dumnezeul nostru cel Mare şi Adevărat, că oricine va ascunde comori în pământ nu le va mai găsi din cauza marelui blestem din ţară, decât dacă el ar fi un om drept şi le va ascunde pentru Domnul.\n\n19 Căci Eu, spune Domnul, voi face ca ei să-şi ascundă comorile la Mine; şi blestemaţi să fie cei care nu-şi ascund comorile la Mine; căci nimeni nu-şi ascunde comorile la Mine decât dacă este drept; iar cel care nu-şi ascunde comorile la Mine, blestemat este el, la fel ca şi comoara; şi nimeni nu o va răscumpăra, din cauza blestemului ţării.\n\n20 Şi va veni o zi când ei îşi vor ascunde comorile, căci ei şi-au îndreptat inimile către bogăţii; şi pentru că şi-au îndreptat inimile către bogăţii şi îşi vor ascunde comorile atunci când vor fugi de duşmanii lor; pentru că nu le vor ascunde pe acestea la Mine, blestemaţi să fie ei şi comorile lor; şi în ziua aceea ei vor fi loviţi, spune Domnul.\n\n21 Priviţi, voi, poporul acestui mare oraş, şi ascultaţi de cuvintele mele; da, ascultaţi de cuvintele pe care Domnul le spune; căci iată, El spune că voi veţi fi blestemaţi din cauza bogăţiilor voastre; şi, de asemenea, bogăţiile voastre sunt blestemate pentru că voi v-aţi fixat inimile voastre pe ele şi nu aţi ascultat de cuvintele Lui, pe care vi le-a dat vouă.\n\n22 Voi nu vă aduceţi aminte de Domnul, Dumnezeul vostru în lucrurile cu care El v-a binecuvântat pe voi, ci voi întotdeauna vă aduceţi aminte de bogăţiile voastre şi nu-I mulţumiţi Domnului, Dumnezeului vostru pentru ele; da, inimile voastre nu sunt atrase către Domnul, ci ele se măresc de mândrie în înfumurare şi în mare fălire, invidie, conflicte, răutate, persecuţii şi crime şi tot felul de nedreptăţi.\n\n23 Căci aşa a făcut Domnul Dumnezeu să fie, ca un blestem să vină peste ţară, precum şi peste bogăţiile voastre; şi aceasta din cauza nedreptăţii voastre.\n\n24 Da, vai de acest popor din cauza acestui timp care a sosit, ca voi să-i alungaţi pe profeţi şi să vă bateţi joc de ei şi să aruncaţi cu pietre în ei şi să-i ucideţi pe ei şi să le faceţi tot felul de nedreptăţi, tot aşa cum a fost făcut în timpul din vechime.\n\n25 Şi acum, când vorbiţi, voi ziceţi: Dacă zilele noastre ar fi fost în zilele părinţilor noştri din vechime, noi nu i-am fi ucis pe profeţii noştri; noi nu i-am fi bătut cu pietre şi nu i-am fi alungat.\n\n26 Iată, voi sunteţi mai răi decât ei; căci tot aşa cum Domnul trăieşte, dacă un profet vine printre voi şi vă declară vouă cuvântul Domnului, care aduce mărturie despre păcatele şi nedreptăţile voastre, atunci voi sunteţi mânioşi pe el şi îl alungaţi şi căutaţi tot felul de mijloace ca să-l distrugeţi; da, voi veţi spune că el este un profet neadevărat şi că este un păcătos şi că este al diavolului, pentru că el depune mărturie că faptele voastre sunt rele.\n\n27 Dar iată, dacă un om va veni printre voi şi va zice: Faceţi aceasta şi aceasta nu este nici o nedreptate; faceţi aceea şi voi nu veţi permite; da, el va zice: Umblaţi după mândria inimilor voastre; da, umblaţi după mândria ochilor voştri şi faceţi orice inima voastră doreşte—şi dacă un om va veni printre voi şi va spune aceasta, voi îl veţi primi şi veţi zice că el este un profet.\n\n28 Da, voi îl veţi înălţa pe el şi îi veţi da lui din bunurile voastre; îi veţi da lui din aurul vostru şi din argintul vostru; şi îl veţi înveşmânta cu haine scumpe; şi pentru că el vorbeşte către voi cuvinte linguşitoare şi spune că totul este în ordine, de aceea, voi nu veţi găsi nimic rău în el.\n\n29 O, voi generaţie păcătoasă şi stricată; voi cei împietriţi şi încăpăţânaţi , cât de mult veţi crede voi că Domnul vă va permite? Da, cât de mult va permite El ca voi să fiţi conduşi de conducători nebuni şi orbi? Da, cât de mult veţi alege voi întunericul în loc de lumină?\n\n30 Da, iată, mânia Domnului este deja îndreptată asupra voastră; iată, El a blestemat ţara din cauza nedreptăţii voastre.\n\n31 Şi iată, va veni timpul când El va blestema bogăţiile voastre pentru ca ele să devină alunecoase, pentru ca voi să nu puteţi să le ţineţi; şi în zilele sărăciei voastre, voi să nu puteţi să le păstraţi.\n\n32 Iar în zilele sărăciei voastre, voi Îl veţi implora pe Domnul; şi veţi implora în zadar, căci pustiirea voastră deja a venit peste voi şi distrugerea voastră este sigură; şi apoi, voi veţi plânge şi veţi urla în acea zi, spune Domnul oştirilor. Şi apoi vă veţi tângui şi veţi zice:\n\n33 O, dacă m-aş fi pocăit şi dacă nu i-aş fi ucis pe profeţi şi nu i-aş fi lovit cu pietre şi nu i-aş fi alungat. Da, în acea zi veţi zice voi: O, dacă noi ne-am fi adus aminte de Domnul Dumnezeul nostru în ziua când El ne-a dat nouă bogăţiile noastre şi dacă apoi acestea nu ar fi devenit alunecoase pentru ca noi să le pierdem; căci iată, bogăţiile noastre sunt pierdute.\n\n34 Iată, noi punem o unealtă aici, iar mâine ea este dispărută; şi iată, săbiile noastre au fost luate de la noi în ziua când le-am căutat pentru luptă.\n\n35 Da, noi am ascuns comorile noastre, iar ele au alunecat de la noi din cauza blestemului ţării.\n\n36 O, dacă ne-am fi pocăit în ziua când cuvântul Domnului a venit la noi; căci iată, ţara este blestemată şi toate lucrurile au devenit alunecoase şi noi nu putem să le păstrăm.\n\n37 Iată, noi suntem înconjuraţi de demoni, da, suntem încercuiţi de îngerii lui care caută să ne distrugă sufletele. Iată, nedreptăţile noastre sunt mari. O, Doamne, nu poţi Tu să-ţi întorci mânia Ta de la noi? Şi aceasta va fi vorbirea voastră în acele zile.\n\n38 Dar iată, zilele voastre de încercare au trecut; voi aţi amânat ziua salvării voastre până când este mult prea târziu şi distrugerea voastră este sigură; căci în toate zilele voastre aţi căutat ceea ce nu puteţi obţine; şi voi aţi căutat fericire făcând nedreptate, care lucru este împotriva naturii acelei dreptăţi care este în Conducătorul nostru cel Mare şi Veşnic.\n\n39 O, voi, popor al ţării, auziţi cuvintele mele! Şi eu mă rog ca mânia Domnului să se întoarcă de la voi şi ca voi să vă pocăiţi şi să fiţi salvaţi.\n\n", "hel 14": "[center][font_size=26]Capitolul 14[/font_size][/center]\n\n[i]Samuel prezice lumină în timpul nopţii şi o stea nouă la naşterea lui Hristos—Hristos îi mântuieşte pe oameni de la moartea vremelnică şi spirituală—Semnele morţii Lui includ trei zile de întuneric, distrugerea stâncilor şi mari calamităţi naturale. Circa 6 î.H.[/i]\n\n1 Şi acum, s-a întâmplat că Samuel, lamanitul, a profeţit o mulţime de lucruri care nu pot fi scrise.\n\n2 Şi iată, el le-a spus: Iată, vă dau vouă un semn; vor mai trece încă cinci ani; şi iată, după aceea Fiul lui Dumnezeu va veni ca să-i mântuiască pe cei care vor crede în numele Lui.\n\n3 Şi iată, eu vă voi da vouă aceasta ca un semn la venirea Lui; căci iată, lumini mari vor fi în cer, într-atât, încât în noaptea dinaintea venirii Lui nu va fi deloc întuneric, în aşa măsură încât omului i se va părea că e zi.\n\n4 De aceea, va fi o zi şi o noapte şi o zi, ca şi cum ar fi o zi şi nici o noapte; şi aceasta va fi pentru voi ca un semn; căci voi veţi cunoaşte răsăritul şi apusul soarelui; de aceea, ei vor cunoaşte cu siguranţă că vor fi două zile şi o noapte; cu toate acestea, noaptea nu va fi întunecoasă; şi aceasta va fi noaptea dinainte ca El să se nască.\n\n5 Şi iată, o nouă stea va răsări, una cum voi nu aţi mai văzut niciodată; şi aceasta, de asemenea, va fi un semn pentru voi.\n\n6 Şi iată, aceasta nu este totul, ci vor mai fi multe alte semne şi minuni în cer.\n\n7 Şi se va întâmpla că voi toţi veţi fi uimiţi şi vă veţi minuna într-atât, încât veţi cădea la pământ.\n\n8 Şi se va întâmpla că oricine care va crede în Fiul lui Dumnezeu, acela va avea viaţă veşnică.\n\n9 Şi iată, aşa mi-a poruncit Domnul mie, prin îngerul Său, că trebuie să vin şi să vă spun vouă acest lucru; da, El mi-a poruncit mie ca să vă profeţesc vouă aceste lucruri; da, El mi-a spus: Strigă către acest popor: Pocăiţi-vă şi pregătiţi calea Domnului.\n\n10 Şi acum, pentru că eu sunt un lamanit şi am vorbit către voi cuvintele pe care Domnul mi le-a poruncit, precum şi pentru că lucrul acesta a fost dur împotriva voastră, de aceea voi sunteţi mânioşi pe mine şi căutaţi să mă distrugeţi şi m-aţi alungat din mijlocul vostru.\n\n11 Iar voi veţi auzi cuvintele mele, căci de aceea m-am urcat eu pe zidurile acestui oraş pentru ca voi să auziţi şi să aflaţi despre judecăţile lui Dumnezeu, care vă aşteaptă din cauza nedreptăţilor voastre, precum şi pentru ca voi să aflaţi despre condiţiile pocăinţei;\n\n12 Şi, de asemenea, pentru ca voi să puteţi afla despre venirea lui Isus Hristos, Fiul lui Dumnezeu, Tatăl cerului şi al pământului, Creatorul tuturor lucrurilor de la început; şi pentru ca voi să puteţi afla despre semnele venirii Lui, pentru ca voi să puteţi crede în numele Lui.\n\n13 Şi dacă voi credeţi în numele Lui, atunci vă veţi pocăi de toate păcatele voastre pentru ca în felul acesta să obţineţi iertarea lor prin meritele Lui.\n\n14 Şi iată, iarăşi, eu vă mai dau vouă încă un semn, da, un semn al morţii Lui.\n\n15 Căci iată, El cu siguranţă va trebui să moară pentru ca Salvarea să poată veni; da, aceasta are nevoie de El şi trebuie ca El să moară pentru ca învierea morţilor să aibă loc, pentru ca în felul acesta oamenii să poată fi aduşi în prezenţa Domnului.\n\n16 Da, iată, această moarte face ca învierea să aibă loc şi mântuieşte toată omenirea de prima moarte—acea moarte spirituală; căci toată omenirea, prin căderea lui Adam, alungată din prezenţa Domnului, este considerată ca fiind moartă, atât în ceea ce priveşte lucrurile vremelnice, cât şi cele spirituale.\n\n17 Dar iată, învierea lui Hristos mântuieşte omenirea, da, şi anume toată omenirea, şi o aduce înapoi în prezenţa Domnului.\n\n18 Da, şi face ca să aibă loc condiţia pocăinţei, astfel că oricine se va pocăi nu va fi doborât şi aruncat în foc; iar oricine nu se pocăieşte va fi doborât şi aruncat în foc; şi peste ei va veni iarăşi o moarte spirituală, da, cea de-a doua moarte, căci ei sunt alungaţi iarăşi de la lucrurile drepte.\n\n19 De aceea, pocăiţi-vă, pocăiţi-vă, căci, dacă voi cunoaşteţi lucrurile acestea şi nu le faceţi, atunci veţi admite singuri să fiţi aduşi la condamnare şi să fiţi doborâţi în această a doua moarte.\n\n20 Dar iată, aşa cum vă spun eu vouă despre un alt semn, un semn despre moartea Lui, iată, în ziua aceea în care El va suferi moartea, soarele se va întuneca şi va refuza să-şi trimită lumina către voi; şi tot aşa şi luna şi stelele; şi nu va fi nici o lumină pe faţa acestei ţări, începând chiar din momentul când El va suferi moartea timp de trei zile până în momentul când El se va înălţa iarăşi dintre morţi.\n\n21 Da, la timpul când El Îşi va da duhul, tunete şi fulgere vor fi timp de mai multe ore şi pământul se va cutremura şi se va zdruncina; iar stâncile care sunt pe faţa acestui pământ, care sunt atât deasupra cât şi dedesubtul lui, despre care voi acum ştiţi că sunt solide sau cea mai mare parte a lor este o singură masă solidă, se vor sfărâma;\n\n22 Da, ele se vor sfărâma, iar după aceea vor fi găsite în crăpături şi în prăpăstii şi în sfărâmături pe faţa întregului pământ, da, atât deasupra pământului, cât şi sub el.\n\n23 Şi iată, vor fi furtuni mari; şi mulţi munţi vor fi făcuţi mici, la fel ca o vale; iar multe locuri care acum sunt numite văi, vor deveni munţi, a căror înălţime este mare.\n\n24 Şi multe drumuri largi vor fi distruse şi multe oraşe vor fi părăsite.\n\n25 Şi multe morminte se vor deschide; şi mulţi morţi vor ieşi din ele; şi mulţi sfinţi vor apărea în faţa multora.\n\n26 Şi iată, astfel a vorbit îngerul către mine; căci el a spus către mine cum că vor fi tunete şi fulgere timp de multe ore.\n\n27 Şi el mi-a spus spunând că în timpul tunetelor, şi a fulgerelor şi a furtunii aceste lucruri se vor întâmpla şi că întunericul va acoperi faţa întregului pământ timp de trei zile.\n\n28 Şi îngerul a spus către mine că mulţi vor vedea lucruri şi mai mari decât acestea pentru ca ei să poată să creadă că aceste semne şi aceste minuni se vor întâmpla pe întreaga faţă a acestei ţări pentru ca să nu fie nici un motiv de necredinţă printre copiii oamenilor—\n\n29 Şi aceasta, pentru ca oricine va crede să poată fi salvat, iar oricine nu va crede, o judecată dreaptă să poată veni asupra lui; şi, de asemenea, dacă ei sunt condamnaţi, ei singuri îşi aduc condamnarea asupra lor.\n\n30 Şi acum, aduceţi-vă aminte, aduceţi-vă aminte, fraţii mei, că oricine piere, piere din cauza lui însuşi; iar oricine care face nedreptate, o face pentru el însuşi; căci iată, voi sunteţi liberi; vouă vi se dă voie să acţionaţi pentru voi înşivă; căci iată, Dumnezeu v-a dat vouă cunoaşterea; şi El v-a făcut pe voi liberi.\n\n31 El v-a dat vouă ca voi să puteţi deosebi binele de rău; şi El v-a dat vouă ca voi să puteţi alege viaţa sau moartea; iar voi puteţi să faceţi bine şi să fiţi restauraţi la ceea ce este bun sau să aveţi ceea ce este bun restaurat pentru voi; sau voi puteţi să faceţi rău şi să aveţi ceea ce este rău restaurat pentru voi.\n\n", "hel 15": "[center][font_size=26]Capitolul 15[/font_size][/center]\n\n[i]Domnul i-a dojenit pe nefiţi pentru că i-a iubit—Lamaniţii convertiţi sunt tari şi neclintiţi în credinţă—Domnul va fi milos cu lamaniţii în zilele din urmă. Circa 6 î.H.[/i]\n\n1 Şi acum, fraţii mei preaiubiţi, iată, vă vestesc vouă că, dacă nu vă pocăiţi, atunci casele voastre vor fi lăsate în părăsire.\n\n2 Da, dacă nu vă pocăiţi, atunci femeile voastre vor avea mare motiv să se jeluiască în ziua când ele vor alăpta; căci voi veţi încerca să fugiţi şi nu va fi nici un loc de refugiu; da, şi vai de acelea care vor fi însărcinate, căci ele vor fi grele şi nu vor putea să fugă; de aceea, ele vor fi doborâte şi lăsate să piară.\n\n3 Da, vai de acest popor, care este numit poporul lui Nefi, dacă el nu se va pocăi atunci când va vedea toate aceste semne şi minuni care îi vor fi arătate; căci iată, el a fost un popor ales al Domnului; da El a iubit poporul lui Nefi; şi, de asemenea, El l-a pedepsit; da, în zilele nedreptăţilor lui, El l-a dojenit pentru că El l-a iubit.\n\n4 Dar iată, fraţii mei, El i-a urât pe lamaniţi pentru că faptele lor erau rele tot timpul; şi aceasta din cauza nedreptăţii tradiţiei părinţilor lor. Dar iată, salvarea a venit pentru ei prin rugăciunile nefiţilor; şi în acest scop le-a prelungit Domnul zilele lor.\n\n5 Şi aş dori ca voi să vedeţi că cea mai mare parte dintre ei sunt pe drumul datoriei lor; şi ei calcă cu grijă înaintea lui Dumnezeu; şi au grijă să ţină poruncile Lui şi legile Lui şi judecăţile Lui în acord cu legea lui Moise.\n\n6 Da, vă spun vouă, cum că cea mai mare parte dintre ei fac aceasta; şi ei se străduiesc cu o hărnicie neobosită ca să poată aduce pe ceilalţi fraţi ai lor la cunoaşterea adevărului; de aceea, sunt mulţi cei care li se alătură lor în fiecare zi.\n\n7 Şi iată, ştiţi voi singuri, căci aţi fost martori la aceasta, că toţi cei care sunt aduşi la cunoaşterea adevărului şi la cunoaşterea tradiţiilor ticăloase şi odioase ale părinţilor lor; şi care sunt făcuţi să creadă în scripturile cele sfinte, da, profeţiile profeţilor celor sfinţi care sunt scrise, care i-au condus pe ei la credinţa în Domnul şi la pocăinţă, care credinţă şi pocăinţă aduc o schimbare a inimii lor—\n\n8 De aceea, toţi cei care au venit la aceasta, voi ştiţi singuri, sunt fermi şi nestrămutaţi în credinţă şi în lucrul prin care ei au fost făcuţi liberi.\n\n9 Şi voi ştiţi, de asemenea, că ei şi-au îngropat armele de război şi se tem să pună mâna pe ele de frică să nu păcătuiască; da, voi puteţi vedea că ei se tem să nu păcătuiască căci iată, vor suferi să fie trântiţi pe jos şi ucişi de duşmanii lor şi nu-şi vor ridica săbiile împotriva lor; şi aceasta datorită credinţei lor în Hristos.\n\n10 Şi acum, datorită neclintirii lor atunci când ei cred în lucrul în care ei cred, căci datorită tăriei lor, o dată ce ei sunt luminaţi, iată, Domnul îi va binecuvânta pe ei şi le va prelungi zilele, neţinând seama de nedreptăţile lor—\n\n11 Da, chiar dacă ei ar rătăci în necredinţă, Domnul va prelungi zilele lor până când va veni timpul despre care au vorbit părinţii noştri, precum şi profetul Zenos şi mulţi alţi profeţi despre restaurarea din nou, a fraţilor noştri, lamaniţii, pentru cunoaşterea adevărului—\n\n12 Da, adevărat vă spun vouă, că în timpul din urmă făgăduinţele Domnului nostru au fost date şi fraţilor noştri, lamaniţii; şi în ciuda multor suferinţe pe care le vor avea şi în ciuda faptului că ei vor fi alungaţi de ici-colo pe faţa pământului şi vor fi urmăriţi şi loviţi şi împrăştiaţi în pretutindeni, neavând nici un loc de refugiu, Domnul totuşi va fi plin de îndurare faţă de ei.\n\n13 Şi aceasta este în acord cu profeţia, şi anume că ei vor fi iarăşi aduşi la adevărata cunoaştere, care este cunoaşterea Mântuitorului lor şi a Păstorului lor cel Mare şi Adevărat, şi că ei vor fi număraţi printre oile Lui.\n\n14 De aceea, vă spun vouă, va fi mai bine de ei decât de voi dacă nu vă veţi pocăi.\n\n15 Căci iată, dacă lucrurile măreţe care v-au fost arătate vouă ar fi fost arătate lor, da, lor, acelora care au rătăcit în necredinţă din cauza tradiţiei părinţilor lor, voi puteţi vedea pentru voi înşivă că ei niciodată nu ar fi rătăcit în necredinţă.\n\n16 De aceea, spune Domnul: Eu nu îi voi distruge cu totul pe ei, ci voi face ca în ziua înţelepciunii Mele ei să se reîntoarcă iarăşi la Mine, a zis Domnul.\n\n17 Şi acum iată, spune Domnul despre poporul nefiţilor: Dacă nu se vor pocăi şi nu vor asculta de voinţa Mea, atunci Eu îi voi distruge pe ei cu totul, spune Domnul, din cauza necredinţei lor, neţinând seama de toate lucrările măreţe pe care Eu le-am făcut printre ei; şi tot aşa de sigur cum că Domnul trăieşte, tot aşa aceste lucruri se vor întâmpla, spune Domnul.\n\n", "hel 16": "[center][font_size=26]Capitolul 16[/font_size][/center]\n\n[i]Nefiţii care cred în Samuel sunt botezaţi de către Nefi—Samuel nu poate fi ucis cu săgeţile şi cu pietrele nefiţilor care nu se pocăesc—Unii îşi împietresc inimile, iar alţii văd îngeri—Cei necredincioşi spun că nu este înţelept să crezi în Hristos şi în venirea Lui la Ierusalim. Circa 6–1 î.H.[/i]\n\n1 Şi acum s-a întâmplat că au fost mulţi care au auzit cuvintele lui Samuel Lamanitul, pe care acesta le-a vorbit de pe zidurile oraşului. Şi toţi care au crezut în cuvântul lui, aceia au mers înainte şi l-au căutat pe Nefi; şi atunci când au mers înainte şi l-au găsit pe el, ei s-au spovedit de păcate în faţa lui şi nu le-au tăgăduit, dorind ca ei să poată să fie botezaţi în Domnul.\n\n2 Dar toţi cei care nu au crezut în cuvintele lui Samuel, erau mânioşi pe el; şi ei au aruncat cu pietre asupra lui pe zid; şi, de asemenea, mulţi au aruncat săgeţi înspre el în timp ce el era pe zid; dar Spiritul Domnului a fost cu el într-atât, încât ei nu au putut să-l lovească cu pietrele lor şi nici cu săgeţile lor.\n\n3 Acum, când au văzut ei că nu puteau să-l atingă pe el, mai mulţi au fost aceia care au crezut în cuvintele lui, într-atât, încât s-au dus la Nefi ca să fie botezaţi.\n\n4 Căci iată, Nefi boteza şi profeţea şi predica, strigând pocăinţă către popor, arătând semne şi minuni, făcând miracole în popor pentru ca oamenii să poată afla că Hristos va trebui să vină în curând—\n\n5 Spunându-le lor despre lucrurile care trebuia să vină în curând, pentru ca ei să poată să afle şi să-şi aducă aminte la timpul venirii acestora cum că acestea le-au fost făcute lor cunoscute dinainte cu scopul ca ei să poată crede; de aceea, toţi au crezut în cuvintele lui Samuel s-au dus la el ca să fie botezaţi, căci ei au venit pocăindu-se şi mărturisindu-şi păcatele.\n\n6 Dar cea mai parte dintre ei nu au crezut în cuvintele lui Samuel; de aceea, atunci când au văzut că nu au putut să-l lovească pe el cu pietrele şi cu săgeţile lor, ei au strigat către căpitanii lor, zicând: Prindeţi-l pe acest om şi legaţi-l, căci iată, el îl are un diavol; şi din cauza puterii diavolului care este în el, noi nu putem să-l lovim cu pietrele şi cu săgeţile noastre; de aceea, luaţi-l şi legaţi-l şi duceţi-l de aici.\n\n7 Şi în timp ce ei s-au dus ca să pună mâna pe el, iată, el s-a aruncat de pe zid şi a fugit afară din ţara lor, da, chiar în ţara lui proprie şi a început să predice şi să profeţească printre propriul său popor.\n\n8 Şi iată, nu s-a mai auzit despre el printre nefiţi; şi astfel erau fost treburile poporului.\n\n9 Şi astfel s-a încheiat cel de-al optzeci şi şaselea an al domniei judecătorilor asupra poporului lui Nefi.\n\n10 Şi astfel s-a încheiat, de asemenea, cel de-al optzeci şi şaptelea an al domniei judecătorilor, cea mai mare parte a poporului rămânând în mândria şi în ticăloşia lui, iar cea mai mică parte călcând cu mai multă grijă în faţa lui Dumnezeu.\n\n11 Şi acestea au fost condiţiile, de asemenea, în cel de-al optzeci şi optulea an al domniei judecătorilor.\n\n12 Şi a fost numai o mică schimbare în treburile poporului, în afară de faptul că poporul a început să se întărească şi mai mult în nedreptate şi să facă mai mult şi mai mult lucrurile care erau împotriva poruncilor lui Dumnezeu în cel de-al optzeci şi nouălea an al domniei judecătorilor.\n\n13 Dar s-a întâmplat că în cel de-al optzeci şi nouălea an al domniei judecătorilor, au fost semne mari date poporului şi minuni: şi cuvintele profetului au început să fie împlinite.\n\n14 Şi îngeri au apărut în faţa oamenilor, în faţa oamenilor înţelepţi şi le-au anunţat lor veşti bune de mare bucurie; astfel, în acest an, scripturile au început să se înfăptuiască.\n\n15 Cu toate acestea, oamenii au început să-şi împietrească inimile lor, toţi în afară de cei mai credincioşi dintre ei, atât dintre nefiţi cât şi, de asemenea, dintre lamaniţi; şi au început să se bazeze pe propria tărie şi înţelepciune, zicând:\n\n16 Dintre atât de multe lucruri, unele poate le-au ghicit ei bine; dar iată, noi ştim că aceste lucrări mari şi minunate despre care s-a vorbit nu se pot întâmpla.\n\n17 Şi au început să se gândească şi să se certe între ei, zicând:\n\n18 Nu este normal ca o astfel de fiinţă ca Hristos să vină; dacă ar fi aşa şi dacă El ar fi Fiul lui Dumnezeu, Tatăl cerului şi al pământului, aşa cum s-a spus, de ce nu s-ar arăta El, de asemenea, în faţa noastră, tot aşa cum El se va arăta în faţa lor, a acelora care vor fi la Ierusalim?\n\n19 Da, de ce să nu se arate El în această ţară, tot aşa ca şi în ţara Ierusalimului?\n\n20 Dar iată, noi ştim că aceasta este o tradiţie ticăloasă care a fost transmisă până la noi de către părinţii noştri ca să ne facă pe noi să credem într-un fel de lucru măreţ şi minunat care ar fi să se întâmple, dar nu printre noi, ci într-o ţară îndepărtată, o ţară pe care noi nu o cunoaştem; de aceea, ei ne pot ţine pe noi în ignoranţă, căci nu putem să vedem cu ochii noştri că acestea sunt adevărate.\n\n21 Şi ei, prin înşelăciunile şi vicleşugurile misterioase ale celui rău, vor face nişte minuni mari pe care noi nu le putem înţelege, care ne vor ţine pe noi în jos ca să fim slujitori ai cuvintelor lor, precum şi slujitori la ei, căci noi depindem de ei ca să ne înveţe cuvântul; şi astfel ne vor ţine pe noi în ignoranţă, dacă ne vom da pe mâna lor, în toate zilele vieţii noastre.\n\n22 Şi încă mult mai multe lucruri, care erau nebuneşti şi deşarte; şi-au închipuit oamenii în inimile lor; şi ei au fost tare tulburaţi, căci Satana i-a aţâţat pe ei ca să facă nedreptăţi tot timpul; da, el a mers peste tot, împrăştiind zvonuri şi certuri pe toată faţa ţării pentru ca să poată să împietrească inima poporului împotriva a ceea ce era bun şi împotriva a ceea ce urma să vină.\n\n23 Şi în ciuda semnelor şi a minunilor care au fost făcute printre poporul Domnului, precum şi a miracolelor nenumărate pe care le-au făcut, Satana a pus stăpânire pe lui inimile poporului de pe toată faţa ţării.\n\n24 Şi astfel s-a încheiat cel de-al nouăzecilea an al domniei judecătorilor asupra poporului lui Nefi.\n\n25 Şi astfel s-a încheiat cartea lui Helaman, în acord cu scrierile lui Helaman şi ale fiilor lui.\n\n", "3-ne 1": "[center][font_size=26]Al treilea Nefi[/font_size][/center]\n\n[center][font_size=26]Cartea lui Nefi Fiul lui Nefi, care era fiul lui Helaman[/font_size][/center]\n\nIar Helaman era fiul lui Helaman, care era fiul lui Alma, care era fiul lui Alma, fiind un descendent al lui Nefi, care era fiul lui Lehi, care a plecat de la Ierusalim în primul an al domniei lui Zedechia, regele Iudeii.\n\n[center][font_size=26]Capitolul 1[/font_size][/center]\n\n[i]Nefi, fiul lui Helaman, pleacă din ţară, iar fiul lui, Nefi, păstrează cronicile—Cu toate că semne şi minuni abundă, cei ticăloşi plănuiesc să-i ucidă pe cei drepţi—Noaptea naşterii lui Hristos soseşte—Semnul este dat şi o stea nouă răsare—Minciunile şi înşelătoriile se înmulţesc, iar tâlharii lui Gadianton îi ucid pe mulţi. Circa 1–4 d.H.[/i]\n\n1 Şi acum s-a întâmplat că cel de-al nouăzeci şi unulea an a trecut şi erau şase sute de ani de la timpul când Lehi plecase din Ierusalim; şi a fost în anul când Laconeus era judecător-şef şi guvernator peste ţară.\n\n2 Iar Nefi, fiul lui Helaman, plecase din ţara lui Zarahemla, dându-i în sarcină fiului său, Nefi, care era fiul lui cel mai mare, în legătură cu plăcile de aramă şi cu toate scrierile care fuseseră păstrate şi cu toate acele lucruri care fuseseră păstrate sfinte de la plecarea lui Lehi din Ierusalim.\n\n3 Apoi el a plecat din ţară; şi încotro s-a dus, nimeni nu ştie; iar fiul lui, Nefi, a păstrat cronicile în locul lui, da, cronica despre poporul său.\n\n4 Şi s-a întâmplat că la începutul celui de-al nouăzeci şi doilea an, iată, profeţiile profeţilor au început să se adeverească mai din plin; căci au început să fie semne mai mari şi minuni mai mari s-au întâmplat printre oameni.\n\n5 Dar erau unii care au început să spună că trecuse timpul ca vorbele spuse de Samuel Lamanitul să fie împlinite.\n\n6 Şi ei au început să jubileze asupra fraţilor lor, zicând: Iată, timpul a trecut şi cuvintele lui Samuel nu s-au împlinit; de aceea, bucuria voastră şi credinţa voastră despre acest lucru au fost în zadar.\n\n7 Şi s-a întâmplat că ei au făcut o mare tulburare prin ţară; iar oamenii care credeau au început să fie foarte supăraţi, de teamă că, printr-un mijloc san altul, acele lucruri care fuseseră spuse să nu se îndeplinească.\n\n8 Dar iată, ei au aşteptat cu neclintire ziua aceea şi noaptea aceea; şi ziua aceea care trebuia să fie ca o zi, ca şi cum nu ar fi nici o noapte pentru ca ei să poată şti că nu a fost deşartă credinţa lor.\n\n9 Acum s-a întâmplat că a fost rezervată de necredincioşi o zi în care toţi cei care credeau în acele tradiţii să fie omorâţi, dacă nu se va întâmpla semnul acela care fusese dat de către Samuel, profetul.\n\n10 Acum s-a întâmplat că atunci când Nefi, fiul lui Nefi, a văzut această ticăloşie a poporului său, inima lui a fost foarte supărată.\n\n11 Şi s-a întâmplat că el s-a dus şi s-a plecat până la pământ şi L-a implorat cu putere pe Dumnezeul său, în numele poporului său, da, al acelora care erau să fie distruşi datorită credinţei lor în tradiţia părinţilor lor.\n\n12 Şi s-a întâmplat că el L-a implorat cu putere pe Domnul toată ziua aceea; şi iată, glasul Domnului a venit către el, zicând:\n\n13 Ridică-ţi capul şi fii bucuros; căci iată, timpul este aproape; şi în noaptea aceasta semnul va fi dat, iar mâine Eu voi veni în lume pentru ca să arăt lumii că Eu voi împlini tot ceea ce Eu am făcut să fie spus de către gura profeţilor Mei sfinţi.\n\n14 Iată, Eu vin la ai Mei pentru ca să îndeplinesc toate acele lucruri pe care Eu le-am făcut cunoscute copiilor oamenilor, de la începutul lumii, şi ca să îndeplinesc atât voinţa Tatălui, cât şi a Fiului—a Tatălui datorită Mie, iar a Fiului, datorită cărnii Mele. Şi iată, timpul este aproape; şi în noaptea aceasta semnul va fi dat.\n\n15 Şi s-a întâmplat că vorbele care au venit la Nefi au fost împlinite aşa cum au fost ele spuse; căci iată, la apusul soarelui nu a fost întuneric; iar oamenii au început să fie uimiţi pentru că nu era întuneric atunci când noaptea venise.\n\n16 Şi au fost mulţi care nu crezuseră în cuvintele profeţilor care au căzut la pământ şi au fost ca şi cum ar fi fost morţi, căci au ştiut că marele plan al distrugerii, pe care ei l-au aşternut pentru aceia care credeau în cuvintele profeţilor, fusese dejucat; căci semnul care fusese dat era deja înfăptuit.\n\n17 Şi ei au început să cunoască precum că Fiul lui Dumnezeu trebuia să apară în curând; da, în sfârşit, toţi oamenii de pe faţa întregului pământ, de la apus la răsărit, atât în ţara de la miazănoapte, cât şi în ţara de la miazăzi, erau atât de uimiţi, încât au căzut la pământ.\n\n18 Căci ei ştiau că profeţii depuseseră mărturie despre aceste lucruri timp de mulţi ani şi că semnul care fusese dat era deja înfăptuit; şi au început să se teamă din cauza nedreptăţii şi a necredinţei lor.\n\n19 Şi s-a întâmplat că nu a fost întuneric deloc în toată noaptea aceea, ci a fost tot atâta lumină ca şi cum ar fi fost mijlocul zilei. Şi s-a întâmplat că soarele a răsărit iarăşi dimineaţa, în acord cu ordinul lui; şi ei au ştiut că aceasta era ziua în care Domnul trebuia să Se nască, datorită semnului care fusese dat.\n\n20 Şi s-au întâmplat da, toate lucrurile, fiecare dintre ele, potrivit cuvintelor profeţilor.\n\n21 Şi, de asemenea, s-a întâmplat că o nouă stea a apărut, potrivit cuvântului.\n\n22 Şi s-a întâmplat că din acel moment, minciuni au început să fie trimise printre popor de către Satana ca să le împietrească inimile pentru ca ei să nu creadă în acele semne şi minuni pe care le văzuseră; dar, în ciuda acestor minciuni şi înşelăciuni, cea mai mare parte a poporului a crezut şi s-a convertit în Domnul.\n\n23 Şi s-a întâmplat că Nefi s-a dus printre popor, precum şi printre mulţi alţii, botezând spre pocăinţă, prin care a fost o mare iertare a păcatelor. Şi astfel, poporul a început iarăşi să aibă pace în ţară.\n\n24 Şi nu a fost nici un conflict în afară de câţiva care au început să predice, încercând să dovedească prin scripturi că nu mai era potrivit ca legea lui Moise să fie respectată. Acum, în lucrul acesta au greşit pentru că ei nu au înţeles scripturile.\n\n25 Dar s-a întâmplat că în curând s-au convertit şi s-au convins de greşeala lor, căci lor li s-a făcut cunoscut că legea nu a fost încă împlinită şi că ea trebuie să fie împlinită în cele mai mici detalii; da, cuvântul a venit către ei arătând că legea trebuie să fie împlinită; da, că nici o iotă sau o frântură de slovă nu va fi lăsată deoparte, până când toată va fi împlinită; de aceea, în acelaşi an, li s-au adus la cunoştinţă greşelile lor şi ei şi-au mărturisit greşelile.\n\n26 Şi astfel a trecut cel de-al nouăzeci şi doilea an, aducând poporului veşti de bucurie datorită semnelor care se întâmplaseră în acord cu cuvintele profeţiei tuturor profeţilor celor sfinţi.\n\n27 Şi s-a întâmplat că şi cel de-al nouăzeci şi treilea an a trecut în pace, în afară de tâlharii lui Gadianton care trăiau în munţi şi împânziseră ţara; căci stăpânirile şi locurile lor tainice erau atât de puternice, încât poporul n-a putut să-i înfrângă; de aceea, ei au făcut multe crime şi multe măceluri printre popor.\n\n28 Şi s-a întâmplat că în cel de-al nouăzeci şi patrulea an, ei au început să crească în mare măsură pentru că erau mulţi disidenţi de-ai nefiţilor care au fugit la ei, ceea ce a cauzat multă supărare nefiţilor care au rămas în ţară.\n\n29 Şi a mai fost o pricină de mare supărare şi printre lamaniţi; căci iată, ei aveau mulţi copii care au crescut şi au început să devină mai tari cu anii, încât au devenit independenţi şi au fost ademeniţi de unii care erau zoramiţi, de minciunile şi de cuvintele lor linguşitoare, ca să se unească cu acei tâlhari de-ai lui Gadianton.\n\n30 Şi astfel, lamaniţii au fost, de asemenea, loviţi şi au început să scadă în credinţă şi dreptate din cauza ticăloşiei generaţiei care creştea.\n\n", "3-ne 2": "[center][font_size=26]Capitolul 2[/font_size][/center]\n\n[i]Ticăloşia şi lucrurile abominabile se înmulţesc printre popor—nefiţii şi lamaniţii se unesc ca să se apere împotriva tâlharilor lui Gadianton—Lamaniţii convertiţi devin albi şi sunt numiţi nefiţi. Circa 5–16 d.H.[/i]\n\n1 Şi s-a întâmplat că astfel a trecut şi cel de al nouăzeci şi cincilea an, iar poporul a început să uite acele semne şi minuni despre care auzise; şi oamenii au început să fie din ce în ce mai puţin uimiţi de un semn sau de o minune din cer într-atât, încât au început să fie împietriţi în inimile lor şi orbi în minţile lor; şi au început să nu mai creadă în toate cele pe care le auziseră şi le văzuseră—\n\n2 Închipuindu-şi unele lucruri deşarte în inimile lor, zicându-şi că acestea erau aduse de către oameni şi de către puterea diavolului pentru ca să rătăcească şi să înşele inimile poporului; şi astfel a pus Satana iarăşi stăpânire pe inimile poporului, într-atât, încât el le-a orbit ochii şi i-a rătăcit ca să creadă că doctrina lui Hristos era un lucru nebunesc şi deşert.\n\n3 Şi s-a întâmplat că poporul a început să se întărească în ticăloşie şi în lucruri abominabile; şi oamenii nu au crezut că trebuie să mai fie încă alte semne sau minuni date; iar Satana umbla primprejur, ducând în rătăcire inimile poporului, ademenindu-i şi făcându-i să facă ticăloşii mari în ţară.\n\n4 Şi astfel a trecut cel de-al nouăzeci şi şaselea an; şi, de asemenea, cel de-al nouăzeci şi şaptelea an; şi, de asemenea, cel de-al nouăzeci şi optulea an; şi, de asemenea, cel de-al nouăzeci şi nouălea an;\n\n5 Şi, de asemenea, o sută de ani trecuseră de la zilele lui Mosia, care era rege peste poporul nefiţilor.\n\n6 Şi şase sute nouă ani trecuseră de când Lehi plecase din Ierusalim.\n\n7 Şi nouă ani trecuseră din momentul când a fost dat semnul, despre care au vorbit profeţii, cum că Hristos va veni în lume.\n\n8 Acum, nefiţii au început să-şi măsoare timpul de la această perioadă când a fost dat semnul sau de la venirea lui Hristos; de aceea, nouă ani trecuseră.\n\n9 Iar Nefi, care era tatăl lui Nefi, care avea răspunderea cronicilor, nu s-a întors în ţara lui Zarahemla şi nu a putut să fie găsit nicăieri în toată ţara.\n\n10 Şi s-a întâmplat că poporul încă mai era în ticăloşie, în ciuda multelor predici şi profeţii care fuseseră trimise printre el; iar astfel a trecut şi cel de-al zecelea an; iar cel de-al unsprezecelea an, de asemenea, a trecut în nedreptate.\n\n11 Şi s-a întâmplat că în cel de-al treisprezecelea an au început să fie războaie şi conflicte prin toată ţara; căci tâlharii lui Gadianton deveniseră atât de numeroşi şi uciseseră atât de mulţi şi devastaseră atât de multe oraşe şi răspândiseră atât de multă moarte şi măcel prin toată ţara, încât devenise potrivit ca tot poporul, atât nefiţii, cât şi lamaniţii, să pună mâna pe arme împotriva lor.\n\n12 De aceea, toţi lamaniţii care se convertiseră în Domnul s-au unit cu fraţii lor, nefiţii, şi au fost forţaţi pentru siguranţa vieţilor lor şi ale femeilor şi copiilor lor să pună mâna pe arme împotriva acelor tâlhari ai lui Gadianton, da, şi, de asemenea, să-şi menţină drepturile lor şi privilegiile Bisericii lor, şi ale credinţei lor, precum şi libertatea şi independenţa lor.\n\n13 Şi s-a întâmplat că înainte ca acest al treisprezecelea an să treacă, nefiţii au fost ameninţaţi cu distrugere totală din cauza acestui război care a devenit nespus de grav.\n\n14 Şi s-a întâmplat că acei lamaniţi, care se uniseră cu nefiţii, erau număraţi printre nefiţi;\n\n15 Iar blestemul lor a fost ridicat de pe ei, iar pielea lor a devenit albă, la fel ca aceea a nefiţilor;\n\n16 Iar tinerii lor bărbaţi şi fiicele lor au devenit nespus de frumoşi; şi ei au fost număraţi printre nefiţi şi au fost numiţi nefiţi. Şi astfel s-a încheiat cel de-al treisprezecelea an.\n\n17 Şi s-a întâmplat că la începutul celui de-al paisprezecelea an, războiul dintre tâlhari şi poporul lui Nefi a continuat şi a devenit nespus de dureros; cu toate acestea, poporul lui Nefi a câştigat unele avantaje asupra tâlharilor, într-atât, încât ei i-au alungat pe aceştia înapoi afară din ţinuturile lor, în munţi şi în locurile lor secrete.\n\n18 Şi astfel s-a încheiat cel de-al paisprezecelea an. Iar în cel de-al cincisprezecelea an, ei iarăşi s-au dus împotriva poporului lui Nefi; şi din cauza ticăloşiei poporului lui Nefi şi a numeroaselor lor conflicte şi certuri, tâlharii lui Gadianton au câştigat multe avantaje asupra lor.\n\n19 Şi astfel s-a încheiat cel de-al cincisprezecelea an; şi astfel au fost oamenii într-o stare de mare suferinţă; iar sabia distrugerii atârna deasupra lor într-atât, încât ei erau cât pe ce să fie doborâţi de aceasta; şi aceasta din cauza nedreptăţii lor.\n\n", "3-ne 3": "[center][font_size=26]Capitolul 3[/font_size][/center]\n\n[i]Ghidiani, conducătorul gadiantonilor, cere ca Laconeus şi nefiţii să se predea atât pe ei, cât şi pământurile lor—Laconeus îl numeşte pe Ghidghidoni căpitan-şef al oştirilor—Nefiţii se adună în Zarahemla în şi Abundenţa ca să se apere. Circa 16–18 d.H.[/i]\n\n1 Şi acum s-a întâmplat că în cel de-al şaisprezecelea an de la venirea lui Hristos, Laconeus, guvernatorul ţării, a primit o epistolă de la conducătorul şi guvernatorul acestei bande de tâlhari. Şi acestea au fost cuvintele care erau scrise, zicând:\n\n2 Laconeus, guvernator-şef şi nobil al ţării, iată, eu scriu această epistolă către tine şi îţi aduc ţie laude nespuse datorită tăriei tale, precum şi a tăriei poporului tău, în păstrarea ceea ce credeţi voi că este dreptul şi libertatea voastră; da, voi sunteţi neclintiţi, ca şi cum aţi fi sprijiniţi de mâna unui Dumnezeu în apărarea libertăţii voastre şi a avuţiei voastre şi a ţării voastre ori a ceea ce voi numiţi astfel.\n\n3 Şi mie îmi este milă de voi, prea nobile Laconeus, pentru că voi sunteţi atât de nesăbuiţi şi de încuiaţi încât să credeţi că aţi putea sta împotriva multor oameni atât de viteji care sunt sub comanda mea, care chiar în acest moment stau înarmaţi şi aşteaptă cu mare nerăbdare cuvântul—Duceţi-vă jos la nefiţi şi distrugeţi-i.\n\n4 Iar eu, cunoscându-le spiritul de neînvins, pentru că eu i-am încercat pe ei pe câmpul de bătaie, şi cunoscându-le ura veşnică împotriva voastră din cauza multor nedreptăţi pe care le-aţi făcut împotriva lor, stiu că dacă ei s-ar năpusti asupra voastră v-ar distruge în întregime.\n\n5 De aceea, am scris eu această epistolă, pecetluind-o cu propria-mi mână, fiind simţitor pentru bunăstarea voastră datorită neclintirii voastre în ceea ce voi credeţi că este drept şi a spiritului vostru nobil pe câmpul de bătaie.\n\n6 De aceea, îţi scriu ţie dorind ca voi mai degrabă să cedaţi poporului acestuia al meu oraşele voastre, pământurile voastre şi posesiunile voastre, decât ca ei să vă lovească pe voi cu sabia şi ca o distrugere să vină asupra voastră.\n\n7 Sau, cu alte cuvinte, supuneţi-vă nouă şi uniţi-vă cu noi şi aflaţi despre lucrările noastre tainice şi deveniţi fraţii noştri pentru ca să puteţi să ajungeţi la fel ca noi—nu sclavii noştri, ci fraţii şi partenerii noştri în toate avuţiile noastre.\n\n8 Şi iată, îţi jur ţie, dacă voi veţi face aceasta, cu jurământ, atunci voi nu veţi fi distruşi; dar dacă voi nu veţi face aceasta, îţi jur ţie cu jurământ că în luna următoare eu voi da poruncă pentru ca oştirile mele să năvălească asupra voastră, iar ele nu îşi vor opri mâna şi nu vă vor cruţa, ci vă vor ucide şi vor lăsa sabia lor să cadă asupra voastră chiar până când veţi fi nimiciţi cu totul.\n\n9 Şi iată, eu sunt Ghidiani; şi eu sunt guvernatorul acestei societăţi secrete a lui Gadianton; care societate şi lucrările ei, eu ştiu că sunt bune; şi acestea sunt vechi şi ne-au fost transmise nouă.\n\n10 Şi eu scriu această epistolă către tine, Laconeus; şi nădăjduiesc că tu vei ceda pământurile voastre şi avuţiile voastre fără vărsare de sânge pentru ca acest popor al meu să poată să-şi recapete drepturile şi guvernul, ei, cei care s-au despărţit de voi din cauza ticăloşiei voastre, pe care i-aţi împiedicat să-şi exercite dreptul de guvernare; şi dacă voi nu faceţi aceasta, atunci eu voi răzbuna nedreptăţile care i-au fost făcute. Eu sunt Ghidiani.\n\n11 Şi acum s-a întâmplat că atunci când Laconeus a primit această epistolă, a fost înmărmurit din cauza îndrăznelii lui Ghidiani de a cere posesiunile ţării nefiţilor, precum şi de ameninţările lui împotriva poporului ca să răzbune răul acelora împotriva cărora nu se făptuise nici un rău, în afară decât că ei înşişi gresiseră prin dezertarea la acei ticăloşi şi odioşi tâlhari.\n\n12 Acum iată, acest Laconeus, guvernatorul, era un om drept şi nu s-a înfricoşat de cererile şi ameninţările unui tâlhar; de aceea, el nu a ascultat de epistola lui Ghidiani, guvernatorul tâlharilor, ci a făcut ca poporul lui să-L implore pe Domnul, cerând putere pentru timpul când tâlharii vor năvăli asupra lor.\n\n13 Da, el a trimis o veste printre toţi oamenii, ca ei să-şi adune laolaltă femeile şi copiii lor, turmele şi cirezile lor şi toate avuţiile lor în afara pământurilor lor, într-un singur loc comun.\n\n14 Şi el a făcut ca fortificaţii să fie zidite de jur-împrejurul lor şi tăria acestora trebuia să fie foarte mare. Şi el a făcut ca oştirile, atât cele ale nefiţilor, cât şi cele ale lamaniţilor sau ale tuturor acelora care erau număraţi printre nefiţi, să fie aşezate ca gărzi de jur-împrejur ca să-i apere şi să-i păzească pe ei de tâlhari zi şi noapte.\n\n15 Da, el le-a spus: Aşa cum Domnul trăieşte, dacă voi nu vă pocăiţi de toate nedreptăţile voastre şi nu-L imploraţi pe Domnul, voi nu puteţi în nici un caz să fiţi salvaţi din mâinile acelor tâlhari ai lui Gadianton.\n\n16 Iar cuvintele şi profeţiile lui Laconeus au fost atât de mari şi minunate încât ele au făcut ca frica să vină asupra întregului popor; şi oamenii au făcut toate eforturile ca să se poarte aşa cum ceruseră cuvintele lui Laconeus.\n\n17 Şi s-a întâmplat că Laconeus a numit căpitani-şefi peste toate oştirile nefiţilor ca să-i conducă la timpul potrivit, dacă tâlharii ar năvăli din pustiu asupra lor.\n\n18 Acum, cel mai mare şef printre toţi căpitanii-şefi şi marele conducător al tuturor oştirilor nefiţilor a fost desemnat, iar numele lui era Ghidghidoni.\n\n19 Acum, era un obicei printre nefiţi ca să numească drept căpitan-şef (în afară de perioada ticăloşiei lor) pe unul care avea spiritul revelaţiei şi al profeţiei; de aceea acest Ghidghidoni era un mare profet printre ei şi, de asemenea, el era judecător-şef.\n\n20 Acum, poporul a spus către Ghidghidoni: Roagă-te la Domnul şi lasă-ne pe noi să ne ducem sus în munţi şi în pustiu, pentru ca să putem să năvălim peste tâlhari şi să-i distrugem pe ei în propriile lor teritorii.\n\n21 Dar Ghidghidoni le-a spus: Domnul nu permite aceasta; căci dacă noi am merge împotriva lor, atunci Domnul ne-ar da pe noi pe mâna lor; de aceea, ne vom pregăti în mijlocul teritoriilor noastre şi ne vom aduna laolaltă toate oştirile; şi nu ne vom duce împotriva lor, ci vom aştepta până când ei vor veni împotriva noastră; de aceea, aşa cum Domnul trăieşte, dacă noi facem aceasta, atunci El îi va da pe ei pe mâna noastră.\n\n22 Şi s-a întâmplat că în cel de-al şaptesprezecilea an, către sfârşitul anului, vestea lui Laconeus ajunsese pe tot întinsul ţării; iar ei şi-au luat caii lor, şi căruţele lor, şi vacile lor şi toate turmele, şi cirezile lor, şi grânele lor, şi toate avuţiile lor şi s-au dus cu miile şi cu zecile de mii până când au ajuns la locul care fusese desemnat ca să se cu toţii laolaltă pentru ca să se apere împotriva duşmanilor lor.\n\n23 Iar pământul care a fost desemnat era ţara lui Zarahemla, precum şi ţinutul care era între ţara lui Zarahemla şi ţara Abundenţa, da, până la graniţa care era între ţara Abundenţa şi ţara Pustiu.\n\n24 Şi au fost multe mii de oameni care erau numiţi nefiţi, care s-au adunat laolaltă în acest ţinut. Acum, Laconeus a făcut ca ei să se adune laolaltă în ţinutul de la miazăzi din cauza marelui blestem care era asupra ţinutului de la miazănoapte.\n\n25 Şi ei s-au întărit împotriva duşmanilor lor; şi ei au locuit într-un singur ţinut, într-un singur grup; şi s-au temut de cuvintele care fuseseră spuse de către Laconeus într-atât, încât s-au pocăit de toate păcatele lor; şi şi-au înălţat rugăciunile lor către Domnul Dumnezeul lor pentru ca El să-i salveze atunci când duşmanii ar veni asupra lor ca să se bată.\n\n26 Şi au fost nespus de mâhniţi din cauza duşmanilor lor. Iar Ghidghidoni a făcut ca ei să-şi facă arme de război de tot felul şi să fie puternici cu armuri, şi cu scuturi, şi cu apărători, după cum îi instruise el.\n\n", "3-ne 4": "[center][font_size=26]Capitolul 4[/font_size][/center]\n\n[i]Oştirile nefiţilor îi înving pe tâlharii lui Gadianton—Ghidiani este ucis, iar urmaşul lui, Zemnariha, este spânzurat—Nefiţii Îl preamăresc pe Domnul pentru victoriile lor. Circa 19–22 d.H.[/i]\n\n1 Şi s-a întâmplat că spre sfârşitul celui de-al optsprezecelea an, oştirile acelea ale tâlharilor s-au pregătit de bătălie şi au început să coboare şi să năvălească de pe dealuri şi din munţi şi pustiuri şi din fortificaţiile şi ascunzişurile lor şi au început să pună stăpânire pe pământuri, atât acelea care erau în ţinutul de la miazăzi, cât şi acelea din ţinutul de la miazănoapte şi au început să pună stăpânire pe toate pământurile care fuseseră părăsite de către nefiţi şi pe oraşele care fuseseră lăsate în părăsire.\n\n2 Dar iată, nu erau nici un fel de animale sau păsări sălbatice pe acele pământuri care fuseseră părăsite de către nefiţi; şi nu erau nici un fel de păsări pentru tâlhari, în afară de cele din pustiu.\n\n3 Şi tâlharii nu au putut să supravieţuiască decât în pustiu, din cauza lipsei de mâncare; căci nefiţii lăsaseră pământurile lor deşarte şi îşi adunaseră turmele lor şi cirezile lor şi toate avuţiile lor, şi toate erau într-un singur loc.\n\n4 De aceea, nu a fost nici o şansă pentru tâlhari ca să jefuiască şi să capete bucate decât dacă ar fi venit în bătălie deschisă împotriva nefiţilor; şi nefiţii erau într-un singur grup şi erau foarte numeroşi şi aveau provizii puse deoparte pentru ei, şi cai, şi vaci, şi turme de tot felul, pentru ca ei să supravieţuiască timp de şapte ani, în care timp nădăjduiau să-i distrugă pe tâlharii de pe suprafaţa ţării; şi astfel a trecut cel de-al optsprezecelea an.\n\n5 Şi s-a întâmplat că în cel de-al nouăsprezecelea an, Ghidiani a văzut că era potrivit ca să se ducă şi să lupte împotriva nefiţilor, căci nu era nici o posibilitate pentru ca ei să supravieţuiască decât dacă ar jefui şi fura şi ar ucide.\n\n6 Şi ei nu îndrăzneau să se împrăştie pe faţa ţării, într-atât, încât să poată cultiva grâu, de teamă ca nefiţii să nu vină peste ei şi să-i ucidă; de aceea, Ghidiani a dat poruncă oştirilor sale ca în anul acesta ele să se ducă şi să lupte împotriva nefiţilor.\n\n7 Şi s-a întâmplat că au venit să se bată; şi aceasta s-a întâmplat în cea de-a şasea lună; şi iată, mare şi îngrozitoare a fost ziua când ei au venit ca să lupte; şi erau încinşi după obiceiul tâlharilor; şi aveau piei de miel în jurul şalelor lor; şi erau vopsiţi cu sânge, iar capetele lor erau rase; şi ei aveau coifuri pe cap; şi măreaţă şi îngrozitoare era înfăţişarea oştirilor lui Ghidiani, din cauza armurii lor şi pentru că ei erau vopsiţi cu sânge.\n\n8 Şi s-a întâmplat că oştirile nefiţilor, atunci când au văzut înfăţişarea oştirilor lui Ghidiani, au căzut cu toţii la pământ şi şi-au înălţat strigătele lor către Domnul, Dumnezeul lor pentru ca El să-i salveze pe ei din mâinile duşmanilor lor.\n\n9 Şi s-a întâmplat că atunci când oştirile lui Ghidiani au văzut aceasta, au început să strige cu un glas puternic, datorită bucuriei lor, căci ei au crezut că nefiţii căzuseră de frică, din cauza terorii oştirilor lor.\n\n10 Dar ei au fost dezamăgiţi de aceasta, căci nefiţii nu se temeau de ei; ci se temeau de Dumnezeul lor şi L-au strigat pe El să-i apere; de aceea, atunci când oştirile lui Ghidiani au năvălit peste ei, erau pregătiţi să-i întâlnească; da, în puterea Domnului i-au primit pe ei.\n\n11 Şi bătălia a început în cea de-a şasea lună; şi mare şi îngrozitoare a fost acea bătălie; da, mare şi îngrozitor a fost măcelul acela, într-atât, încât un asemenea măcel mare nu se mai conoscuse printre poporul lui Lehi de când plecase el din Ierusalim.\n\n12 Şi în ciuda ameninţărilor şi a jurămintelor pe care Ghidiani le făcuse, iată, nefiţii i-au învins într-atât, încât ei s-au retras din faţa lor.\n\n13 Şi s-a întâmplat că Ghidghidoni a poruncit ca oştirile sale să-i urmărească până departe la marginile pustiului şi să nu cruţe pe nici unul dintre ei care ar cădea în mâinile lor pe drum; şi astfel i-au urmărit ei şi i-au ucis până la marginile pustiului, chiar până când ei au împlinit poruncile lui Ghidghidoni.\n\n14 Şi s-a întâmplat că Ghidiani, care se ridicase şi luptase cu vitejie, a fost urmărit în timp ce fugea; şi fiind obosit din cauza luptelor îndelungate, el a fost prins şi ucis. Şi astfel a fost sfârşitul lui Ghidiani, tâlharul.\n\n15 Şi s-a întâmplat că oştirile nefiţilor s-au întors iarăşi la locul lor de siguranţă. Şi s-a întâmplat că acest al nouăsprezecelea an a trecut, iar tâlharii nu au mai venit înapoi ca să se bată; şi nu au venit nici în cel de-al douăzecilea an.\n\n16 Iar în cel de-al douăzeci şi unulea an, ei nu au venit ca să se bată, ci au venit din toate părţile ca să înconjoare de jur-împrejur poporul lui Nefi; căci au crezut că dacă ar alunga poporul nefiţilor de pe pământurile lor şi i-ar înconjura din toate părţile şi dacă i-ar separa pe ei de toate privilegiile lor dinafară, atunci i-ar forţa pe ei să se predea, aşa cum erau dorinţele lor.\n\n17 Acum, ei numiseră un alt conducător, al cărui nume era Zemnariha; de aceea, Zemnariha a fost acela care a făcut ca asediul să aibă loc.\n\n18 Dar iată, acesta era un avantaj pentru nefiţi; căci nu era cu putinţă pentru tâlhari să organizeze un asediu destul de îndelungat care să aibă vreun efect asupra nefiţilor, din cauza multelor provizii pe care aceştia le puseseră deoparte.\n\n19 Şi din cauza lipsei de provizii printre tâlhari, căci iată, ei nu aveau nimic decât carne pentru supravieţuirea lor, carne pe care ei au obţinut-o din pustiu;\n\n20 Şi s-a întâmplat că păsările sălbatice deveniseră rare în pustiu într-atât, încât tâlharii erau cât pe ce să piară de foame.\n\n21 Iar nefiţii mărşăluiau tot timpul, atât ziua, cât şi noaptea, atacând oştirile lor şi distrugându-i pe ei cu miile şi cu zecile de mii.\n\n22 Şi astfel devenise dorinţa poporului lui Zemnariha ca să se retragă de la planurile lor, din cauza marii distrugeri care venise peste ei, atât noaptea, cât şi ziua.\n\n23 Şi s-a întâmplat că Zemnariha i-a dat poruncă poporului său ca să se retragă de la asediu şi să se ducă până în părţile cele mai îndepărtate ale ţinutului de la miazănoapte.\n\n24 Şi acum, Ghidghidoni, cunoscând planurile lor şi cunoscând slăbiciunile lor din cauza lipsei de mâncare, precum şi marele măcel care fusese înfăptuit printre ei, de aceea, a trimis oştirile sale în timpul nopţii şi i-a alungat din drumul lor de retragere şi şi-a pus oştirile în drumul retragerii lor.\n\n25 Şi au făcut aceasta în timpul nopţii şi au mărşăluit în spatele tâlharilor, aşa încât în dimineaţa următoare, când tâlharii au pornit la drum, ei s-au întâlnit cu oştirile nefiţilor, atât în faţa, cât şi în spatele lor.\n\n26 Iar tâlharii care erau la miazăzi au fost, de asemenea, alungaţi în locurile lor de retragere. Şi toate aceste lucruri au fost făcute la porunca lui Ghidghidoni.\n\n27 Şi au fost acolo multe mii care s-au predat ca prizonieri la nefiţi, iar cei rămaşi dintre ei au fost ucişi.\n\n28 Iar conducătorul lor, Zemnariha, a fost prins şi spânzurat de un copac, da, chiar de vârful unui copac, până când a murit. Şi după ce ei l-au spânzurat pe el, iar el era mort, atunci au doborât copacul la pământ şi au strigat cu glas puternic, zicând:\n\n29 Fie ca Domnul să păstreze poporul Său în dreptate şi în sfinţenia inimii, pentru ca ei să poată să facă aşa ca toţi cei care caută să-i ucidă pe ei din cauza puterii şi a combinaţiilor secrete să fie doborâţi la pământ, tot aşa cum acest om a fost doborât la pământ.\n\n30 Şi ei s-au veselit şi au strigat iarăşi cu un singur glas, zicând: Fie ca Dumnezeul lui Avraam şi Dumnezeul lui Isaac şi Dumnezeul lui Iacov să protejeze acest popor în dreptate atât timp cât ei vor chema numele Dumnezeului lor pentru protecţie.\n\n31 Şi s-a întâmplat că ei au izbucnit toţi ca unul singur, cântând şi lăudând pe Dumnezeul lor pentru lucrul cel mare pe care El îl făcuse pentru ei, apărându-i pe ei de la căderea în mâinile duşmanilor lor.\n\n32 Da, au strigat ei: Osana pentru Dumnezeu Cel Prea Înalt. Şi au strigat ei: Binecuvântat fie numele Domnului Dumnezeului cel Atotputernic, al Dumnezeului Celui Prea Înalt.\n\n33 Şi inimile lor erau pline de bucurie până la lacrimi datorită marii bunătăţi a lui Dumnezeu în eliberarea lor din mâinile duşmanilor; şi ei ştiau că aceasta s-a întâmplat datorită pocăinţei lor şi a umilinţei lor, de aceea au fost ei eliberaţi de la distrugerea veşnică.\n\n", "3-ne 5": "[center][font_size=26]Capitolul 5[/font_size][/center]\n\n[i]Nefiţii se pocăiesc şi abandonează păcatele lor—Mormon scrie istoria poporului său şi le propovăduieşte cuvântul veşnic—Israel va fi adunat la un loc după împrăştierea lui. Circa 22–26 d.H.[/i]\n\n1 Şi acum, iată, nu era nici un suflet viu printre toţi oamenii nefiţilor care să se fi îndoit cât de puţin de cuvintele tuturor profeţilor sfinţi care au vorbit; pentru că ei ştiau că toate vor trebui să fie împlinite.\n\n2 Şi ei ştiau că era necesar ca Hristos să fi venit, din cauza multelor semne care fuseseră date în acord cu vorbele profeţilor; şi din cauza lucrurilor care se întâmplaseră deja, ei ştiau că toate lucrurile trebuie să se întâmple în acord cu ceea ce fusese spus.\n\n3 De aceea ei au renunţat toate păcatele lor şi la lucrurile lor abominabile şi la curviile lor şi L-au slujit pe Dumnezeu cu tot devotamentul, zi şi noapte.\n\n4 Şi acum s-a întâmplat că atunci când ei i-au luat prizonieri pe toţi hoţii, căci nici unul n-a scăpat dintre cei care nu fuseseră omorâţi, ei i-au aruncat pe prizonieri la închisoare şi au pus să le fie predicat cuvântul lui Dumnezeu; şi toţi ei care s-au pocăit de păcatele lor şi au făcut legământ că nu vor mai face crime au fost puşi în libertate.\n\n5 Dar cei care nu au făcut nici un legământ şi care încă au ţinut secret în inima lor crimele făcute, da, aceia care au fost găsiţi murmurând ameninţări împotriva fraţilor lor, au fost condamnaţi şi pedepsiţi în acord cu legea.\n\n6 Şi astfel au pus ei capăt tuturor acelor păcătoase şi secrete şi ticăloase combinaţii în care era atâta ticăloşie şi se făceau atâtea crime.\n\n7 Şi aşa a trecut şi cel de-al douăzeci şi doilea an, la fel şi al douăzeci şi treilea, al douăzeci şi patrulea şi al douăzeci şi cincilea; şi aşa au trecut douăzeci şi cinci de ani.\n\n8 Şi s-au întâmplat multe lucruri care, în ochii unora, ar fi fost mari şi minunate; cu toate acestea ele nu pot fi scrise toate în această carte; da, căci această carte nu poate conţine nici măcar a suta parte din ce s-a petrecut cu toţi aceşti oameni în decursul a douăzeci şi cinci de ani;\n\n9 Dar iată că sunt cronici care conţin toate faptele acestor oameni; şi o relatare prescurtată şi adevărată a acestora a fost făcută de Nefi.\n\n10 De aceea, eu am făcut cronica mea despre aceste lucruri după cronica lui Nefi, care era gravată pe plăcile care au fost numite plăcile lui Nefi.\n\n11 Şi iată, fac cronica pe plăcile pe care le-am modelat cu mâinile mele proprii.\n\n12 Şi iată, mă numesc Mormon, fiind numit aşa după ţara Mormon, ţara în care Alma a întemeiat Biserica printre oameni, da, prima Biserică a fost întemeiată între ei după ce au păcătuit.\n\n13 Iată, eu sunt un ucenic al lui Isus Hristos, Fiul lui Dumnezeu. Am fost chemat de către El să duc printre oameni cuvântul Lui, ca să afle despre viaţa veşnică.\n\n14 Şi a devenit necesar ca, în acord cu voinţa lui Dumnezeu, pentru ca rugăciunile celor care s-au dus de atunci, care au fost cei sfinţi, să fie împlinite în acord cu credinţa lor, eu să fac o cronică a acestor lucruri care s-au întâmplat—\n\n15 Da, o cronică scurtă a tot ceea ce s-a întâmplat din momentul când Lehi a părăsit Ierusalimul, chiar până în zilele noastre.\n\n16 De aceea, eu fac cronica mea din relatările ce mi s-au transmis de la cei dinaintea mea, până la începutul zilelor mele;\n\n17 Şi, de asemenea, fac o cronică a lucrurilor pe care le-am văzut cu ochii mei.\n\n18 Şi ştiu, cronica pe care o fac este o cronică dreaptă şi adevărată; dar totuşi mai sunt multe lucruri pe care, din cauza limbii noastre, nu le putem scrie.\n\n19 Iar acum pun sfârşit povestirii care este despre mine şi încep să relatez despre lucrurile care s-au petrecut înaintea mea.\n\n20 Eu sunt Mormon, un urmaş direct al lui Lehi. Am motiv să binecuvântez pe Dumnezeul meu şi pe Salvatorul meu, Isus Hristos, pentru că i-a scos pe strămoşii noştri afară din Ierusalim (şi nimeni n-a ştiut aceasta în afară de El şi cei pe care i-a scos din acea ţară) şi pentru faptul că ne-a dat mie şi poporului meu o mare cunoaştere pentru salvarea sufletelor noastre.\n\n21 Cu siguranţă că El a binecuvântat casa lui Iacov şi a fost milostiv cu seminţia lui Iosif.\n\n22 Şi atât timp cât copiii lui Lehi au ţinut poruncile Lui, El i-a binecuvântat şi au prosperat în acord cu cuvântul Lui.\n\n23 Da, şi în mod sigur El va dezvălui celui rămas din seminţia lui Iosif cunoştinţele despre Domnul Dumnezeul lor.\n\n24 Şi aşa de sigur cum Domnul trăieşte, El va aduna din cele patru colţuri ale lumii pe toţi urmaşii seminţiei lui Iacov, care sunt împrăştiaţi printre străini pe toată faţa pământului.\n\n25 Şi aşa cum El a făcut un legământ cu toată casa lui Iacov, tot aşa legământul făcut cu casa lui Iacov va fi împlinit la timpul ales de El, pentru restaurarea întregii case a lui Iacov pentru cunoaşterea legământului pe care El l-a făcut cu ei.\n\n26 Iar atunci ei Îl vor cunoaşte pe Mântuitorul lor, care este Isus Hristos, Fiul lui Dumnezeu; iar atunci ei vor fi adunaţi împreună din cele patru colţuri ale lumii pe pământul lor, de unde au fost ei împrăştiaţi; da, aşa cum Domnul trăieşte, chiar aşa va fi. Amin.\n\n", "3-ne 6": "[center][font_size=26]Capitolul 6[/font_size][/center]\n\n[i]Nefiţii prosperă—Mândria, bogăţia şi diferenţele de clasă cresc—Biserica este sfâşiată de neînţelegeri—Satana îi conduce pe oameni la răzvrătire deschisă—Mulţi profeţi strigă pocăinţă şi sunt ucişi—Ucigaşii lor complotează ca să pună mâna pe guvern. Circa 26–30 d.H.[/i]\n\n1 Şi acum s-a întâmplat că oamenii nefiţilor s-au reîntors cu toţii la pământurile lor în cel de-al douăzeci şi şaselea an, fiecare bărbat cu familia sa, cu turmele sale şi cirezile sale, cu caii şi vacile sale, precum şi cu toate lucrurile care îi aparţineau lui.\n\n2 Şi s-a întâmplat că ei nu mâncaseră toate proviziile lor; de aceea, au luat cu ei tot ceea ce nu mâncaseră, din toate grânele lor de tot felul şi aurul lor şi argintul lor şi toate lucrurile lor preţioase şi s-au întors la pământurile lor şi la avuţiile lor, atât la nord, cât şi la sud, atât la miazănoapte, cât şi la miazăzi.\n\n3 Şi au dat acelor tâlhari, care intraseră într-un legământ ca să păstreze pace în ţară, care doreau să rămână lamaniţi, pământ, în acord cu numărul lor pentru ca ei să poată avea, prin munca lor, tot ce le trebuia ca să supravieţuiască; şi astfel ei au stabilit pacea în toată ţara.\n\n4 Şi au început iarăşi să prospere şi să crească; iar cel de-al douăzeci şi şaselea şi cel de al douăzeci şi şaptelea an au trecut; şi era mare ordine în ţară; şi ei şi-au făcut legile în acord cu dreptatea şi justiţia.\n\n5 Şi acum, nu era nimic în ţară care să împiedice poporul de la prosperitate continuă decât dacă ar cădea în păcat.\n\n6 Şi acum, cei care stabiliseră această mare pace în ţară erau Ghidghidoni şi judecătorul Laconeus, precum şi aceia care fuseseră numiţi conducători.\n\n7 Şi s-a întâmplat că multe oraşe au fost construite din nou; şi multe oraşe vechi au fost reconstruite.\n\n8 Şi multe drumuri largi au fost aşternute; şi multe drumuri au fost făcute, care duceau de la un oraş la altul şi de la un ţinut la altul şi de la un loc la altul.\n\n9 Şi astfel a trecut cel de-al douăzeci şi optulea an, iar poporul a avut pace continuă.\n\n10 Dar s-a întâmplat că în cel de-al douăzeci şi nouălea an au început să fie unele certuri printre popor; iar unii s-au înălţat în mândrie şi înfumurare din cauza bogăţiilor lor foarte mari; da, chiar până la mari persecuţii.\n\n11 Căci erau mulţi comercianţi în ţară, precum şi mulţi avocaţi şi mulţi ofiţeri.\n\n12 Şi oamenii au început să se deosebească prin rang, după bogăţiile lor şi după şansele lor de a se educa; da, unii erau ignoranţi din cauza sărăciei lor, iar alţii primiseră multă educaţie datorită bogăţiilor lor.\n\n13 Unii fuseseră ridicaţi în mândrie, iar alţii erau nespus de umili; unii plăteau nedreptatea cu nedreptate, în timp ce alţii primeau nedreptatea şi persecuţiile şi tot felul de suferinţe, dar nu se întorceau ca să se răzbune, ci erau umili şi supuşi în faţa lui Dumnezeu.\n\n14 Şi astfel a apărut o mare inegalitate în ţară, într-atât, încât Biserica a început să se distrugă; da, în aşa măsură, încât în cel de-al treizecilea an Biserica a fost distrusă în toată ţara în afară de câţiva lamaniţi care au fost convertiţi la credinţa cea dreaptă; şi ei nu s-au îndepărtat de aceasta, căci erau fermi şi neclintiţi şi nemişcaţi, dorind din tot sufletul să ţină poruncile Domnului.\n\n15 Acum, cauza acestei nedreptăţi era aceasta—Satana avea mare putere ca să agite poporul să facă tot felul de nedreptăţi, precum şi ca să-i înfumureze pe ei cu mândrie, ademenindu-i să caute putere şi autoritate şi bogăţii, precum şi lucrurile deşarte ale lumii.\n\n16 Şi astfel a condus Satana în rătăcire inimile poporului ca să facă tot felul de nedreptăţi; de aceea, ei s-au bucurat de pace numai timp de câţiva ani.\n\n17 Şi astfel, la începutul celui de-al treizecilea an—când poporul fusese eliberat pentru un timp îndelungat pentru ca să fie dus de ispitele diavolului oriunde acesta dorea să-i ducă şi să facă orice nedreptăţi dorea el ca aceştia să facă—şi astfel, la începutul celui de-al treizecilea an, erau ei într-o stare de ticăloşie îngrozitoare.\n\n18 Acum, ei nu păcătuiau ca nişte neştiutori, căci cunoşteau voinţa lui Dumnezeu în legătură cu ei, căci fuseseră instruiţi cu privire la aceasta; de aceea, s-au răzvrătit împotriva lui Dumnezeu cu bună-ştiinţă.\n\n19 Şi acum, aceasta s-a întâmplat în zilele lui Laconeus, fiul lui Laconeus, căci Laconeus a ocupat scaunul tatălui său şi a guvernat în acel an asupra poporului.\n\n20 Şi au început să apară oameni inspiraţi din cer care au fost trimişi, stând în faţa poporului în toată ţara, predicând şi depunând mărturie cu curaj către ei despre mântuirea pe care Domnul o va aduce poporului Său sau, cu alte cuvinte, Învierea lui Hristos; iar ei au depus mărturie cu curaj despre moartea şi suferinţele Lui.\n\n21 Acum, erau mulţi dintre oamenii care erau foarte mânioşi din cauza acelora care depuseseră mărturie despre aceste lucruri; şi aceia care erau mânioşi erau mai ales judecătorii-şefi, precum şi aceia care fuseseră înalţi preoţi şi avocaţi; da, toţi cei care erau avocaţi erau mânioşi pe aceia care depuseseră mărturie despre aceste lucruri.\n\n22 Acum, nu era nici un învăţător al legii sau judecător sau mare preot care putea să aibă puterea să condamne pe cineva la moarte, doar dacă condamnarea lor era iscălită de guvernatorul ţării.\n\n23 Acum, erau mulţi dintre cei care depuseseră mărturie despre lucrurile în legătură cu Hristos, care depuseseră mărturie cu curaj, care au fost luaţi şi trimişi la moarte în taină de către judecători, a căror omorâre nu a ajuns la cunoştinţa guvernatorului ţării decât după moartea lor.\n\n24 Acum iată, aceasta era împotriva legilor ţării ca orice om să nu fie trimis la moarte decât dacă era o împuternicire de la guvernatorul ţării—\n\n25 De aceea, o plângere s-a ridicat în ţara lui Zarahemla către guvernatorul ţării împotriva acestor judecători care condamnaseră la moarte pe profeţii Domnului fără să ţină seama de lege.\n\n26 Acum s-a întâmplat că ei au fost luaţi şi aduşi în faţa judecătorului ca să fie judecaţi pentru crima pe care o făcuseră, în acord cu legea care fusese dată de către popor.\n\n27 Acum s-a întâmplat că judecătorii aceia aveau mulţi prieteni şi neamuri; iar ceilalţi, da, aproape toţi învăţătorii legii şi marii preoţi s-au adunat laolaltă şi s-au unit cu neamurile acelor judecători care trebuia să fie judecaţi în acord cu legea.\n\n28 Şi ei au intrat într-un legământ unul cu altul, da, chiar acel legământ care le fusese dat lor din vechime, care legământ era dat şi administrat de către diavol ca să comploteze împotriva a tot ceea ce era drept.\n\n29 De aceea, ei au complotat împotriva poporului Domnului şi au intrat într-un legământ ca să-l distrugă pe el şi să-i elibereze pe cei care erau vinovaţi de crime din mâinile justiţiei care trebuia să fie administrată în acord cu legea.\n\n30 Şi au defăimat legea şi drepturile ţării lor; şi au făcut un legământ unul cu altul ca să-l distrugă pe guvernator şi să instaureze un rege peste ţară pentru ca ţara să nu mai fie liberă, ci să fie supusă regilor.\n\n", "3-ne 7": "[center][font_size=26]Capitolul 7[/font_size][/center]\n\n[i]Judecătorul-şef este ucis, guvernul este distrus, iar poporul se împarte în triburi—Iacov, un antihrist, devine regele unei combinaţii secrete—Nefi predică pocăire şi credinţă în Hristos—Îngeri îi slujesc lui în fiecare zi, şi el îl scoală pe fratele lui din moarte—Mulţi se pocăiesc şi sunt botezaţi. Circa 30–33 d.H.[/i]\n\n1 Acum iată, îţi voi arăta ţie că ei nu au stabilit un rege peste ţară; dar în acelaşi an, da, în cel de-al treizecilea an, ei au distrus scaunul de judecată, da, l-au ucis pe judecătorul-şef al ţării.\n\n2 Iar oamenii erau împărţiţi, unul împotriva altuia; şi ei s-au despărţit unul de altul în triburi, fiecare om după familia sa şi neamurile sale şi prietenii săi; şi astfel au distrus guvernul ţării.\n\n3 Şi fiecare trib a numit un şef sau un conducător peste ei; şi astfel au devenit triburi şi conducători de triburi.\n\n4 Acum iată, nu era nici un om printre ei care să nu aibă o familie mare şi o mulţime de neamuri şi prieteni; de aceea, triburile lor au devenit foarte mari.\n\n5 Acum, toate acestea s-au întâmplat; şi până acum nu a fost nici un război printre ei; şi toată această nedreptate a venit peste oameni pentru că ei singuri s-au supus puterii Satanei.\n\n6 Şi regulile guvernului au fost distruse din cauza combinaţiilor secrete ale acelor neamuri şi prieteni ai acelora care îi uciseseră pe profeţi.\n\n7 Şi ei au pricinuit un mare conflict în ţară, într-atât, încât cei mai drepţi din popor, aproape cu toţii, deveniseră păcătoşi; da, erau doar puţini oameni drepţi printre ei.\n\n8 Şi astfel n-au trecut şase ani de când cea mai mare parte a poporului s-a întors de la dreptate, precum câinele la ce vărsase ori ca scroafa care se întoarce la tăvălirea ei în mocirlă.\n\n9 Acum, această combinaţie secretă, care adusese atât de multă nedreptate peste popor, i-a adunat pe ei laolaltă şi a pus în fruntea lor un om pe care ei l-au numit Iacov.\n\n10 Şi l-au numit pe el regele lor; de aceea, el a devenit rege peste această bandă păcătoasă; şi era unul dintre şefii care-şi ridicase glasul împotriva profeţilor care depuseseră mărturie despre Isus.\n\n11 Şi s-a întâmplat că ei nu erau la fel de numeroşi ca triburile de oameni care erau unite laolaltă, în afară de faptul că şefii lor întemeiaseră legile lor, fiecare în acord cu tribul său; cu toate acestea, ei erau duşmani; în ciuda faptului că nu erau oameni drepţi, cu toate acestea, erau uniţi în ura acelora care intraseră într-un legământ ca să distrugă guvernul.\n\n12 De aceea Iacov, văzând că duşmanii lor erau mai numeroşi decât ei, el fiind regele bandei, de aceea el a poruncit poporului său ca ei să fugă înspre partea de la miazănoapte a ţării şi acolo să-şi construiască un regat pentru ei înşişi până când lor li se vor alătura disidenţi (căci el i-a lăudat pe ei cum că vor fi mulţi disidenţi) şi ei vor deveni destul de puternici ca să se lupte cu triburile poporului; şi chiar aşa au făcut.\n\n13 Iar marşul lor a fost atât de rapid, încât nu a putut să fie împiedicat până când s-au dus dincolo de graniţa unde poporul nu îi putea ajunge. Şi astfel s-a terminat cel de-al treizecilea an; şi astfel au fost treburile poporului lui Nefi.\n\n14 Şi s-a întâmplat că în cel de-al treizeci şi unulea an, ei au fost despărţiţi în triburi, fiecare om după familia, neamurile şi prietenii lui; cu toate acestea, ei ajunseseră la o înţelegere ca să nu pornească la război unul împotriva altuia; dar nu erau uniţi după legile lor şi după felul lor de guvernământ, căci ei erau întemeiaţi după minţile celor care erau şefii lor şi conducătorii lor. Dar ei au stabilit legi foarte stricte ca un trib să nu invadeze pe altul, astfel că într-o anumită măsură ei au avut pace în ţară; cu toate acestea, inimile lor erau întoarse de la Domnul Dumnezeul lor; şi ei i-au bătut cu pietre pe profeţi şi i-au alungat dintre ei.\n\n15 Şi s-a întâmplat că Nefi—fiind vizitat de către îngeri, precum şi de glasul Domnului, de aceea, fiindcă el văzuse îngeri şi fiind un martor ocular şi având putere dată lui pentru ca el să cunoască despre slujirea lui Hristos; şi, de asemenea, fiind un martor ocular al întoarcerii lor rapide de la dreptate la ticăloşie şi la lucruri abominabile;\n\n16 De aceea, fiind întristat din cauza împietririi inimilor lor şi de orbirea minţilor lor—s-a dus printre ei în acelaşi an şi a început să depună mărturie cu curaj despre pocăinţă şi despre iertarea păcatelor prin credinţa în Domnul Isus Hristos.\n\n17 Şi a propovăduit multe lucruri către ei; şi toate acestea nu pot fi scrise, iar o parte dintre ele nu sunt suficiente, de aceea, acestea nu sunt scrise în această carte. Iar Nefi a slujit cu putere şi cu mare autoritate.\n\n18 Şi s-a întâmplat că ei erau mânioşi pe el şi anume pentru că el avea mai mare putere decât ei, căci nu era cu putinţă ca ei să nu creadă în cuvintele lui, căci credinţa lui în Domnul Isus Hristos era atât de mare, încât îngerii îl slujeau în fiecare zi.\n\n19 Şi în numele lui Isus a alungat el diavolii şi spiritele necurate; şi chiar şi pe fratele său l-a sculat din morţi după ce acesta fusese bătut cu pietre şi ucis de către popor.\n\n20 Iar poporul a văzut aceasta şi a fost martor la aceasta şi a fost mânios pe el din cauza puterii lui; şi, de asemenea, a făcut mai multe minuni în văzul poporului, în numele lui Isus.\n\n21 Şi s-a întâmplat că cel de-al treizeci şi unulea an a trecut; şi puţini au fost aceia care au fost convertiţi în Domnul; dar cei care s-au convertit au fost într-adevăr importanţi pentru popor, întrucât ei au fost vizitaţi de către puterea şi Spiritul lui Dumnezeu, care era în Isus Hristos, în care ei credeau.\n\n22 Şi toţi cei din care diavolul a fost alungat şi care au fost vindecaţi de bolile lor şi de infirmităţile lor, ei într-adevăr au manifestat în faţa poporului că asupra lor a lucrat Spiritul lui Dumnezeu şi că au fost vindecaţi; şi ei, de asemenea, au arătat semne şi au făcut unele minuni în popor.\n\n23 Astfel a trecut cel de al treizeci şi doilea an. Şi Nefi a strigat către popor la începutul celui de-al treizeci şi treilea an; şi el a predicat către ei pocăinţă şi iertarea păcatelor.\n\n24 Acum, aş dori ca voi să vă aduceţi aminte, de asemenea, că nu era nici unul care a fost adus la pocăinţă care să nu fi fost botezat cu apă.\n\n25 De aceea, au fost rânduiţi de către Nefi oameni pentru această slujire, ca toţi cei care vor veni la ei să fie botezaţi cu apă; şi aceasta ca un martor şi ca o mărturie în faţa lui Dumnezeu şi în faţa poporului, cum că ei s-au pocăit şi au primit iertarea păcatelor lor.\n\n26 Şi mulţi au fost aceia care, la începutul acestui an, au fost botezaţi prin pocăinţă; şi astfel a trecut cea mai mare parte a anului.\n\n", "3-ne 8": "[center][font_size=26]Capitolul 8[/font_size][/center]\n\n[i]Furtuni, cutremure de pământ, focuri, vârtejuri şi calamităţi naturale dovedesc răstignirea lui Hristos—Mulţi oameni sunt distruşi—Întunericul acoperă pământul trei zile—Cei rămaşi îşi plâng soarta. Circa 33–34 d.H.[/i]\n\n1 Şi acum s-a întâmplat că, în acord cu cronica noastră, şi noi ştim, cronica noastră este adevărată, căci iată, un om drept a păstrat cronica—căci el într-adevăr a făcut multe minuni în numele lui Isus; şi nu era nici un om care să poată face minuni în numele lui Isus fără să fi fost curăţat cu totul de nedreptatea sa—\n\n2 Şi acum s-a întâmplat că, dacă omul acesta al nostru nu a făcut vreo greşeală în măsurarea timpului, atunci cel de-al treizeci şi treilea an a trecut;\n\n3 Şi poporul a început să aştepte cu multă nerăbdare semnul care fusese dat de către profetul Samuel Lamanitul, da, despre timpul când trebuia să fie întuneric trei zile pe faţa pământului.\n\n4 Şi au început să fie mari îndoieli şi certuri printre popor, în ciuda atâtor semne care fuseseră date.\n\n5 Şi s-a întâmplat că în cel de-al treizeci şi patrulea an, în prima lună, în cea de a patra zi a lunii a început o furtună cum nu mai fusese alta cunoscută în toată ţara.\n\n6 Şi, de asemenea, a fost o mare şi îngrozitoare furtună; şi a fost un tunet îngrozitor într-atât, încât acesta a cutremurat întregul pământ ca şi cum ar fi fost să se sfărâme în bucăţi.\n\n7 Şi au fost fulgere foarte puternice, aşa cum nu mai fuseseră altele cunoscute în toată ţara.\n\n8 Iar oraşul lui Zarahemla a luat foc.\n\n9 Iar oraşul lui Moroni s-a scufundat în adâncurile mării şi locuitorii lui s-au înecat.\n\n10 Iar pământul a fost ridicat peste oraşul lui Moroniha în aşa fel încât în locul oraşului s-a făcut un munte mare.\n\n11 Şi a fost o mare şi îngrozitoare distrugere în ţara de la miazăzi.\n\n12 Dar iată, o distrugere şi mai mare a fost în ţara de la miazănoapte; căci iată, întreaga faţă a ţării s-a schimbat din cauza furtunii şi a vârtejurilor şi a tunetelor şi a fulgerelor şi a cutremurelor nespus de mari ale întregului pământ;\n\n13 Şi şoselele au fost distruse, iar drumurile cele drepte au fost stricate, iar multe locuri plate au devenit abrupte.\n\n14 Şi multe oraşe mari şi importante s-au scufundat; şi multe au ars; şi multe au fost cutremurate până când clădirile de acolo s-au prăbuşit la pământ şi locuitorii de acolo au fost ucişi, iar locurile au fost lăsate în părăsire.\n\n15 Şi au fost unele oraşe care au rămas; dar distrugerea de acolo a fost nespus de mare; şi mulţi au fost acolo care au fost ucişi.\n\n16 Şi au fost unii care au fost luaţi de vârtejuri; şi unde au fost ei duşi nimeni nu ştie, ci se ştie numai că aceştia au fost duşi.\n\n17 Şi astfel, faţa întregului pământ a fost schimbată din cauza furtunilor şi a tunetelor şi a fulgerelor şi a cutremurelor de pământ.\n\n18 Şi iată, stâncile au fost dărâmate şi sfărâmate în bucăţi; ele au fost sfărâmate pe faţa întregului pământ într-atât, încât ele au fost găsite sub formă de bucăţi rupte şi în crăpături şi în prăpăstii pe toată faţa pământului.\n\n19 Şi s-a întâmplat că atunci când tunetele şi fulgerele şi furtuna şi cutremurele de pământ au încetat—căci iată, ele au durat cam trei ore; şi unii au spus că timpul acesta a fost mai lung; cu toate acestea, toate aceste lucruri mari şi îngrozitoare s-au întâmplat cam în timp de trei ore—şi apoi iată, a fost întuneric pe faţa pământului.\n\n20 Şi s-a întâmplat că a fost un întuneric gros pe faţa întregii ţări într-atât, încât locuitorii de acolo care nu căzuseră puteau să simtă aburii întunericului;\n\n21 Şi nu a putut să fie lumină deloc din cauza întunericului; şi nici lumânări şi nici torţe; şi nici nu s-au putut face focuri cu lemnul lor bun şi foarte uscat aşa încât nu a putut să fie nici un fel de lumină, deloc;\n\n22 Şi nu a fost văzută nici un fel de lumină şi nici foc şi nici o zare; nici soarele, nici luna, nici stelele; căci atât era de mare ceaţa întunericului care era pe faţa ţării.\n\n23 Şi s-a întâmplat că aceasta a durat trei zile că nu s-a văzut nici un pic de lumină; şi a fost mare jeluire şi plânsete şi bocete în popor, fără întrerupere; da, mare a fost jeluirea poporului din cauza întunericului şi a marii distrugeri care venise peste ei.\n\n24 Şi într-un loc, ei au fost auziţi strigând, zicând: O, dacă noi ne-am fi pocăit înainte de această zi mare şi îngrozitoare, atunci fraţii noştri ar fi fost cruţaţi; şi ei nu ar fi fost arşi în acel mare oraş al lui Zarahemla.\n\n25 Şi în alt loc, ei au fost auziţi strigând şi jeluindu-se, zicând: O, dacă ne-am fi pocăit noi înainte de această mare şi îngrozitoare zi şi nu am fi ucis şi bătut cu pietre pe profeţii noştri şi nu i-am fi alungat pe ei; atunci mamele noastre şi fiicele noastre cele frumoase şi copiii noştri ar fi fost cruţaţi şi nu ar fi fost îngropaţi în acel oraş mare al lui Moroniha. Aşa de mari şi de îngrozitoare au fost plângerile poporului.\n\n", "3-ne 9": "[center][font_size=26]Capitolul 9[/font_size][/center]\n\n[i]În întuneric, glasul lui Hristos proclamă distrugerea multor oameni şi oraşe din cauza ticăloşiei lor—El proclamă, de asemenea, divinitatea Sa, anunţă că legea lui Moise este împlinită şi îi invită pe oameni să vină la El şi să fie mântuiţi. Circa 34 d.H.[/i]\n\n1 Şi s-a întâmplat că un glas a fost auzit printre toţi locuitorii pământului, pe întreaga faţă a acestei ţări, strigând:\n\n2 Vai, vai, vai de acest popor; vai de locuitorii întregului pământ, dacă ei nu se pocăiesc; căci diavolul râde, iar îngerii lui se bucură din cauza uciderii fiilor cei buni şi a fiicelor cele bune ale poporului Meu; şi din cauza nedreptăţii şi a lucrurilor lor abominabile au căzut ei.\n\n3 Iată, Eu am ars cu foc oraşul acela mare, Zarahemla, precum şi pe locuitorii lui.\n\n4 Şi iată, Eu am făcut ca acel oraş mare, Moroni, să se scufunde în adâncurile mării şi ca locuitorii lui să se înece.\n\n5 Şi iată, Eu am acoperit acel oraş mare, Moroniha, cu ţărână, precum şi pe locuitorii lui pentru ca să ascund din faţa Mea nedreptăţile şi lucrurile lor abominabile, pentru ca sângele profeţilor şi al sfinţilor să nu mai vină asupră-Mi împotriva lor.\n\n6 Şi iată, Eu am făcut ca oraşul lui Ghilgal să se scufunde, iar locuitorii lui să fie îngropaţi în adâncimile pământului;\n\n7 Da, şi, de asemenea, oraşul lui Oniha şi locuitorii lui; şi oraşul lui Mocum şi locuitorii lui; şi oraşul Ierusalimului şi locuitorii lui; şi Eu am făcut ca ape să vină în locul lor ca să ascundă din faţa Mea ticăloşia şi lucrurile lor abominabile, pentru ca sângele profeţilor şi al sfinţilor să nu mai vină asupră-Mi împotriva lor.\n\n8 Şi iată, oraşul lui Gadiandi şi oraşul lui Gadiomna şi oraşul lui Iacov şi oraşul lui Ghimghimno, pe toate acestea le-am făcut Eu să fie scufundate; şi am făcut dealuri şi văi în locul lor; iar pe locuitorii lor i-am îngropat Eu în adâncimile pământului pentru ca să ascund din faţa Mea ticăloşia şi lucrurile lor abominabile, pentru ca sângele profeţilor şi al sfinţilor să nu mai vină asupră-Mi împotriva lor.\n\n9 Şi iată, acel mare oraş, Iacovugat, care era locuit de către poporul regelui Iacov, l-am făcut Eu să ardă în foc din cauza păcatelor şi a ticăloşiei lor, care erau mai presus decât toată ticăloşia întregului pământ din cauza crimelor şi a combinaţiilor lor secrete; căci ei au fost aceia care au distrus pacea poporului Meu şi guvernul ţării; de aceea, Eu am făcut ca ei să fie arşi pentru ca să-i distrug din faţa Mea, pentru ca sângele profeţilor şi al sfinţilor să nu mai vină asupră-Mi împotriva lor.\n\n10 Şi iată, Eu am făcut ca oraşul lui Laman şi oraşul lui Ioş şi oraşul lui Gad şi oraşul lui Chişcumen, precum şi locuitorii lor să fie arşi de foc din cauza ticăloşiei lor de a-i fi alungat pe profeţi şi de a-i fi bătut cu pietre pe aceia pe care Eu i-am trimis ca să le vestească lor despre ticăloşia şi despre lucrurile lor abominabile.\n\n11 Şi pentru că ei i-au alungat pe toţi încât nu a mai rămas nici un om drept printre ei, Eu am trimis la ei foc ca să-i distrugă pentru ca ticăloşia şi lucrurile lor abominabile să fie ascunse din faţa Mea, pentru ca sângele profeţilor şi al sfinţilor pe care Eu i-am trimis printre ei să nu poată să strige asupră-Mi din pământ împotriva lor.\n\n12 Şi multe distrugeri mari am făcut Eu să vină peste această ţară şi peste acest popor din cauza ticăloşiei şi a lucrurilor lor abominabile.\n\n13 O, voi toţi cei care sunteţi cruţaţi fiindcă aţi fost mai drepţi decât ei, nu vă veţi întoarce voi acum către Mine şi nu vă veţi pocăi voi de păcatele voastre şi nu vă veţi converti voi pentru ca Eu să vă pot vindeca?\n\n14 Da, adevărat vă spun Eu vouă că, dacă veţi veni la Mine, atunci veţi avea viaţă veşnică. Iată, braţul milei Mele este întins către voi şi oricine va veni, pe acela Eu îl voi primi; şi binecuvântaţi sunt aceia care vin la Mine.\n\n15 Iată, Eu sunt Isus Hristos, Fiul lui Dumnezeu. Eu am făcut cerul şi pământul şi toate lucrurile care sunt în ele. Eu am fost împreună cu Tatăl de la început. Eu sunt în Tatăl, iar Tatăl este în Mine; şi în Mine a slăvit Tatăl numele Său.\n\n16 Eu am venit la ai Mei, iar ai Mei nu m-au primit. Iar scripturile despre venirea Mea sunt împlinite.\n\n17 Şi toţi cei care M-au primit, i-am făcut Eu să devină fiii lui Dumnezeu; şi tot aşa le voi face Eu tuturor acelora care vor crede în numele Meu; căci iată, prin Mine vine mântuirea şi în Mine este legea lui Moise înfăptuită.\n\n18 Eu sunt lumina şi viaţa lumii. Eu sunt Alfa şi Omega, începutul şi sfârşitul.\n\n19 Şi voi nu trebuie să mai oferiţi pentru Mine vărsare de sânge; da, jertfele şi darurile voastre arse trebuie să înceteze, căci Eu nu voi mai primi nici un fel de jertfe şi de daruri arse.\n\n20 Şi voi va trebui să-Mi oferiţi Mie ca jertfă o inimă frântă şi un spirit smerit. Şi oricine va veni către Mine cu inima frântă şi cu spiritul smerit, pe acela îl voi boteza Eu cu foc şi cu Duhul Sfânt, tot aşa cum lamaniţii, datorită credinţei lor în Mine la timpul convertirii lor, au fost botezaţi cu foc şi cu Duhul Sfânt, iar ei nu au ştiut aceasta.\n\n21 Iată, Eu am venit în lume ca să aduc mântuire în lume, pentru ca să salvez lumea de la păcat.\n\n22 De aceea, oricine se va pocăi şi va veni la Mine ca un copil mic, pe acela Eu îl voi primi, căci a lor este Împărăţia lui Dumnezeu. Iată, căci de aceea Mi-am dat Eu viaţa şi Mi-am căpătat-o din nou; de aceea, pocăiţi-vă şi veniţi la Mine, voi de la marginile pământului şi fiţi salvaţi.\n\n", "3-ne 10": "[center][font_size=26]Capitolul 10[/font_size][/center]\n\n[i]Este linişte în ţară timp de multe ore—Glasul lui Hristos făgăduieşte să adune pe poporul Său aşa cum găina îşi adună puii—Cea mai dreaptă parte a poporului a fost cruţată. Circa 34–35 d.H.[/i]\n\n1 Şi acum iată, s-a întâmplat că toţi oamenii din ţară au auzit acestea şi au depus mărturie despre ele. Şi după ce aceste cuvinte au fost spuse, a fost linişte în ţară timp de multe ore;\n\n2 Căci atât de mare era uimirea poporului, încât a încetat să se mai plângă şi să jeluiască pierderea neamurilor lui care fuseseră ucise; de aceea, a fost linişte în toată ţara timp de multe ore.\n\n3 Şi s-a întâmplat că iarăşi a venit un glas către popor şi tot poporul L-a auzit şi a depus mărturie despre aceasta, zicând:\n\n4 O, voi, popor al acestor mari oraşe care au căzut, care sunteţi urmaşii lui Iacov, da, care sunteţi din casa lui Israel, cât de des v-am adunat Eu pe voi aşa cum o găină îşi adună puii sub aripa sa şi v-am hrănit.\n\n5 Şi iarăşi, cât de des v-am adunat Eu pe voi tot aşa cum o găină îşi adună puii sub aripă, da, o, tu, popor căzut al casei lui Israel; da, o, tu, popor al casei lui Israel, tu care locuieşti la Ierusalim şi, de asemenea, tu care ai căzut; da, cât de des v-am adunat Eu pe voi tot aşa cum găina îşi adună puii, iar voi n-aţi vrut să vă adunaţi.\n\n6 O, tu, casă a lui Israel, pe care Eu te-am cruţat, cât de des te voi aduna Eu pe tine aşa cum găina îşi adună puii sub aripele ei, dacă tu te vei pocăi şi te vei reîntoarce la mine cu toată dorinţa inimii.\n\n7 Dar dacă nu, atunci, o, casă a lui Israel, locurile sălaşurilor tale vor deveni pustii până la timpul împlinirii legământului cu părinţii voştri.\n\n8 Şi acum s-a întâmplat că după ce poporul a auzit aceste cuvinte, iată, ei au început iarăşi să plângă şi să bocească din cauza pierderii neamurilor şi prietenilor lor.\n\n9 Şi s-a întâmplat că aşa au trecut cele trei zile. Şi a fost dimineaţă, şi întunericul s-a împrăştiat de pe faţa ţării, şi pământul a încetat să se mai cutremure, şi stâncile au încetat să se mai sfărâme, şi mugetele îngrozitoare au încetat, şi toate zgomotele tumultuoase s-au îndepărtat.\n\n10 Iar pământul s-a lipit la loc din nou, aşa că s-a întărit; şi plânsul, jeluirile şi bocetele oamenilor care fuseseră cruţaţi au încetat; iar jeluirile lor s-au transformat în bucurie, iar bocetele lor s-au transformat în preamărire şi în mulţumiri adresate Domnului Isus Hristos, Mântuitorul lor.\n\n11 Şi până aici, scripturile care fuseseră spuse de către profeţi au fost împlinite.\n\n12 Şi cei mai drepţi din popor au fost salvaţi; şi ei au fost aceia care i-au primit pe profeţi şi care nu i-au bătut pe ei cu pietre; şi ei au fost aceia care nu au vărsat sângele sfinţilor, care au fost cruţaţi—\n\n13 Şi ei au fost cruţaţi şi nu au fost scufundaţi şi îngropaţi în pământ; şi nu au fost ei înecaţi în adâncurile mării; şi nu au fost arşi în foc şi nici nu au fost doborâţi şi striviţi până la moarte; şi nu au fost ei duşi de vârtejuri; şi nici nu au fost copleşiţi de aburul fumului şi al întunericului.\n\n14 Şi acum, oricine va citi, fie ca el să înţeleagă; cel care are scripturile, fie ca el să le cerceteze şi să vadă şi să observe dacă aceste morţi şi distrugeri prin foc şi prin fum şi prin furtuni şi prin vârtejuri şi prin deschiderea pământului ca să-i primească nu sunt pentru împlinirea profeţiilor multora dintre profeţii cei sfinţi.\n\n15 Iată, vă spun vouă, Da, mulţi au depus mărturie despre aceste lucruri la venirea lui Hristos şi au fost ucişi pentru că au depus mărturie despre aceste lucruri.\n\n16 Da, profetul Zenos a depus mărturie despre aceste lucruri; şi, de asemenea, Zenoc a vorbit despre aceste lucruri, căci ei au depus mărturie mai ales despre noi, care suntem cei rămaşi din seminţia lor.\n\n17 Iată, tatăl nostru Iacov, de asemenea, a depus mărturie despre o rămăşiţă a sămânţei lui Iosif. Şi iată, nu suntem noi o rămăşiţă a sămânţei lui Iosif? Şi aceste lucruri care depun mărturie despre noi, nu sunt ele scrise pe plăcile de aramă pe care tatăl nostru, Lehi, le-a scos din Ierusalim?\n\n18 Şi s-a întâmplat că la sfârşitul celui de al treizeci şi patrulea an, iată, vă voi arăta vouă că poporul lui Nefi, care fusese cruţat, precum şi aceia care fuseseră numiţi lamaniţi, care fuseseră cruţaţi, au avut multe favoruri care le fuseseră arătate lor, precum şi mari binecuvântări vărsate peste capul lor într-atât, încât la scurt timp după înălţarea la cer a lui Hristos, El într-adevăr li s-a arătat lor—\n\n19 Arătându-le lor trupul Său şi propovăduindu-le lor; şi o relatare a acestei slujiri va fi dată în cele ce urmează. De aceea, acum termin eu spusele mele.\n\n", "3-ne 11": "Isus Hristos S-a arătat poporului lui Nefi în timp ce mulţimea era adunată laolaltă în ţara Abundenţa şi i-a propovăduit lui; şi astfel S-a arătat El poporului.\n\nCuprinde capitolele 11 până la 26, inclusiv.\n\n[center][font_size=26]Capitolul 11[/font_size][/center]\n\n[i]Tatăl depune mărturie despre Fiul Său Preaiubit—Hristos apare şi proclamă ispăşirea Sa—Oamenii simt semnele rănilor în mâinile Lui, în tălpile Lui şi în coasta Lui—Ei strigă Osana—El stabileşte felul în care să fie botezul—Spiritul de neînţelegere este de la diavol—Doctrina lui Hristos este ca oamenii să creadă şi să fie botezaţi şi să primească Duhul Sfânt. Circa 34 d.H.[/i]\n\n1 Şi acum s-a întâmplat că era o mare mulţime adunată laolaltă, a oamenilor lui Nefi, de jur-împrejurul templului care era în ţara Abundenţa; şi ei se minunau şi se uimeau unul şi altul şi arătau unul altuia schimbările cele mari şi minunate care se întâmplaseră.\n\n2 Şi ei, de asemenea, vorbeau despre acest Isus Hristos, despre moartea căruia fusese dat semnul.\n\n3 Şi s-a întâmplat că în timp ce ei vorbeau astfel unul cu altul, au auzit un glas, ca şi cum ar fi venit din cer; şi şi-au aruncat ochii de jur-împrejur, căci nu au înţeles glasul pe care L-au auzit; şi nu era un glas aspru şi nici un glas puternic; cu toate acestea şi în ciuda faptului că era un glas slab, Acesta i-a pătruns până în inimă pe cei care L-au auzit, într-atât, încât nu a fost nici o parte a trupului lor care să nu se fi cutremurat; da, i-a pătruns pe ei până în suflet şi a făcut ca inimile lor să ardă.\n\n4 Şi s-a întâmplat că iarăşi ei au auzit un glas; şi ei nu L-au înţeles.\n\n5 Şi iarăşi, pentru a treia oară, ei au auzit glasul şi şi-au deschis urechile ca să-L audă; iar ochii lor erau îndreptaţi către sunetul acela; şi ei s-au uitat neclintiţi către cer, de unde venise glasul.\n\n6 Şi iată, a treia oară ei au înţeles glasul pe care L-au auzit; şi El le-a spus:\n\n7 Iată-L pe Fiul Meu Preaiubit, de Care Eu sunt foarte mulţumit, în Care Eu Mi-am slăvit numele—ascultaţi-L pe El.\n\n8 Şi s-a întâmplat că după cum au înţeles, ei şi-au aruncat ochii în sus înspre cer; şi iată, au văzut un Om pogorându-se din cer; şi El era îmbrăcat într-o mantie albă; şi El a venit în jos şi a stat în mijlocul lor; iar ochii întregii mulţimi erau întorşi înspre El, iar ei n-au îndrăznit să-şi deschidă gurile, nici măcar unul către altul; şi nu au înţeles ce însemna aceasta, căci au crezut că un înger apăruse în faţa lor.\n\n9 Şi s-a întâmplat că El Şi-a întins mâna şi a vorbit către popor, spunând:\n\n10 Iată, Eu sunt Isus Hristos, despre care profeţii au depus mărturie că trebuia să vină pe pământ.\n\n11 Şi iată, Eu sunt lumina şi viaţa lumii; şi Eu am băut din cupa aceea amară pe care Tatăl Mi-a dat-o; şi L-am slăvit pe Tatăl luând asupra Mea păcatele lumii, prin care Eu am împlinit voinţa Tatălui în toate lucrurile de la început.\n\n12 Şi s-a întâmplat că atunci când Isus a vorbit aceste cuvinte, întreaga mulţime a căzut la pământ; căci ei şi-au adus aminte că fusese profeţit printre ei că Hristos li Se va arăta lor după înălţarea Lui la cer.\n\n13 Şi s-a întâmplat că Domnul a vorbit către ei, spunând:\n\n14 Ridicaţi-vă şi veniţi către Mine ca să puteţi să puneţi mâna în coasta Mea şi ca să puteţi să simţiţi urmele cuielor în mâinile Mele şi în picioarele Mele, pentru ca să ştiţi că Eu sunt Dumnezeul lui Israel şi Dumnezeul întregului pământ; şi că Eu am fost ucis pentru păcatele lumii.\n\n15 Şi s-a întâmplat că mulţimea a înaintat; şi ei şi-au pus mâinile în coasta Lui şi au simţit urmele cuielor în mâinile Lui şi în picioarele Lui; şi au făcut aceasta ducându-se unul câte unul până când ei s-au dus cu toţii şi au văzut cu ochii lor şi au simţit cu mâinile lor şi au ştiut cu siguranţă şi au depus mărturie că El era Acela despre care s-a scris de către profeţi că va veni.\n\n16 Şi atunci când ei toţi s-au dus şi au depus mărturie pentru ei înşişi, au strigat cu un singur glas, zicând:\n\n17 Osana! Binecuvântat fie numele Dumnezeului Celui Prea Înalt! Şi ei au căzut la picioarele lui Isus şi L-au preamărit pe El.\n\n18 Şi s-a întâmplat că El a vorbit către Nefi, căci Nefi era printre mulţime; şi El i-a dat poruncă să înainteze.\n\n19 Iar Nefi s-a ridicat şi a plecat şi s-a închinat în faţa Domnului şi I-a sărutat picioarele.\n\n20 Iar Domnul i-a poruncit să se ridice. Iar el s-a ridicat şi a stat în faţa Lui.\n\n21 Iar Domnul i-a spus: Eu îţi dau ţie putere ca să-i botezi pe aceşti oameni atunci când Eu Mă voi întoarce iarăşi în ceruri.\n\n22 Şi iarăşi Domnul a chemat pe alţii şi le-a spus în mod asemănător; şi le-a dat puterea de a boteza. Şi El le-a spus: În felul acesta va trebui să botezaţi voi; şi nu vor fi nici un fel de certuri printre voi.\n\n23 Adevărat vă spun Eu vouă, că oricine se va pocăi de păcatele sale prin cuvintele voastre şi va dori să fie botezat în numele Meu, pe acela îl veţi boteza voi în felul acesta—Iată, voi vă veţi duce şi veţi sta în apă şi-i veţi boteza pe ei în numele Meu.\n\n24 Şi acum iată, acestea sunt cuvintele pe care voi le veţi spune, chemându-le numele lor, zicând:\n\n25 Având autoritate dată mie de Isus Hristos, eu te botez în numele Tatălui şi al Fiului şi al Duhului Sfânt. Amin.\n\n26 Şi apoi îi veţi scufunda pe ei în apă şi iarăşi veţi ieşi voi din apă.\n\n27 Şi în felul acesta îi veţi boteza pe ei în numele Meu; căci iată, adevărat vă spun Eu vouă, că Tatăl şi Fiul şi Duhul Sfânt sunt una; iar Eu sunt în Tatăl şi Tatăl este în Mine, iar Tatăl şi Eu suntem una.\n\n28 Şi în acord cu ceea ce Eu v-am poruncit vouă, aşa veţi boteza voi. Şi nu vor fi nici un fel de certuri printre voi, aşa cum au fost până acum; şi nu vor fi nici certuri între voi despre punctele doctrinei Mele, aşa cum au fost până acum.\n\n29 Căci adevărat, adevărat vă spun Eu vouă, cel care are spiritul de ceartă nu este de-al Meu, ci este de-al diavolului, care este tatăl certurilor; şi el agită inimile oamenilor ca să se certe cu mânie unul cu altul.\n\n30 Iată, aceasta nu este doctrina Mea să aţâţe inimile oamenilor la mânie unul împotriva altuia; ci doctrina Mea este ca asemenea lucruri să se termine.\n\n31 Iată, adevărat vă spun Eu vouă; Eu vă voi vesti doctrina Mea.\n\n32 Şi aceasta este doctrina Mea; şi este doctrina pe care Tatăl Mi-a dat-o Mie; şi Eu depun mărturie despre Tatăl; şi Tatăl depune mărturie despre Mine, iar Duhul Sfânt depune mărturie despre Tatăl şi despre Mine; şi Eu depun mărturie cum că Tatăl porunceşte tuturor oamenilor de oriunde să se pocăiască şi să creadă în Mine.\n\n33 Şi acela care crede în Mine şi care este botezat, acela va fi salvat; şi ei sunt aceia care vor moşteni împărăţia lui Dumnezeu.\n\n34 Iar cel care nu va crede în Mine şi care nu este botezat, acela va fi blestemat.\n\n35 Adevărat vă spun Eu vouă cum că aceasta este doctrina Mea; şi Eu depun mărturie despre aceasta de la Tatăl; iar oricine va crede în Mine, crede, de asemenea, în Tatăl; şi Tatălui Îi va depune mărturie despre Mine, căci El îl va vizita pe el cu foc şi cu Duhul Sfânt.\n\n36 Şi astfel va depune Tatăl mărturie despre Mine, iar Duhul Sfânt va depune mărturie despre Tatăl şi despre Mine; căci Tatăl şi Eu şi Duhul Sfânt suntem una.\n\n37 Şi iarăşi vă spun Eu vouă cum că trebuie să vă pocăiţi şi să deveniţi ca nişte copii mici şi să fiţi botezaţi în numele Meu sau, dacă nu, atunci voi în nici un caz nu puteţi să primiţi aceste lucruri.\n\n38 Şi iarăşi vă spun Eu vouă că trebuie să vă pocăiţi şi să fiţi botezaţi în numele Meu şi să deveniţi ca nişte prunci sau, dacă nu, atunci voi nu puteţi moşteni împărăţia lui Dumnezeu.\n\n39 Adevărat, adevărat vă spun Eu vouă că aceasta este doctrina Mea şi oricine zideşte pe aceasta, zideşte pe stânca Mea şi porţile iadului nu vor birui împotriva lor.\n\n40 Şi oricine va declara mai mult sau mai puţin decât aceasta şi o va stabili ca doctrină a Mea, aceasta vine de la rău şi nu este zidită pe stânca mea; ci el zideşte pe o temelie de nisip, iar porţile iadului stau deschise ca să-i primească pe aceştia atunci când potopurile vin şi când vânturile îi doboară.\n\n41 De aceea, duceţi-vă la acest popor şi declaraţi cuvintele pe care Eu le-am spus, până la marginile pământului.\n\n", "3-ne 12": "[center][font_size=26]Capitolul 12[/font_size][/center]\n\n[i]Isus îi cheamă şi îi împuterniceşte pe Cei Doisprezece—El le ţine nefiţilor o cuvântare asemănătoare cu Predica de pe Munte—El spune Fericirile—Învăţăturile Lui se ridică deasupra legii lui Moise şi o înlocuiesc—Oamenilor li se dă porunca să fie perfecţi, tot aşa cum El şi Tatăl Lui sunt perfecţi—Compară cu Matei 5. Circa 34 d.H.[/i]\n\n1 Şi s-a întâmplat că atunci când Isus a vorbit aceste cuvinte către Nefi şi către aceia care fuseseră chemaţi (acum, numărul celor care fuseseră chemaţi şi care au primit putere şi autoritate ca să boteze era doisprezece) şi iată, El şi-a întins mâna către mulţime şi a strigat către ei, zicând: Binecuvântaţi sunteţi voi dacă veţi da ascultare cuvintelor acestor doisprezece pe care Eu i-am ales dintre voi ca să vă slujească vouă şi să fie slujitorii voştri; şi lor le-am dat Eu puterea ca să vă boteze pe voi cu apă; şi după ce voi sunteţi botezaţi cu apă, iată, Eu vă voi boteza pe voi cu foc şi cu Duhul Sfânt; de aceea, binecuvântaţi sunteţi voi dacă veţi crede în Mine şi veţi fi botezaţi după ce M-aţi văzut pe Mine şi ştiţi că Eu sunt.\n\n2 Şi iarăşi, mai binecuvântaţi sunt aceia care vor crede în cuvintele voastre, fiindcă voi veţi depune mărturie că M-aţi văzut pe Mine şi că voi ştiţi că Eu sunt. Da, binecuvântaţi sunt aceia care vor crede în cuvintele voastre şi care se coboară până în adâncurile umilinţei ca să fie botezaţi, căci ei vor fi vizitaţi cu foc şi cu Duhul Sfânt şi vor primi iertarea păcatelor lor.\n\n3 Da, ferice de cei săraci în spirit care vin la Mine, căci a lor este împărăţia cerului.\n\n4 Şi iarăşi, ferice de toţi aceia care plâng, căci ei vor fi mângâiaţi.\n\n5 Şi ferice de cei blânzi, căci ei vor moşteni pământul.\n\n6 Şi ferice de toţi cei flămânzi şi însetaţi după dreptate, căci ei vor fi plini de Duhul Sfânt.\n\n7 Şi ferice de cei milostivi, căci ei vor avea parte de milă.\n\n8 Şi ferice de cei cu inima pură, căci ei Îl vor vedea pe Dumnezeu.\n\n9 Şi ferice de toţi cei împăciuitori, căci ei vor fi chemaţi fii ai lui Dumnezeu.\n\n10 Şi ferice de toţi cei prigoniţi de dragul numelui Meu, căci a lor este Împărăţia cerului.\n\n11 Şi binecuvântaţi sunteţi voi atunci când oamenii vă vor insulta şi vă vor persecuta şi când vor spune cu falsitate tot felul de răutăţi împotriva voastră din pricina Mea;\n\n12 Căci veţi avea mare bucurie şi veţi fi nespus de încântaţi, căci mare va fi răsplata voastră în cer; căci aşa au persecutat ei pe profeţii care au fost înaintea voastră.\n\n13 Adevărat, adevărat vă spun Eu vouă, Eu fac ca voi să fiţi sarea pământului; dar dacă sarea şi-ar pierde gustul, cum ar putea pământul să fie sărat? Sarea nu ar mai fi atunci bună de nimica ci numai să fie aruncată şi călcată în picioare de către oameni.\n\n14 Adevărat, adevărat vă spun Eu vouă; Eu vă dau vouă să fiţi lumina acestui popor. Un oraş care este zidit pe un deal nu poate fi ascuns.\n\n15 Iată, aprind oamenii o candelă şi o pun sub o baniţă? Nu, ci ei o pun pe un postament, iar ea dă lumină tuturor acelora care se află în casă;\n\n16 De aceea, lăsaţi lumina voastră să lumineze în faţa acestui popor pentru ca ei să poată vedea lucrările voastre bune şi să-L slăvească pe Tatăl vostru care este în ceruri.\n\n17 Nu gândiţi că Eu am venit ca să distrug legea sau pe profeţi. Eu nu am venit ca să distrug, ci ca să împlinesc.\n\n18 Căci adevărat vă spun Eu vouă, nici o iotă şi nici un dram din lege nu s-a pierdut, ci prin Mine ea a fost împlinită.\n\n19 Şi iată, Eu v-am dat vouă legea şi poruncile Tatălui Meu, cum că voi trebuie să credeţi în Mine şi că trebuie să vă pocăiţi de păcate şi să veniţi la Mine cu inima frântă şi cu spiritul smerit. Iată, voi aveţi poruncile în faţa voastră şi legea este împlinită.\n\n20 De aceea, veniţi la Mine şi fiţi salvaţi; căci adevărat vă spun Eu vouă, cum că dacă nu veţi ţine poruncile Mele pe care Eu vi le-am poruncit acum, nu veţi intra în nici un caz în împărăţia cerului.\n\n21 Voi aţi auzit că a fost spus de către cei din vechime şi, de asemenea, este scris în faţa voastră cum că voi nu trebuie să omorâţi, iar cel care va omorî va fi în pericolul judecăţii lui Dumnezeu;\n\n22 Dar vă spun Eu vouă că acela care este mânios pe fratele său, acela este în pericolul judecăţii Lui. Şi acela care îi va spune confratelui său, prostule, acela va fi în pericol în faţa consiliului; iar cel care va zice, tu, nebunule, acela va fi în pericolul focului din iad.\n\n23 De aceea, dacă vei veni la Mine sau vei dori să vii la Mine şi îţi vei aduce aminte că fratele tău are ceva împotriva ta—\n\n24 Fă-ţi drum către fratele tău şi mai întâi împacă-te cu fratele tău, şi vino apoi la Mine cu inima deschisă, şi Eu te voi primi.\n\n25 Fii de acord cu duşmanul tău repede atunci când eşti pe cale cu el, ca nu cumva să te prindă în orice moment şi să te arunce în închisoare.\n\n26 Adevărat, adevărat îţi spun Eu ţie că nu vei putea ieşi de acolo până când nu vei plăti până la ultima senină. Şi în timp ce eşti în închisoare, poţi tu plăti măcar o senină? Adevărat, adevărat îţi spun Eu ţie: Nu.\n\n27 Iată, este scris de către aceia din vechime că voi nu trebuie să comiteţi adulter;\n\n28 Dar Eu vă spun vouă că acela care se va uita la o femeie pentru a pofti după ea, acela deja a comis adulter în inima lui.\n\n29 Iată, Eu vă dau vouă o poruncă, şi anume ca voi să nu îngăduiţi ca vreuna dintre acestea să intre în inima voastră;\n\n30 Căci este mai bine ca voi să vă lepădaţi singuri de aceste lucruri atunci când vă veţi lua crucea decât să fiţi aruncaţi în iad.\n\n31 A fost scris că acela care îşi va alunga nevasta va trebui să-i dea acesteia o scriere de divorţ.\n\n32 Adevărat, adevărat vă spun Eu vouă că acela care-şi va alunga nevasta, dacă nu este din cauza imoralităţii, va face ca ea să comită adulter; iar acela care se va căsători cu cea care este divorţată, acela va comite adulter.\n\n33 Şi iarăşi este scris cum că voi nu trebuie să juraţi strâmb, ci să împliniţi jurămintele voastre către Domnul;\n\n34 Dar adevărat, adevărat vă spun Eu vouă, nu juraţi deloc; nici pe cer, căci el este tronul lui Dumnezeu;\n\n35 Nici pe pământ, căci acesta este aşternutul picioarelor Lui;\n\n36 Nici să nu juraţi voi pe capul vostru, căci voi nu puteţi să faceţi nici un fir de păr să fie alb sau negru.\n\n37 Ci faceţi comunicarea voastră ca să fie: Da, da; Nu, nu; căci orice ar fi mai mult decât aceasta este rău.\n\n38 Şi iată, este scris, ochi pentru ochi şi dinte pentru dinte;\n\n39 Dar vă spun Eu vouă cum că voi nu va trebui să înfruntaţi răul, ci oricui vă va lovi peste obrazul vostru drept aceluia să-i întoarceţi, de asemenea, şi celălalt obraz;\n\n40 Şi dacă cineva vă va da în judecată după lege şi vă va lua haina, lăsaţi-l să vă ia şi mantia;\n\n41 Şi dacă cineva vă va forţa să mergeţi cu el o milă, mergeţi cu el de două ori mai mult.\n\n42 Daţi-i celui ce vă cere şi nu-l abandonaţi pe acela care împrumută de la voi.\n\n43 Şi iată, iarăşi este scris cum că voi trebuie să vă iubiţi aproapele şi să vă urâţi duşmanul;\n\n44 Dar iată, vă spun Eu vouă, iubiţi-vă duşmanii, binecuvântaţi-i pe aceia care vă blestemă, faceţi bine acelora care vă urăsc şi rugaţi-vă pentru aceia care se folosesc de voi cu dispreţ şi vă persecută;\n\n45 Pentru ca voi să puteţi să fiţi copiii Tatălui vostru care este în ceruri; căci El face ca soarele Său să răsară peste cei răi şi peste cei buni.\n\n46 De aceea, lucrurile acelea care au fost din vechime, care au fost sub lege, prin Mine sunt ele toate împlinite.\n\n47 Lucrurile vechi sunt terminate, iar toate lucrurile au devenit noi.\n\n48 De aceea, aş dori să fiţi perfecţi, tot aşa cum sunt Eu sau aşa cum Tatăl vostru care este în ceruri este perfect.\n\n", "3-ne 13": "[center][font_size=26]Capitolul 13[/font_size][/center]\n\n[i]Isus îi învaţă pe nefiţi rugăciunea Domnului—Ei trebuie să-şi aştearnă comori în ceruri—Celor doisprezece, în slujirea lor, li se dă porunca să nu se gândească deloc la lucrurile vremelnice—Compară cu Matei 6. Circa 34 d.H.[/i]\n\n1 Adevărat, adevărat vă spun Eu vouă cum că Eu aş dori ca voi să faceţi daruri celor săraci; dar aveţi grijă să nu faceţi daruri în faţa oamenilor ca să fiţi văzuţi de ei; căci altfel voi nu veţi primi nici o răsplată de la Tatăl vostru care este în ceruri.\n\n2 De aceea, atunci când veţi face daruri, nu sunaţi din trâmbiţă înaintea voastră, aşa cum fac ipocriţii în sinagogi şi pe străzi pentru ca ei să aibă gloria oamenilor. Adevărat vă spun Eu vouă, ei îşi capătă răsplata.\n\n3 Ci atunci când faceţi daruri, nu lăsaţi mâna stângă să ştie ce face mâna dreaptă;\n\n4 Pentru ca darurile voastre să fie în ascuns; iar Tatăl vostru care vede în ascuns, El Însuşi vă va răsplăti pe faţă.\n\n5 Iar atunci când voi vă rugaţi, nu faceţi ca ipocriţii, căci lor le place să se roage stând în picioare în sinagogile lor şi în colţurile străzilor pentru ca ei să poată fi văzuţi de către oameni. Adevărat vă spun Eu vouă, ei îşi capătă răsplata.\n\n6 Dar voi, atunci când vă rugaţi, intraţi în cămăruţa voastră, iar când aţi închis uşa, rugaţi-vă Tatălui vostru care este în ascuns; iar Tatăl vostru, care vede în ascuns, vă va răsplăti pe faţă.\n\n7 Iar atunci când vă rugaţi, nu folosiţi repetări deşarte, la fel ca păgânii, căci aceştia cred că ei vor fi auziţi din cauza vorbelor lor multe.\n\n8 De aceea, voi să nu fiţi la fel cu ei, căci Tatăl vostru ştie ce nevoi aveţi voi, chiar mai înainte de a I le cere Lui.\n\n9 De aceea, în felul acesta să vă rugaţi voi: Tatăl nostru care eşti în ceruri, sfinţit fie numele Tău;\n\n10 Facă-se voia Ta, precum e în cer, aşa şi pe pământ.\n\n11 Şi iartă-ne nouă greşelile noastre, tot aşa cum noi iertăm greşiţilor noştri.\n\n12 Şi nu ne duce pe noi în ispită, ci ne izbăveşte pe noi de cel rău.\n\n13 Căci a Ta este Împărăţia şi puterea şi slava, în vecii vecilor. Amin.\n\n14 Căci dacă voi iertaţi oamenilor greşelile lor, atunci Tatăl vostru Ceresc, de asemenea, vă va ierta pe voi;\n\n15 Dar dacă voi nu le iertaţi oamenilor greşelile lor, atunci nici Tatăl vostru nu vă va ierta greşelile voastre.\n\n16 Mai mult, atunci când voi postiţi, nu fiţi ca ipocriţii cu feţele încruntate, căci aceştia îşi desfigurează faţa pentru ca să apară în faţa oamenilor cum că ei postesc. Adevărat vă spun Eu vouă, ei îşi au răsplata lor.\n\n17 Ci voi, atunci când postiţi, ungeţi-vă capul şi spălaţi-vă faţa;\n\n18 Pentru ca voi să nu apăreţi în faţa oamenilor cum că voi postiţi, ci numai în faţa Tatălui vostru, care este în ascuns; iar Tatăl vostru, care vede în ascuns, vă va răsplăti vouă pe faţă.\n\n19 Nu vă aşterneţi comori pe pământ, unde moliile şi rugina le distrug şi hoţii pătrund şi le fură;\n\n20 Ci aşterneţi-vă comori în ceruri, unde nici moliile şi nici rugina nu le distrug; şi unde hoţii nu pătrund şi nici nu le fură.\n\n21 Căci acolo unde sunt comorile voastre, tot acolo sunt şi inimile voastre.\n\n22 Lumina trupului este ochiul; de aceea, dacă ochiul vostru va fi sănătos, atunci trupul vostru întreg va fi plin de lumină.\n\n23 Iar dacă ochiul vostru va fi rău, atunci trupul vostru întreg va fi plin de întuneric. De aceea, dacă lumina care este în trupul vostru va fi întuneric, cât de mare este acest întuneric!\n\n24 Nici un om nu poate sluji la doi stăpâni; căci el ori îl va iubi pe unul şi-l va urî pe celălalt ori, dacă nu, atunci el se va lega de unul şi-l va dispreţui pe celălalt. Voi nu-L puteţi sluji pe Dumnezeu şi pe Mamona.\n\n25 Şi acum s-a întâmplat că atunci când Isus a vorbit aceste cuvinte, El a privit către cei doisprezece pe care El îi alesese şi le-a spus: Aduceţi-vă aminte de cuvintele pe care Eu le-am spus. Căci iată, voi sunteţi aceia pe care Eu i-am ales ca să slujească acestui popor. De aceea, vă spun Eu vouă, nu vă gândiţi deloc la viaţa voastră, la ceea ce veţi mânca sau veţi bea; şi nici la trupul vostru, la ce veţi pune peste el. Nu este viaţa mai mult decât carnea, iar trupul mai mult decât veşmântul?\n\n26 Priviţi la păsările cerului, căci ele nu seamănă şi nici nu culeg sau adună în grânare; şi totuşi, Tatăl vostru ceresc le hrăneşte pe ele. Nu sunteţi voi mult mai buni decât ele?\n\n27 Care dintre voi frământându-se poate adăuga un cot la înălţimea sa?\n\n28 Şi de ce să vă îngrijoraţi voi despre îmbrăcăminte? Gândiţi-vă cum cresc crinii de pe câmpie; ei nici nu torc şi nici nu ţes;\n\n29 Şi totuşi, aşa vă spun Eu vouă că până şi Solomon în toată slava lui nu a fost înveşmântat la fel ca unul dintre aceşti crini.\n\n30 De aceea, dacă Dumnezeu înveşmântează în felul acesta iarba câmpiei, care astăzi este, iar mâine este aruncată în cuptor, tot astfel vă va înveşmânta El pe voi, dacă voi nu sunteţi cu credinţa mică.\n\n31 De aceea, nu fiţi îngrijoraţi, zicând, oare ce vom mânca noi sau, oare ce vom bea noi sau, cu ce ne vom îmbrăca noi?\n\n32 Căci Tatăl vostru ceresc ştie că voi aveţi nevoie de toate aceste lucruri.\n\n33 Dar căutaţi mai întâi împărăţia lui Dumnezeu şi dreptatea Lui şi toate aceste lucruri vă vor fi date vouă.\n\n34 De aceea, nu fiţi îngrijoraţi pentru ziua de mâine, căci ziua de mâine va avea singură grijă de aceste lucruri. Îi ajunge zilei necazul ei.\n\n", "3-ne 14": "[center][font_size=26]Capitolul 14[/font_size][/center]\n\n[i]Isus porunceşte: Nu judecaţi; întrebaţi-L pe Dumnezeu; feriţi-vă de profeţii neadevăraţi—El făgăduieşte salvarea acelora care fac aşa cum este voinţa Tatălui—Compară cu Matei 7. Circa 34 d.H.[/i]\n\n1 Şi acum, s-a întâmplat că atunci când Isus a spus aceste cuvinte, El s-a întors iarăşi către mulţime şi şi-a deschis din nou gura către ei, zicând: Adevărat, adevărat vă spun Eu vouă, nu judecaţi ca să nu fiţi judecaţi.\n\n2 Căci cu judecata cu care voi judecaţi, tot cu aceea voi veţi fi judecaţi; şi cu măsura cu care voi măsuraţi, tot cu aceea vi se va măsura.\n\n3 Şi de ce vedeţi voi paiul care este în ochiul fratelui vostru, dar nu vedeţi bârna care este în propriul vostru ochi?\n\n4 Sau cum veţi spune voi fratelui vostru: Lasă-mă să-ţi scot paiul din ochiul tău—şi iată, o bârnă este chiar în ochiul vostru?\n\n5 Tu, ipocritule, aruncă-ţi mai întâi bârna din ochiul tău; şi apoi vei vedea tu limpede cum să scoţi paiul din ochiul fratelui tău.\n\n6 Nu daţi la câini ceea ce este sfânt; şi nici nu vă aruncaţi mărgăritarele la porci ca ei să nu le calce în picioare şi apoi să se întoarcă la voi şi să vă sfâşie.\n\n7 Cere şi ţi se va da; caută şi vei găsi; bate şi ţi se va deschide.\n\n8 Căci oricine va cere va primi; iar acela care va căuta va găsi; iar aceluia care va bate i se va deschide.\n\n9 Sau ce fel de om este acela care, atunci când fiul lui îi cere pâine, el îi dă o piatră?\n\n10 Sau dacă el îi cere un peşte, îi dă un şarpe?\n\n11 Şi atunci, dacă voi care sunteţi răi ştiţi cum să daţi daruri copiilor voştri, cu cât mai mult va da Tatăl vostru care este în ceruri lucruri bune acelora care Îi cer Lui?\n\n12 De aceea, toate lucrurile pe care voi doriţi ca oamenii să vi le facă vouă, tot aşa să le faceţi voi lor, căci aceasta este legea şi scrierile profeţilor.\n\n13 Intraţi prin poarta cea strâmtă; căci largă este poarta şi lată este calea care duce la distrugere; şi mulţi vor fi aceia care se vor duce într-acolo.\n\n14 Căci strâmtă este poarta şi îngustă este calea care duce la viaţă; şi puţini vor fi aceia care o găsesc.\n\n15 Păziţi-vă de profeţii neadevăraţi care vin la voi în veşminte de oaie, dar care înăuntrul lor sunt lupi răpitori.\n\n16 Voi îi veţi cunoaşte pe ei după roadele lor. Culeg oamenii struguri din spini sau smochine din mărăcini?\n\n17 Tot astfel fiecare pom bun face fructe bune, iar pomul cel rău face fructe rele.\n\n18 Un pom bun nu poate face fructe rele, iar un pom rău nu poate face fructe bune.\n\n19 Fiecare pom care nu aduce fructe bune este doborât şi aruncat în foc.\n\n20 De aceea, după roadele lor îi veţi cunoaşte voi pe ei.\n\n21 Nu oricine care a Mi-a spus: Doamne, Doamne, va intra în Împărăţia cerului; ci acela care face voia Tatălui Meu care este în ceruri.\n\n22 Mulţi vor zice către Mine în ziua aceea: Doamne, Doamne, nu am profeţit noi în numele Tău; şi în numele Tău am alungat noi diavoli; şi în numele Tău am făcut noi fapte minunate?\n\n23 Şi atunci le voi declara Eu lor: Eu nu v-am cunoscut pe voi niciodată; plecaţi de la Mine, voi cei care faceţi nedreptăţi.\n\n24 De aceea, acela care va asculta de aceste spuse ale Mele şi le va înfăptui, pe acela îl voi asemăna Eu cu un om înţelept care şi-a zidit casa pe o stâncă—\n\n25 Iar ploaia a căzut şi potopurile au venit şi vânturile au suflat şi au lovit casa aceea; şi ea nu s-a dărâmat, căci a fost zidită pe o stâncă.\n\n26 Şi fiecare care va asculta de aceste spuse ale Mele şi care nu le va înfăptui, va fi asemănat cu un om nechibzuit care şi-a zidit casa pe nisip—\n\n27 Iar ploaia a căzut şi potopurile au venit şi vânturile au suflat şi au lovit casa aceea; şi ea a căzut; şi mare a fost căderea ei.\n\n", "3-ne 15": "[center][font_size=26]Capitolul 15[/font_size][/center]\n\n[i]Isus anunţă că legea lui Moise este împlinită în El—Nefiţii sunt celelalte oi despre care El a pomenit în Ierusalim—Din cauza nedreptăţii, poporul Domnului din Ierusalim nu cunoaşte despre oile împrăştiate ale Israelului. Circa 34 d.H.[/i]\n\n1 Şi acum s-a întâmplat că atunci când Isus a terminat de spus acestea, El şi-a aruncat ochii de jur-împrejur peste mulţime şi a spus către ei: Iată, voi aţi auzit aceste lucruri pe care Eu le-am propovăduit înainte de a Mă înălţa la Tatăl Meu; de aceea, cel care îşi va aduce aminte de aceste lucruri spuse de Mine şi care le va înfăptui, pe acela îl voi înălţa Eu în ziua din urmă.\n\n2 Şi s-a întâmplat că atunci când Isus a spus aceste cuvinte, El a înţeles că erau unii printre ei care s-au minunat şi s-au întrebat ce voia El cu legea lui Moise; căci ei nu au înţeles ceea ce El spusese că lucrurile vechi s-au terminat şi că toate lucrurile au devenit noi.\n\n3 Şi El a spus către ei: Nu vă minunaţi că Eu v-am spus vouă că lucrurile vechi au trecut şi că toate lucrurile au devenit noi.\n\n4 Iată, vă spun Eu vouă că legea este împlinită, aceea care a fost dată lui Moise.\n\n5 Iată, Eu sunt Acela care a dat legea; şi Eu sunt Acela care am făcut un legământ cu poporul Meu Israel; de aceea, legea este împlinită în Mine, căci Eu am venit ca să îndeplinesc legea; de aceea ea are un sfârşit.\n\n6 Iată, Eu nu îi distrug pe profeţi, căci toate acelea care nu au fost împlinite pentru Mine, adevărat vă spun Eu vouă, că toate se vor împlini.\n\n7 Şi fiindcă Eu v-am spus vouă că lucrurile vechi s-au terminat, Eu nu distrug ceea ce a fost spus despre lucrurile care urmează să vină.\n\n8 Căci iată, legământul pe care Eu l-am făcut cu poporul Meu nu este împlinit în întregime; dar legea care a fost dată lui Moise are un sfârşit în Mine.\n\n9 Iată, Eu sunt legea şi lumina. Priviţi la Mine şi înduraţi până la capăt şi atunci voi veţi trăi; căci aceluia care îndură până la capăt îi voi da Eu viaţă veşnică.\n\n10 Iată, Eu v-am dat vouă poruncile; de aceea, ţineţi poruncile Mele. Şi acestea sunt legea şi profeţii, căci ei într-adevăr dau mărturie despre Mine.\n\n11 Şi acum s-a întâmplat că atunci când Isus a spus aceste cuvinte, El a spus către cei doisprezece pe care El îi alesese:\n\n12 Voi sunteţi ucenicii Mei; şi voi sunteţi o lumină pentru acest popor, care sunt urmaşi ai casei lui Iosif.\n\n13 Şi iată, aceasta este ţara moştenirii voastre; şi Tatăl v-a dat-o vouă.\n\n14 Şi niciodată nu Mi-a dat Mie Tatăl poruncă pentru ca Eu să spun aceasta către fraţii voştri de la Ierusalim.\n\n15 Şi niciodată nu Mi-a dat Mie Tatăl poruncă pentru ca Eu să le spun lor despre celelalte triburi ale casei lui Israel, pe care Tatăl le-a condus afară din ţară.\n\n16 Numai atât Mi-a dat Tatăl poruncă să le spun lor:\n\n17 Cum că Eu am alte oi care nu sunt din stâna aceasta; pe ele, de asemenea, trebuie Eu să le aduc; şi ele Îmi vor auzi glasul; şi atunci va fi numai o stână şi un Păstor.\n\n18 Şi acum, din cauza încăpăţânării şi a necredinţei, ei nu au înţeles cuvântul Meu; de aceea, Mie Mi s-a poruncit de către Tatăl să nu le mai spun nimic despre acest lucru.\n\n19 Dar adevărat vă spun Eu vouă cum că Tatăl Mi-a dat Mie poruncă şi Eu vă spun vouă cum că aţi fost despărţiţi de ei din cauza nedreptăţii lor; de aceea, din cauza nedreptăţii lor, ei nu ştiu despre voi.\n\n20 Şi iarăşi, adevărat vă spun Eu vouă cum că pe celelalte triburi le-a despărţit Tatăl de ei; şi din cauza nedreptăţii lor, ei nu ştiu despre ele.\n\n21 Şi adevărat vă spun Eu vouă cum că voi sunteţi aceia despre care Eu am spus: Alte oi am Eu care nu sunt din stâna aceasta; pe ele, de asemenea, trebuie Eu să le aduc, iar ele Îmi vor auzi glasul Meu; şi atunci va fi numai o stână şi un Păstor.\n\n22 Iar ei nu M-au înţeles pe Mine, căci au crezut că erau neamurile; căci nu au înţeles că neamurile trebuia să se convertească prin predicile lor.\n\n23 Şi ei nu M-au înţeles pe Mine când Eu am spus că Îmi vor auzi glasul; şi nu M-au înţeles pe Mine că neamurile nu vor auzi niciodată glasul Meu—că Eu nu Mă voi arăta lor, decât prin Duhul Sfânt.\n\n24 Dar iată, voi aţi şi auzit glasul Meu şi M-aţi şi văzut pe Mine; şi voi sunteţi oile Mele; şi voi sunteţi număraţi printre cei pe care Tatăl Mi i-a dat Mie.\n\n", "3-ne 16": "[center][font_size=26]Capitolul 16[/font_size][/center]\n\n[i]Isus va vizita celelalte oi pierdute ale lui Israel—În zilele din urmă Evanghelia va ajunge până la neamuri, iar apoi până la casa lui Israel—Poporul Domnului va vedea cu ochii săi când El va aduce înapoi Sionul. Circa 34 d.H.[/i]\n\n1 Şi adevărat, adevărat vă spun Eu vouă cum că Eu mai am şi alte oi care nu sunt din ţara aceasta, şi nici din ţara Ierusalimului; şi nici din altă parte a ţării dimprejur unde Eu am fost ca să slujesc.\n\n2 Căci aceia despre care Eu vă vorbesc sunt aceia care încă nu Mi-au auzit glasul; şi nici nu M-am arătat Eu lor vreodată.\n\n3 Dar Eu am primit poruncă de la Tatăl ca să mă duc la ei; iar ei Îmi vor auzi glasul şi vor fi număraţi printre oile Mele pentru ca să poată să fie numai o stână şi un Păstor; de aceea, Eu Mă duc ca să Mă arăt lor.\n\n4 Şi Eu vă poruncesc vouă să scrieţi cele spuse după ce Eu voi fi plecat pentru că, dacă se va întâmpla că poporul Meu de la Ierusalim, aceia care M-au văzut şi care au fost cu Mine în slujirea Mea, nu-L vor întreba pe Tatăl în numele Meu pentru ca să poată primi o cunoaştere despre voi prin Duhul Sfânt, precum şi despre celelalte triburi pe care ei nu le cunosc, pentru ca aceste spuse pe care voi le veţi scrie să fie păstrate şi să fie arătate neamurilor, pentru ca prin plenitudinea neamurilor, rămăşiţa seminţiei lor, aceia care vor fi împrăştiaţi pe faţa pământului din cauza necredinţei lor să poată fi convinşi sau să poată fi aduşi la cunoaşterea Mea, a Mântuitorului lor.\n\n5 Iar apoi îi voi aduna Eu pe ei din cele patru colţuri ale lumii; iar apoi Eu voi împlini legământul pe care Tatăl l-a făcut cu tot poporul casei lui Israel.\n\n6 Şi binecuvântate sunt neamurile datorită credinţei lor în Mine, în Duhul Sfânt, care le poartă lor mărturie despre Mine şi despre Tatăl.\n\n7 Iată, datorită credinţei lor în Mine, a zis Tatăl, şi din cauza necredinţei tale, o, casă a lui Israel, în ziua din urmă adevărul va ajunge până la neamuri pentru ca plenitudinea acestor lucruri să fie făcută cunoscută lor.\n\n8 Dar vai, a zis Tatăl, de cei necredincioşi dintre neamuri—căci în ciuda faptului că ei au venit pe faţa acestei ţări şi au împrăştiat poporul Meu, care este din casa lui Israel; iar poporul Meu, care este din casa lui Israel, a fost alungat dintre ei şi a fost călcat în picioare de către ei;\n\n9 Şi datorită îndurării Tatălui faţă de neamuri şi din cauza judecăţii Tatălui pentru poporul Meu, care este din casa lui Israel, adevărat, adevărat vă spun Eu vouă că, după toate acestea, şi Eu am făcut ca poporul Meu, care este din casa lui Israel, să fie pedepsit şi lovit şi ucis şi alungat dintre ei şi să fie urât de către ei şi să devină o pricină de şuşoteli şi de batjocură printre ei—\n\n10 Şi astfel a poruncit Tatăl ca Eu să vă spun vouă: Şi în ziua aceea când neamurile vor păcătui împotriva Evangheliei Mele şi vor respinge plenitudinea Evangheliei Mele şi se vor înălţa în mândria inimilor lor deasupra tuturor naţiunilor şi deasupra tuturor oamenilor de pe întregul pământ, şi vor fi plini de tot felul de minciuni şi de înşelăciuni şi de răutăţi şi de tot felul de ipocrizie şi de crime şi de vicleşuguri preoţeşti şi de curvie şi de lucruri abominabile secrete; şi dacă ei vor face toate aceste lucruri şi vor respinge plenitudinea Evangheliei Mele, iată, spune Tatăl, Eu voi lua plenitudinea Evangheliei Mele de la ei.\n\n11 Iar apoi Îmi voi aduce aminte de legământul pe care Eu l-am făcut cu poporul Meu, o, casă a lui Israel; şi voi aduce Eu Evanghelia Mea la el.\n\n12 Şi Eu îţi voi arăta ţie, o, casă a lui Israel, că neamurile nu vor avea putere asupra ta; dar Eu Îmi voi aduce aminte de legământul pe care Eu l-am făcut cu tine, o, casă a lui Israel, şi voi veţi ajunge la cunoaşterea plenitudinii Evangheliei Mele.\n\n13 Dar dacă neamurile se vor pocăi şi se vor întoarce la Mine, spune Tatăl, iată, ele vor fi numărate printre oamenii Mei, o, casă a lui Israel.\n\n14 Iar Eu nu voi suferi ca poporul Meu, care este din casa lui Israel, să meargă printre ei şi să-i doboare, spune Tatăl.\n\n15 Dar dacă ei nu se vor întoarce la Mine şi nu vor asculta de glasul Meu, atunci Eu voi suferi, da Eu voi suferi ca poporul Meu, o, casă a lui Israel, ca ei să meargă printre ei şi să-i doboare; iar ei vor fi ca sarea care şi-a pierdut gustul, care nu este bună de nimic decât să fie aruncată şi să fie călcată în picioare de către poporul Meu, o, casă a lui Israel.\n\n16 Adevărat, adevărat vă spun Eu vouă, astfel Mi-a poruncit Mie Tatăl—ca Eu să dau acestui popor această ţară ca moştenire.\n\n17 Iar apoi cuvintele profetului Isaia vor fi împlinite, care spun:\n\n18 Străjile tale îşi vor ridica glasul; cu glasurile laolaltă vor cânta ei, căci ei vor vedea cu ochii lor când Domnul va aduce înapoi Sionul.\n\n19 Izbucniţi în bucurie, cântaţi împreună, voi, locuri părăsite ale Ierusalimului; căci Domnul a alinat poporul Său; El a mântuit Ierusalimul.\n\n20 Domnul Şi-a dezvăluit braţul Său sfânt în faţa ochilor tuturor neamurilor; şi toate marginile pământului vor vedea Salvarea lui Dumnezeu.\n\n", "3-ne 17": "[center][font_size=26]Capitolul 17[/font_size][/center]\n\n[i]Isus îi îndrumă pe oameni să se gândească la cuvintele Lui şi să se roage pentru înţelegere—El îi vindecă pe bolnavii lor—El se roagă pentru oameni, folosind o limbă care nu poate fi scrisă—Îngerii îi slujesc şi focul îi înconjoară pe cei mici. Circa 34 d.H.[/i]\n\n1 Iată, acum s-a întâmplat că atunci când Isus a vorbit aceste cuvinte, El a privit iarăşi în jur în mulţime şi le-a spus: Iată, timpul Meu este aproape.\n\n2 Eu văd că voi sunteţi slabi, că nu puteţi înţelege voi toate cuvintele Mele pe care Tatăl Mi-a poruncit să vi le vorbi la timpul acesta.\n\n3 De aceea, duceţi-vă la casele voastre şi gândiţi-vă la lucrurile pe care Eu vi le-am spus; şi întrebaţi-L pe Tatăl, în numele Meu, pentru ca voi să puteţi înţelege şi să vă pregătiţi minţile pentru ziua de mâine; iar Eu voi veni iarăşi la voi.\n\n4 Dar acum Eu mă duc la Tatăl, precum şi ca să Mă arăt triburilor cele pierdute ale Israelului, căci ele nu sunt pierdute pentru Tatăl, căci El ştie încotro le-a îndreptat El pe ele.\n\n5 Şi s-a întâmplat că atunci când Isus a vorbit astfel, El iarăşi Şi-a aruncat privirea în jur prin mulţime şi a văzut că ei erau în lacrimi şi priveau fix către El ca şi cum ar fi vrut să-L roage pe El să stea puţin mai mult cu ei.\n\n6 Iar El le-a spus: Iată, din adâncurile inimii sunt plin de îndurare pentru voi.\n\n7 Aveţi pe vreunii dintre voi care sunt bolnavi? Aduceţi-i aici. Aveţi voi pe vreunii care sunt infirmi sau orbi sau şchiopi sau mutilaţi sau leproşi sau care sunt zbârciţi sau care sunt surzi sau care sunt în suferinţă de orice fel? Aduceţi-i pe ei aici şi Eu îi voi vindeca pe ei, căci Eu Mă îndur de voi; adâncurile inimii Mele sunt pline de îndurare.\n\n8 Căci Eu văd că vreţi ca Eu să vă arăt ce le-am făcut fraţilor voştri la Ierusalim, căci Eu văd credinţa voastră că este destulă pentru ca Eu să vă vindec.\n\n9 Şi s-a întâmplat că atunci când El a vorbit astfel, toată mulţimea, în acord, s-a dus cu bolnavii săi şi cu cei în suferinţă şi cu cei infirmi şi cu cei orbi şi cu cei muţi şi cu toţi cei care erau în suferinţă de orice fel; iar El i-a vindecat pe aceştia, pe fiecare dintre ei, cum au fost aduşi unul câte unul la El.\n\n10 Iar ei cu toţii, cei care au fost vindecaţi, precum şi cei care erau sănătoşi, s-au plecat la picioarele Lui şi L-au preamărit; şi atât de mulţi câţi au putut veni din mulţime I-au sărutat picioarele, într-atât, încât ei I-au spălat picioarele Lui cu lacrimile lor.\n\n11 Şi s-a întâmplat că El le-a poruncit să fie aduşi pruncii lor.\n\n12 Iar ei şi-au adus pruncii şi i-au aşezat jos pe pământ în jurul Lui şi Isus a stat în mijloc; şi mulţimea s-a dat deoparte până când toţi au fost aduşi la El.\n\n13 Şi s-a întâmplat că atunci când toţi au fost aduşi, iar Isus a stat în mijloc, El a dat poruncă mulţimii să îngenuncheze la pământ.\n\n14 Şi s-a întâmplat că atunci când ei au îngenuncheat la pământ, Isus a gemut în sinea Lui şi a zis: Tată, Eu sunt tulburat din cauza ticăloşiei poporului din casa lui Israel.\n\n15 Şi atunci când El a spus aceste cuvinte, El, de asemenea, a îngenuncheat la pământ; şi iată, El S-a rugat către Tatăl, iar lucrurile despre care El S-a rugat nu pot fi scrise, iar mulţimea care L-a auzit a depus mărturie.\n\n16 Şi în felul acesta au depus ei mărturie: Niciodată mai înainte n-a văzut ochiul şi n-a auzit urechea lucruri atât de mari şi minunate ca acelea pe care noi le-am văzut şi le-am auzit spuse de Isus către Tatăl;\n\n17 Şi nici o limbă nu poate vorbi; şi nici nu poate fi scris de nici un om; şi nici inimile oamenilor nu pot să conceapă lucruri atât de mari şi minunate ca acelea pe care noi le-am văzut şi le-am auzit spuse de Isus; şi nimeni nu poate concepe bucuria care ne-a umplut sufletele noastre la timpul când L-am auzit pe El rugându-se Tatălui pentru noi.\n\n18 Şi s-a întâmplat că atunci când Isus a terminat să Se roage Tatălui, El S-a ridicat; şi bucuria mulţimii era atât de mare, încât ei erau copleşiţi.\n\n19 Şi s-a întâmplat că Isus a vorbit către ei şi le-a cerut să se ridice.\n\n20 Şi ei s-au ridicat de la pământ; iar El le-a spus: Binecuvântaţi sunteţi voi datorită credinţei voastre. Şi acum iată, bucuria Mea este deplină.\n\n21 Şi atunci când El a spus aceste cuvinte, El a plâns, iar mulţimea a depus mărturie despre aceasta, iar El i-a luat pe pruncii lor, unul câte unul, şi i-a binecuvântat şi S-a rugat Tatălui pentru ei.\n\n22 Şi atunci când El a făcut aceasta, El iarăşi a plâns;\n\n23 Şi a spus mulţimii, zicându-le: Iată-i pe cei mici ai voştri.\n\n24 Şi cum ei s-au uitat ca să vadă, ei şi-au aruncat ochii către cer şi au văzut cerul deschizându-se şi au văzut îngeri pogorându-se din cer ca şi cum ar fi fost în mijlocul focului; şi ei au coborât şi i-au înconjurat pe cei mici şi erau înconjuraţi de foc; iar îngerii le-au slujit lor.\n\n25 Iar mulţimea a văzut şi a auzit şi a depus mărturie; şi ei ştiu că mărturia lor este adevărată, căci ei toţi au văzut şi au auzit, fiecare om pentru el însuşi; şi ei erau în număr de aproape două mii cinci sute de suflete; care constau din bărbaţi, femei şi copii.\n\n", "3-ne 18": "[center][font_size=26]Capitolul 18[/font_size][/center]\n\n[i]Isus pune bazele împărtăşaniei printre nefiţi—Lor li se porunceşte să se roage întotdeauna în numele Lui—Cei care mănâncă din trupul Lui şi beau din sângele Lui în chip nedemn sunt blestemaţi—Ucenicilor li se dă puterea să dea Duhul Sfânt. Circa 34 d.H.[/i]\n\n1 Şi s-a întâmplat că Isus a poruncit ucenicilor Săi să aducă la El nişte pâine şi vin.\n\n2 Şi în timp ce ei s-au dus după pâine şi vin, El a poruncit mulţimii să se aşeze jos pe pământ.\n\n3 Iar atunci când ucenicii au venit cu pâine şi cu vin, El a luat din pâine şi a rupt-o şi a binecuvântat-o; şi le-a dat ucenicilor şi le-a poruncit să mănânce.\n\n4 Iar atunci când ei au mâncat şi au fost sătui, El a poruncit ca să le-o dea mulţimii.\n\n5 Iar atunci când mulţimea a mâncat şi a fost sătulă, El a spus către ucenici: Iată, unul dintre voi va fi rânduit, iar lui îi voi da Eu puterea să rupă pâinea şi să o binecuvânteze şi să o dea poporului Bisericii Mele, tuturor acelora care vor crede şi care se vor boteza în numele Meu.\n\n6 Şi lucrul acesta trebuie să-l faceţi voi întotdeauna aşa precum am făcut Eu, aşa cum Eu am rupt pâinea şi am binecuvântat-o şi v-am dat-o vouă.\n\n7 Şi aceasta o veţi face voi în amintirea trupului Meu pe care Eu vi L-am arătat vouă. Şi aceasta va fi o mărturie către Tatăl, că voi vă aduceţi întotdeauna aminte de Mine. Şi dacă voi vă veţi aduce aminte întotdeauna de Mine, atunci voi veţi avea Spiritul Meu cu voi.\n\n8 Şi s-a întâmplat că atunci când El a spus aceste cuvinte, a poruncit ucenicilor Săi să ia din vinul din cupă şi să bea din el şi ca ei, de asemenea, să dea mulţimii să bea din el.\n\n9 Şi s-a întâmplat că ei au făcut astfel şi au băut din el şi s-au săturat; şi au dat mulţimii, iar aceasta a băut şi s-a săturat.\n\n10 Iar atunci când ucenicii au făcut aceasta, Isus le-a spus: Binecuvântaţi sunteţi voi pentru lucrul acesta pe care voi l-aţi făcut, căci aceasta împlineşte poruncile Mele; şi aceasta depune mărturie către Tatăl cum că voi vreţi să faceţi ceea ce Eu v-am poruncit.\n\n11 Şi lucrul acesta va trebui să-l faceţi voi întotdeauna acelora care se pocăiesc şi care sunt botezaţi în numele Meu; şi va trebui să faceţi aceasta în amintirea sângelui Meu, pe care Eu L-am vărsat pentru voi, pentru ca voi să depuneţi mărturie Tatălui, că voi vă aduceţi aminte întotdeauna de Mine. Şi dacă vă veţi aduce aminte întotdeauna de Mine, atunci voi veţi avea cu voi Spiritul Meu.\n\n12 Şi Eu vă dau vouă porunca să faceţi aceste lucruri. Şi dacă veţi face întotdeauna aceste lucruri, atunci binecuvântaţi sunteţi voi, căci sunteţi zidiţi pe stânca Mea.\n\n13 Dar aceia dintre voi care vor face mai mult sau mai puţin decât acestea, ei nu sunt zidiţi pe stânca Mea, ci sunt zidiţi pe o temelie de nisip; iar atunci când ploaia cade şi potopurile vin şi vânturile bat şi-i lovesc pe ei, atunci ei vor cădea, iar porţile iadului sunt gata deschise ca să-i primească.\n\n14 De aceea, binecuvântaţi sunteţi voi dacă veţi ţine poruncile Mele pe care Tatăl Mi le-a poruncit Mie ca Eu să vi le dau vouă.\n\n15 Adevărat, adevărat vă spun Eu vouă, voi trebuie să vegheaţi şi să vă rugaţi întotdeauna ca să nu fiţi ispitiţi de către diavol şi să nu fiţi înrobiţi de către el.\n\n16 Şi tot aşa cum Eu M-am rugat printre voi, tot aşa voi trebuie să vă rugaţi în Biserica Mea, cu poporul Meu care se pocăieşte şi se botează în numele Meu. Iată, Eu sunt lumina; Eu am dat un exemplu pentru voi.\n\n17 Şi s-a întâmplat că după ce Isus a spus aceste cuvinte către ucenici, El iarăşi s-a întors către mulţime şi le-a spus:\n\n18 Iată, adevărat, adevărat vă spun Eu vouă, trebuie să vegheaţi şi să vă rugaţi întotdeauna, ca să nu fiţi duşi în ispită; căci Satana doreşte să vă aibă pe voi ca să vă cearnă ca pe făină.\n\n19 De aceea, voi trebuie întotdeauna să vă rugaţi la Tatăl în numele Meu.\n\n20 Şi orice veţi cere voi de la Tatăl în numele Meu, care este drept, crezând că voi veţi primi, iată, lucrul acesta vă va fi dat vouă.\n\n21 Rugaţi-vă în familiile voastre la Tatăl, întotdeauna în numele Meu, pentru ca nevestele şi copiii voştri să poată fi binecuvântaţi.\n\n22 Şi iată, voi trebuie să vă adunaţi laolaltă adeseori; şi nu trebuie să opriţi pe nimeni de a veni la voi atunci când vă adunaţi laolaltă, ci să-i lăsaţi pe ei să vină la voi şi să nu-i opriţi.\n\n23 Iar voi trebuie să vă rugaţi pentru ei şi să nu-i alungaţi; şi dacă se va întâmpla ca ei să vină la voi deseori, voi trebuie să vă rugaţi pentru ei către Tatăl, în numele Meu.\n\n24 De aceea, ţineţi sus lumina, pentru ca aceasta să lumineze lumea. Iată, Eu sunt lumina pe care voi o veţi ţine înălţată—ceea ce voi M-aţi văzut pe Mine că fac. Iată, voi M-aţi văzut pe Mine cum Eu M-am rugat către Tatăl, iar voi aţi fost martori la aceasta.\n\n25 Şi voi vedeţi că Eu am poruncit ca nimeni dintre voi să nu plece, ci v-am poruncit ca să veniţi la Mine pentru ca să puteţi simţi şi vedea; tot astfel trebuie să faceţi voi în lume; şi acela care va încălca această poruncă va suferi el însuşi să fie dus în ispită.\n\n26 Şi acum s-a întâmplat că după ce Isus a vorbit aceste cuvinte, El iarăşi Şi-a întors privirea la ucenicii pe care El îi alesese şi a spus către ei:\n\n27 Iată, adevărat, adevărat vă spun Eu vouă, Eu vă dau vouă o altă poruncă, iar după aceea Eu trebuie să Mă duc la Tatăl pentru ca să împlinesc alte porunci pe care El Mi le-a dat Mie.\n\n28 Şi acum iată, aceasta este porunca pe care Eu v-o dau vouă, ca voi să nu lăsaţi pe nimeni a se împărtăşi cu ştiinţă din trupul Meu şi din sângele Meu fiind nedemn, atunci când voi le veţi sluji pe acestea;\n\n29 Căci acela care nevrednic va mânca şi va bea din trupul şi din sângele Meu, acela va mânca şi va bea osânda sufletului său; de aceea, dacă ştiţi că un om este nevrednic să mănânce şi să bea trupul şi sângele Meu, voi trebuie să-i interziceţi lui aceasta.\n\n30 Cu toate acestea, nu trebuie să-l alungaţi pe acesta dintre voi, ci să-i slujiţi lui şi să vă rugaţi pentru el la Tatăl, în numele Meu; iar dacă se va întâmpla ca el să se pocăiască şi să se boteze în numele Meu, atunci voi să-l primiţi şi să-i slujiţi lui din trupul şi sângele Meu.\n\n31 Dar dacă nu se pocăieşte, atunci el să nu fie numărat printre poporul Meu pentru ca el să nu distrugă poporul Meu, căci iată, Eu Îmi cunosc oile Mele şi ele sunt numărate.\n\n32 Cu toate acestea, voi să nu-l alungaţi pe el afară din sinagogi sau din locurile voastre de rugăciune, căci unuia ca el trebuie să continuaţi voi să-i slujiţi; căci voi nu ştiţi dacă ei nu se vor întoarce şi se vor pocăi şi vor veni la Mine cu toată inima, iar Eu îi voi tămădui; iar voi să fiţi mijlocul prin care Salvarea să le fie adusă lor.\n\n33 De aceea, păstraţi aceste cuvinte pe care Eu vi le-am poruncit pentru ca voi să nu ajungeţi sub condamnare; căci vai de acela pe care Tatăl îl condamnă.\n\n34 Şi Eu vă dau vouă aceste porunci din cauza certurilor care au fost între voi. Şi binecuvântaţi sunteţi voi dacă nu aveţi nici o ceartă între voi.\n\n35 Şi acum, Eu Mă duc la Tatăl, căci este potrivit ca Eu să Mă duc la Tatăl de dragul vostru.\n\n36 Şi s-a întâmplat că atunci când Isus a terminat de spus acestea, El i-a atins cu mâna Sa pe Ucenicii pe care El îi alesese, unul câte unul, chiar până când El i-a atins pe toţi; şi El le-a vorbit în timp ce-i atingea.\n\n37 Iar mulţimea nu a auzit cuvintele pe care El le-a spus, de aceea, nu a depus mărturie; dar Ucenicii au depus mărturie cum că El le-a dat lor putere ca să dea Duhul Sfânt. Iar eu vă voi arăta vouă mai încolo cum că această mărturie este adevărată.\n\n38 Şi s-a întâmplat că atunci când Isus a atins pe toţi, un nor a venit şi a acoperit mulţimea încât ei nu au putut să-L vadă pe Isus.\n\n39 Şi în timp ce erau acoperiţi, Isus a plecat de la ei şi S-a ridicat la ceruri. Iar Ucenicii au văzut şi au depus mărturie cum că El S-a ridicat iarăşi la ceruri.\n\n", "3-ne 19": "[center][font_size=26]Capitolul 19[/font_size][/center]\n\n[i]Cei doisprezece ucenici slujesc poporului şi se roagă pentru Duhul Sfânt—Ucenicii sunt botezaţi şi primesc Duhul Sfânt şi slujirea îngerilor—Isus Se roagă folosind cuvinte care nu pot fi scrise—El atestă credinţa nespus de mare a acestor nefiţi. Circa 34 d.H.[/i]\n\n1 Şi acum s-a întâmplat că atunci când Isus S-a înălţat la ceruri, mulţimea s-a împrăştiat; şi fiecare om şi-a luat nevasta şi copiii şi s-a întors la casa lui.\n\n2 Şi s-a dus zvonul în popor imediat, chiar înainte de a se fi făcut întuneric, cum că mulţimea L-a văzut pe Isus şi că El le-a slujit lor şi că El Se va arăta iarăşi mulţimii în ziua următoare.\n\n3 Da, şi chiar toată noaptea au umblat zvonuri despre Isus; şi acestea au umblat în popor atât de mult încât mulţi au fost aceia, da, un număr foarte mare, care au lucrat nespus de mult toată noaptea pentru ca să poată fi a doua zi în locul în care Isus trebuia să Se arate mulţimii.\n\n4 Şi s-a întâmplat că în ziua următoare, când mulţimea era adunată laolaltă, iată, Nefi, şi fratele lui pe care El îl ridicase din morţi, al cărui nume era Timotei, precum şi, de asemenea, fiul lui, al cărui nume era Ionas, şi, de asemenea, Matoni şi Matoniha, fratele lui, şi Cumen şi Cumenonhi, şi Ieremia şi Şemnon şi Ionas şi Zedechia şi Isaia—acum acestea erau numele ucenicilor pe care Isus îi alesese—şi s-a întâmplat că ei au înaintat şi au stat în mijlocul mulţimii.\n\n5 Şi iată, mulţimea era atât de mare încât ei au făcut ca aceasta să fie despărţită în douăsprezece grupuri.\n\n6 Iar cei doisprezece au predicat mulţimii; şi iată, ei au făcut ca mulţimea să îngenuncheze pe faţa pământului şi să se roage Tatălui în numele lui Isus.\n\n7 Iar ucenicii, de asemenea, s-au rugat Tatălui în numele lui Isus. Şi s-a întâmplat că ei s-au ridicat şi au slujit poporului.\n\n8 Şi atunci când ei au slujit cu aceleaşi cuvinte pe care Isus le spusese—nimic nefiind diferit de cuvintele pe care Isus le spusese—iată, ei iarăşi au îngenuncheat şi s-au rugat Tatălui în numele lui Isus.\n\n9 Şi ei s-au rugat pentru ceea ce doreau cel mai mult; şi ei au dorit ca Duhul Sfânt să le fie dat lor.\n\n10 Şi după ce s-au rugat astfel, ei s-au coborât la malul apei, iar mulţimea a mers după ei.\n\n11 Şi s-a întâmplat că Nefi s-a coborât în apă şi a fost botezat.\n\n12 Şi el a ieşit din apă şi a început să boteze. Şi el i-a botezat pe toţi aceia pe care Isus îi alesese.\n\n13 Şi s-a întâmplat că atunci când ei au fost botezaţi cu toţii şi au ieşit afară din apă, Duhul Sfânt s-a pogorât peste ei, iar ei au fost umpluţi cu Duh Sfânt şi cu foc.\n\n14 Şi iată, ei au fost încercuiţi de jur-împrejur ca şi cum ar fi fost de foc; şi acesta s-a pogorât din ceruri, iar mulţimea a fost martoră la aceasta şi a depus mărturie; iar îngeri s-au pogorât din ceruri şi le-au slujit lor.\n\n15 Şi s-a întâmplat că în timp ce îngerii le slujeau Ucenicilor, iată, Isus a venit şi a stat în mijlocul lor şi le-a slujit lor.\n\n16 Şi s-a întâmplat că El a vorbit către toţi cei din mulţime şi le-a poruncit să îngenuncheze iarăşi la pământ, şi ucenicilor, de asemenea, să îngenuncheze la pământ.\n\n17 Şi s-a întâmplat că atunci când ei toţi au îngenuncheat la pământ, El le-a poruncit ucenicilor să se roage.\n\n18 Şi iată, ei au început să se roage; şi s-au rugat lui Isus, numindu-L pe El Domnul lor şi Dumnezeul lor.\n\n19 Şi s-a întâmplat că Isus a plecat din mijlocul lor şi s-a dus ceva mai departe de ei şi s-a aplecat la pământ şi a spus:\n\n20 Tată, Eu Îţi mulţumesc Ţie pentru că Tu ai dat Duhul Sfânt acestora pe care Eu i-am ales; şi datorită credinţei lor în Mine i-am ales Eu pe ei din lume.\n\n21 Tată, Eu Te rog pe Tine ca Tu să dai Duhul Sfânt tuturor acelora care vor crede în cuvintele lor.\n\n22 Tată, Tu le-ai dat lor Duhul Sfânt pentru că ei cred în Mine; şi Tu vezi că ei cred în Mine pentru că Tu îi auzi pe ei, iar ei se roagă la Mine; şi ei se roagă la Mine pentru că Eu sunt cu ei.\n\n23 Şi acum, Tată, Eu Mă rog Ţie pentru ei, precum şi pentru toţi aceia care vor crede în cuvintele lor pentru ca ei să poată crede în Mine, pentru ca Eu să fiu în ei, tot aşa cum Tu Tată, eşti în Mine, pentru ca Noi să putem să fim unul.\n\n24 Şi s-a întâmplat că după ce Isus s-a rugat astfel la Tatăl, El a venit la ucenici şi, iată, ei încă au continuat fără întrerupere să se roage la El; şi ei nu au spus mai multe cuvinte, căci lor le fusese dat ca să se roage şi ei au fost plini de dorinţă.\n\n25 Şi s-a întâmplat că Isus i-a binecuvântat pe ei în timp ce se rugau la El; şi faţa Lui le-a zâmbit lor şi lumina feţei Lui i-a luminat pe ei; şi iată, ei au fost tot atât de albi ca şi faţa şi ca veşmintele lui Isus; şi iată, albul de acolo a întrecut orice alb, da, căci nu putea să existe nimic pe pământ atât de alb ca albul acela.\n\n26 Şi Isus le-a spus: Continuaţi să vă rugaţi; cu toate acestea, ei nu încetaseră să se roage.\n\n27 Şi El s-a întors iarăşi de la ei şi s-a dus ceva mai departe şi s-a plecat la pământ; şi El iarăşi s-a rugat la Tatăl, zicând:\n\n28 Tată, Îţi mulţumesc Ţie pentru că Tu i-ai purificat pe aceia pe care Eu i-am ales datorită credinţei lor; şi Eu Mă rog pentru ei, precum şi pentru aceia care vor crede în cuvintele lor, pentru ca ei să fie purificaţi în Mine prin credinţă în cuvintele lor, tot aşa cum ei sunt purificaţi în Mine.\n\n29 Tată, Eu nu Mă rog pentru lume, ci pentru aceia pe care Tu Mi i-ai dat Mie din lume datorită credinţei lor, pentru ca ei să fie purificaţi în Mine, pentru ca Eu să pot să fiu în ei, tot aşa cum Tu, Tată, eşti în Mine, pentru ca Noi să putem să fim unul, pentru ca Eu să fiu slăvit în ei.\n\n30 Iar atunci când Isus a spus aceste cuvinte, El a venit iarăşi la ucenicii Săi; şi iată, ei s-au rugat neclintiţi, fără întrerupere, la El; iar El iarăşi le-a zâmbit; şi iată, ei erau albi la fel ca şi Isus.\n\n31 Şi s-a întâmplat că El iarăşi s-a dus ceva mai departe şi s-a rugat la Tatăl;\n\n32 Şi limba nu poate să spună cuvintele pe care El le-a spus atunci când s-a rugat; şi nici nu pot să fie scrise de către om aceste cuvinte pe care El le-a spus atunci când s-a rugat.\n\n33 Iar mulţimea a auzit şi a depus mărturie; iar inimile lor erau deschise şi ei au înţeles în inimile lor cuvintele pe care El le-a spus atunci când s-a rugat.\n\n34 Cu toate acestea, atât de mari şi minunate erau cuvintele acelea pe care El le-a spus atunci când s-a rugat, încât ele nu pot fi scrise şi nici nu pot fi rostite de către om.\n\n35 Şi s-a întâmplat că atunci când Isus a terminat să se roage, El a venit iarăşi la ucenici şi a spus către ei: O atât de mare credinţă n-am văzut Eu niciodată printre toţi iudeii; de aceea Eu nu am putut să le arăt lor minuni atât de mari, din cauza necredinţei lor.\n\n36 Adevărat vă spun Eu vouă, nu este nimeni printre ei care să fi văzut lucruri atât de mari ca acelea pe care voi le-aţi văzut; şi nici să fi auzit lucruri atât de mari ca acelea pe care voi le-aţi auzit.\n\n", "3-ne 20": "[center][font_size=26]Capitolul 20[/font_size][/center]\n\n[i]Isus îi aprovizionează în chip miraculos cu pâine şi cu vin şi dă iarăşi oamenilor împărtăşanie—Cei din rămăşiţa lui Iacov vor ajunge la cunoaşterea Domnului Dumnezeului lor şi vor moşteni Americile—Isus este profetul asemănător lui Moise, iar nefiţii sunt copiii profeţilor—Ceilalţi din poporul Domnului vor fi adunaţi în Ierusalim. Circa 34 d.H.[/i]\n\n1 Şi s-a întâmplat că El a poruncit mulţimii să înceteze să se roage; şi, de asemenea, Ucenicilor Săi. Şi El le-a poruncit lor să nu înceteze să se roage în inimile lor.\n\n2 Şi El le-a poruncit să se ridice şi să stea în picioare. Iar ei s-au ridicat şi au stat în picioare.\n\n3 Şi s-a întâmplat că El a rupt iarăşi pâinea şi a binecuvântat-o şi a dat-o Ucenicilor ca să mănânce.\n\n4 Iar atunci când ei au mâncat, El le-a poruncit ca ei să rupă pâinea şi să o dea mulţimii.\n\n5 Iar atunci când ei au dat mulţimii, El, de asemenea, le-a dat lor vin ca să bea şi le-a poruncit ca ei să dea mulţimii.\n\n6 Acum, ucenicii, precum şi mulţimea nu aduseseră deloc nici pâine şi nici vin;\n\n7 Dar El cu adevărat le-a dat lor pâine ca să mănânce şi vin ca să bea.\n\n8 Şi El le-a spus: Cel care va mânca din pâinea aceasta va mânca din trupul Meu pentru sufletul său; iar acela care va bea din vinul acesta va bea din sângele Meu pentru sufletul său; iar sufletul lui nu va flămânzi şi nu va înseta niciodată, ci va fi sătul.\n\n9 Acum, când mulţimea a mâncat şi a băut, iată, ei au fost umpluţi de Spirit; şi au strigat într-un singur glas şi au adus laude lui Isus, pe care ei L-au văzut şi L-au auzit.\n\n10 Şi s-a întâmplat că, atunci când au adus cu toţii laude lui Isus, El a spus către ei: Iată, Eu acum Îmi termin porunca pe care Tatăl Mi-a dat-o Mie în legătură cu acest popor care este o rămăşiţă a casei lui Israel.\n\n11 Voi să vă aduceţi aminte că Eu v-am vorbit vouă şi că v-am spus că atunci când cuvintele lui Isaia se vor împlini—iată, ele sunt scrise, voi le aveţi în faţa voastră, de aceea cercetaţi-le—\n\n12 Şi adevărat, adevărat vă spun Eu vouă că atunci când ele vor fi împlinite, atunci se va împlini legământul pe care Tatăl l-a făcut cu poporul Său, o, casă a lui Israel.\n\n13 Iar după aceea, cei rămaşi care vor fi împrăştiaţi pe toată faţa pământului se vor aduna de la răsărit şi de la apus şi de la miazăzi şi de la miazănoapte; şi ei vor fi aduşi la cunoaşterea Domnului Dumnezeului lor, Cel care i-a mântuit pe ei.\n\n14 Iar Tatăl Mi-a poruncit Mie ca să vă dau vouă această ţară ca s-o aveţi ca moştenire.\n\n15 Şi vă spun Eu vouă că dacă neamurile nu se vor pocăi după binecuvântarea pe care o vor primi după ce ele vor împrăştia pe poporul Meu—\n\n16 Atunci voi, care sunteţi rămăşiţa casei lui Iacov, vă veţi duce printre ei, şi voi veţi fi în mijlocul lor, care vor fi mulţi; şi veţi fi printre ei ca un leu printre animalele pădurii şi ca un leu tânăr printre turmele de oi, care dacă trece printre ele le fugăreşte şi le sfâşie în bucăţi şi nimeni nu le poate salva.\n\n17 Mâna ta se va ridica asupra duşmanilor tăi şi toţi duşmanii tăi vor fi alungaţi.\n\n18 Iar Eu voi aduna pe poporul Meu tot aşa cum omul îşi adună snopii de grâu pe pământ.\n\n19 Căci Eu voi face coarne de fier şi cizme de aramă poporului Meu cu care Domnul a făcut un legământ. Iar voi îi veţi sfărâma în bucăţi pe mulţi oameni; iar Eu voi sfinţi câştigurile lor pentru Domnul şi avuţiile lor pentru Domnul întregului pământ. Şi iată, Eu sunt Acela care va face lucrul acesta.\n\n20 Şi se va întâmpla, spune Tatăl, că sabia dreptăţii Mele va atârna asupra lor în ziua aceea; şi dacă ei nu se vor pocăi, atunci ea va cădea asupra lor, a spus Tatăl, da, chiar şi asupra tuturor popoarelor neamurilor.\n\n21 Şi se va întâmpla că Eu voi întemeia poporul Meu, o, casă a lui Israel.\n\n22 Şi iată, Eu voi întemeia acest popor în ţara aceasta, pentru împlinirea legământului pe care Eu l-am făcut cu Tatăl vostru, Iacov; şi acesta va fi un Nou Ierusalim. Iar puterile cerului vor fi în mijlocul acestui popor; da, chiar şi Eu voi fi în mijlocul vostru.\n\n23 Iată, Eu sunt Acela despre care Moise a vorbit, spunând: Un profet vă va înălţa vouă Domnul Dumnezeul vostru dintre fraţii voştri, un profet asemănător cu mine; pe El să-L ascultaţi voi în toate lucrurile pe care El vi le va spune vouă. Şi se va întâmpla că orice suflet care nu-l va auzi pe acel profet va fi alungat din mijlocul poporului.\n\n24 Adevărat vă spun Eu vouă, da, şi toţi profeţii de la Samuel şi aceia care au urmat după el, toţi aceia care au vorbit au adus mărturie despre Mine.\n\n25 Şi iată, voi sunteţi copiii profeţilor; şi voi sunteţi din casa lui Israel; şi voi sunteţi aceia pentru care Tatăl a făcut un legământ cu părinţii voştri, zicând către Avraam: Şi în seminţia ta vor fi toate neamurile pământului binecuvântate.\n\n26 Tatăl înălţându-Mă pe Mine în primul rând pentru voi, şi M-a trimis pe Mine ca să vă binecuvântez pe voi, aducând înapoi pe fiecare dintre voi care a pornit pe drumul nedreptăţilor; şi aceasta pentru că voi sunteţi copiii legământului—\n\n27 Şi după ce aţi fost binecuvântaţi, atunci Tatăl a împlinit legământul pe care El l-a făcut cu Avraam, zicând: În seminţia ta vor fi toate neamurile pământului binecuvântate—prin vărsarea Duhului Sfânt prin Mine asupra neamurilor, care binecuvântare asupra neamurilor îi va face pe aceştia puternici asupra tuturor pentru împrăştierea poporului Meu, o, casă a lui Israel.\n\n28 Şi ei vor fi o pacoste peste poporul acestei ţări. Cu toate acestea, atunci când ei vor fi primit plenitudinea Evangheliei Mele, atunci, dacă ei îşi vor împietri inimile împotriva Mea, Eu voi întoarce nedreptăţile lor asupra capului lor, a spus Tatăl.\n\n29 Şi Eu Îmi voi aduce aminte de legământul pe care l-am făcut cu poporul Meu; şi Eu M-am legat cu el cum că Eu îl voi aduna pe el împreună la timpul ales de Mine; cum că Eu îi voi da iarăşi ţara părinţilor lor ca moştenire, care este ţara Ierusalimului, care este ţara făgăduinţei lor în vecii vecilor, spune Tatăl.\n\n30 Şi se va întâmpla că acel timp va veni când plenitudinea Evangheliei Mele va fi predicată către ei;\n\n31 Şi ei vor crede în Mine cum că Eu sunt Isus Hristos, Fiul lui Dumnezeu şi se vor ruga Tatălui în numele Meu.\n\n32 Iar apoi, paznicii lor îşi vor ridica glasurile şi cu glasurile unite vor cânta; căci ei vor vedea cu ochii lor;\n\n33 Iar apoi, Tatăl iarăşi îi va aduna pe ei cu toţii laolaltă şi le va da lor Ierusalimul ca ţara moştenirii lor.\n\n34 Iar apoi ei vor izbucni în bucurie—Cântaţi împreună, voi locuri deşarte ale Ierusalimului; căci Tatăl a mângâiat acest popor; El a mântuit Ierusalimul.\n\n35 Tatăl Şi-a dezvăluit braţul Său cel Sfânt în faţa ochilor tuturor neamurilor; şi toate marginile pământului vor vedea Salvarea Tatălui; iar Tatăl şi cu Mine suntem Unul.\n\n36 Iar apoi se va întâmpla ceea ce este scris: Trezeşte-te, trezeşte-te din nou, îmbracă-ţi tăria, o, Sion; înveşmântează-te cu hainele tale cele frumoase, o, Ierusalim, oraş sfânt, căci de acum încolo nu vor mai veni la tine cei netăiaţi împrejur şi cei necuraţi.\n\n37 Scutură-te din praf; ridică-te, aşază-te, o, Ierusalim; eliberează-te din legăturile de la gâtul tău, o, fiică roabă a Sionului.\n\n38 Căci astfel spune Domnul: Voi v-aţi vândut pe nimic şi veţi fi mântuiţi fără plată în bani.\n\n39 Adevărat, adevărat vă spun Eu vouă cum că poporul Meu va cunoaşte numele Meu; da, în ziua aceea el va cunoaşte că Eu sunt Acela care vorbesc.\n\n40 Iar apoi va spune: Cât de frumoase, sus pe munte, sunt picioarele Aceluia care le aduce lor veşti bune, care propovăduieşte pace; care aduce veşti bune celor buni, care propovăduieşte Salvare; care spune către Sion: Dumnezeul Tău domneşte!\n\n41 Iar apoi un strigăt se va auzi: Plecaţi, plecaţi, duceţi-vă departe de aici, nu atingeţi ceea ce este necurat; plecaţi de aici, fiţi curaţi aceia care purtaţi vasele Domnului.\n\n42 Căci voi nu veţi pleca în grabă sau în fugă; căci Domnul va merge înaintea voastră, iar Dumnezeul Israelului va fi răsplata voastră.\n\n43 Iată, slujitorul Meu va acţiona cu prudenţă; el va fi înălţat şi exaltat şi va fi foarte înalt.\n\n44 Cât de mulţi au fost uimiţi de Tine—faţa Lui era atât de desfigurată, mai mult decât a oricărui alt om, iar forma Lui era desfigurată mai mult decât aceea a fiilor oamenilor—\n\n45 În felul acesta va stropi El multe neamuri; regii îşi vor închide gura în faţa Lui, căci ceea ce nu fusese spus către ei vor vedea ei cu propriii lor ochi; iar ceea ce ei nu au auzit, vor înţelege.\n\n46 Adevărat, adevărat vă spun Eu vouă, toate aceste lucruri cu siguranţă vor veni, tot aşa cum Tatăl Mi-a poruncit Mie. Iar apoi, acest legământ pe care Tatăl l-a încheiat cu acest popor va fi împlinit; iar apoi, Ierusalimul va fi iarăşi locuit de către poporul Meu; şi el va fi ţara moştenirii lor.\n\n", "3-ne 21": "[center][font_size=26]Capitolul 21[/font_size][/center]\n\n[i]Israelul va fi adunat atunci când Cartea lui Mormon va apărea—Neamurile vor fi întemeiate ca popor liber în America—Ei vor fi salvaţi de cred şi se supun; altfel, ei vor fi alungaţi şi distruşi—Israelul va zidi Noul Ierusalim, iar triburile pierdute se vor reîntoarce. Circa 34 d.H.[/i]\n\n1 Şi adevărat vă spun Eu vouă, Eu vă dau vouă un semn pentru ca voi să puteţi cunoaşte timpul când aceste lucruri vor fi aproape să se îndeplinească—când Eu voi aduna pe poporul Meu din rătăcirea lui îndelungată, o, casă a lui Israel, şi voi întemeia iarăşi Sionul Meu printre ei;\n\n2 Şi iată, acesta este lucrul pe care Eu vi-l voi da vouă ca semn—căci adevărat vă spun Eu vouă că atunci când aceste lucruri pe care Eu vi le vestesc vouă şi care vor fi vestite de către Mine Însumi şi prin puterea Duhului Sfânt care vă va fi dată vouă de către Tatăl, vor fi făcute cunoscute neamurilor pentru ca ele să cunoască despre acest popor care este o rămăşiţă a casei lui Iacov şi în legătură cu acest popor al Meu care va fi împrăştiat de către ele;\n\n3 Adevărat, adevărat vă spun Eu vouă, atunci când aceste lucruri vor fi făcute cunoscute lor de către Tatăl şi vor veni de la Tatăl, de la ei spre voi;\n\n4 Căci înţelepciune este în Tatăl ca ei să fie stabiliţi în această ţară şi să fie aşezaţi ca un popor liber prin puterea Tatălui, pentru ca aceste lucruri să poată veni de la ei spre o rămăşiţă a seminţiei voastre, pentru ca legământul Tatălui să poată fi împlinit, acela pe care El l-a încheiat cu acest popor, o, casă a lui Israel;\n\n5 De aceea, atunci când aceste lucrări, precum şi lucrările care vor fi făcute printre voi de atunci încolo vor veni de la neamuri la seminţia voastră care va fi rătăcită în necredinţă din cauza nedreptăţii;\n\n6 Căci astfel e voia Tatălui, ca aceasta să vină de la neamuri pentru ca El să poată să-şi arate puterea în faţa neamurilor, căci aceasta face ca neamurile, dacă nu-şi vor împietri inimile, să se poată pocăi şi să vină la Mine şi să fie botezate în numele Meu şi să cunoască punctele adevărate ale doctrinei Mele, pentru ca ele să poată fi numărate printre poporul Meu, o, casă a lui Israel;\n\n7 Şi atunci când aceste lucruri se vor întâmpla, că seminţia voastră va începe să cunoască aceste lucruri—va fi un semn pentru ca ei să poată şti că lucrarea Tatălui deja a început pentru împlinirea legământului pe care El l-a făcut cu poporul care este din casa lui Israel.\n\n8 Iar atunci când ziua aceea va veni, se va întâmpla că regii îşi vor închide gura; căci ceea ce nu le-a fost spus lor, ei vor vedea; iar ceea ce ei nu au auzit, vor înţelege.\n\n9 Căci în ziua aceea, Tatăl va face o lucrare pentru Mine, care va fi o lucrare mare şi minunată printre ei; şi vor fi printre ei aceia care nu o vor crede, cu toate că un om le va vesti aceasta.\n\n10 Dar iată, viaţa slujitorului Meu va fi în mâna Mea; de aceea, ei nu-l vor lovi pe el, cu toate că el va fi desfigurat din cauza lor. Cu toate acestea, Eu îl voi vindeca pe el, căci Eu le voi arăta lor că înţelepciunea Mea este mai mare decât viclenia diavolului.\n\n11 De aceea, se va întâmpla că oricine nu va crede în cuvintele Mele, care sunt Isus Hristos, pe care Tatăl Îl va face să vină la neamuri şi Îi va da putere ca El să le aducă printre neamuri (aceasta se va întâmpla aşa cum a spus Moise), acela va fi alungat din poporul Meu care este al legământului Meu.\n\n12 Iar poporul Meu, care este o rămăşiţă a lui Iacov, va fi printre neamuri, da, în mijlocul lor ca un leu printre fiarele pădurii, la fel ca un leu tânăr printre turmele de oi, care, dacă trece printre ele, le calcă-n picioare şi le sfâşie în bucăţi şi nimeni nu le poate salva.\n\n13 Mâna lor va fi ridicată împotriva duşmanilor lor, iar toţi duşmanii lor vor fi alungaţi.\n\n14 Da, vai de neamuri dacă ele nu se pocăiesc; căci se va întâmpla în ziua aceea, a spus Tatăl, că Eu voi alunga caii voştri de la voi şi voi distruge carele voastre;\n\n15 Şi Eu voi îndepărta de la Mine oraşele ţării voastre şi voi dărâma toate întăriturile voastre;\n\n16 Şi Eu voi alunga toate vrăjitoriile afară din ţara voastră; şi voi nu veţi mai avea ghicitori în semne;\n\n17 Chipurile voastre cioplite Eu le voi alunga, de asemenea, din mijlocul vostru, iar voi nu vă veţi mai închina la lucrările mâinilor voastre;\n\n18 Şi Eu voi smulge toate crângurile din mijlocul vostru; aşa voi distruge Eu oraşele voastre.\n\n19 Şi se va întâmpla că toate minciunile şi înşelătoriile, invidiile şi conflictele, vicleşugurile preoţeşti şi curvia vor fi lichidate.\n\n20 Căci se va întâmpla, a spus Tatăl, că în ziua aceea oricine nu se va pocăi şi nu va veni la Fiul Meu Cel Preaiubit, pe acela îl voi alunga Eu din mijlocul poporului Meu, o, casă a lui Israel;\n\n21 Şi Eu voi aduce răzbunare şi mânie asupra lor, la fel ca şi asupra păgânilor, aşa cum ei nu au mai auzit până atunci.\n\n22 Dar dacă ei se vor pocăi şi vor asculta de cuvintele Mele şi nu-şi vor împietri inimile, atunci Eu voi întemeia Biserica Mea printre ei, iar ei vor veni în legământ şi vor fi număraţi printre această rămăşiţă a lui Iacov, căreia Eu i-am dat această ţară ca moştenire;\n\n23 Şi ei vor ajuta pe poporul Meu, rămăşiţa lui Iacov, precum şi pe toţi cei din casa lui Israel care vor veni, pentru ca ei să poată zidi un oraş care va fi numit Noul Ierusalim.\n\n24 Iar apoi vor ajuta ei pe poporul Meu pentru ca aceştia să se poată aduna acolo, aceia care sunt împrăştiaţi pe toată faţa pământului, în Noul Ierusalim.\n\n25 Iar apoi, puterea cerului se va pogorî printre ei; şi Eu, de asemenea, voi fi în mijlocul lor.\n\n26 Iar apoi, lucrarea Tatălui va începe în ziua aceea când Evanghelia va fi propovăduită rămăşiţei acestui popor. Adevărat vă spun Eu vouă, în ziua aceea va începe lucrarea Tatălui printre toţi cei împrăştiaţi ai poporului Meu, da, chiar şi printre triburile care au fost pierdute, pe care Tatăl le-a condus afară din Ierusalim.\n\n27 Da, lucrarea va începe printre toţi cei împrăştiaţi din poporul Meu, cu Tatăl pregătind drumul pentru ca ei să poată veni la Mine, pentru ca ei să poată chema pe Tatăl în numele Meu.\n\n28 Da, şi apoi lucrarea va începe cu Tatăl printre toate naţiunile, pregătind calea pentru ca poporul Său să poată să se adune acasă în ţara moştenirii lor.\n\n29 Şi ei se vor duce din toate naţiunile; şi ei nu se vor duce în grabă şi nici în fugă, căci Eu voi merge în faţa lor, a spus Tatăl, şi Eu voi fi, de asemenea, păzitorul lor dinapoi.\n\n", "3-ne 22": "[center][font_size=26]Capitolul 22[/font_size][/center]\n\n[i]În zilele din urmă, Sionul şi ţăruşii lui vor fi întemeiaţi şi Israelul va fi adunat în milă şi simţire—Ei vor triumfa—Compară cu Isaia 54. Circa 34 d.H.[/i]\n\n1 Şi atunci se va întâmpla ceea ce este scris: Cântă, O tu cea stearpă, tu care nu poţi să naşti; izbucneşte în cântec şi strigă cu glas puternic, tu, cea care nu ai suferit durerile naşterii; căci mai mulţi sunt copiii celei părăsite decât copiii nevestei măritate, a spus Domnul.\n\n2 Măreşte locul cortului tău şi lasă-i pe ei să întindă învelitorile locuinţelor tale; nu te opri, lungeşte-ţi funiile şi întăreşte-ţi ţăruşii;\n\n3 Căci tu te vei întinde la dreapta şi la stânga, iar seminţia ta va moşteni neamurile şi va face ca oraşele cele părăsite să fie locuite.\n\n4 Nu te teme, căci tu nu vei fi ruşinată; şi nici nu vei fi distrusă căci tu nu vei fi făcută de ruşine; căci tu vei uita ruşinea tinereţii tale şi nu-ţi vei aduce aminte de reproşurile tinereţii tale; şi nu-ţi vei mai aduce aminte de ruşinea văduviei tale.\n\n5 Căci Creatorul tău, Bărbatul tău, Domnul oştirilor este numele Lui; şi Mântuitorul tău, Cel Sfânt al lui Israel—Dumnezeul întregului pământ va fi El numit.\n\n6 Căci Domnul te-a chemat pe tine ca pe o femeie părăsită şi îndurerată în spirit şi ca pe o nevastă din tinereţe, atunci când tu ai fost alungată, a spus Dumnezeul tău.\n\n7 Căci pentru un timp scurt te-am părăsit Eu pe tine, dar cu mare îndurare te voi aduce Eu înapoi.\n\n8 Într-o mânie scurtă Mi-am ascuns Eu faţa de la tine, dar cu bunătate veşnică Mă voi îndura Eu de tine, a spus Domnul, Mântuitorul tău.\n\n9 Şi aceasta pentru Mine este ca şi apele lui Noe; căci tot aşa cum Eu am jurat că apele lui Noe nu vor mai veni pe pământ, tot aşa am jurat Eu că nu voi mai fi mânios pe tine.\n\n10 Căci munţii se vor despărţi şi dealurile se vor clătina, dar bunătatea Mea nu se va îndepărta de la tine; şi nici legământul Meu de pace nu va fi îndepărtat, a spus Domnul, care are milă de tine.\n\n11 O, tu cea în suferinţă, lovită de furtună şi nemângâiată! Iată, Eu voi aşeza pietrele cu culori minunate şi voi pune temeliile tale cu safire.\n\n12 Şi voi face ferestrele tale din agate şi porţile tale din pietre preţioase şi toate graniţele tale din pietre nestemate.\n\n13 Şi toţi copiii tăi vor fi învăţaţi despre Domnul; şi mare va fi pacea copiilor tăi.\n\n14 În dreptate tu vei fi întemeiat; tu vei fi departe de oprimare, căci tu nu trebuie să te temi; şi departe de teroare, căci aceasta nu se va apropia de tine.\n\n15 Iată, ei cu siguranţă se vor aduna împotriva ta, nu de către Mine; oricine care se va aduna împotriva ta va cădea din cauza ta.\n\n16 Iată, Eu l-am creat pe fierarul care suflă cărbunii în foc şi care aduce o unealtă pentru lucrul său; şi tot Eu l-am creat pe nimicitor, ca s-o distrugă.\n\n17 Nici o armă care va fi construită împotriva ta nu va prospera; şi orice limbă care va vorbi împotriva ta pentru judecată tu s-o osândeşti. Aceasta este moştenirea slujitorilor Domnului, iar dreptatea lor este de la Mine, a spus Domnul.\n\n", "3-ne 23": "[center][font_size=26]Capitolul 23[/font_size][/center]\n\n[i]Isus aprobă cuvintele lui Isaia—El porunceşte poporului să-i caute pe profeţi—Cuvintele lui Samuel Lamanitul despre înviere sunt adăugate la cronicile lor. Circa 34 d.H.[/i]\n\n1 Şi acum iată, vă spun Eu vouă, cum că voi trebuie să cercetaţi aceste lucruri. Da, Eu v-am dat vouă porunca să cercetaţi aceste lucruri cu sârguinţă; căci mari sunt cuvintele lui Isaia.\n\n2 Căci cu siguranţă el a vorbit cu simţire despre toate lucrurile care sunt legate de poporul Meu, care este din casa lui Israel; de aceea trebuie ca el, de asemenea, să le vorbească şi neamurilor.\n\n3 Şi toate lucrurile despre care el a vorbit s-au întâmplat şi se vor întâmpla, aşa după cuvintele pe care el le-a vorbit.\n\n4 De aceea, daţi crezare cuvintelor Mele; scrieţi lucrurile pe care Eu vi le-am spus; şi în acord cu timpul şi cu voinţa Tatălui, ele se vor răspândi printre neamuri.\n\n5 Şi oricine va asculta de cuvintele Mele şi se va pocăi şi va fi botezat, acela va fi salvat. Căutaţi-i pe profeţi, căci mulţi vor fi aceia care vor avea mărturie despre aceste lucruri.\n\n6 Şi acum, s-a întâmplat că după ce Isus a spus aceste cuvinte, El iarăşi a spus către ei, după ce le-a explicat toate scripturile acelea pe care ei le-au primit, El a spus către ei: Iată, Eu aş dori ca voi să scrieţi şi alte scripturi, pe care voi nu le aveţi.\n\n7 Şi s-a întâmplat că El a spus către Nefi: Adu cronica pe care ai păstrat-o.\n\n8 Iar atunci când Nefi a adus cronicile şi le-a pus în faţa Lui, El şi-a aruncat ochii asupra lor şi a zis:\n\n9 Adevărat îţi spun Eu ţie, Eu i-am poruncit slujitorului Meu, Samuel Lamanitul, ca el să mărturisească acestui popor că în ziua când Tatăl Îşi va slăvi numele Său prin Mine o să fie mulţi sfinţi care se vor ridica dintre morţi şi se vor arăta multora şi le vor predica. Şi El a spus către ei: Nu a fost aşa?\n\n10 Şi ucenicii Lui I-au răspuns, zicând: Da, Doamne, Samuel a profeţit în acord cu cuvintele Tale; şi acestea toate au fost împlinite.\n\n11 Iar Isus a spus către ei: Cum de nu aţi scris voi acest lucru, cum că mulţi sfinţi s-au ridicat şi s-au arătat multora şi le-au predicat lor?\n\n12 Şi s-a întâmplat că Nefi şi-a amintit că acest lucru nu a fost scris.\n\n13 Şi s-a întâmplat că Isus a dat poruncă pentru ca acestea să fie scrise; de aceea, acestea au fost scrise aşa cum El a poruncit.\n\n14 Şi acum s-a întâmplat că atunci când Isus a prezentat toate scripturile într-una singură, pe care ei au scris-o, El le-a poruncit lor ca să propovăduiască lucrurile pe care El le prezentase lor.\n\n", "3-ne 24": "[center][font_size=26]Capitolul 24[/font_size][/center]\n\n[i]Trimisul Domnului va pregăti calea pentru cea de-a Doua Venire—Hristos va participa la judecată—Lui Israel i se porunceşte să plătească zeciuieli şi daruri—O carte de aduceri aminte este păstrată—Compară cu Maleahi 3. Circa 34 d.H.[/i]\n\n1 Şi s-a întâmplat că El le-a poruncit să scrie cuvintele pe care Tatăl le dăduse lui Maleahi, pe care el trebuia să le spună lor. Şi s-a întâmplat că, după ce acestea au fost scrise, El le-a explicat. Şi acestea sunt cuvintele pe care El le-a spus către ei, zicând: Astfel a vorbit Tatăl către Maleahi—Iată, Eu îl voi trimite pe solul Meu şi el va pregăti calea înaintea Mea, iar Domnul pe care voi Îl căutaţi va veni dintr-odată în acest templu, chiar solul legământului de care voi vă bucuraţi; iată, El va veni, spune Domnul oştirilor.\n\n2 Dar cine va putea să sufere ziua venirii Lui; şi cine va sta în picioare atunci când El se va arăta? Căci El este la fel ca focul topitorului şi ca săpunul nălbitorului.\n\n3 Şi El va şedea la fel ca un topitor şi un purificator de argint; şi El îi va purifica pe fiii lui Levi şi-i va curăţi ca pe aur şi ca pe argint pentru ca ei să poată oferi Domnului un dar în dreptate.\n\n4 Atunci darul lui Iuda şi al Ierusalimului va fi plăcut Domnului, la fel ca în ziua din vechime şi la fel ca în anii de odinioară.\n\n5 Iar Eu voi veni lângă voi pentru judecată; şi voi fi un martor neînduplecat împotriva vrăjitorilor şi a curvarilor şi împotriva acelora care jură strâmb şi împotriva acelora care-i asupresc pe simbriaşi în plata lor şi pe văduve şi pe orfani şi care îi alungă pe străini şi nu se tem de Mine, spune Domnul oştirilor.\n\n6 Căci Eu sunt Domnul, Eu nu Mă schimb; de aceea, voi, fii ai lui Iacov, nu sunteţi nimiciţi.\n\n7 Chiar din zilele părinţilor voştri v-aţi îndepărtat de rânduielile Mele şi nu le-aţi ţinut. Întoarceţi-vă la Mine şi Eu Mă voi întoarce la voi, spune Domnul oştirilor. Dar voi ziceţi: În ce trebuie să ne întoarcem?\n\n8 Se cade ca un om să-L înşele pe Dumnezeu? Totuşi voi M-aţi înşelat pe Mine. Dar voi ziceţi: În ce Te-am înşelat noi pe Tine? În zeciuieli şi daruri.\n\n9 Voi sunteţi blestemaţi cu un blestem, căci voi M-aţi jefuit pe Mine, chiar toată naţiunea acesta.\n\n10 Aduceţi toate zeciuielile în magazie pentru ca să fie carne în Casa Mea; şi puneţi-Mă acum la încercare, spune Domnul oştirilor, dacă nu vă voi deschide Eu ferestrele cerului şi dacă nu voi turna peste voi o binecuvântare, încât nu va fi loc destul ca să o primiţi.\n\n11 Şi Eu îl voi mustra pe mistuitor de dragul vostru; şi el nu va distruge roadele pământului vostru; şi nici via voastră nu-şi va pierde rodul în câmpuri înainte de vreme, spune Domnul oştirilor.\n\n12 Şi toate naţiunile vă vor numi pe voi “cei binecuvântaţi”, căci voi veţi fi o ţară plăcută, spune Domnul oştirilor.\n\n13 Cuvintele voastre au fost puternice împotriva Mea, spune Domnul. Totuşi voi ziceţi: Ce am vorbit noi împotriva Ta?\n\n14 Voi aţi spus: Este zadarnic să-L slujeşti pe Dumnezeu; şi la ce ne-a folosit nouă că am ţinut rânduielile Lui şi că am călcat cu tristeţe înaintea Domnului oştirilor?\n\n15 Şi acum noi îi fericim pe cei trufaşi; da, cei care făptuiesc răutăţi sunt ridicaţi; da, cei care Îl ispitesc pe Dumnezeu sunt chiar scăpaţi.\n\n16 Atunci şi aceia care s-au temut de Domnul au vorbit adeseori unul cu altul şi Domnul a dat ascultare şi a auzit; şi o carte de aducere-aminte a fost scrisă în faţa Lui pentru aceia care s-au temut de Domnul şi care au cinstit numele Lui.\n\n17 Şi ei vor fi ai Mei, spune Domnul oştirilor, în ziua aceea în care Eu Îmi voi aduna comorile; şi Eu îi voi cruţa aşa cum un om îl cruţă pe propriul său fiu care îl slujeşte.\n\n18 Atunci vă veţi întoarce şi veţi deosebi între cel drept şi cel rău, între cel care Îl slujeşte pe Dumnezeu şi cel care nu-L slujeşte.\n\n", "3-ne 25": "[center][font_size=26]Capitolul 25[/font_size][/center]\n\n[i]La cea de-a Doua Venire, cei mândri şi cei răi vor fi arşi ca miriştea—Ilie se va reîntoarce înainte de acea zi mare şi înfricoşătoare—Compară cu Maleahi 4. Circa 34 d.H.[/i]\n\n1 Căci iată, ziua aceea vine, care va arde ca un cuptor; şi toţi cei mândri, da, şi toţi cei care fac ticăloşii vor fi ca miriştea; iar ziua care va veni îi va arde pe ei, a spus Domnul oştirilor, ca să nu mai rămână din ei nici rădăcina şi nici ramura.\n\n2 Dar pentru voi, cei care vă temeţi de numele Meu, Fiul Dreptăţii se va înălţa cu tămăduire în aripile Sale, iar voi veţi ieşi şi veţi creşte ca viţeii din grajd.\n\n3 Şi voi îi veţi călca în picioare pe cei răi; căci ei vor fi cenuşă sub tălpile picioarelor voastre în ziua când Eu voi face aceasta, spune Domnul oştirilor.\n\n4 Aduceţi-vă aminte de legea lui Moise, slujitorul Meu, căruia Eu i-am poruncit în Horeb pentru întregul Israel, cu rânduieli şi judecăţi.\n\n5 Iată, Eu îl voi trimite la voi pe profetul Ilie înaintea venirii zilei celei mari şi înfricoşătoare a Domnului;\n\n6 Iar el va aîntoarce inima strămoşilor înspre copii, iar inima copiilor înspre strămoşii lor, ca nu cumva Eu să vin şi să lovesc pământul cu un blestem.\n\n", "3-ne 26": "[center][font_size=26]Capitolul 26[/font_size][/center]\n\n[i]Isus explică toate lucrurile de la început şi până la sfârşit—Pruncii şi copiii rostesc lucruri minunate care nu pot fi scrise—Cei din Biserica lui Hristos au toate lucrurile în comun între ei. Circa 34 d.H.[/i]\n\n1 Şi acum s-a întâmplat că după ce Isus a spus aceste lucruri, El le-a explicat către toţi cei din mulţime; şi El le-a explicat lor toate lucrurile, atât cele mari, cât şi cele mici.\n\n2 Şi El a zis: Aceste scripturi, pe care nu le-aţi avut cu voi, Tatăl a poruncit ca Eu să vi le dau vouă; căci a fost înţelepciunea Lui ca ele să fie date generaţiilor viitoare.\n\n3 Şi El a explicat toate lucrurile, chiar de la început şi până la timpul când El trebuia să vină în slava Sa—da, şi anume toate lucrurile care trebuie să vină pe faţa pământului, chiar şi până când elementele se vor topi cu mare căldură, iar pământul va fi înfăşurat ca un sul, iar cerul şi pământul se vor sfârşi;\n\n4 Şi chiar până la ziua cea mare din urmă când toate popoarelor şi toate neamurilor, şi toate naţiunile şi toate limbile vor sta în faţa lui Dumnezeu pentru ca să fie judecate după faptele lor, după cum ele au fost bune sau rele—\n\n5 Dacă ele au fost bune, la învierea vieţii fără de sfârşit; şi dacă au fost rele, pentru învierea în osândă, fiind în şiruri, unii de o parte, iar ceilalţi de partea cealaltă, după îndurarea şi dreptatea şi sfinţenia care este în Hristos, care a fost înainte ca lumea să fi început.\n\n6 Şi acum, în cartea aceasta nu poate să fie scrisă nici măcar a suta parte din lucrurile pe care Isus le-a propovăduit într-adevăr către popor;\n\n7 Dar iată, plăcile lui Nefi conţin cea mai mare parte a lucrurilor pe care El le-a propovăduit poporului;\n\n8 Şi aceste lucruri eu le-am scris, care sunt o parte mai mică a acestor lucruri pe care El le-a propovăduit poporului; iar eu le-am scris cu intenţia ca ele să fie iarăşi aduse acestui popor de la neamuri, în acord cu cuvintele pe care Isus le-a vorbit.\n\n9 Şi atunci când ei vor primi aceasta, pe care este potrivit ca ei s-o aibă mai întâi, ca să-şi pună la încercare credinţa lor; şi dacă va fi ca ei să creadă aceste lucruri, atunci lucruri şi mai mari le vor fi dezvăluite lor.\n\n10 Şi dacă va fi ca ei să nu creadă aceste lucruri, atunci lucrurile cele mai mari vor fi ascunse de ei pentru osândirea lor.\n\n11 Iată, eu eram gata să scriu acestea, toate cele care au fost înscrise pe plăcile lui Nefi, dar Domnul mi-a interzis, zicând: Eu voi pune la încercare credinţa poporului Meu.\n\n12 De aceea eu, Mormon, scriu aceste lucruri care mi-au fost poruncite mie de către Domnul. Şi acum eu, Mormon, termin spusele mele şi încep să scriu lucrurile care mi-au fost poruncite mie.\n\n13 De aceea, aş dori ca voi să vedeţi că Domnul într-adevăr a propovăduit poporului timp de trei zile; iar după aceea, El s-a arătat lor deseori; şi a rupt pâine deseori şi a binecuvântat-o şi le-a dat-o lor.\n\n14 Şi s-a întâmplat că El i-a învăţat şi le-a slujit copiilor mulţimii despre care s-a vorbit; şi El le-a dezlegat limbile lor, iar ei au spus către taţii lor lucruri mari şi minunate, chiar mai mari decât cele pe care El le-a dezvăluit poporului; şi El le-a dezlegat limbile lor pentru ca ei să poată să vorbească.\n\n15 Şi s-a întâmplat că după ce El s-a înălţat la ceruri—a doua oară când El li s-a arătat lor şi apoi s-a dus la Tatăl; după ce i-a vindecat pe toţi bolnavii lor şi pe infirmii lor; şi după ce a deschis ochii orbilor lor şi a desfundat urechile surzilor; şi după ce a făcut tot felul de vindecări printre ei şi a ridicat pe un om din morţi şi le-a arătat lor puterea Sa şi s-a înălţat la Tatăl—\n\n16 Iată, s-a întâmplat în ziua următoare că mulţimea s-a adunat laolaltă; şi ei i-au văzut şi i-au auzit pe aceşti copii; da, chiar şi pruncii şi-au deschis gurile şi au rostit lucruri minunate; iar lucrurile pe care ei le-au rostit au fost interzise pentru ca nici un om să nu le scrie.\n\n17 Şi s-a întâmplat că ucenicii pe care Domnul îi alesese au început de atunci încolo să boteze şi să-i înveţe pe toţi aceia care au venit la ei; şi toţi cei care au fost botezaţi în numele lui Isus au fost umpluţi de Duhul Sfânt.\n\n18 Şi mulţi dintre ei au văzut şi au auzit lucruri care nu pot fi spuse, care nu sunt îngăduite să fie scrise.\n\n19 Şi ei au propovăduit şi au slujit unul altuia; şi ei au avut toate lucrurile în comun între ei, fiecare om fiind drept unul cu altul.\n\n20 Şi s-a întâmplat că ei au făcut toate lucrurile chiar aşa cum Isus le poruncise.\n\n21 Iar cei care au fost botezaţi în numele lui Isus au fost numiţi Biserica lui Hristos.\n\n", "3-ne 27": "[center][font_size=26]Capitolul 27[/font_size][/center]\n\n[i]Isus le porunceşte să numească Biserica după numele Lui—Misiunea şi jertfa Lui ispăşitoare constituie Evanghelia Lui—Oamenilor li se porunceşte să se pocăiască şi să fie botezaţi pentru ca ei să poată fi sfinţiţi de Duhul Sfânt—Ei urmează să fie tot aşa cum Isus este. Circa 34–35 d.H.[/i]\n\n1 Şi s-a întâmplat că în timp ce ucenicii lui Isus călătoreau şi propovăduiau lucrurile pe care ei le văzuseră şi le auziseră şi botezau în numele lui Isus, s-a întâmplat că ucenicii s-au adunat laolaltă şi s-au unit în rugăciune puternică şi în postire.\n\n2 Şi Isus iarăşi li s-a arătat lor, căci ei se rugau Tatălui în numele Lui; şi Isus a venit şi a stat în mijlocul lor şi le-a spus: Ce vreţi să vă dau Eu vouă?\n\n3 Iar ei I-au spus: Doamne, noi vrem ca Tu să ne spui nouă cum să numim noi această Biserică; căci sunt certuri printre oameni despre acest lucru.\n\n4 Iar Domnul le-a spus: Adevărat, adevărat vă spun Eu vouă, de ce să cârtească şi să se certe poporul despre lucrul acesta?\n\n5 N-au citit ei scripturile care spun că voi trebuie să luaţi asupra voastră numele lui Hristos care este numele Meu? Căci pe Numele acesta veţi fi voi chemaţi în ziua din urmă;\n\n6 Iar cel care îşi va lua numele Meu şi care va îndura până la sfârşit, acela va fi salvat în ziua din urmă.\n\n7 De aceea, orice veţi face, veţi face în numele Meu; de aceea voi veţi numi Biserica după numele Meu; şi voi veţi chema pe Tatăl în numele Meu pentru ca El să binecuvânteze Biserica de dragul Meu.\n\n8 Şi cum ar putea această Biserică să fie a Mea dacă nu ar fi numită după numele Meu? Căci dacă o Biserică ar fi numită după numele lui Moise, atunci aceasta ar fi Biserica lui Moise; sau dacă ar fi numită după numele unui om, atunci aceasta ar fi Biserica unui om; dar dacă ar fi numită după numele Meu, atunci aceasta este Biserica Mea, cu condiţia ca aceasta să fie zidită pe Evanghelia Mea.\n\n9 Adevărat vă spun Eu vouă că voi sunteţi zidiţi pe Evanghelia Mea; de aceea, voi veţi chema toate lucrurile, pe care voi le chemaţi, în numele Meu; de aceea, dacă voi Îl veţi chema pe Tatăl pentru Biserică, dacă va fi în numele Meu, atunci Tatăl vă va auzi;\n\n10 Şi dacă va fi ca Biserica să fie zidită pe Evanghelia Mea, atunci Tatăl Îşi va arăta prin ea propriile Sale lucrări.\n\n11 Dar dacă ea nu va fi zidită pe Evanghelia Mea, ci va fi zidită pe lucrările omului sau pe lucrările diavolului, atunci adevărat vă spun Eu vouă cum că ei vor avea bucurie în lucrările lor numai pentru un timp; şi încetul cu încetul sfârşitul va veni, iar ei vor fi doborâţi şi aruncaţi într-un foc de unde nu este nici o întoarcere.\n\n12 Căci faptele lor îi urmăresc pe ei, căci din cauza faptelor lor vor fi ei doborâţi; de aceea, aduceţi-vă aminte de lucrurile pe care Eu vi le-am spus.\n\n13 Iată, Eu v-am dat vouă Evanghelia Mea; şi aceasta este Evanghelia pe care Eu v-am dat-o vouă—cum că Eu am venit pe lume pentru ca să îndeplinesc voinţa Tatălui Meu, căci Tatăl Meu M-a trimis pe Mine.\n\n14 Iar Tatăl Meu M-a trimis pe Mine pentru ca Eu să pot fi înălţat pe cruce; iar după ce Eu am fost înălţat pe cruce pentru ca să pot să-i aduc pe toţi oamenii la Mine, pentru ca tot aşa cum Eu am fost înălţat de către oameni, tot astfel oamenii vor fi înălţaţi de către Tatăl, pentru ca să stea înaintea Mea ca să fie judecaţi după faptele lor, fie că ele sunt bune sau rele—\n\n15 Şi din cauza aceasta am fost Eu înălţat; de aceea, în acord cu puterea Tatălui, Eu îi voi aduce pe toţi oamenii către Mine pentru ca ei să poată fi judecaţi după faptele lor.\n\n16 Şi se va întâmpla că acela care se pocăieşte şi este botezat în numele Meu, acela va fi împlinit; şi dacă el rabdă până la sfârşit, iată, pe el îl voi ţine Eu de nevinovat în faţa Tatălui Meu în ziua când Eu voi sta ca să judec lumea.\n\n17 Iar cel care nu îndura până la sfârşit, acela este cel care va fi doborât şi aruncat în foc, de unde el nu se va mai putea întoarce din cauza dreptăţii Tatălui.\n\n18 Şi acesta este cuvântul pe care El l-a dat copiilor oamenilor. Şi din această cauză El a împlinit cuvintele pe care El le-a dat; şi El nu minte, ci îndeplineşte toate cuvintele Sale.\n\n19 Şi nici un lucru necurat nu poate intra în împărăţia Lui; de aceea, nimic nu va intra în odihna Lui, în afară de aceia care şi-au spălat veşmintele în sângele Meu datorită credinţei lor şi a pocăirii de toate păcatele lor şi a fidelităţii lor până la sfârşit.\n\n20 Acum, aceasta este porunca: Pocăiţi-vă, voi cei de la marginile pământului, şi veniţi la Mine şi fiţi botezaţi în numele Meu pentru ca să puteţi fi sfinţiţi prin primirea Duhului Sfânt, pentru ca să puteţi să staţi fără de pată în faţa Mea în ziua din urmă.\n\n21 Adevărat, adevărat vă spun Eu vouă, aceasta este Evanghelia Mea; iar voi cunoaşteţi lucrurile pe care trebuie să le faceţi în Biserica Mea; căci lucrurile pe care voi M-aţi văzut pe Mine că le fac, pe acelea trebuie să le faceţi şi voi; căci ceea ce voi M-aţi văzut pe Mine că fac, tot aceea trebuie şi voi să faceţi;\n\n22 De aceea, dacă voi faceţi aceste lucruri, binecuvântaţi veţi fi voi, căci veţi fi înălţaţi în ziua din urmă.\n\n23 Scrieţi lucrurile pe care le-aţi văzut şi auzit, în afara acelora care sunt interzise.\n\n24 Scrieţi faptele acestui popor care va fi, aşa după cum a fost scris, despre ceea ce a fost.\n\n25 Căci iată, după cărţile care au fost scrise şi care vor fi scrise va fi judecat acest popor, căci prin ele vor fi faptele lor cunoscute de către oameni.\n\n26 Şi iată, toate lucrurile sunt scrise de către Tatăl; de aceea, după cărţile care vor fi scrise va fi judecată lumea.\n\n27 Şi să ştiţi că voi veţi fi judecătorii acestui popor, în acord cu judecata pe care Eu o voi da vouă, care va fi dreaptă. De aceea, ce fel de oameni trebuie să fiţi voi? Adevărat vă spun Eu vouă, tot aşa cum sunt Eu.\n\n28 Şi acum, Eu Mă duc la Tatăl. Şi adevărat vă spun Eu vouă că tot ceea ce veţi cere Tatălui în numele Meu vă va fi dat vouă.\n\n29 De aceea, cereţi şi veţi primi; bateţi şi vi se va deschide; căci acela care cere primeşte; iar aceluia care bate i se va deschide.\n\n30 Şi acum iată, bucuria Mea este mare, chiar deplină, datorită vouă şi, de asemenea, datorită acestei generaţii; da, şi chiar şi Tatăl se bucură precum şi toţi îngerii cei sfinţi, datorită vouă şi a acestei generaţii; căci nici una dintre ele nu este pierdută.\n\n31 Iată, Eu aş dori ca voi să înţelegeţi; căci Eu am grijă de cei care trăiesc acum în această generaţie; şi nici unul dintre ei nu este pierdut; şi în ei Eu am bucurie deplină.\n\n32 Dar iată, Mă întristez din cauza oamenilor celei de-a patra generaţii de la această generaţie, căci ei sunt înrobiţi de el tot aşa cum a fost fiul pierzaniei; căci ei Mă vor vinde pe Mine pentru aur şi pentru argint şi pentru ceea ce molia distruge şi pentru ceea ce hoţul sparge şi fură. Şi în ziua aceea Eu îi voi vizita pe ei, chiar întorcând faptele lor împotriva capului lor.\n\n33 Şi s-a întâmplat că după ce Isus a terminat de spus aceste cuvinte, El a spus către ucenicii Săi: Intraţi prin poarta cea îngustă; căci îngustă este poarta şi strâmtă este calea care duce la viaţă; şi puţini vor fi aceia care o vor găsi; dar lată este poarta şi largă este calea care duce la moarte; şi mulţi vor fi aceia care călătoresc pe ea până când noaptea va veni când nici un om nu poate lucra.\n\n", "3-ne 28": "[center][font_size=26]Capitolul 28[/font_size][/center]\n\n[i]Nouă dintre cei doisprezece doresc şi li se făgăduieşte o moştenire în împărăţia lui Hristos atunci când vor muri—Cei trei nefiţi doresc şi li se dă putere asupra morţii aşa ca ei să rămână pe pământ până când Isus va veni din nou—Ei sunt strămutaţi şi văd lucruri care nu sunt îngăduite să fie glăsuite şi ei acum slujesc printre oameni. Circa 34-35 d.H.[/i]\n\n1 Şi s-a întâmplat că atunci când Isus a spus aceste cuvinte, El a spus către ucenicii Săi, unul câte unul, zicându-le: Ce doriţi voi de la Mine după ce Eu sunt dus la Tatăl?\n\n2 Şi ei toţi au glăsuit, în afară de trei, zicând: Noi dorim ca, după ce am trăit până la vârsta omului, slujirea noastră la care Tu ne-ai chemat să se poată termina pentru ca noi să putem veni în grabă la Tine, în împărăţia Ta.\n\n3 Iar El a spus către ei: Binecuvântaţi sunteţi voi pentru că voi doriţi acest lucru de la Mine; de aceea, după ce veţi fi în vârstă de şaptezeci şi doi de ani, voi veţi veni la Mine în împărăţia Mea; şi în Mine veţi găsi odihna.\n\n4 Şi după ce El a vorbit către ei, El s-a întors către cei trei şi a spus către ei: Ce vreţi voi ca Eu să fac pentru voi atunci când Eu sunt dus la Tatăl?\n\n5 Şi ei s-au întristat în inimile lor, căci nu îndrăzneau să-I spună Lui ceea ce doreau.\n\n6 Iar El a spus către ei: Iată, Eu cunosc gândurile voastre, iar voi aţi dorit lucrul pe care Ioan, cel iubit al Meu, care a fost cu mine în slujirea Mea, l-a dorit de la Mine, înainte ca Eu să fi fost ridicat de către iudei.\n\n7 De aceea, mai binecuvântaţi sunteţi voi, căci nu veţi gusta niciodată moartea; ci veţi trăi ca să vedeţi toate lucrările Tatălui către copiii oamenilor chiar până când toate lucrurile vor fi împlinite în acord cu voinţa Tatălui, atunci când Eu voi veni în slava Mea cu puterile cerului.\n\n8 Şi voi nu veţi suferi niciodată durerile morţii; ci atunci când Eu voi veni în slava Mea, voi veţi fi transformaţi într-o clipă din mortalitate la nemurire; iar apoi, veţi fi binecuvântaţi în împărăţia Tatălui Meu.\n\n9 Şi iarăşi, voi nu veţi avea durere atunci când veţi trăi în carne trupească şi nici supărare, decât pentru păcatele lumii; şi toate acestea le voi face Eu datorită lucrului pe care l-aţi dorit voi de la Mine, căci aţi dorit ca să puteţi aduce sufletele oamenilor la Mine atât timp cât lumea va fi.\n\n10 Şi pentru aceasta voi veţi avea bucurie deplină; şi voi veţi fi aşezaţi în împărăţia Tatălui Meu; da, bucuria voastră va fi deplină, tot aşa cum Tatăl Mi-a dat Mie bucurie deplină; şi voi veţi fi tot aşa cum sunt Eu, iar Eu sunt aşa cum este Tatăl; iar Tatăl şi cu Mine suntem una;\n\n11 Iar Duhul Sfânt depune mărturie despre Tatăl şi despre Mine; iar Tatăl va da Duhul Sfânt copiilor oamenilor datorită Mie.\n\n12 Şi s-a întâmplat că atunci când Isus a spus aceste cuvinte, El a atins pe fiecare dintre ei cu degetul Său, în afară de cei trei care trebuia să rămână, iar apoi a plecat.\n\n13 Şi iată, cerurile s-au deschis şi ei au fost luaţi în cer şi au văzut şi auzit lucruri care nu pot fi spuse.\n\n14 Şi lor li s-a interzis să vorbească; şi nici nu li s-a dat lor voie să spună lucrurile pe care le-au văzut şi le-au auzit;\n\n15 Şi ei nu puteau să spună dacă erau în trupul lor sau în afara trupului lor; căci li se părea că erau schimbaţi la faţă, că erau transformaţi de la acest trup de carne la o stare nemuritoare şi că puteau să vadă lucrurile lui Dumnezeu.\n\n16 Dar s-a întâmplat că iarăşi au slujit pe faţa pământului; cu toate acestea, ei nu au slujit despre lucrurile pe care le auziseră şi le văzuseră din cauza poruncii care le fusese dată lor în ceruri.\n\n17 Şi acum, eu nu ştiu dacă ei erau muritori sau nemuritori începând cu ziua schimbării lor la faţă;\n\n18 Dar eu atât ştiu, că în acord cu scrierile care au fost date—ei au mers pe faţa pământului şi au predicat întregului popor, unind cu Biserica pe oricât de mulţi voiau să creadă în predicile lor, botezându-i, iar toţi cei care au fost botezaţi au primit Duhul Sfânt.\n\n19 Şi ei au fost aruncaţi în închisoare de către aceia care nu aparţineau de Biserică. Şi închisorile nu puteau să-i ţină, căci ele se crăpau în două.\n\n20 Şi ei au fost aruncaţi în pământ; dar ei au lovit pământul cu cuvântul lui Dumnezeu într-atât, încât prin puterea Lui ei au fost eliberaţi din adâncurile pământului; şi de aceea, ei nu puteau săpa gropi destul de adânci ca să-i ţină pe ei.\n\n21 Şi de trei ori au fost aruncaţi ei într-un cuptor, dar nu au păţit nimic.\n\n22 Şi de două ori au fost ei aruncaţi într-o groapă cu fiare sălbatice; şi iată, ei s-au jucat cu fiarele aşa cum se joacă un copil cu un miel nou-născut şi nu au păţit nimic.\n\n23 Şi s-a întâmplat că în felul acesta s-au dus ei printre toţi oamenii lui Nefi şi au predicat Evanghelia lui Hristos către toţi oamenii de pe faţa ţării; şi ei au fost convertiţi către Domnul şi s-au unit cu Biserica lui Hristos; şi astfel, oamenii acelei generaţii au fost binecuvântaţi în acord cu cuvintul lui Isus.\n\n24 Şi acum eu, Mormon, termin de vorbit despre aceste lucruri un timp.\n\n25 Iată, eu eram gata să scriu numele acelora care nu trebuia niciodată să guste moartea, dar Domnul mi-a interzis să fac aceasta; de aceea, nu le scriu, căci ele sunt ascunse de lume.\n\n26 Dar iată, eu i-am văzut, iar ei mi-au slujit mie.\n\n27 Şi iată, ei vor fi printre neamuri, iar neamurile nu-i vor cunoaşte.\n\n28 Ei, de asemenea, vor fi printre iudei, iar iudeii nu-i vor cunoaşte.\n\n29 Şi se va întâmpla, atunci când Domnul va găsi potrivit în înţelepciunea Sa, ca ei să slujească tuturor triburilor împrăştiate ale lui Israel, precum şi tuturor naţiunilor, neamurilor, limbilor şi popoarelor; şi vor aduce către Isus multe suflete dintre ei pentru ca dorinţa lor să fie împlinită, precum şi datorită puterii de convingere a lui Dumnezeu care este în ei.\n\n30 Şi ei sunt ca şi îngerii lui Dumnezeu; şi dacă ei se vor ruga Tatălui în numele lui Isus, atunci ei vor putea să se arate oricărui om pe care ei îl vor socoti bun.\n\n31 De aceea, mari şi minunate lucruri vor fi făcute de către ei înainte de ziua cea mare a venirii, când toţi oamenii vor sta cu siguranţă în faţa scaunului de judecată al lui Hristos;\n\n32 Da, chiar şi printre neamuri va fi o mare şi minunată lucrare făcută de către ei înainte de acea zi de judecată.\n\n33 Şi dacă aveţi scripturile care fac o relatare completă despre toate faptele minunate ale lui Hristos, atunci veţi şti, în acord cu cuvintele lui Hristos, că aceste lucruri cu siguranţă se vor întâmpla.\n\n34 Şi vai de acela care nu va asculta de cuvintele lui Isus şi ale acelora pe care El i-a ales şi i-a trimis printre ei; căci oricine care nu va primi cuvintele lui Isus şi cuvintele acelora pe care El i-a trimis, nu-L va primi pe El; şi de aceea, El nu-l va primi pe el în ziua din urmă;\n\n35 Şi ar fi mai bine pentru ei dacă nu s-ar fi născut. Căci credeţi voi că faceţi să înceteze dreptatea unui Dumnezeu mâniat, care a fost călcat în picioare de oameni pentru ca prin aceasta salvarea să poată veni?\n\n36 Şi acum iată, aşa cum eu am spus despre aceia pe care Domnul i-a ales, da, şi anume cei trei care au fost luaţi în ceruri, despre care eu nu ştiu dacă erau curăţaţi din mortalitate în nemurire—\n\n37 Dar iată, de când eu am scris, L-am întrebat pe Domnul, iar El mi-a făcut cunoscut mie cum că trebuie să fie o schimbare a trupurilor lor sau altfel spus, ei ar trebui să guste moartea;\n\n38 De aceea, pentru ca ei să nu guste moartea, o schimbare a fost făcută asupra trupurilor lor pentru ca ei să nu sufere nici durere şi nici supărare, în afară de durerea şi supărarea pentru păcatele lumii.\n\n39 Acum, această schimbare nu era la fel de mare ca aceea care se va întâmpla în ziua din urmă; dar a fost o schimbare făcută asupra lor, în aşa fel încât Satana să nu poată să aibă nici o putere asupra lor, pentru ca el să nu poată să-i ispitească pe ei; iar ei au fost sfinţiţi în carne pentru ca să fie sfinţi şi pentru ca puterile pământului să nu poată să-i captureze.\n\n40 Şi în starea aceasta trebuia ei să rămână până în ziua judecăţii lui Hristos; şi în ziua aceea, ei trebuia să primească o schimbare şi mai mare şi să fie primiţi în Împărăţia Tatălui din care să nu mai iasă, ci să locuiască cu Dumnezeu în ceruri în vecii vecilor.\n\n", "3-ne 29": "[center][font_size=26]Capitolul 29[/font_size][/center]\n\n[i]Apariţia Cărţii lui Mormon este un semn că Domnul a început să adune Israelul şi să îndeplinească legămintele Sale—Aceia care resping revelaţiile şi darurile Lui din zilele din urmă vor fi blestemaţi. Circa 34–35 d.H.[/i]\n\n1 Şi acum iată, vă spun eu vouă că atunci când Domnul va găsi de cuviinţă, în înţelepciunea Sa, ca aceste spuse să ajungă până la neamuri în acord cu cuvântul Său, atunci voi puteţi să aflaţi că legământul, pe care Tatăl l-a făcut cu copiii lui Israel în legătură cu restaurarea lor în ţara moştenirii lor, a început deja să se înfăptuiască.\n\n2 Şi voi puteţi afla despre cuvintele Domnului, care au fost spuse de către profeţii cei sfinţi, că vor fi toate împlinite; şi voi nu trebuie să spuneţi că Domnul Îşi întârzie venirea la copiii lui Israel.\n\n3 Şi voi nu trebuie să credeţi în inima voastră despre cuvintele care au fost spuse că sunt deşarte, căci iată, Domnul Îşi va aduce aminte de legământul pe care l-a făcut cu poporul Său din casa lui Israel.\n\n4 Şi atunci când voi veţi vedea aceste spuse adeverindu-se printre voi, atunci voi nu va mai trebui să dispreţuiţi faptele Domnului, căci sabia dreptăţii Lui este în mâna Lui dreaptă; şi iată, în ziua aceea, dacă veţi dispreţui faptele Domnului, atunci El va face ca aceasta să vină asupra voastră.\n\n5 Vai de cel care dispreţuieşte faptele Domnului; da, vai de cel care Îl va tăgădui pe Hristos şi faptele Lui!\n\n6 Da, vai de cel care va tăgădui revelaţiile Domnului şi care va spune că Domnul nu mai lucrează prin revelaţii sau prin profeţie, sau prin daruri sau prin limbi, sau prin tămăduiri sau prin puterea Duhului Sfânt!\n\n7 Da, şi vai de cel care în ziua aceea va spune, pentru a primi câştig, că nu poate să fie nici o minune făcută de Isus Hristos; căci acela care face aceasta va ajunge ca fiul pierzaniei, pentru care nu a fost nici o îndurare, în acord cu cuvântul lui Hristos!\n\n8 Da, şi voi nu va trebui să mai insultaţi sau să dispreţuiţi, sau să vă bateţi joc de iudei şi nici de urmaşii casei lui Israel; căci iată, Domnul Îşi va aduce aminte de legământul Său cu ei şi le va face lor aşa cum El a jurat.\n\n9 De aceea, voi nu trebuie să credeţi că puteţi întoarce mâna cea dreaptă a Domnului către cea stângă pentru ca El să nu poată executa judecata pentru împlinirea legământului pe care El l-a făcut cu casa lui Israel.\n\n", "3-ne 30": "[center][font_size=26]Capitolul 30[/font_size][/center]\n\n[i]Neamurilor din zilele din urmă li se porunceşte să se pocăiască, să vină la Hristos şi să fie numărate împreună cu casa lui Israel. Circa 34–35 d.H.[/i]\n\n1 Ascultaţi, o, voi neamuri, şi auziţi cuvintele lui Isus Hristos, Fiul Dumnezeului celui Viu, cuvinte pe care El mi-a poruncit să le spun despre voi, căci iată, El mi-a poruncit să scriu, zicând:\n\n2 Întoarceţi-vă, voi toate neamurile, de la căile voastre păcătoase; şi pocăiţi-vă de faptele voastre rele, de minciunile voastre şi de înşelăciunile voastre, de curviile voastre şi de ororile voastre tăinuite, de idolatriile voastre şi de crimele voastre, de vicleşugurile voastre preoţeşti şi de invidiile voastre, de conflictele voastre şi de toate ticăloşiile voastre şi de lucrurilor voastre abominabile; şi veniţi la Mine şi fiţi botezaţi în numele Meu pentru ca să puteţi primi iertarea păcatelor voastre şi să fiţi umpluţi de Duhul Sfânt, pentru ca să puteţi fi număraţi împreună cu poporul Meu, care este din casa lui Israel.\n\n", "4-ne 1": "[center][font_size=26]Al patrulea Nefi[/font_size][/center]\n\n[center][font_size=26]Cartea lui Nefi Care este fiul lui Nefi—unul dintre ucenicii lui Isus Hristos[/font_size][/center]\n\nO relatare a poporului lui Nefi, în acord cu cronica lui.\n\n[center][font_size=26]Capitolul 1[/font_size][/center]\n\n[i]Nefiţii şi lamaniţii sunt cu toţii convertiţi în Domnul—Ei cu toţii au lucruri în comun, fac minuni şi prosperă în ţară—După două secole, au loc dezbinări, fapte rele, biserici neadevărate şi persecuţii—După trei sute de ani, atât nefiţii, cât şi lamaniţii sunt păcătoşi—Amaron ascunde cronicile sfinte. Circa 35–321 d.H.[/i]\n\n1 Şi s-a întâmplat că cel de-al treizeci şi patrulea an a trecut, precum şi cel de-al treizeci şi cincilea; şi iată că ucenicii lui Isus au format o Biserică a lui Hristos în toate ţările dimprejur. Şi toţi aceia care au venit la ei şi s-au pocăit de păcatele lor au fost botezaţi în numele lui Isus; şi ei, de asemenea, au primit Duhul Sfânt.\n\n2 Şi s-a întâmplat că în cel de-al treizeci şi şaselea an, oamenii erau cu toţii convertiţi la Domnul, pe toată faţa ţării, atât nefiţii, cât şi lamaniţii; şi nu erau nici un fel de conflicte şi certuri între ei, iar fiecare om se purta cu dreptate faţă de celălalt.\n\n3 Şi ei au avut toate lucrurile în comun; de aceea, nu erau nici bogaţi şi nici săraci, nici subjugaţi şi nici liberi, ci cu toţii erau liberi şi părtaşi ai darului ceresc.\n\n4 Şi s-a întâmplat că şi cel de-al treizeci şi şaptelea an a trecut, de asemenea, iar în ţară încă mai continua să fie pace.\n\n5 Şi erau multe fapte mari şi minunate făcute de către ucenicii lui Isus, într-atât, încât ei au vindecat pe bolnavi şi au înviat morţi şi i-au făcut pe cei schilozi să umble, iar pe cei orbi să-şi capete vederea, iar pe cei surzi să audă; şi ei au făcut tot felul de minuni printre copiii oamenilor. Şi nu făceau minunile decât în numele lui Isus.\n\n6 Şi astfel a trecut cel de-al treizeci şi optulea an, precum şi cel de-al treizeci şi nouălea şi cel de-al patruzeci şi unulea şi cel de-al patruzeci şi doilea; da, chiar până când au trecut patruzeci şi nouă de ani şi, de asemenea, al cincizeci şi unulea şi al cincizeci şi doilea; da, şi chiar până când cincizeci şi nouă de ani au trecut.\n\n7 Şi Domnul a făcut ca ei să prospere foarte mult în ţară; da, într-atât, încât ei iarăşi au zidit oraşe acolo unde oraşele fuseseră arse.\n\n8 Da, chiar şi oraşul Zarahemla l-au zidit din nou.\n\n9 Dar au fost multe oraşe care fuseseră scufundate, iar apele veniseră peste ele; de aceea, aceste oraşe nu au putut să fie renovate.\n\n10 Şi acum iată, s-a întâmplat că poporul lui Nefi a devenit puternic şi s-a înmulţit nespus de repede; şi a devenit un popor nespus de frumos şi plăcut la înfăţişare.\n\n11 Şi ei au fost căsătoriţi şi au fost daţi pentru căsătorie şi au fost binecuvântaţi în acord cu mulţimea făgăduielilor pe care Domnul le făcuse lor.\n\n12 Şi ei nu au mai umblat după felul ritualurilor şi rânduielilor legii lui Moise; ci au umblat după poruncile pe care le primiseră de la Domnul Dumnezeul lor, continuând în postire şi rugăciuni şi adunându-se laolaltă deseori ca să se roage şi să audă cuvântul Domnului.\n\n13 Şi s-a întâmplat că nu a fost nici un conflict între oameni în toată ţara; ci s-au întâmplat mari minuni făcute de ucenicii lui Isus.\n\n14 Şi s-a întâmplat că cel de-al şaptezeci şi unulea an a trecut, precum şi cel de-al şaptezeci şi doilea an, da, şi în sfârşit, până când cel de-al şaptezeci şi nouălea an a trecut; da, chiar şi o sută de ani au trecut, iar ucenicii lui Isus, pe care El îi alesese, se duseseră cu toţii în paradisul lui Dumnezeu, în afară de cei trei care trebuia să rămână; şi alţi ucenici au fost rânduiţi în locul lor; şi, de asemenea, mulţi din acea generaţie muriseră.\n\n15 Şi s-a întâmplat că nu era nici un conflict în ţară datorită dragostei lui Dumnezeu care trăieşte în inimile oamenilor.\n\n16 Şi nu erau nici invidie, nici certuri, nici tumulturi, nici curvii, nici minciuni, nici crime sau alte feluri de necurăţenii; şi cu siguranţă nu a putut să fie nici un popor mai fericit printre toate popoarele care au fost făcute de către mâna lui Dumnezeu.\n\n17 Nu era nici un tâlhar sau ucigaş; şi, de asemenea, nu era nici un lamanit sau vreun fel de—iţi; ci ei cu toţii erau ca unul singur, copiii lui Hristos şi moştenitorii împărăţiei lui Dumnezeu.\n\n18 Şi cât erau ei de binecuvântaţi! Căci Domnul i-a binecuvântat pe ei în toate faptele lor; da, şi anume, au fost binecuvântaţi şi au prosperat până când o sută zece ani au trecut; iar cei din prima generaţie de după Hristos au murit, iar în ţară nu era nici un conflict.\n\n19 Şi s-a întâmplat că Nefi, acela care a păstrat această cronică din urmă (şi el le-a păstrat pe plăcile lui Nefi), a murit, iar fiul lui, Amos, le-a păstrat în locul lui; şi el le-a păstrat, de asemenea, pe plăcile lui Nefi.\n\n20 Şi le-a păstrat timp de optzeci şi patru de ani şi încă mai era pace în ţară, în afară de o parte mică din popor care s-a revoltat din Biserică şi şi-a luat numele de lamaniţi; de aceea, au început iarăşi să fie lamaniţi în ţară.\n\n21 Şi s-a întâmplat că şi Amos a murit (şi aceasta s-a întâmpla o sută nouăzeci şi patru de ani de la venirea lui Hristos), iar fiul lui, Amos, a păstrat cronica în locul lui; şi el, de asemenea, a păstrat-o pe plăcile lui Nefi; şi aceasta, de asemenea, a fost scrisă în cartea lui Nefi, care este această carte.\n\n22 Şi s-a întâmplat că două sute de ani au trecut; iar din a doua generaţie au murit cu toţii, în afară de câţiva.\n\n23 Şi acum eu, Mormon, aş dori ca voi să ştiţi că poporul s-a înmulţit într-atât, încât s-au răspândit pe toată faţa ţării şi că au devenit foarte bogaţi, datorită prosperităţii lor în Hristos.\n\n24 Şi acum, în acest al două sute unulea an, au început să fie printre ei unii care erau înălţaţi în mândrie, cum ar fi purtarea de veşminte scumpe şi a tot felul de perle fine, precum şi a tot felul de lucruri lumeşti.\n\n25 Şi de la acel timp încolo, ei nu au mai avut bucatele şi avuţiile lor în comun.\n\n26 Şi ei au început să fie împărţiţi în clase; şi au început să zidească biserici pentru ei înşişi pentru ca să capete câştig; şi au început să tăgăduiască Biserica cea adevărată a lui Hristos.\n\n27 Şi s-a întâmplat că atunci când două sute zece ani au trecut, au fost multe biserici în ţară; da, au fost multe biserici care pretindeau a-L cunoaşte pe Hristos şi totuşi tăgăduiau cea mai mare parte a Evangheliei într-atât, încât ei au căpătat tot felul de ticăloşii şi au administrat ceea ce era sfânt acelora cărora le era interzis pentru că erau nevrednici.\n\n28 Şi această Biserică s-a înmulţit nespus de mult din cauza nedreptăţii şi din cauza puterii lui Satana care pusese stăpânire pe inimile lor.\n\n29 Şi iarăşi, mai era încă o altă Biserică care L-a tăgăduit pe Hristos; şi ei au persecutat Biserica cea adevărată a lui Hristos din cauza umilinţei şi a credinţei sale în Hristos; şi i-au dispreţuit pe ei din cauza multor minuni care erau făcute printre ei.\n\n30 De aceea, au exercitat putere şi autoritate asupra ucenicilor lui Isus care rămăseseră cu ei şi i-au aruncat pe ei în închisoare; dar, prin puterea cuvântului lui Dumnezeu care era într-înşii, închisorile s-au crăpat în două, iar ei au mers şi au făcut multe minuni mari printre ei.\n\n31 Cu toate acestea şi în ciuda tuturor acestor minuni, oamenii şi-au împietrit inimile şi au căutat să-i ucidă pe ei, tot aşa cum iudeii din Ierusalim au căutat să-L ucidă pe Isus, în acord cu cuvântul Lui.\n\n32 Şi ei i-au aruncat pe ei în cuptoarele de foc, iar ei au ieşit afară fără să fi fost atinşi.\n\n33 Şi ei, de asemenea, i-au aruncat pe ei în gropile fiarelor sălbatice, iar ei s-au jucat cu fiarele sălbatice tot aşa cum se joacă un copil cu un miel; şi ei au ieşit dintre fiare fără să fi fost atinşi.\n\n34 Cu toate acestea, oamenii şi-au împietrit inimile, căci erau conduşi de către mulţi preoţi şi profeţi neadevăraţi ca să zidească multe biserici şi să facă multe feluri de nedreptăţi. Şi ei i-au lovit pe oamenii lui Isus; dar poporul lui Isus nu a lovit înapoi. Şi astfel ei au rătăcit în necredinţă şi ticăloşie, de la an la an, chiar până când cel de-al două sute treizecilea an a trecut.\n\n35 Şi acum s-a întâmplat că în acest an, în cel de-al două sute treizeci şi unulea an, a fost o mare separare în popor.\n\n36 Şi s-a întâmplat că în acest an un popor s-a ridicat, care se numea nefiţi, iar oamenii lui erau credincioşi adevăraţi în Hristos; iar printre ei erau cei care fuseseră numiţi de către lamaniţi—iacoviţii şi iosefiţii şi zoramiţii;\n\n37 De aceea, credincioşii cei adevăraţi în Hristos, precum şi cei care-L preamăreau cu adevărat pe Hristos (printre care erau cei trei ucenici ai lui Isus care trebuia să rămână) au fost numiţi nefiţi şi iacoviţi şi iosefiţi şi zoramiţi.\n\n38 Şi s-a întâmplat că aceia care au respins Evanghelia, au fost numiţi lamaniţi şi lemueliţi şi ismaeliţi; şi ei nu au rătăcit în necredinţă, dar s-au revoltat cu bună ştire împotriva Evangheliei lui Hristos; şi i-au învăţat pe copiii lor cum că nu trebuie să creadă, tot aşa cum strămoşii lor de la început se rătăciseră.\n\n39 Şi aceasta s-a întâmplat din cauza ticăloşiei şi a lucrurilor abominabile ale taţilor lor, aşa cum s-a întâmplat la început. Şi ei au fost învăţaţi să-i urască pe copiii lui Dumnezeu, tot aşa cum lamaniţii au fost învăţaţi să-i urască pe copiii nefiţilor de la început.\n\n40 Şi s-a întâmplat că două sute patruzeci şi patru de ani au trecut şi astfel au fost treburile poporului. Iar partea cea mai ticăloasă a poporului a devenit foarte puternică şi a devenit cu mult mai numeroasă decât poporul lui Dumnezeu.\n\n41 Şi ei încă au mai continuat să zidească biserici pentru ei înşişi şi să le împodobească cu tot felul de lucruri preţioase. Şi astfel au trecut două sute cincizeci de ani şi, de asemenea, două sute şaizeci de ani.\n\n42 Şi s-a întâmplat că partea cea ticăloasă a poporului a început iarăşi să organizeze jurămintele şi combinaţiile secrete ale lui Gadianton.\n\n43 Şi, de asemenea, oamenii care erau numiţi poporul lui Nefi au început să fie trufaşi în inimile lor din cauza bogăţiilor lor nespus de mari şi să devină răi la fel ca şi fraţii lor, lamaniţii.\n\n44 Şi începând de la acest timp, Ucenicii au început să sufere pentru păcatele lumii.\n\n45 Şi s-a întâmplat că atunci când trei sute de ani au trecut, atât poporul nefiţilor, cât şi lamaniţii deveniseră foarte ticăloşi, unul la fel ca celălalt.\n\n46 Şi s-a întâmplat că tâlharii lui Gadianton s-au răspândit peste toată faţa ţării; şi nimeni nu era drept, în afară de ucenicii lui Isus. Şi ei au depozitat aur şi argint din abundenţă şi au făcut tot felul de negoţuri.\n\n47 Şi s-a întâmplat că, după ce trei sute cinci ani au trecut (iar poporul încă mai rămăsese în ticăloşie), Amos a murit; iar fratele său, Amaron, a păstrat cronica în locul lui.\n\n48 Şi s-a întâmplat că, atunci când trei sute douăzeci de ani au trecut, Amaron, fiind constrâns de Duhul Sfânt, a ascuns cronicile sfinte—da, şi anume toate cronicile sfinte care fuseseră transmise din generaţie în generaţie, care erau sfinte—chiar până în cel de-al trei sute douăzecilea an de la venirea lui Hristos.\n\n49 Şi el le-a ascuns la Domnul, pentru ca ele să apară iarăşi acelora care sunt urmaşii casei lui Iacov, în acord cu profeţiile şi făgăduielile Domnului. Şi astfel este sfârşitul cronicii lui Amaron.\n\n", "morm 1": "[center][font_size=26]Cartea lui Mormon[/font_size][/center]\n\n[center][font_size=26]Capitolul 1[/font_size][/center]\n\n[i]Amaron îl instruieşte pe Mormon despre cronicile sfinte—Un război începe între nefiţi şi lamaniţi—Cei trei nefiţi sunt luaţi—Ticăloşia, necredinţa, farmecele şi vrăjitoria predomină. Circa 321–326 d.H.[/i]\n\n1 Şi acum eu, Mormon, fac o cronică a lucrurilor pe care eu le-am văzut şi auzit şi o numesc Cartea lui Mormon.\n\n2 Şi cam la timpul când Amaron a ascuns cronicile pentru Domnul, el a venit la mine (vârsta mea fiind cam de zece ani, şi eu am început să fiu învăţat întrucâtva după felul învăţăturii poporului meu), iar Amaron a spus către mine: Eu văd că tu eşti un copil serios şi iute în a observa;\n\n3 De aceea, atunci când vei fi cam de douăzeci şi patru de ani, aş dori ca tu să-ţi aduci aminte de lucrurile pe care le-ai observat despre acest popor; şi când vei fi la vârsta aceea, du-te în ţara Antum, la dealul care va fi numit Şim; şi acolo am pus eu în Domnul toate inscripţiile sfinte despre acest popor.\n\n4 Şi iată, tu să iei plăcile lui Nefi la tine, iar pe celelalte să le laşi în locul în care sunt; şi tu să înscrii pe plăcile lui Nefi toate lucrurile pe care le-ai observat despre acest popor.\n\n5 Iar eu, Mormon, fiind un urmaş al lui Nefi (şi numele tatălui meu a fost Mormon), îmi aduc aminte de lucrurile pe care Amaron mi le-a poruncit.\n\n6 Şi s-a întâmplat că eu având unsprezece ani, am fost dus de către tatăl meu în ţara de la miazăzi şi anume în ţara lui Zarahemla.\n\n7 Toată faţa ţării fusese acoperită de clădiri, iar poporul era aproape tot atât de numeros ca nisipul mării.\n\n8 Şi s-a întâmplat că în acel an a început un război între nefiţi, care îi cuprindeau pe nefiţi şi iacoviţi, şi iosefiţi şi zoramiţi; iar acest război era între nefiţi şi lamaniţi, lemueliţi şi ismaeliţi.\n\n9 Acum, lamaniţii şi lemueliţii şi ismaeliţii erau numiţi lamaniţi, iar cele două tabere erau nefiţii şi lamaniţii.\n\n10 Şi s-a întâmplat că războiul a început să fie între ei la graniţele Zarahemlei, lângă apele lui Sidon.\n\n11 Şi s-a întâmplat că nefiţii adunaseră laolaltă un mare număr de oameni, chiar mai mulţi de treizeci de mii. Şi s-a întâmplat că ei au avut în acelaşi an un număr de bătălii în care nefiţii i-au bătut pe lamaniţi şi au ucis pe mulţi dintre ei.\n\n12 Şi s-a întâmplat că lamaniţii şi-au abandonat planul; şi pacea a fost instaurată în ţară; iar pacea a durat timp de aproape patru ani, când nu a fost nici o vărsare de sânge.\n\n13 Dar ticăloşia a predominat pe faţa întregii ţări, într-atât, încât Domnul i-a luat pe ucenicii Săi preaiubiţi, iar faptele de minuni şi vindecări au încetat din cauza nedreptăţii poporului.\n\n14 Şi nu au mai fost nici un fel de daruri de la Domnul şi Duhul Sfânt nu s-a mai pogorât asupra nimănui din cauza ticăloşiei şi necredinţei lor.\n\n15 Iar eu, fiind de cincisprezece ani şi fiind serios de felul meu, de aceea, am fost eu vizitat de către Domnul şi am gustat şi am cunoscut bunătatea lui Isus.\n\n16 Şi m-am apucat să predic spre popor, dar gura mi-a fost închisă şi mi s-a interzis să le predic lor; căci iată, ei s-au răzvrătit cu bunăvoie împotriva Dumnezeului lor; şi Ucenicii cei iubiţi au fost luaţi de acolo din ţară din cauza nedreptăţii lor.\n\n17 Dar eu am rămas printre ei, însă mi s-a interzis să le predic lor din cauza împietririi inimilor lor; şi din cauza împietririi inimilor lor ţara a fost blestemată din cauza lor.\n\n18 Şi aceşti tâlhari de-ai lui Gadianton, care erau printre lamaniţi, au împânzit ţara într-atât, încât locuitorii ei au început să-şi ascundă comorile în pământ; şi ele au devenit alunecoase pentru că Domnul blestemase ţara; iar ei n-au putut nici să le ţină şi nici să le capete iară.\n\n19 Şi s-a întâmplat că au fost vrăjitorii şi farmece şi magii; şi puterea celui rău a lucrat pe toată faţa ţării chiar până la îndeplinirea tuturor cuvintelor lui Abinadi, precum şi ale lui Samuel Lamanitul.\n\n", "morm 2": "[center][font_size=26]Capitolul 2[/font_size][/center]\n\n[i]Mormon conduce oştirile nefiţilor—Sânge şi măcel mătură ţara—Nefiţii se plâng şi jelesc cu întristarea celor blestemaţi—Ziua lor de har a trecut—Mormon obţine plăcile lui Nefi—Războaiele continuă. Circa 327–350 d.H.[/i]\n\n1 Şi s-a întâmplat că în acelaşi an a început iarăşi un război între nefiţi şi lamaniţi. Şi în ciuda faptului că eu eram tânăr, eram înalt la statură; de aceea, poporul lui Nefi m-a ales pe mine ca să fiu conducătorul lor sau conducătorul oştirilor lor.\n\n2 De aceea, s-a întâmplat că în cel de-al şaisprezecelea an al vieţii mele, am pornit eu în fruntea unei oştiri a nefiţilor împotriva lamaniţilor; aşadar, trei sute şi douăzeci şi şase de ani trecuseră.\n\n3 Şi s-a întâmplat că în cel de-al trei sute douăzeci şi şaptelea an, lamaniţii au venit asupra noastră cu putere foarte mare, într-atât, încât ei au înspăimântat oştirile mele; de aceea, ei nu au vrut să se lupte şi au început să se retragă către ţinuturile de la miazănoapte.\n\n4 Şi s-a întâmplat că noi am mers în oraşul Angola şi am pus stăpânire pe oraş şi am făcut pregătiri să ne apărăm împotriva lamaniţilor. Şi s-a întâmplat că noi am fortificat oraşul cu toată puterea noastră; dar cu toate fortificaţiile noastre, lamaniţii au tăbărât asupra noastră şi ne-au alungat din oraş.\n\n5 Şi ei, de asemenea, ne-au alungat pe noi din ţara lui David.\n\n6 Şi noi am mers şi am ajuns în ţara lui Ioşua, care era la graniţa de la apus, lângă malul mării.\n\n7 Şi s-a întâmplat că noi am adunat laolaltă pe oamenii noştri cât de repede a fost posibil pentru ca să fie cu toţii într-un singur grup.\n\n8 Dar iată, ţara era plină de tâlhari şi de lamaniţi; şi cu toată distrugerea care atârna peste poporul meu, ei nu s-au pocăit de faptele lor rele; de aceea, a fost sânge şi măcel răspândit pe toată faţa ţării, atât în partea nefiţilor, cât şi în partea lamaniţilor; şi a fost o revoluţie completă peste tot, pe toată faţa ţării.\n\n9 Şi acum, lamaniţii aveau un rege, iar numele lui era Aaron; şi el a venit împotriva noastră cu o oştire de patruzeci şi patru de mii. Şi iată, eu i-am stat împotrivă cu patruzeci şi două de mii. Şi s-a întâmplat că eu l-am bătut pe el cu oştirea mea încât el a fugit din faţa mea. Şi iată, toate acestea s-au întâmplat; şi trei sute şi treizeci de ani au trecut.\n\n10 Şi s-a întâmplat că nefiţii au început să se pocăiască de nedreptatea lor şi au început să strige chiar aşa cum a fost profeţit de către Samuel, profetul; căci iată, nici un om nu a putut să păstreze ceea ce era al său, din cauza hoţilor şi a tâlharilor şi ucigaşilor, precum şi a magiei şi vrăjitoriei care erau în ţară.\n\n11 Astfel au început să fie jeluiri şi plângeri în toată ţara din cauza acestor lucruri şi mai ales printre poporul lui Nefi.\n\n12 Şi s-a întâmplat că atunci când eu, Mormon, am văzut jeluirile şi plângerile lor şi supărarea lor în faţa Domnului, inima mea a început să se bucure în sinea mea, cunoscând îndurarea şi suferinţele îndelungate ale Domnului, crezând de aceea că El va fi îndurator cu ei pentru ca ei să devină iarăşi un popor drept.\n\n13 Dar iată, bucuria aceasta a mea a fost deşartă, căci întristarea lor nu era pentru pocăinţă datorită bunătăţii lui Dumnezeu; ci era mai degrabă întristarea celui osândit, pentru că Domnul nu permitea întotdeauna ca ei să ia fericirea în păcat.\n\n14 Şi ei nu au venit la Isus cu inimile frânte şi cu spiritele smerite, ci L-au blestemat pe Dumnezeu şi au dorit să moară. Cu toate acestea, ei erau gata să se lupte cu săbiile pentru vieţile lor.\n\n15 Şi s-a întâmplat că întristarea mea s-a întors iarăşi către mine şi eu am văzut că ziua harului trecuse pentru ei, atât în ceea ce priveşte timpul, cât şi spiritul; căci eu am văzut pe mii dintre ei doborâţi la pământ în răzvrătire deschisă împotriva Dumnezeului lor şi adunaţi în movile ca balega pe toată faţa ţării. Şi astfel au trecut trei sute şi patruzeci şi patru de ani.\n\n16 Şi s-a întâmplat că în cel de-al trei sute patruzeci şi cincilea an, nefiţii au început să fugă din faţa lamaniţilor; şi ei au fost urmăriţi chiar până când au ajuns în ţara lui Iaşon, înainte ca să fi fost posibil să fie opriţi în retragerea lor.\n\n17 Iar acum, oraşul lui Iaşon era aproape de ţara unde Amaron depozitase cronicile potrivit spuselor Domnului pentru ca ele să nu poată fi distruse. Şi iată, eu m-am dus în acord cu cuvântul lui Amaron şi am luat plăcile lui Nefi şi am făcut o cronică în acord cu cuvintele lui Amaron.\n\n18 Şi am făcut o relatare completă pe plăcile lui Nefi despre toate ticăloşiile şi lucrurile abominabile; dar eu am interzis ca pe aceste plăci să se facă o relatare completă despre ticăloşia şi lucrurile lor abominabile căci iată, în faţa ochilor mei era o scenă continuă de ticăloşie şi de lucruri abominabile, chiar din timpul când eu am fost îndeajuns de matur ca să mă port ca un bărbat.\n\n19 Şi vai mie din cauza ticăloşiei lor; căci inima mea a fost umplută de întristare din cauza ticăloşiei lor în toate zilele mele; cu toate acestea, eu ştiu că voi fi înălţat în ziua din urmă.\n\n20 Şi s-a întâmplat că în acest an, poporul lui Nefi a fost iarăşi fugărit şi alungat. Şi s-a întâmplat că noi am fost alungaţi până când am ajuns în ţara de la miazănoapte care se numea Sem.\n\n21 Şi s-a întâmplat că noi am fortificat oraşul Sem şi am adunat în el atât de mulţi oameni cât a fost posibil pentru ca poate să-i putem salva pe ei de la distrugere.\n\n22 Şi s-a întâmplat că în cel de-al trei sute patruzeci şi şaselea an, ei au început să năvălească iarăşi peste noi.\n\n23 Şi s-a întâmplat că eu am vorbit poporului meu şi i-am îndemnat pe ei cu multă energie să stea cu curaj înaintea lamaniţilor şi să lupte pentru nevestele lor şi pentru copiii lor, pentru casele lor şi pentru căminele lor.\n\n24 Iar cuvintele mele i-au întărit pe ei întrucâtva în curaj, într-atât, încât nu au fugit din faţa lamaniţilor, ci au stat cu curaj împotriva lor.\n\n25 Şi s-a întâmplat că noi ne-am luptat cu o oştire de treizeci de mii împotriva unei oştiri de cincizeci de mii. Şi s-a întâmplat că noi am stat în faţa lor cu o asemenea tărie încât ei au fugit din faţa noastră.\n\n26 Şi s-a întâmplat că, atunci când ei au fugit, noi i-am urmărit cu oştirile noastre şi i-am înfruntat iarăşi şi i-am bătut; cu toate acestea, puterea Domnului nu a fost cu noi; da, noi am fost lăsaţi singuri, căci Spiritul Domnului nu a trăit în noi; de aceea, noi am devenit slabi la fel ca şi fraţii noştri.\n\n27 Iar inima mea s-a întristat din cauza acestei mari calamităţi a poporului meu, din cauza ticăloşiei şi a lucrurilor lor abominabile. Dar iată, noi am mers împotriva lamaniţilor şi a tâlharilor lui Gadianton până când am pus iarăşi stăpânire pe pământurile moştenirii noastre.\n\n28 Şi cel de-al trei sute patruzeci şi nouălea an a trecut. Iar în cel de-al trei sute cincizecilea an, noi am încheiat un tratat cu lamaniţii şi cu tâlharii lui Gadianton, prin care pământurile moştenirii noastre au fost împărţite.\n\n29 Şi lamaniţii ne-au dat nouă ţinutul de la miazănoapte, da, şi anume trecerea cea îngustă care ducea la ţinutul de la miazăzi. Iar noi le-am dat lamaniţilor tot ţinutul de la miazăzi.\n\n", "morm 3": "[center][font_size=26]Capitolul 3[/font_size][/center]\n\n[i]Mormon strigă pocăinţă către nefiţi—Ei câştigă o mare biruinţă şi se mândresc cu puterea lor—Mormon refuză să-i conducă şi rugăciunile lui pentru ei sunt fără credinţă—Cartea lui Mormon invită pe cele douăsprezece triburi ale lui Israel să creadă în Evanghelie. Circa 360–362 d.H.[/i]\n\n1 Şi s-a întâmplat că lamaniţii nu au mai venit să se lupte iarăşi până când alţi zece ani au trecut. Şi iată, eu i-am folosit pe oamenii mei, nefiţii, ca să pregătească ţinuturile lor şi oştirile lor pentru timpul de bătălie.\n\n2 Şi s-a întâmplat că Domnul mi-a spus: Strigă acestui popor—Pocăiţi-vă şi veniţi la Mine şi fiţi botezaţi şi zidiţi iarăşi Biserica Mea şi atunci voi veţi fi cruţaţi.\n\n3 Iar eu am strigat către acest popor, dar a fost în zadar; şi ei nu şi-au dat seama că Domnul îi cruţase pe ei şi le dăduse lor o şansă să se pocăiască. Şi iată, ei şi-au întărit inimile împotriva Domnului Dumnezeul lor.\n\n4 Şi s-a întâmplat că, după ce acest al zecelea an a trecut, făcând în total trei sute şaizeci de ani de la venirea lui Hristos, regele lamaniţilor mi-a trimis mie o epistolă care m-a anunţat cum că ei se pregăteau iarăşi să se lupte împotriva noastră.\n\n5 Şi s-a întâmplat că eu am făcut ca poporul meu să se adune laolaltă în ţara Pustiu, într-un oraş care era la graniţele de lângă trecătoarea cea îngustă care ducea către ţinutul de la miazăzi.\n\n6 Şi acolo ne-am instalat noi oştirile noastre pentru ca să putem să oprim oştirile lamaniţilor, pentru ca ei să nu poată să pună stăpânire pe nici unul dintre pământurile noastre; de aceea noi ne-am fortificat împotriva lor cu toată puterea.\n\n7 Şi s-a întâmplat că în cel de-al trei sute şaizeci şi unulea an, lamaniţii au năvălit asupra oraşului Pustiu ca să se lupte împotriva noastră; şi s-a întâmplat că în anul acela noi i-am bătut pe ei, într-atât, încât ei s-au întors iarăşi în ţinuturile lor.\n\n8 Şi în cel de-al trei sute şaizeci şi doilea an, ei au năvălit iarăşi ca să se lupte. Iar noi i-am învins iarăşi şi am ucis un număr mare dintre ei, iar morţii lor au fost aruncaţi în mare.\n\n9 Iar acum, din cauza acestui lucru mare pe care nefiţii, poporul meu, l-au făcut, ei au început să se mândrească cu puterea lor şi să jure în faţa cerurilor cum că ei se vor răzbuna pentru sângele fraţilor lor care fuseseră ucişi de către duşmanii lor.\n\n10 Şi ei au jurat pe ceruri, precum şi pe tronul lui Dumnezeu că se vor duce la luptă împotriva duşmanilor lor şi că îi vor distruge pe ei de pe faţa pământului.\n\n11 Şi s-a întâmplat că eu, Mormon, am refuzat cu străşnicie de la acest timp încolo să mai fiu comandantul şi conducătorul acestui popor din cauza ticăloşiei şi a lucrurilor sale abominabile.\n\n12 Iată, eu i-am condus pe ei; fără a ţine seama de ticăloşia lor i-am condus eu pe ei de multe ori în lupte şi i-am iubit în acord cu iubirea lui Dumnezeu care era în mine, cu toată inima mea; iar sufletul meu fusese vărsat în rugăciune către Dumnezeul meu pentru ei cât era ziua de lungă; şi totuşi, aceasta a fost fără credinţă, din cauza împietririi inimilor lor.\n\n13 Şi de trei ori i-am eliberat eu pe ei din mâinile duşmanilor lor, iar ei nu s-au pocăit de păcatele lor.\n\n14 Şi atunci când ei au jurat pe tot ceea ce le fusese lor interzis de către Domnul şi Salvatorul nostru Isus Hristos că se vor duce să se lupte cu duşmanii lor şi să se răzbune pentru sângele fraţilor lor, iată, glasul Domnului a venit către mine, zicând:\n\n15 Răzbunarea este a Mea, şi Eu voi răsplăti; şi pentru că acest popor nu s-a pocăit după ce Eu l-am eliberat, el va fi alungat de pe faţa pământului.\n\n16 Şi s-a întâmplat că eu am refuzat cu străşnicie să mă ridic împotriva duşmanilor mei; şi am făcut chiar aşa cum îmi poruncise Domnul; şi am stat ca un martor nemişcat ca să arăt lumii întregi lucrurile pe care eu le-am văzut şi auzit, în acord cu manifestările Spiritului care dăduse mărturie despre lucrurile care vor veni.\n\n17 De aceea, eu vă scriu vouă, neamurilor, precum şi ţie, casă a lui Israel, că atunci când lucrarea va începe, voi va trebui să fiţi gata să vă pregătiţi să vă întoarceţi în ţara moştenirii voastre;\n\n18 Da, iată, eu scriu către toate marginile pământului; da, către voi, cele douăsprezece triburi ale lui Israel, care veţi fi judecate după faptele voastre de către cei doisprezece pe care Isus i-a ales ca să fie Ucenicii Săi în ţara Ierusalimului.\n\n19 Şi eu scriu, de asemenea, către rămăşiţa acestui popor, care, de asemenea, va fi judecată de către cei doisprezece pe care Isus i-a ales în ţara aceasta; şi ei vor fi judecaţi de către ceilalţi doisprezece pe care Isus i-a ales în ţara Ierusalimului.\n\n20 Şi aceste lucruri mi le-a arătat mie Spiritul; de aceea, vă scriu eu vouă tuturor. Şi din cauza aceasta vă scriu eu vouă pentru ca să ştiţi că voi cu toţii va trebui să staţi în faţa scaunului de judecată al lui Hristos, da, fiecare suflet care aparţine întregii familii omeneşti a lui Adam; şi voi trebuie să staţi şi să fiţi judecaţi după faptele voastre, fie că ele sunt bune sau rele;\n\n21 Şi, de asemenea, pentru ca voi să puteţi crede în Evanghelia lui Isus Hristos pe care-o veţi avea printre voi; şi, de asemenea, pentru ca Iudeii, poporul legământului Domnului, să aibă altă mărturie, în afară de Acela pe care ei L-au văzut şi L-au auzit, cum că Isus pe care ei L-au ucis a fost chiar Hristos şi chiar Dumnezeu.\n\n22 Şi eu aş dori să pot să conving toate marginile pământului să se pocăiască şi să se pregătească să stea în faţa scaunului de judecată al lui Hristos.\n\n", "morm 4": "[center][font_size=26]Capitolul 4[/font_size][/center]\n\n[i]Războiul şi măcelul continuă—Ticăloşii îi pedepsesc pe cei ticăloşi—O ticăloşie mai mare decât oricare dinainte predomină în tot Israelul—Femei şi copii sunt jertfiţi idolilor—Lamaniţii încep să-i măture pe nefiţi din faţa lor. Circa 363–375 d.H.[/i]\n\n1 Şi acum s-a întâmplat că în cel de-al trei sute şaizeci şi treilea an, nefiţii s-au ridicat cu oştirile lor ca să se lupte împotriva lamaniţilor în afara ţării Pustiu.\n\n2 Şi s-a întâmplat că oştirile nefiţilor au fost mânate iarăşi înapoi în ţara Pustiu. Şi în timp ce ei mai erau încă obosiţi, o oştire proaspătă a lamaniţilor a venit peste ei; şi au avut o bătălie aprinsă, într-atât, încât lamaniţii au pus stăpânire pe oraşul Pustiu şi au ucis pe mulţi dintre nefiţi şi au luat mulţi prizonieri.\n\n3 Şi cei rămaşi au fugit şi s-au unit cu locuitorii oraşului Teancum. Acum, oraşul Teancum era la graniţele de lângă malul mării; şi era, de asemenea, aproape de oraşul Pustiu.\n\n4 Şi aceasta a fost pentru că oştirile nefiţilor s-au dus peste lamaniţi încât ei au început să fie loviţi; căci dacă nu ar fi fost pentru aceasta, lamaniţii nu ar fi putut să aibă nici o putere asupra lor.\n\n5 Dar iată, judecăţile lui Dumnezeu îi vor copleşi pe cei păcătoşi; iar cei păcătoşi de către păcătoşi sunt pedepsiţi; căci păcătoşii sunt aceia care aţâţă inimile copiilor oamenilor la vărsare de sânge.\n\n6 Şi s-a întâmplat că lamaniţii au făcut pregătiri ca să vină împotriva oraşului Teancum.\n\n7 Şi s-a întâmplat că în cel de-al trei sute şaizeci şi patrulea an, lamaniţii au venit împotriva oraşului Teancum pentru ca ei să poată pune stăpânire şi pe oraşul Teancum.\n\n8 Şi s-a întâmplat că ei au fost respinşi şi goniţi înapoi de către nefiţi. Iar atunci când nefiţii au văzut că ei îi respinseseră pe lamaniţi, iarăşi s-au înfumurat din cauza puterii lor; şi au mers în puterea lor şi au pus iarăşi stăpânire pe oraşul Pustiu.\n\n9 Şi acum, toate aceste lucruri fuseseră împlinite; şi mii din amândouă părţile au fost ucişi, atât din partea nefiţilor, cât şi din partea lamaniţilor.\n\n10 Şi s-a întâmplat că cel de-al trei sute şaizeci şi şaselea an a trecut, iar lamaniţii au venit iarăşi peste nefiţi ca să se lupte; şi totuşi nefiţii nu s-au pocăit de răul pe care-l făcuseră, ci au persistat în continuare în ticăloşia lor.\n\n11 Şi nu este posibil ca limba să descrie sau ca omul să scrie o descriere perfectă a scenei oribile a sângelui şi măcelului care a fost printre oameni, atât nefiţi, cât şi lamaniţi; şi fiecare inimă a fost împietrită aşa încât ei s-au bucurat în continuare în vărsarea de sânge.\n\n12 Şi niciodată nu mai fusese o ticăloşie atât de mare printre toţi copiii lui Lehi, nici printre toţi cei din casa lui Israel, în acord cu cuvintele Domnului, aşa cum a fost printre acest popor.\n\n13 Şi s-a întâmplat că lamaniţii au pus stăpânire pe oraşul Pustiu şi aceasta pentru că numărul lor întrecea numărul nefiţilor.\n\n14 Şi ei, de asemenea, au mărşăluit împotriva oraşului Teancum şi i-au alungat pe locuitorii lui afară din el şi au luat mulţi prizonieri, atât femei cât şi copii, şi i-au oferit pe ei ca jertfe idolilor-zei ai lor.\n\n15 Şi s-a întâmplat că în cel de-al trei sute şaizeci şi şaptelea an, nefiţii fiind mânioşi pentru că lamaniţii au jertfit pe femeile şi copiii lor, s-au dus împotriva lamaniţilor cu o furie foarte mare, într-atât, încât ei iarăşi i-au bătut pe lamaniţi şi i-au alungat afară din ţinuturile lor.\n\n16 Iar lamaniţii nu au mai venit iarăşi peste nefiţi până în cel de-al trei sute şaptezeci şi cincilea an.\n\n17 Şi în acest an iarăşi au năvălit ei asupra nefiţilor cu toate puterile lor; şi nu au fost număraţi din cauza numărului lor mare.\n\n18 Şi de la acest timp înainte, nefiţii nu au mai câştigat putere asupra lamaniţilor, ci au început să fie măturaţi de aceştia la fel ca roua înainte de răsăritul soarelui.\n\n19 Şi s-a întâmplat că lamaniţii iarăşi au năvălit asupra oraşului Pustiu; şi a fost o bătălie foarte cumplită în ţara Pustiu, în care ei i-au învins pe nefiţi.\n\n20 Şi ei iarăşi au fugit din faţa lor şi au venit în oraşul Boaz; iar acolo, s-au ridicat împotriva lamaniţilor cu curaj foarte mare într-atât, încât lamaniţii nu i-au învins pe ei până când ei au venit iarăşi pentru a doua oară.\n\n21 Iar atunci când au venit pentru a doua oară, nefiţii au fost alungaţi şi măcelăriţi într-un măcel foarte mare; femeile şi copiii lor iarăşi au fost jertfiţi idolilor.\n\n22 Şi s-a întâmplat că nefiţii iarăşi au fugit din faţa lor, luând cu ei pe toţi locuitorii, atât pe cei din oraşe, cât şi pe cei de la sate.\n\n23 Şi acum eu, Mormon, văzând că lamaniţii erau cât pe ce să răstoarne ţara, de aceea, eu m-am dus la dealul Şim şi am luat toate scrierile pe care Amaron le ascunsese în Domnul.\n\n", "morm 5": "[center][font_size=26]Capitolul 5[/font_size][/center]\n\n[i]Mormon conduce iarăşi oştirile nefiţilor în bătălii de sânge şi măcel—Cartea lui Mormon va fi dezvăluită pentru ca să convingă întregul Israel că Isus este Hristosul—Din cauza necredinţei lor, lamaniţii vor fi împrăştiaţi, iar Spiritul va înceta să trăiască cu ei—Ei vor primi Evanghelia de la neamuri, în zilele din urmă. Circa 375–384 d.H.[/i]\n\n1 Şi s-a întâmplat că eu am mers printre nefiţi şi m-am pocăit pentru jurământul pe care-l făcusem că nu-i voi mai ajuta; şi ei iarăşi mi-au dat comanda oştirilor lor, căci se uitau la mine ca şi cum eu puteam să-i salvez de la suferinţele lor.\n\n2 Dar iată, am fost fără speranţă, căci eu am ştiut de judecăţile Domnului care trebuia să vină asupra lor; căci ei nu s-au pocăit de nedreptăţile lor, ci s-au luptat pentru vieţile lor fără ca să cheme numele Aceluia care i-a făcut pe ei.\n\n3 Şi s-a întâmplat că lamaniţii au venit asupra noastră în timp ce noi fugeam către oraşul Iordanului; dar iată, ei au fost alungaţi înapoi încât ei nu au ocupat oraşul la data aceea.\n\n4 Şi s-a întâmplat că ei iarăşi au venit asupra noastră, iar noi am păstrat oraşul. Şi au mai fost, de asemenea, şi alte oraşe care au fost păstrate de către nefiţi, care rezistenţă i-a ţinut pe ei în afară încât nu au putut să pătrundă în ţara care se întindea în faţa noastră ca să-i distrugă pe locuitorii ţării noastre.\n\n5 Dar s-a întâmplat că, prin toate ţinuturile prin care am trecut, locuitorii de acolo nu erau adunaţi înăuntru; ei fuseseră distruşi de către lamaniţi, iar oraşele lor şi satele lor şi cetăţile lor fuseseră arse de foc; şi astfel au trecut trei sute şaptezeci şi nouă de ani.\n\n6 Şi s-a întâmplat că în cel de-al trei sute optzecilea an, lamaniţii iarăşi au venit peste noi ca să se lupte, iar noi am stat împotriva lor cu curaj; dar totul a fost în zadar, căci numărul lor era atât de mare, încât ei au călcat poporul nefiţilor sub picioarele lor.\n\n7 Şi s-a întâmplat că noi iarăşi am fugit, iar cei a căror fugă a fost mai iute decât a lamaniţilor au scăpat, iar aceia a căror fugă nu a întrecut pe cea a lamaniţilor au fost călcaţi în picioare şi distruşi.\n\n8 Şi acum iată eu, Mormon, nu doresc să sfâşii sufletele oamenilor aruncându-le în faţă o scenă atât de îngrozitoare de sânge şi măcel ca aceea care a fost aşternută în faţa ochilor mei; dar eu, ştiind că lucrurile acestea trebuie să fie făcute cunoscute şi că toate lucrurile ascunse trebuie să fie dezvăluite pe acoperişul caselor—\n\n9 Şi, de asemenea, că o cunoaştere a acestor lucruri trebuie să vină la rămăşiţa acestui popor, precum şi către neamuri, despre care Domnul a spus că trebuia să împrăştie acest popor, iar acest popor trebuia să fie socotit ca nimica toată în faţa lor—de aceea, eu scriu o prescurtare, neîndrăznind să fac o relatare completă a lucrurilor pe care le-am văzut din cauza poruncii pe care am primit-o, precum şi pentru ca voi să nu aveţi o supărare prea mare din cauza ticăloşiei acestui popor.\n\n10 Şi acum iată, eu spun aceasta către seminţia lor, precum şi către neamurile care au grijă de casa lui Israel, care îşi dau seama şi ştiu de unde vin binecuvântările lor.\n\n11 Căci eu ştiu că asemenea lucru va aduce întristare din cauza suferinţei casei lui Israel; da, ei se vor întrista din cauza distrugerii acestui popor; se vor întrista pentru că acest popor nu s-a pocăit pentru ca să poată fi primit în braţele lui Isus.\n\n12 Acum, aceste lucruri sunt scrise către rămăşiţa casei lui Iacov; şi ele sunt scrise în felul acesta pentru că este ştiut de Dumnezeu că ticăloşia nu poate să le aducă lor pe acestea; şi ele trebuie să fie ascunse în Domnul pentru ca să poată fi descoperite la timpul ales de El.\n\n13 Şi aceasta este porunca pe care am primit-o eu; şi iată, ele vor fi descoperite în acord cu porunca Domnului, atunci când El va găsi de cuviinţă în înţelepciunea Sa.\n\n14 Şi iată, ele vor ajunge până la cei necredincioşi dintre iudei; şi în scopul acesta vor ajunge ele—pentru ca ei să poată fi convinşi că Isus este Hristos, Fiul Dumnezeului celui Viu; că Tatăl va îndeplini prin Fiul Său Preaiubit scopul Său cel mare şi veşnic, restaurându-i pe iudei sau întreaga casă a lui Israel în ţara moştenirii lor, pe care Domnul Dumnezeul lor le-a dat-o lor pentru înfăptuirea legământului Său.\n\n15 Şi, de asemenea, pentru ca seminţia acestui popor să poată să creadă mai cu convingere în Evanghelia Lui, care va ajunge până la ei de la neamuri; căci acest popor va fi împrăştiat şi va deveni un popor negru, murdar şi scârbos, dincolo de orice descriere a ceea ce a fost vreodată printre noi, da, şi chiar şi a ceea ce a fost printre lamaniţi; şi aceasta din cauza necredinţei şi a idolatriei lor.\n\n16 Căci iată, Spiritul Domnului a încetat deja să se mai lupte cu strămoşii lor; şi ei sunt fără de Hristos şi fără de Dumnezeu în lume; şi ei sunt mânaţi ca pleava spulberată de vânt.\n\n17 Ei au fost odată un popor plăcut şi L-au avut pe Hristos ca păstor; da, ei au fost conduşi chiar de către Dumnezeu Tatăl.\n\n18 Dar acum iată, ei sunt conduşi de către Satana, tot aşa cum pleava este dusă de vânt sau tot aşa cum o corabie este mânată de valuri, fără pânză şi ancoră sau fără nimic care s-o conducă; şi aşa cum este ea, tot aşa sunt ei.\n\n19 Şi iată, Domnul a rezervat binecuvântările Lui pe care ei le-ar fi putut primi în ţară pentru neamurile care vor avea stăpânire peste ţară.\n\n20 Dar iată, se va întâmpla că ei vor fi mânaţi şi împrăştiaţi de către neamuri; şi după ce ei vor fi mânaţi şi împrăştiaţi de către neamuri, iată, atunci Domnul îşi va aduce aminte de legământul pe care El l-a făcut cu Avraam şi cu toţi cei din casa lui Israel.\n\n21 Şi Domnul, de asemenea, îşi va aduce aminte de rugăciunile celor drepţi, care au fost făcute către El pentru ei.\n\n22 Iar apoi, o, voi neamurilor, cum de puteţi voi să staţi în faţa puterii lui Dumnezeu dacă nu vă pocăiţi şi nu vă întoarceţi de pe căile voastre păcătoase?\n\n23 Nu ştiţi voi că sunteţi în mâinile lui Dumnezeu? Nu ştiţi voi că El are toată puterea şi că la porunca Lui cea mare pământul va fi răsucit ca un sul?\n\n24 De aceea, pocăiţi-vă şi umiliţi-vă în faţa Lui, de teamă ca El să nu vină cu dreptate împotriva voastră—de teamă ca o rămăşiţă a seminţiei lui Iacov să nu umble printre voi ca un leu şi să vă sfâşie în bucăţi şi atunci nu va fi nimeni ca să vă elibereze.\n\n", "morm 6": "[center][font_size=26]Capitolul 6[/font_size][/center]\n\n[i]Nefiţii se adună în ţara Cumora pentru ultimele bătălii—Mormon ascunde cronicile sfinte în Dealul Cumora—Lamaniţii sunt victorioşi şi neamul nefiţilor este distrus—Sute de mii sunt ucişi de sabie. Circa 385 d.H.[/i]\n\n1 Şi acum, eu termin cronica mea despre distrugerea poporului meu, nefiţii. Şi s-a întâmplat că noi am înaintat în marş înaintea lamaniţilor.\n\n2 Iar eu, Mormon, am scris o epistolă către regele lamaniţilor şi i-am cerut să ne acorde dreptul ca să ne adunăm poporul nostru în ţara Cumora, lângă un deal care era numit Cumora, iar acolo să ne batem.\n\n3 Şi s-a întâmplat că regele lamaniţilor mi-a acordat ceea ce am dorit.\n\n4 Şi s-a întâmplat că noi am înaintat în marş până în ţara Cumora şi ne-am instalat corturile de jur-împrejurul dealului Cumora; şi acesta era un ţinut cu multe ape şi râuri şi cascade; şi aici am avut noi nădejdea să câştigăm avantaj asupra lamaniţilor.\n\n5 Şi când trei sute optzeci şi patru de ani au trecut, noi adunaserăm pe toţi cei rămaşi din poporul nostru în ţara Cumora.\n\n6 Şi s-a întâmplat că, atunci când noi adunaserăm tot poporul nostru într-un singur grup în ţara Cumora, iată eu, Mormon, am început să îmbătrânesc; şi ştiind că aceasta avea să fie ultima bătălie a poporului meu şi având poruncă de la Domnul ca să nu las cronicile care fuseseră înmânate de strămoşii noştri, şi care erau sfinte, să cadă în mâna lamaniţilor (căci lamaniţii le-ar fi distrus), de aceea, eu am făcut această cronică pe plăcile lui Nefi şi am ascuns în dealul Cumora toate cronicile care îmi fuseseră încredinţate mie de către mâna Domnului, în afară de aceste câteva plăci pe care eu le-am dat fiului meu, Moroni.\n\n7 Şi s-a întâmplat că poporul meu împreună cu nevestele lor şi cu copiii lor au văzut acum oştirile lamaniţilor înaintând în marş către ei; şi cu frica aceea îngrozitoare de moarte, care umple piepturile tuturor celor slabi, au aşteptat ei ca să-i întâmpine.\n\n8 Şi s-a întâmplat că ei au venit ca să se lupte împotriva noastră, iar fiecare suflet era umplut de groază din cauza numărului lor mare.\n\n9 Şi s-a întâmplat că ei au tăbărât asupra poporului meu cu săbiile şi cu arcurile, cu săgeţile şi cu topoarele şi cu tot felul de arme de război.\n\n10 Şi s-a întâmplat că oamenii mei au fost doborâţi la pământ, da, şi anume cei zece mii care erau cu mine şi eu am căzut rănit în mijlocul lor; şi ei au trecut pe lângă mine şi nu au pus capăt vieţii mele.\n\n11 Şi atunci când ei au trecut printre noi şi au doborât pe toţi oamenii mei în afară de douăzeci şi patru dintre noi (printre care era şi fiul meu Moroni) şi noi supravieţuisem celor morţi din poporul nostru, am văzut în ziua următoare, atunci când lamaniţii se întorseseră în taberele lor, de pe vârful dealului Cumora, pe cei zece mii din poporul meu care fuseseră doborâţi, fiind conduşi de mine în fruntea lor.\n\n12 Şi noi, de asemenea, i-am văzut pe cei zece mii din poporul meu care fuseseră conduşi de către fiul meu, Moroni.\n\n13 Şi iată, cei zece mii ai lui Ghidghidona căzuseră, iar el, de asemenea, căzuse în mijlocul lor.\n\n14 Şi Lama căzuse împreună cu cei zece mii ai săi; iar Ghilgal căzuse împreună cu cei zece mii ai săi; iar Limha căzuse împreună cu cei zece mii ai săi; iar Ieneum căzuse împreună cu cei zece mii ai săi; iar Cumeniha şi Moroniha şi Antionum şi Şiblom şi Sem şi Ioş căzuseră împreună cu cei zece mii ai fiecăruia dintre ei.\n\n15 Şi s-a întâmplat că au mai fost încă zece care au căzut de sabie, împreună cu cei zece mii ai fiecăruia dintre ei; da, şi anume toţi oamenii mei căzuseră în afară de cei douăzeci şi patru care fuseseră împreună cu mine, precum şi câţiva care scăpaseră în ţinuturile de la miazăzi şi câţiva care dezertaseră la lamaniţi; iar carnea lor şi oasele lor şi sângele lor erau împrăştiate pe faţa pământului, fiind părăsiţi acolo de mâinile acelora care-i uciseseră ca să se facă ţărână şi să putrezească şi să se întoarcă în pământul-mamă.\n\n16 Iar sufletul meu a fost sfâşiat de groază din cauza măcelăririi poporului meu; şi eu am strigat:\n\n17 O, voi cei cinstiţi, cum de aţi putut voi să vă îndepărtaţi de căile Domnului! O, voi cei cinstiţi, cum de aţi putut voi să-L respingeţi pe Isus care a stat cu braţele deschise ca să vă primească!\n\n18 Iată, dacă voi nu aţi fi făcut aceasta, voi nu aţi fi căzut. Dar iată, voi aţi căzut, iar eu jelesc pierderea voastră.\n\n19 O, voi fii şi fiice cinstite, voi taţi şi mame, voi bărbaţi şi neveste, voi cei cinstiţi, cum de s-a întâmplat ca voi să cădeţi!\n\n20 Dar iată, voi sunteţi duşi, iar întristarea mea nu poate să vă aducă înapoi.\n\n21 Şi în curând va veni ziua când mortalitatea voastră trebuie să se schimbe în nemurire, iar aceste trupuri care acum putrezesc în corupţie trebuie în curând să devină trupuri incoruptibile; iar apoi voi va trebui să staţi în faţa scaunului de judecată al lui Hristos ca să fiţi judecaţi după faptele voastre; şi dacă va fi ca voi să fiţi drepţi, atunci voi sunteţi binecuvântaţi împreună cu strămoşii voştri care s-au dus înaintea voastră.\n\n22 O, dacă voi v-aţi fi pocăit înainte ca această mare distrugere să fi venit asupra voastră. Dar iată, voi v-aţi dus, iar Tatăl, da, Tatăl cel Veşnic din ceruri cunoaşte starea voastră; şi El face cu voi aşa după cum este dreptatea şi îndurarea Lui.\n\n", "morm 7": "[center][font_size=26]Capitolul 7[/font_size][/center]\n\n[i]Mormon îi invită pe lamaniţii din zilele din urmă să creadă în Hristos, să accepte Evanghelia Lui şi să fie salvaţi—Toţi aceia care cred în Biblie vor crede şi în Cartea lui Mormon. Circa 385 d.H.[/i]\n\n1 Şi acum iată, eu aş dori să vorbesc întrucâtva către cei rămaşi din acest popor care sunt cruţaţi, dacă va fi ca Dumnezeu să le dea lor cuvintele mele pentru ca ei să poată cunoaşte lucrurile strămoşilor lor; da, eu vă spun vouă, voi, rămăşiţa casei lui Israel; şi acestea sunt cuvintele pe care eu le spun:\n\n2 Voi să ştiţi că sunteţi din casa lui Israel.\n\n3 Voi să ştiţi că trebuie să veniţi la pocăinţă, căci altfel nu puteţi fi salvaţi.\n\n4 Voi să ştiţi că trebuie să vă puneţi jos armele voastre de război şi să nu vă mai desfătaţi în vărsarea de sânge şi să nu mai puneţi mâna pe ele, decât dacă Dumnezeu vă va porunci.\n\n5 Voi să ştiţi că trebuie să ajungeţi la cunoaşterea strămoşilor voştri şi să vă pocăiţi de toate păcatele şi nedreptăţile voastre şi să credeţi în Isus Hristos, că El este Fiul lui Dumnezeu şi că El a fost ucis de către Iudei şi că prin puterea Tatălui, El a înviat din nou, prin care El a câştigat victorie asupra mormântului; şi prin El, de asemenea, muşcătura morţii este înghiţită.\n\n6 Şi El va face învierea morţilor prin care omul trebuie să se ridice şi să stea în faţa scaunului Lui de judecată.\n\n7 Şi El a înfăptuit mântuirea lumii prin care aceluia care este găsit nevinovat în faţa Lui în ziua judecăţii i se dă să locuiască în prezenţa lui Dumnezeu în împărăţia Lui, să cânte neîncetat împreună cu corurile de sus cântece de preamărire pentru Tatăl şi pentru Fiul şi pentru Duhul Sfânt, care sunt un Dumnezeu, într-o stare de fericire fără de sfârşit.\n\n8 De aceea, pocăiţi-vă şi fiţi botezaţi în numele lui Isus şi ţineţi-vă strâns de Evanghelia lui Hristos care va fi pusă în faţa voastră, nu numai în această cronică, ci şi în cronica ce va veni la neamuri de la Iudei, care cronică va veni de la neamuri la voi.\n\n9 Căci iată, aceasta s-a scris cu scopul ca voi să credeţi în aceasta; şi dacă voi credeţi aceea, atunci voi veţi crede aceasta, de asemenea; şi dacă voi credeţi aceasta, atunci voi veţi cunoaşte despre strămoşii voştri, precum şi despre faptele minunate care au fost făcute printre ei de către puterea lui Dumnezeu.\n\n10 Şi voi, de asemenea, veţi cunoaşte că sunteţi o rămăşiţă a seminţiei lui Iacov; de aceea, voi sunteţi număraţi în poporul întâiului legământ; şi dacă va fi ca voi să credeţi în Hristos şi să fiţi botezaţi, mai întâi prin apă, iar apoi prin foc şi prin Duhul Sfânt, urmând exemplul Salvatorului nostru, în acord cu ceea ce El ne-a poruncit nouă, atunci va fi bine de voi în ziua judecăţii. Amin.\n\n", "morm 8": "[center][font_size=26]Capitolul 8[/font_size][/center]\n\n[i]Lamaniţii îi caută şi-i distrug pe nefiţi—Cartea lui Mormon va fi dezvăluită prin puterea lui Dumnezeu—Blesteme sunt aruncate asupra acelora care respiră mânie şi se împotrivesc lucrărilor Domnului—Cronica nefiţilor se va dezvălui într-o zi de ticăloşie, degenerare şi apostazie. Circa 400–421 d.H.[/i]\n\n1 Iată eu, Moroni, termin cronica tatălui meu, Mormon. Iată, eu am numai puţine lucruri de scris, care lucruri mi-au fost poruncite de către tatăl meu.\n\n2 Şi acum s-a întâmplat că, după bătălia cea mare şi înfricoşătoare de la Cumora, iată, nefiţii care scăpaseră în ţara de la miazăzi au fost fugăriţi de către lamaniţi până când au fost distruşi cu toţii.\n\n3 Şi tatăl meu, de asemenea, a fost ucis de ei, iar eu chiar rămân singur ca să scriu povestea tristă a distrugerii poporului meu. Dar iată, ei sunt duşi, iar eu îndeplinesc porunca tatălui meu. Şi dacă ei mă vor ucide pe mine sau nu, eu nu ştiu.\n\n4 De aceea, voi scrie şi voi ascunde cronicile în pământ; şi încotro mă duc, nu are nici o importanţă.\n\n5 Iată, tatăl meu a făcut această cronică şi a scris scopul ei. Şi iată, eu aş dori să scriu, de asemenea, dacă aş avea loc pe plăci, dar nu am; şi nici metal nu am, căci sunt singur. Tatăl meu a fost ucis în bătălie, precum şi toate neamurile mele, iar eu nu am nici prieteni şi nici unde să mă duc; şi cât timp va dori Domnul ca eu să mai trăiesc, eu nu ştiu.\n\n6 Iată, patru sute de ani au trecut de la venirea Domnului şi Salvatorului nostru.\n\n7 Şi iată, lamaniţii au fugărit poporul meu, nefiţii, din oraş în oraş şi din loc în loc chiar până când nici unul dintre ei nu a mai rămas; şi mare a fost căderea lor; da, mare şi uimitoare este distrugerea poporului meu, nefiţii.\n\n8 Şi iată, mâna Domnului este aceea care a făcut aceasta. Şi iată, de asemenea, că lamaniţii sunt în război unul cu altul; şi întreaga faţă a acestei ţări este un cerc continuu de ucideri şi vărsare de sânge; şi nimeni nu cunoaşte sfârşitul războiului.\n\n9 Şi acum iată, eu nu mai spun nimic despre ei, căci nu mai este nimeni, decât lamaniţii şi tâlharii care sunt pe faţa ţării.\n\n10 Şi nu mai este nimeni care să-L cunoască pe adevăratul Dumnezeu, în afară de Ucenicii lui Isus care rămăseseră în ţară până când ticăloşia poporului a fost atât de mare, încât Domnul nu i-a suferit pe ei ca să rămână cu poporul; şi dacă ei încă mai sunt pe faţa pământului, nimeni nu ştie.\n\n11 Dar iată, tatăl meu şi cu mine i-am văzut pe ei, iar ei ne-au slujit nouă.\n\n12 Şi oricine va primi această cronică şi nu o va condamna din cauza imperfecţiunilor care sunt în ea, tot acela va cunoaşte lucruri încă şi mai mari decât acestea. Iată, eu sunt Moroni; şi dacă ar fi cu putinţă, eu aş dori să vă fac vouă cunoscute toate lucrurile.\n\n13 Iată, eu termin să vă spun despre acest popor. Eu sunt fiul lui Mormon, iar tatăl meu a fost un urmaş al lui Nefi.\n\n14 Şi tot eu sunt acela care a ascuns această cronică în Domnul; plăcile acelea nu sunt de nici o valoare din cauza poruncii Domnului. Căci El într-adevăr a spus că nimeni nu le va avea ca să capete câştig; dar cronica de pe ele este de mare valoare; iar acela care le va aduce la lumină, pe el Domnul îl va binecuvânta.\n\n15 Căci nimeni nu poate avea puterea de a o aduce la lumină, decât dacă lucrul acesta îi va fi dat lui de către Dumnezeu; căci Dumnezeu doreşte ca aceasta să fie făcută cu ochiul îndreptat numai către slava Lui sau la bunăstarea poporului de legământ al Domnului din vechime şi îndelung împrăştiat.\n\n16 Şi binecuvântat să fie acela care va aduce acest lucru la lumină; căci acesta va fi adus afară din întuneric la lumină, potrivit cuvântului lui Dumnezeu; da, el va fi adus afară din pământ şi va străluci cu putere din întuneric şi va fi adus la cunoştinţa poporului; şi lucrul acesta va fi făcut prin puterea lui Dumnezeu.\n\n17 Şi dacă vor fi greşeli, acestea vor fi greşelile unui om. Dar iată, noi nu cunoaştem nici o greşeală; cu toate acestea, Dumnezeu cunoaşte toate lucrurile; de aceea, acela care osândeşte, el să ştie că va fi în pericol să ajungă în focul iadului.\n\n18 Iar acela care spune: Arată-mi sau vei fi lovit—acela să ştie să se păzească să nu poruncească ceea ce este interzis de către Domnul.\n\n19 Căci iată, acelaşi care judecă cu grăbire va fi judecat cu grăbire; căci plata lui va fi după faptele lui; de aceea, acela care loveşte va fi lovit de către Domnul.\n\n20 Iată ce spune Scriptura—omul nu trebuie să lovească şi nici să judece; căci judecata este a Mea, spune Domnul, iar răzbunarea, de asemenea, este a Mea; şi Eu voi plăti înapoi.\n\n21 Iar acela care va sufla mânie şi lupte împotriva lucrării Domnului, precum şi împotriva poporului de legământ al Domnului, care este casa lui Israel, şi care va zice: Noi vom distruge lucrarea Domnului, iar Domnul nu-Şi va aduce aminte de legământul Său pe care l-a făcut cu casa lui Israel—tot acela este în pericol să fie doborât la pământ şi aruncat în foc;\n\n22 Căci scopuri veşnice al Domnului vor continua până când toate făgăduinţele Lui vor fi împlinite.\n\n23 Cercetaţi profeţiile lui Isaia. Iată, eu nu pot să le scriu. Da, iată, vă spun eu vouă, cum că acei sfinţi care au plecat înaintea mea, care au avut stăpânire asupra acestei ţări, vor implora, da, chiar din ţărână Îl vor implora ei pe Domnul; şi aşa cum Domnul trăieşte, tot aşa îşi va aduce El aminte de legământul pe care l-a făcut cu ei.\n\n24 Şi El cunoaşte rugăciunile lor, cum că ele erau din partea fraţilor lor. Şi El cunoaşte credinţa lor, căci în numele Lui puteau ei să mişte munţi; şi în numele Lui puteau ei să facă pământul să se cutremure; şi prin puterea cuvântului Lui au făcut ei închisori să se dărâme la pământ; da, chiar şi cele mai înspăimântătoare cuptoare nu au putut să le facă lor nici un rău, precum nici animalele sălbatice sau şerpii veninoşi, datorită puterii cuvântului Lui.\n\n25 Şi iată, rugăciunile lor erau, de asemenea, din partea aceluia pe care Domnul îl va lăsa să aducă aceste lucruri la lumină.\n\n26 Şi nimeni nu trebuie să spună că acestea nu se vor întâmpla, căci cu siguranţă ele se vor întâmpla, căci aşa a spus Domnul; căci din pământ vor veni ele, prin mâna Domnului; şi nimeni nu va putea să oprească aceasta; şi aceasta se va întâmpla într-o zi când se va spune că miracole nu mai sunt; şi se va întâmpla ca şi cum cineva ar vorbi din morţi.\n\n27 Şi se va întâmpla într-o zi când sângele sfinţilor Îl va implora pe Domnul din cauza combinaţiilor secrete şi a lucrărilor întunericului.\n\n28 Da, aceasta se va întâmpla într-o zi când puterea lui Dumnezeu va fi tăgăduită şi bisericile vor fi corupte şi înălţate în trufia inimilor lor; da, şi anume, într-o zi când conducătorii bisericilor şi învăţătorii se vor înălţa în îngâmfarea inimilor lor chiar în invidia acelora care aparţin de bisericile lor.\n\n29 Da, aceasta se va întâmpla într-o zi când se va auzi despre focuri şi furtuni şi nori de fum în ţări străine.\n\n30 Şi, de asemenea, se va auzi despre războaie, zvonuri de războaie şi cutremure de pământ în diferite locuri.\n\n31 Da, aceasta se va întâmpla într-o zi când va fi o mare spurcăciune pe faţa pământului; vor fi crime şi furturi, minciuni şi înşelăciuni, curvie şi tot felul de lucruri abominabile; când mulţi vor fi aceia care vor spune fă asta sau fă cealaltă şi nu va avea nici o importanţă, căci Domnul va opri toate acestea în ziua din urmă. Dar vai de aceia, căci ei sunt în fierea amărăciunii şi prinşi în legăturile nedreptăţii.\n\n32 Da, aceasta se va întâmpla într-o zi când se vor zidi unele biserici, care vor spune: Vino la mine şi pentru banii tăi vei fi iertat de păcatele tale.\n\n33 O, voi oameni ticăloşi şi stricaţi şi încăpăţânaţi, de ce aţi zidit voi biserici pentru voi înşivă ca să căpătaţi câştig? De ce aţi pocit voi cuvântul sfânt al lui Dumnezeu ca să puteţi aduce blestem asupra sufletelor voastre? Iată, uitaţi-vă la revelaţiile lui Dumnezeu; căci iată, timpul va veni în ziua aceea când toate aceste lucruri vor trebui împlinite.\n\n34 Iată, Domnul mi-a arătat mie lucruri mari şi minunate despre ceea ce va trebui să se întâmple în curând, în ziua aceea când aceste lucruri se vor întâmpla printre voi.\n\n35 Iată, eu vorbesc către voi ca şi cum voi aţi fi prezenţi; şi totuşi voi nu sunteţi. Dar iată, Isus Hristos mi-a arătat mie, iar eu cunosc faptele voastre.\n\n36 Şi eu ştiu că voi păşiţi în trufia inimilor voastre; şi nu este nimeni, în afară de câţiva, care nu se înalţă pe ei înşişi în trufia inimilor lor, purtând veşminte foarte fine, invidiind şi luptându-se şi dovedind răutate şi persecuţii şi tot felul de nedreptăţi; iar bisericile voastre, da, chiar şi fiecare dintre ele, au devenit spurcate din cauza trufiei din inimile voastre.\n\n37 Căci iată, voi iubiţi banii şi averea voastră şi veşmintele voastre fine şi podoabele bisericilor voastre mai mult decât voi îi iubiţi pe cei săraci şi pe cei în nevoie, pe cei bolnavi şi pe cei în suferinţă.\n\n38 O, voi cei spurcaţi, voi cei făţarnici, voi învăţătorilor care vă vindeţi pe voi înşivă pentru aceea care va corupe, de ce aţi spurcat voi Biserica cea sfântă a lui Dumnezeu? De ce vă este ruşine să luaţi asupra voastră numele lui Hristos? De ce nu vă gândiţi voi că mai mare este valoarea unei fericiri veşnice decât acea nefericire care nu moare niciodată—din cauza laudelor lumii?\n\n39 De ce vă împodobiţi pe voi înşivă cu ceea ce nu are nici o viaţă şi totuşi suferiţi ca cei flămânzi şi cei în nevoie şi cei goi şi cei bolnavi şi cei în suferinţă să treacă pe lângă voi şi voi să nu-i vedeţi?\n\n40 Da, de ce vă consolidaţi voi lucrurile voastre abominabile secrete ca să căpătaţi câştig şi să faceţi ca văduve să jelească în faţa Domnului, precum şi orfani să jelească în faţa Domnului, precum şi sângele taţilor şi al bărbaţilor lor să-L implore pe Domnul din pământ pentru răzbunare asupra capului vostru?\n\n41 Iată, sabia răzbunării atârnă asupra voastră; şi în curând va veni timpul când El va răzbuna sângele sfinţilor asupra voastră, căci El nu va mai suferi strigătele lor.\n\n", "morm 9": "[center][font_size=26]Capitolul 9[/font_size][/center]\n\n[i]Moroni îi cheamă pe cei care nu cred în Hristos să se pocăiască—El vesteşte un Dumnezeu al miracolelor care dă revelaţii şi care revărsă daruri şi semne asupra celor credincioşi—Miracolele încetează din cauza necredinţei—Semne îi urmează pe cei care cred—Oamenii sunt chemaţi să fie înţelepţi şi să ţină poruncile. Circa 401–421 d.H.[/i]\n\n1 Şi acum eu vorbesc, de asemenea, despre aceia care nu cred în Hristos.\n\n2 Iată, veţi crede voi în ziua vizitării voastre—iată, când Domnul va veni, da, anume în ziua aceea mare când pământul va fi răsucit ca un sul şi elementele se vor topi cu mare căldură, da, în ziua aceea mare când voi veţi fi aduşi ca să staţi înaintea Mielului lui Dumnezeu—veţi spune voi atunci că nu este Dumnezeu?\n\n3 Atunci Îl veţi mai tăgădui voi pe Hristos sau veţi putea voi să-L priviţi pe Mielul lui Dumnezeu? Credeţi voi că veţi locui cu El cu conştiinţa vinovăţiei voastre? Credeţi voi că veţi putea să fiţi fericiţi să locuiţi cu acea Fiinţă Sfântă când sufletele voastre sunt chinuite de conştiinţa vinovăţiei că voi aţi ponegrit legile Lui?\n\n4 Iată, vă zic eu vouă că aţi fi mai nenorociţi să locuiţi cu un Dumnezeu sfânt şi drept, cu conştiinţa spurcăciunii voastre înaintea Lui, decât dacă aţi locui împreună cu sufletele osândite în iad.\n\n5 Căci iată, atunci când voi veţi fi aduşi ca să vă vedeţi goliciunea în faţa lui Dumnezeu, precum şi slava lui Dumnezeu şi sfinţia lui Isus Hristos, o flacără de nestins se va aprinde peste voi.\n\n6 O, atunci, voi cei necredincioşi, întoarceţi-vă către Domnul; imploraţi cu putere pe Tatăl în numele lui Isus pentru ca voi să puteţi să fiţi găsiţi neprihăniţi, puri, frumoşi şi albi, fiind curăţaţi de sângele Mielului în ziua aceea mare din urmă.\n\n7 Şi iarăşi vă spun eu vouă, aceia care tăgăduiţi revelaţiile lui Dumnezeu şi ziceţi că ele au încetat să mai fie, că nu este nici o revelaţie sau profeţie, sau dar sau vindecare, sau vorbire în limbi şi în tălmăciri de limbi;\n\n8 Iată, vă spun eu vouă, cum că acela care tăgăduieşte aceste lucruri nu cunoaşte Evanghelia lui Hristos; da, el nu a citit scripturile; iar dacă le-a citit, atunci el nu le înţelege.\n\n9 Căci nu citim noi că Dumnezeu este acelaşi ieri, astăzi şi în vecii vecilor, iar în El nu este nici o schimbare sau o umbră de schimbare?\n\n10 Şi acum, dacă voi v-aţi închipuit pentru voi înşivă un Dumnezeu care se schimbă şi în care este o umbră de schimbare, atunci voi v-aţi închipuit pentru voi înşivă un Dumnezeu care nu este un Dumnezeu al minunilor.\n\n11 Dar iată, eu vă voi arăta vouă un Dumnezeu al minunilor, şi anume Dumnezeul lui Avraam şi Dumnezeul lui Isaac şi Dumnezeul lui Iacov; şi acesta este acelaşi Dumnezeu care a creat cerul şi pământul şi toate lucrurile care sunt în ele.\n\n12 Iată, El l-a făcut pe Adam, iar prin Adam a venit căderea omului. Şi din cauza căderii omului a venit Isus Hristos, chiar Tatăl şi Fiul; şi datorită lui Isus Hristos a venit mântuirea omului.\n\n13 Şi datorită mântuirii omului, care a venit prin Isus Hristos, ei sunt aduşi înapoi în prezenţa Domnului; da, asta înseamnă că toţi oamenii sunt mântuiţi datorită faptului că moartea lui Hristos înfăptuieşte învierea, care înfăptuieşte o mântuire de la un somn veşnic, din care somn toţi oamenii vor fi treziţi de către puterea lui Dumnezeu atunci când trâmbiţa va suna; şi ei vor veni, atât cei mici, cât şi cei mari; şi ei cu toţii vor sta în faţa scaunului Lui de judecată, fiind mântuiţi şi eliberaţi din această legătură veşnică a morţii, care moarte este o moarte vremelnică.\n\n14 Iar apoi va veni judecata Celui Sfânt asupra lor; iar apoi va veni timpul când cel întinat va fi încă întinat; iar acela care este drept va fi încă drept; acela care este fericit va fi încă fericit; iar acela care este nefericit va fi încă nefericit.\n\n15 Şi acum, o, voi toţi aceia care v-aţi închipuit pentru voi înşivă un Dumnezeu care nu poate face nici o minune, aş dori să vă întreb pe voi, este adevărat că toate aceste lucruri despre care eu am vorbit s-au întâmplat? A venit deja sfârşitul? Iată, vă spun eu vouă, nu; iar Dumnezeu nu a încetat să fie un Dumnezeu al miracolelor.\n\n16 Iată, nu sunt lucrurile înfăptuite de Dumnezeu minunate în ochii voştri? Da, şi cine poate înţelege lucrările minunate ale lui Dumnezeu?\n\n17 Cine va spune că nu a fost o minune că prin cuvântul Lui cerul şi pământul au apărut; şi prin puterea cuvântului Lui omul a fost făcut din ţărâna pământului; şi prin puterea cuvântului Lui miracole au fost înfăptuite?\n\n18 Şi cine va spune că Isus Hristos nu a făcut multe minuni măreţe? Şi au fost multe minuni măreţe făcute de mâinile apostolilor.\n\n19 Şi dacă atunci minuni au fost făcute, de ce a încetat Dumnezeu să fie un Dumnezeu al minunilor şi totuşi să fie o Fiinţă neschimbătoare? Şi iată, vă spun eu vouă, El nu S-a schimbat; căci dacă ar fi aşa, atunci El ar înceta să fie Dumnezeu; şi El nu a încetat să fie Dumnezeu şi este un Dumnezeu al minunilor.\n\n20 Iar pricina pentru care El încetează să mai facă minuni printre copiii omului este pentru că ei rătăcesc în necredinţă şi se abat de la drumul drept şi nu-L cunosc pe Dumnezeul în care ei trebuie să creadă.\n\n21 Iată, vă spun eu vouă că acela care crede în Hristos, neîndoindu-se de nimic, lui îi va fi dat orice el Îi va cere Tatălui în numele lui Hristos; iar făgăduiala aceasta este pentru toţi, chiar şi până la marginile pământului.\n\n22 Căci iată, astfel a spus Isus Hristos, Fiul lui Dumnezeu, către ucenicii Săi care trebuia să rămână, da, precum şi către toţi ucenicii Săi în auzul mulţimii: Duceţi-vă în toată lumea şi propovăduiţi Evanghelia la orice făptură;\n\n23 Şi acela care crede şi care este botezat va fi salvat, dar acela care nu crede va fi osândit;\n\n24 Şi aceste semne îi vor urma pe aceia care cred—în numele Meu ei vor alunga diavolii; ei vor cuvânta în limbi noi; ei vor apuca şerpi; şi dacă ei vor bea orice lucru ucigător, acesta nu-i va vătăma pe ei; ei îşi vor pune mâinile pe bolnavi, iar aceştia se vor vindeca;\n\n25 Şi oricine va crede în numele Meu, neîndoindu-se de nimic, lui îi voi confirma Eu toate cuvintele Mele, chiar şi până la marginile pământului.\n\n26 Şi acum, iată, cine poate să se împotrivească lucrărilor Domnului? Cine poate să tăgăduiască spusele Lui? Cine se va ridica împotriva puterii atotputernice a Domnului? Cine va dispreţui lucrările Domnului? Cine-i va dispreţui pe copiii lui Hristos? Iată, voi toţi aceia care sunteţi dispreţuitori ai lucrărilor Domnului vă veţi minuna şi veţi pieri.\n\n27 O, atunci, nu dispreţuiţi şi nu vă minunaţi, ci ascultaţi de cuvintele Domnului şi întrebaţi-L pe Tatăl, în numele lui Isus, pe ce lucruri să vă sprijiniţi la nevoie. Nu vă îndoiţi, ci fiţi credincioşi şi începeţi ca în timpurile din vechime şi veniţi la Domnul cu toată inima voastră şi duceţi la bun sfârşit propria voastră salvare cu frică şi cutremurare înaintea Lui.\n\n28 Fiţi înţelepţi în zilele încercărilor voastre; lepădaţi-vă de orice necurăţenie; nu cereţi ceva ca să risipiţi în poftele voastre trupeşti, ci cereţi cu o tărie neclintită să nu cedaţi la nici o ispită, ci să-L slujiţi pe Dumnezeul cel Adevărat şi Viu.\n\n29 Vedeţi să nu fiţi botezaţi în mod nedemn; vedeţi să nu luaţi împărtăşania lui Hristos în mod nedemn; ci vedeţi să faceţi toate lucrurile cu demnitate şi să le faceţi în numele lui Isus Hristos, Fiul lui Dumnezeu cel Viu; şi dacă voi veţi face aceasta şi veţi răbda până la sfârşit, atunci în nici un caz voi nu veţi fi alungaţi.\n\n30 Iată, eu vă vorbesc vouă ca şi cum aş vorbi din morţi; căci eu ştiu că voi veţi avea cuvintele mele.\n\n31 Nu mă osândiţi pe mine din cauza imperfecţiunii mele, şi nici pe tatăl meu din cauza imperfecţiunii lui, precum şi nici pe aceia care au scris înaintea lui; ci mai degrabă aduceţi mulţumiri lui Dumnezeu pentru că El a făcut ca voi să vedeţi imperfecţiunile noastre, pentru ca voi să învăţaţi să fiţi şi mai înţelepţi decât am fost noi.\n\n32 Şi acum, iată, noi am scris această cronică după cunoştinţa noastră, cu literele care printre noi sunt numite litere egiptene reformate, fiind transmise şi modificate de către noi după felul nostru de vorbire.\n\n33 Şi dacă plăcile noastre ar fi fost destul de mari, noi am fi scris în ebraică; dar ebraica a fost, de asemenea, modificată de către noi; şi dacă noi am fi putut scrie în ebraică, iată, voi nu aţi fi avut nici o imperfecţiune în cronica noastră.\n\n34 Dar Domnul cunoaşte lucrurile pe care noi le-am scris, precum şi că nici un alt popor nu cunoaşte limba noastră; şi pentru că nici un alt popor nu cunoaşte limba noastră, de aceea, El a pregătit mijloace pentru interpretarea ei.\n\n35 Şi aceste lucruri sunt scrise pentru ca noi să ne putem curăţa veşmintele de sângele fraţilor noştri care s-au rătăcit în necredinţă.\n\n36 Şi iată, aceste lucruri pe care noi le-am dorit în legătură cu fraţii noştri, da, şi anume restaurarea lor pentru cunoaşterea lui Hristos, sunt în acord cu rugăciunile tuturor sfinţilor care au trăit în ţară.\n\n37 Şi fie ca Domnul Isus Hristos să facă în aşa fel ca rugăciunile lor să fie răsplătite în acord cu credinţa lor; şi fie ca Dumnezeu Tatăl să-şi aducă aminte de legământul pe care El l-a făcut cu casa lui Israel; şi fie ca El să-i binecuvânteze pe ei în vecii vecilor, prin credinţă în numele lui Isus Hristos. Amin.\n\n", "ether 1": "[center][font_size=26]Cartea lui Eter[/font_size][/center]\n\nCronica iarediţilor, luată de pe cele douăzeci şi patru de plăci găsite de către poporul lui Limhi în zilele regelui Mosia.\n\n[center][font_size=26]Capitolul 1[/font_size][/center]\n\n[i]Moroni prescurtează scrierile lui Eter—Genealogia lui Eter este stabilită—Limba iarediţilor nu este încurcată la Turnul lui Babel—Domnul făgăduieşte să-i conducă într-o o ţară aleasă şi să-i facă un mare neam.[/i]\n\n1 Şi acum eu, Moroni, încep să fac o relatare a acelor locuitori din vechime care fuseseră distruşi de către mâna Domnului de pe faţa acestei ţări de la miazănoapte.\n\n2 Şi eu iau relatarea mea de pe cele douăzeci şi patru de plăci care au fost găsite de către poporul lui Limhi, care este cunoscută ca fiind Cartea lui Eter.\n\n3 Şi cum eu cred că prima parte a acestei cronici, care vorbeşte despre crearea lumii şi despre Adam, precum şi o relatare din acel timp chiar şi despre turnul acela mare şi despre orice alte lucruri care s-au întâmplat printre copiii oamenilor până în acel timp, se află printre Iudei—\n\n4 De aceea, eu nu scriu acele lucruri care s-au întâmplat din zilele lui Adam până în timpul acela; căci ele sunt pe plăci; şi oricine care le va găsi, acela va avea puterea să facă o relatare completă.\n\n5 Dar iată, eu nu redau o relatare completă, ci numai o parte a relatării mele, începând de la turn şi până când ei au fost distruşi.\n\n6 Şi în felul acesta redau eu relatarea mea. Acela care a scris această cronică a fost Eter, iar el a fost un urmaş al lui Coriantor.\n\n7 Coriantor a fost fiul lui Moron.\n\n8 Iar Moron a fost fiul lui Etem.\n\n9 Iar Etem a fost fiul lui Ahah.\n\n10 Iar Ahah a fost fiul lui Set.\n\n11 Iar Set a fost fiul lui Şiblon.\n\n12 Iar Şiblon a fost fiul lui Com.\n\n13 Iar Com a fost fiul lui Coriantum.\n\n14 Iar Coriantum a fost fiul lui Amnigada.\n\n15 Iar Amnigada a fost fiul lui Aaron.\n\n16 Iar Aaron a fost un urmaş al lui Het, care a fost fiul lui Hartom.\n\n17 Iar Hartom a fost fiul lui Lib.\n\n18 Iar Lib a fost fiul lui Chiş.\n\n19 Iar Chiş a fost fiul lui Corom.\n\n20 Iar Corom a fost fiul lui Levi.\n\n21 Iar Levi a fost fiul lui Chim.\n\n22 Iar Chim a fost fiul lui Morianton.\n\n23 Iar Morianton a fost un urmaş al lui Riplachiş.\n\n24 Iar Riplachiş a fost fiul lui Şez.\n\n25 Iar Şez a fost fiul lui Het.\n\n26 Iar Het a fost fiul lui Com.\n\n27 Iar Com a fost fiul lui Coriantum.\n\n28 Iar Coriantum a fost fiul lui Emer.\n\n29 Iar Emer a fost fiul lui Omer.\n\n30 Iar Omer a fost fiul lui Şul.\n\n31 Iar Şul a fost fiul lui Chib.\n\n32 Iar Chib a fost fiul lui Oriha, care a fost fiul lui Iared;\n\n33 Care Iared a venit împreună cu fratele său şi cu familiile lor şi cu alte familii de la turnul cel mare în timpul când Domnul a încurcat limbile oamenilor şi a blestemat în mânia Lui cum că ei să fie împrăştiaţi pe toată faţa pământului; şi în acord cu cuvântul Domnului, oamenii au fost împrăştiaţi.\n\n34 Iar fratele lui Iared fiind un om mare şi puternic, precum şi un om mult favorizat de către Domnul, Iared, fratele lui a spus către el: Imploră-L pe Domnul ca El să nu ne încurce, încât să nu înţelegem cuvintele noastre.\n\n35 Şi s-a întâmplat că fratele lui Iared L-a implorat pe Domnul, iar Domnul a avut milă de Iared; de aceea, El nu a încurcat limba lui Iared; iar Iared şi fratele lui nu au fost încurcaţi.\n\n36 Apoi Iared a spus către fratele său: Imploră-L iarăşi pe Domnul şi poate că El îşi va întoarce mânia Sa de la aceia care sunt prietenii noştri şi nu le va încurca limbile.\n\n37 Şi s-a întâmplat că fratele lui Iared L-a implorat pe Domnul, iar Domnul a avut milă de prietenii lor şi de familiile lor, iar ei nu au fost încurcaţi.\n\n38 Şi s-a întâmplat că Iared a spus iarăşi către fratele său, zicând: Du-te şi întreabă-L pe Domnul dacă ne va alunga pe noi afară din ţară, şi dacă ne va alunga, imploră-L pe El încotro trebuie să ne ducem. Şi cine ştie, poate că Domnul ne va conduce pe noi către o ţară care este aleasă mai presus de tot pământul? Şi dacă aşa va fi, atunci să fim credincioşi în Domnul, ca să primim aceasta ca o moştenire a noastră.\n\n39 Şi s-a întâmplat că fratele lui Iared L-a implorat pe Domnul în acord cu ceea ce fusese spus de gura lui Iared.\n\n40 Şi s-a întâmplat că Domnul l-a auzit pe fratele lui Iared şi a avut milă de el şi a spus către el:\n\n41 Du-te şi adună-ţi turmele tale de tot felul, atât de parte bărbătească, cât şi de parte femeiască; şi, de asemenea, tot felul de seminţe ale pământului; precum şi pe familiile tale; precum şi pe Iared, fratele tău, şi familia lui; şi, de asemenea, pe prietenii tăi şi familiile lor şi pe prietenii lui Iared şi familiile lor.\n\n42 Iar după ce tu ai făcut aceasta, să mergi în fruntea lor până la o vale care este în partea de la miazănoapte. Iar acolo te voi întâlni Eu pe tine şi voi merge în fruntea ta până într-o ţară care este aleasă mai presus decât toate ţările pământului.\n\n43 Şi acolo te voi binecuvânta Eu pe tine şi seminţia ta şi voi creşte pentru Mine din seminţia ta şi din seminţia fratelui tău şi a acelora care vor merge cu tine un mare neam. Şi nici un altul nu va fi mai mare decât neamul pe care Eu îl voi ridica pentru Mine din seminţia ta pe toată faţa pământului. Şi astfel voi face Eu pentru tine datorită acestui îndelungat timp când tu M-ai implorat pe Mine.\n\n", "ether 2": "[center][font_size=26]Capitolul 2[/font_size][/center]\n\n[i]Iarediţii se pregătesc pentru călătoria lor către ţara făgăduită—Aceasta este o ţară aleasă în care oamenii trebuie să-L slujească pe Hristos sau să fie distruşi—Domnul îi vorbeşte fratelui lui Iared timp de trei ore—Iarediţii construiesc corăbii—Domnul îi cere fratelui lui Iared să propună cum să fie luminate corăbiile.[/i]\n\n1 Şi s-a întâmplat că Iared şi fratele lui şi familiile lor şi, de asemenea, prietenii lui Iared şi ai fratelui lui şi familiile lor s-au dus jos în valea care era la miazănoapte (iar numele văii era Nimrod, fiind numită după vânătorul cel puternic) împreună cu turmele lor de tot felul pe care ei le adunaseră laolaltă, atât de parte bărbătească, cât şi de parte femeiască.\n\n2 Şi ei, de asemenea, au întins capcane şi au prins păsările cerului; şi ei, de asemenea, au pregătit un vas în care au luat cu ei peştii apelor.\n\n3 Şi ei, de asemenea, au luat cu ei deseret, care tălmăcit înseamnă un fel de albină care face miere; şi astfel ei au luat cu ei roiuri de albine şi tot felul de lucruri care erau pe faţa pământului adică, seminţe de tot felul.\n\n4 Şi s-a întâmplat că atunci când ei au ajuns în valea lui Nimrod, Domnul S-a pogorât şi a spus către fratele lui Iared; şi El era într-un nor, iar fratele lui Iared nu L-a văzut pe El.\n\n5 Şi s-a întâmplat că Domnul le-a poruncit lor să se ducă în pustiu, da, în partea aceea în care nici un om nu mai fusese niciodată. Şi s-a întâmplat că Domnul a mers în fruntea lor şi a spus către ei, aşa cum era El într-un nor, şi le-a dat îndrumări încotro să călătorească.\n\n6 Şi s-a întâmplat că ei au călătorit în pustiu şi au construit corăbii cu care ei au trecut multe ape, fiind îndrumaţi tot timpul de mâna Domnului.\n\n7 Iar Domnul nu suferea ca ei să se oprească dincolo de mare, în pustiu, ci dorea ca ei să meargă înainte chiar până în ţara făgăduinţei, care era mai aleasă decât toate celelalte ţări pe care Domnul Dumnezeu o păstrase pentru un popor drept.\n\n8 Şi El a jurat, în mânia Sa, către fratele lui Iared, că acela care va avea stăpânire peste această ţară a făgăduinţei de la acel timp încolo şi până în vecii vecilor va trebui să-L slujească pe El, Dumnezeul cel adevărat şi unic sau, dacă nu, atunci el va fi distrus când întreaga Sa mânie va veni asupra lui.\n\n9 Şi acum, noi putem să vedem hotărârile lui Dumnezeu în legătură cu această ţară, cum că este o ţară a făgăduinţei; şi orice neam va avea stăpânire asupra ei va trebui să-L slujească pe Dumnezeu sau, dacă nu, atunci ei vor fi distruşi când întreaga mânie a lui Dumnezeu va veni asupra lor. Şi întreaga Sa mânie vine, atunci când ei vor fi copţi în nedreptate.\n\n10 Căci iată, aceasta este o ţară care este aleasă mai presus decât toate celelalte ţări; de aceea, cel care va avea stăpânire asupra ei va trebui să-L slujească pe Dumnezeu sau va fi distrus; căci aceasta este hotărârea veşnică a lui Dumnezeu. Şi numai atunci când nedreptatea printre copiii ţării va fi deplină ei vor fi distruşi.\n\n11 Şi astfel vă este vouă dat, o, voi neamurilor, ca voi să puteţi cunoaşte hotărârile lui Dumnezeu—pentru ca voi să vă puteţi pocăi şi să nu continuaţi în nedreptăţile voastre până când toată plenitudinea se va înfăptui, pentru ca voi să nu puteţi să aduceţi întreaga mânie a lui Dumnezeu asupra voastră, aşa cum locuitorii ţării au făcut până acum.\n\n12 Iată, aceasta este o ţară aleasă şi orice neam care va avea stăpânire asupra ei va fi liber de sclavie şi de robie şi de orice alte neamuri de sub cer, dacă ei Îl vor sluji pe Dumnezeul ţării, care este Isus Hristos, care S-a manifestat prin lucrurile pe care noi le-am scris.\n\n13 Şi acum, eu îmi continui cronica; căci iată, s-a întâmplat că Domnul l-a adus pe Iared şi pe fraţii lui chiar până la marea aceea mare care desparte pământurile. Iar când ei au ajuns la mare, ei şi-au pus corturile; şi ei au pus numele acelui loc Moriancumer; şi ei au locuit în corturi şi au locuit în corturile de la malul mării timp de patru ani.\n\n14 Şi s-a întâmplat că la sfârşitul celor patru ani, Domnul a venit iarăşi la fratele lui Iared şi a stat într-un nor şi a vorbit cu el. Şi timp de trei ore a vorbit Domnul cu fratele lui Iared şi l-a dojenit pe el pentru că el nu şi-a adus aminte să cheme numele Domnului.\n\n15 Iar fratele lui Iared s-a pocăit de răul pe care-l făcuse şi a chemat numele Domnului pentru fraţii lui care erau cu el. Iar Domnul i-a spus: Eu vă voi ierta pe tine şi pe fraţii tăi de păcatele voastre; dar voi nu trebuie să mai păcătuiţi, căci voi trebuie să vă aduceţi aminte că Spiritul Meu nu se va strădui întotdeauna cu omul; de aceea, dacă voi veţi păcătui până când veţi fi copţi, atunci voi veţi fi alungaţi din prezenţa Domnului. Şi acestea sunt gândurile Mele despre ţara pe care Eu vă voi da vouă ca moştenire; căci va fi o ţară aleasă mai presus de toate celelalte ţări.\n\n16 Iar Domnul a spus: Duceţi-vă la lucru şi construiţi după felul corăbiilor pe care voi le-aţi construit până acum. Şi s-a întâmplat că fratele lui Iared s-a dus la lucru, precum şi fraţii lui; şi ei au construit corăbii după felul în care ei construiseră mai înainte, după îndrumările Domnului. Şi ele erau mici şi uşoare pe apă, la fel ca uşurimea unei păsări pe apă.\n\n17 Şi ele erau construite în aşa fel încât erau foarte etanşe, şi anume rezistau la apă ca o farfurie şi fundul lor era etanş ca o farfurie, iar capetele lor erau ascuţite; iar marginea lor era etanşă ca a unei farfurii; iar lungimea lor era cât lungimea unui copac; iar uşa lor, atunci când era închisă, era etanşă la fel ca o farfurie.\n\n18 Şi s-a întâmplat că fratele lui Iared L-a implorat pe Domnul, zicând: O, Doamne, eu am făcut lucrarea pe care Tu mi-ai poruncit-o şi am construit corăbiile aşa cum Tu mi-ai indicat.\n\n19 Şi iată, o, Doamne, în ele nu este nici o lumină; încotro trebuie noi să cârmim? Şi, de asemenea, noi vom pieri, căci în ele noi nu putem să respirăm, în afară de aerul care este în ele; de aceea, vom pieri.\n\n20 Iar Domnul a spus către fratele lui Iared: Iată, tu să faci o gaură în partea de sus, precum şi una în partea de jos; iar atunci când voi veţi suferi din cauza aerului, atunci tu să desfunzi gaura şi voi veţi primi aer. Şi dacă va fi ca apa să vină peste voi, iată, tu să astupi gaura, pentru ca voi să nu pieriţi din cauza inundaţiei.\n\n21 Şi s-a întâmplat că fratele lui Iared a făcut aşa după cum Domnul i-a poruncit lui.\n\n22 Şi el iarăşi L-a implorat pe Domnul, zicând: O, Doamne, iată eu am făcut aşa după cum Tu mi-ai poruncit mie; şi eu am pregătit corăbiile pentru poporul meu şi, iată, nu este nici o lumină în ele. Iată, o, Doamne, ne vei lăsa Tu ca să trecem această apă în întuneric?\n\n23 Iar Domnul a spus către Iared: Ce vrei tu să fac Eu pentru ca voi să aveţi lumină în corăbiile voastre? Căci iată, voi nu puteţi să aveţi ferestre, căci ele ar fi sfărâmate în bucăţi; şi nici nu trebuie să luaţi foc cu voi, căci voi nu trebuie să călătoriţi după lumina focului.\n\n24 Căci iată, voi veţi fi la fel ca o balenă în mijlocul mării; căci valuri ca muntele vor veni peste voi. Cu toate acestea, Eu vă voi aduce pe voi iarăşi afară din adâncurile mării; căci vânturile au fost suflate din gura Mea şi, de asemenea, ploile şi inundaţiile tot Eu le-am trimis.\n\n25 Şi iată, Eu vă pregătesc pe voi împotriva acestor lucruri; căci voi nu puteţi să treceţi peste aceste adâncuri mari dacă Eu nu vă pregătesc împotriva valurilor mării şi a vânturilor care s-au înteţit şi a inundaţiilor care vor veni. De aceea, ce vreţi voi să pregătesc Eu pentru voi pentru ca voi să aveţi lumină atunci când sunteţi înghiţiţi în adâncurile mării?\n\n", "ether 3": "[center][font_size=26]Capitolul 3[/font_size][/center]\n\n[i]Fratele lui Iared vede degetul Domnului în timp ce El atinge şaisprezece pietre—Hristos Îşi arată trupul Său spiritual fratelui lui Iared—Cei care au o cunoaştere perfectă nu pot fi ţinuţi după văl—Tălmăcitori sunt daţi ca să aducă la lumină cronica iarediţilor.[/i]\n\n1 Şi s-a întâmplat că fratele lui Iared (acum, numărul corăbiilor care fuseseră pregătite era opt) s-a dus la muntele pe care ei îl numeau muntele Şelem, din cauza înălţimii lui nespus de mari şi a topit dintr-o stâncă şaisprezece pietre mici; şi ele erau albe şi clare, şi anume la fel ca sticla transparentă; şi el le-a dus în ţara de pe vârful muntelui şi iarăşi L-a implorat pe Domnul, zicând:\n\n2 O, Doamne, Tu ai spus că noi va trebui să fim înconjuraţi de inundaţii. Acum iată, o, Doamne, şi nu fi mânios pe slujitorul Tău din cauza slăbiciunii lui în faţa Ta; căci noi ştim că Tu eşti sfânt şi că locuieşti în ceruri şi că noi suntem nevrednici în faţa Ta; din cauza căderii, firile noastre au devenit rele fără întrerupere; cu toate acestea, o, Doamne, Tu ne-ai dat nouă o poruncă cum că noi trebuie să Te chemăm pe Tine pentru ca de la Tine să primim în acord cu dorinţele noastre.\n\n3 Iată, o, Doamne, Tu ne-ai lovit pe noi din cauza nedreptăţii noastre şi ne-ai alungat şi în toţi aceşti ani mulţi noi am fost în pustiu; cu toate acestea, Tu ai fost îndurător cu noi. O, Doamne, priveşte către mine cu îndurare şi întoarce-Ţi mânia Ta de la acest popor şi nu lăsa ca să se ducă peste aceste adâncuri furioase în întuneric; ci priveşte aceste lucruri pe care eu le-am topit din stâncă.\n\n4 Şi eu ştiu, o, Doamne, că Tu ai toată puterea şi că poţi să faci orice vrei pentru binele omului; de aceea, atinge aceste pietre, o, Doamne, cu degetul Tău şi pregăteşte-le pentru ca ele să lumineze în întuneric; şi ele ne vor lumina pe noi în corăbiile pe care noi le-am pregătit pentru ca noi să avem lumină în timp ce vom traversa marea.\n\n5 Iată, o, Doamne, Tu poţi să faci aceasta. Noi ştim că Tu eşti în stare să arăţi putere mare, care pare mică pentru înţelegerea oamenilor.\n\n6 Şi s-a întâmplat că atunci când fratele lui Iared a spus aceste cuvinte, iată, Domnul Şi-a întins mâna Sa şi a atins pietrele, una câte una, cu degetul Său. Iar vălul a fost ridicat de pe ochii fratelui lui Iared; iar el a văzut degetul Domnului; şi acesta era asemănător cu degetul unui om, din carne şi sânge; iar fratele lui Iared a căzut jos în faţa Domnului, căci el a fost lovit de spaimă.\n\n7 Iar Domnul a văzut că fratele lui Iared a căzut la pământ; iar Domnul i-a spus: Ridică-te, de ce ai căzut?\n\n8 Iar el a spus către Domnul: Eu am văzut degetul Domnului şi m-am temut să nu mă lovească pe mine; căci eu nu am ştiut că Domnul are carne şi sânge.\n\n9 Iar Domnul i-a spus: Datorită credinţei tale, tu ai văzut că Eu iau asupra Mea carne şi sânge; şi niciodată nu a venit un om în faţa Mea cu o asemenea credinţă nespus de mare cum ai tu; căci dacă nu ar fi fost aşa, atunci tu nu ai fi putut vedea degetul Meu. Ai văzut tu mai mult decât atât?\n\n10 Iar el a răspuns: Nu; Doamne, arată-Te mie.\n\n11 Iar Domnul i-a spus: Crezi tu cuvintele pe care Eu le voi spune?\n\n12 Iar el a răspuns: Da, Doamne, eu ştiu că Tu spui adevărul, căci Tu eşti un Dumnezeu al adevărului şi nu poţi să minţi.\n\n13 Iar atunci când el a spus aceste cuvinte, iată, Domnul S-a arătat lui şi a zis: Pentru că tu cunoşti aceste lucruri, tu eşti mântuit de la cădere; de aceea, tu eşti adus înapoi în prezenţa Mea; de aceea, Eu Mă arăt ţie.\n\n14 Iată, Eu sunt Acela care am fost pregătit de la crearea lumii să mântuiesc poporul Meu. Iată, Eu sunt Isus Hristos. Eu sunt Tatăl şi Fiul. În Mine întreaga omenire va avea viaţă şi aceasta în vecii vecilor, şi anume aceia care vor crede în numele Meu; şi ei vor deveni fiii Mei şi fiicele Mele.\n\n15 Şi niciodată nu M-am arătat Eu unui om pe care Eu l-am creat, căci niciodată nu a crezut vreun om în Mine aşa ca tine. Vezi tu că tu eşti creat după propria-Mi asemănare? Da, chiar şi toţi oamenii au fost creaţi după asemănarea Mea.\n\n16 Iată, acest trup, pe care tu acum Îl priveşti, este trupul Spiritului Meu; iar pe om l-am creat Eu după trupul Spiritului Meu; şi tot aşa după cum Eu îţi apar ţie în Spirit, tot aşa voi apărea Eu poporului Meu în carne.\n\n17 Şi acum, după cum eu, Moroni, am spus că nu pot să dau o relatare completă a acestor lucruri care sunt scrise, de aceea este destul pentru mine să spun că Isus S-a arătat pe El Însuşi acestui om în Spirit, chiar în felul şi în asemănarea aceluiaşi trup în care El li S-a arătat nefiţilor.\n\n18 Şi El i-a slujit lui la fel cum le slujise nefiţilor; şi toate acestea pentru ca acest om să poată cunoaşte că El era Dumnezeu datorită multor fapte mari pe care Domnul i le arătase lui.\n\n19 Şi datorită cunoştinţei acestui om, el nu a putut fi ţinut să nu vadă de după văl; şi el a văzut degetul lui Isus pe care, atunci când L-a văzut, L-a simţit cu spaimă; căci el a ştiut că acesta era degetul Domnului; iar el nu a mai avut credinţă, căci el a ştiut, fără să se îndoiască de nimic.\n\n20 De aceea, având această cunoaştere perfectă a lui Dumnezeu, el nu a putut fi ţinut după văl; de aceea, el L-a văzut pe Isus; şi El l-a slujit.\n\n21 Şi s-a întâmplat că Domnul a spus către fratele lui Iared: Iată, tu să nu laşi ca aceste lucruri pe care tu le-ai văzut şi auzit să se ducă în lume până când va veni timpul ca Eu să-Mi slăvesc numele în carne; de aceea, tu să preţuieşti lucrurile pe care le-ai văzut şi auzit şi să nu le arăţi la nici un om.\n\n22 Şi iată, atunci când tu vei veni la Mine, tu să le scrii şi să le pecetluieşti pentru ca nimeni să nu le poată tălmăci; ca tu să le scrii într-o limbă pe care ei nu o pot citi.\n\n23 Şi iată, aceste două pietre ţi le voi da Eu ţie, iar tu să le pecetluieşti, de asemenea, împreună cu lucrurile pe care le vei scrie.\n\n24 Căci iată, limba în care tu vei scrie Eu am încurcat-o; de aceea, voi face ca la timpul ales de Mine aceste pietre să mărească în ochii oamenilor aceste lucruri pe care tu le vei scrie.\n\n25 Iar atunci când Domnul a spus aceste cuvinte, El a arătat fratelui lui Iared pe toţi locuitorii pământului care fuseseră, precum şi pe aceia care vor fi; şi El nu i-a ascuns pe aceştia de la vederea lui, chiar şi până la marginile pământului.\n\n26 Căci El îi spusese lui la timpurile dinainte că, dacă el ar crede în El, atunci El i-ar arăta lui toate lucrurile—atunci aceasta îi va fi arătată lui. De aceea, Domnul nu a putut să ţină ascuns nimic de el, căci el a ştiut că Domnul putea să-i arate lui toate lucrurile.\n\n27 Şi Domnul i-a spus: Scrie aceste lucruri şi pecetluieşte-le; iar Eu le voi dezvălui copiilor oamenilor la timpul ales de Mine.\n\n28 Şi s-a întâmplat că Domnul i-a poruncit să pecetluiască cele două pietre pe care el le primise şi să nu le arate până când Domnul le va arăta copiilor oamenilor.\n\n", "ether 4": "[center][font_size=26]Capitolul 4[/font_size][/center]\n\n[i]Lui Moroni i se porunceşte să pecetluiască scrierile fratelui lui Iared—Ele nu vor fi dezvăluite până când oamenii nu vor avea credinţă tot atât cât şi fratele lui Iared—Hristos le porunceşte oamenilor să creadă în cuvintele Lui şi în acelea ale Ucenicilor Lui—Oamenilor li se porunceşte să se pocăiască, să creadă în Evanghelie şi să fie salvaţi.[/i]\n\n1 Şi Domnul i-a poruncit fratelui lui Iared să coboare de pe munte, din prezenţa Domnului şi să scrie lucrurile pe care le-a văzut; şi era interzis ca acestea să ajungă până la copiii oamenilor până când El va fi ridicat pe cruce; şi din cauza aceasta, regele Mosia le-a păstrat, pentru ca ele să nu ajungă în lume până când Hristos se va înfăţişa poporului Său.\n\n2 Iar după ce Hristos într-adevăr s-a înfăţişat poporului Său, El a poruncit ca acestea să fie făcute cunoscute.\n\n3 Şi acum, după aceasta, ei cu toţii s-au rătăcit în necredinţă; şi nimeni nu a mai rămas, în afară de lamaniţi, iar ei au respins Evanghelia lui Hristos; de aceea, mie mi s-a poruncit ca eu iarăşi să le ascund în pământ.\n\n4 Iată, eu am scris pe aceste plăci chiar acele lucruri pe care fratele lui Iared le-a văzut; şi niciodată nu au fost făcute cunoscute lucruri mai mari decât acelea care au fost făcute cunoscute fratelui lui Iared.\n\n5 De aceea, Domnul mi-a poruncit mie să le scriu; iar eu le-am scris. Iar El mi-a poruncit să le pecetluiesc; El, de asemenea, mi-a poruncit să pecetluiesc tălmăcirea lor; de aceea, eu am pecetluit pietrele de tălmăcire, în acord cu porunca Domnului.\n\n6 Căci Domnul a mi-a spus: Ele să nu ajungă până la neamuri, până în ziua când ele se vor pocăi de nedreptatea lor şi vor deveni curate în faţa Domnului.\n\n7 Şi în ziua aceea oamenii vor avea credinţă în Mine, a zis Domnul, la fel ca şi fratele lui Iared, pentru ca ei să devină sfinţiţi pentru Mine, şi atunci Eu le voi dezvălui lucrurile pe care fratele lui Iared le-a văzut, chiar până la dezvăluirea către ei a tuturor revelaţiilor Mele, a zis Isus Hristos, Fiul lui Dumnezeu, Tatăl cerului şi al pământului şi al tuturor lucrurilor care sunt în ele.\n\n8 Iar acela care se va ridica împotriva cuvântului Domnului să fie blestemat; iar acela care va tăgădui aceste lucruri să fie blestemat; căci Eu nu le voi arăta lor lucruri mari, a zis Isus Hristos; căci Eu sunt Acela care vorbeşte.\n\n9 Şi la porunca Mea cerurile se deschid şi se închid; şi la cuvântul Meu pământul se va cutremura; şi la porunca Mea locuitorii de acolo vor muri, ca şi cum ar fi prin foc.\n\n10 Iar acela care nu crede în cuvintele Mele, acela nu crede în ucenicii Mei; şi dacă se va întâmpla ca Eu să nu vorbesc, judecaţi; căci voi veţi şti că Eu sunt Acela care va vorbi în ultima zi.\n\n11 Dar acela care crede aceste lucruri despre care Eu am vorbit, pe el îl voi vizita Eu prin manifestările Spiritului Meu, iar el va şti şi va aduce mărturie. Căci datorită Spiritului Meu, el va cunoaşte că aceste lucruri sunt adevărate; căci acesta îi va convinge pe oameni să facă bine.\n\n12 Şi orice lucru care îi convinge pe oameni să facă bine este de la Mine; căci binele nu vine de la nimeni decât de la Mine. Eu sunt Acelaşi care îi va conduce pe oameni către tot ceea ce este bine; acela care nu va crede în cuvintele Mele nu va crede în Mine—cum că Eu sunt; iar acela care nu Mă va crede pe Mine nu-L va crede pe Tatăl care M-a trimis pe Mine. Căci iată, Eu sunt Tatăl, Eu sunt lumina şi viaţa şi adevărul lumii.\n\n13 Veniţi la Mine, o, voi neamurilor, iar Eu vă voi arăta vouă lucrurile cele mai mari, cunoaşterea cărora este ascunsă din cauza necredinţei.\n\n14 Veniţi la Mine, o, voi casă a lui Israel şi vouă vi se vor dezvălui cât de mari lucruri Tatăl a pregătit pentru voi de la facerea lumii; şi acestea nu au ajuns la voi din cauza necredinţei.\n\n15 Iată, atunci când voi vă veţi sfâşia vălul acela de necredinţă care vă face pe voi să rămâneţi într-o stare îngrozitoare de ticăloşie şi de împietrire a inimii şi de orbire a minţii, atunci lucrurile cele mari şi minunate care au fost ascunse de voi de la crearea lumii—da, atunci când voi Îl veţi chema pe Tatăl în numele Meu, cu inima frântă şi cu spiritul smerit, atunci veţi cunoaşte voi că Tatăl şi-a adus aminte de legământul pe care El l-a făcut cu strămoşii voştri, o, casă a lui Israel.\n\n16 Iar apoi, revelaţiile Mele, pe care Eu le-am făcut să fie scrise de către slujitorul Meu, Ioan, vor fi dezvăluite în faţa ochilor tuturor oamenilor. Aduceţi-vă aminte, atunci când voi vedeţi aceste lucruri, voi veţi şti că timpul este aproape când ele vor fi dezvăluite în întregime.\n\n17 De aceea, atunci când voi veţi primi această cronică, voi veţi şti că lucrarea Tatălui a început pe toată faţa pământului.\n\n18 De aceea pocăiţi-vă, voi toţi din toate marginile pământului, şi veniţi la Mine şi credeţi în Evanghelie şi fiţi botezaţi în numele Meu; căci acela care crede şi este botezat va fi salvat; iar acela care nu crede va fi blestemat; şi semne îi vor urma pe cei care cred în numele Meu.\n\n19 Şi binecuvântat este acela care este găsit credincios în numele Meu în ultima zi, căci el va fi înălţat ca să locuiască în împărăţia pregătită pentru el de la crearea lumii. Şi iată, Eu sunt Acela care am vorbit aceasta. Amin.\n\n", "ether 5": "[center][font_size=26]Capitolul 5[/font_size][/center]\n\n[i]Trei martori şi lucrarea însăşi vor fi o mărturie a adevărului Cărţii lui Mormon.[/i]\n\n1 Şi acum eu, Moroni, am scris cuvintele care mi-au fost poruncite mie, în acord cu memoria mea; şi v-am spus vouă lucrurile pe care eu le-am pecetluit; de aceea, nu le atingeţi ca să le tălmăciţi; căci lucrul acela vă este interzis vouă până când încetul cu încetul va fi înţelepciune în Dumnezeu.\n\n2 Şi iată, voi veţi fi privilegiaţi să arătaţi plăcile acelora care vor da ajutor ca să se dezvăluie această lucrare;\n\n3 Şi acestea vor fi dezvăluite la trei oameni prin puterea lui Dumnezeu; de aceea, ei vor şti cu siguranţă că aceste lucruri sunt adevărate.\n\n4 Şi în gurile a trei martori vor fi aceste lucruri întemeiate; iar mărturia celor trei, precum şi această lucrare, prin care puterea lui Dumnezeu şi cuvântul Lui vor fi demonstrate, despre care Tatăl şi Fiul şi Duhul Sfânt depun mărturie—şi toate acestea vor fi o mărturie împotriva lumii în ultima zi.\n\n5 Şi dacă va fi ca ei să se pocăiască şi să vină la Tatăl în numele lui Isus, atunci ei vor fi primiţi în împărăţia lui Dumnezeu.\n\n6 Şi acum, judecaţi dacă Eu am vreo autoritate în aceste lucruri; căci voi veţi şti că Eu am autoritate atunci când voi Mă veţi vedea pe Mine şi noi vom sta înaintea lui Dumnezeu în ultima zi. Amin.\n\n", "ether 6": "[center][font_size=26]Capitolul 6[/font_size][/center]\n\n[i]Corăbiile iarediţilor sunt mânate de vânt înspre ţara făgăduită—Poporul Îl laudă pe Domnul pentru bunătatea Lui—Oriha este numit rege peste ei—Iared şi fratele lui mor.[/i]\n\n1 Şi acum eu, Moroni, încep să redau cronica lui Iared şi a fratelui lui.\n\n2 Căci s-a întâmplat că după ce Domnul a pregătit pietrele pe care fratele lui Iared le-a dus sus pe munte, fratele lui Iared a venit jos de pe munte şi a pus pietrele în vasele care fuseseră pregătite, una în fiecare dintre ele; şi iată, ele au luminat corăbiile.\n\n3 Şi astfel, Domnul a făcut ca pietrele să lumineze în întuneric ca să le dea lumină bărbaţilor, femeilor şi copiilor, pentru ca ei să nu treacă apele cele mari în întuneric.\n\n4 Şi s-a întâmplat că atunci când ei au pregătit tot felul de bucate ca să poată să supravieţuiască pe apă, precum şi mâncare pentru turmele şi cirezile lor şi orice fel de animale şi păsări pe care ei trebuia să le ia cu ei—şi s-a întâmplat că atunci când au făcut toate aceste lucruri, ei s-au urcat în corăbiile sau bărcile lor şi au pornit-o pe mare, dedicându-se pe ei înşişi Domnului Dumnezeului lor.\n\n5 Şi s-a întâmplat că Domnul Dumnezeu a făcut ca un vânt furios să sufle pe faţa apelor înspre ţara făgăduită; şi astfel, ei au fost împinşi pe valurile mării înaintea vântului.\n\n6 Şi s-a întâmplat că au fost de multe ori îngropaţi în adâncimile mării, din cauza valurilor ca munţii care s-au spart peste ei, precum şi din cauza marilor şi îngrozitoarelor furtuni care erau stârnite de vântul cel înspăimântător.\n\n7 Şi s-a întâmplat că, atunci când ei au fost îngropaţi în adâncuri, nu era apă deloc ca să le facă vreun rău, vasele lor fiind etanşe ca o farfurie; şi ele, de asemenea, erau etanşe la fel ca arca lui Noe; de aceea, atunci când ei au fost înconjuraţi de multe ape, ei L-au implorat pe Domnul şi El i-a adus pe ei iarăşi la suprafaţa apelor.\n\n8 Şi s-a întâmplat că vântul niciodată n-a încetat să bată înspre ţara făgăduită în timp ce ei erau pe ape; şi astfel au fost ei mânaţi înaintea vântului.\n\n9 Şi ei au cântat laude pentru Domnul; da, fratele lui Iared a cântat laude către Domnul şi el I-a mulţumit şi L-a preamărit pe Domnul cât era ziua de lungă; iar când noaptea cădea, ei nu se opreau să-L preamărească pe Domnul.\n\n10 Şi astfel au fost ei mânaţi înainte; şi nici o lighioană a mării nu a putut să-i rupă pe ei şi nici o balenă nu le-a adus nici o stricăciune; şi ei au avut lumină tot timpul, fie că era pe apă sau sub apă.\n\n11 Şi astfel au fost ei mânaţi înainte pe ape timp de trei sute patruzeci şi patru de zile.\n\n12 Şi ei au debarcat la ţărmul ţării făgăduite. Iar atunci când ei au pus piciorul pe malul ţării făgăduite, ei au făcut plecăciuni la pământ şi s-au umilit înaintea Domnului şi au vărsat lacrimi de bucurie înaintea Domnului, datorită nenumăratelor milostiviri blânde ale Lui asupra lor.\n\n13 Şi s-a întâmplat că ei s-au dus pe faţa ţării şi au început să cultive pământul.\n\n14 Iar Iared avea patru fii; şi ei erau numiţi Iacom şi Ghilga, Maha şi Oriha.\n\n15 Iar fratele lui Iared, de asemenea, a zămislit fii şi fiice.\n\n16 Iar prietenii lui Iared şi ai fratelui lui erau în număr de vreo douăzeci şi două de suflete; şi ei, de asemenea, au zămislit fii şi fiice înainte de a fi ajuns în ţara făgăduită; şi de aceea, ei au început să fie mulţi la număr.\n\n17 Şi ei au fost învăţaţi să umble cu umilinţă înaintea Domnului; şi ei, de asemenea, au fost învăţaţi de sus.\n\n18 Şi s-a întâmplat că ei au început să se împrăştie pe faţa ţării şi să se înmulţească şi să cultive pământul; şi ei au devenit puternici în ţară.\n\n19 Iar fratele lui Iared a început să îmbătrânească şi a văzut că în curând trebuia să se ducă în mormânt; de aceea, el a spus către Iared: Să adunăm poporul nostru ca să putem să-i numărăm, pentru ca să aflăm de la ei ce anume ar dori ei de la noi înainte ca noi să ne ducem în mormânt.\n\n20 Şi în acord cu aceasta, poporul a fost adunat laolaltă. Acum, numărul fiilor şi fiicelor fratelui lui Iared era douăzeci şi două de suflete şi numărul fiilor şi fiicelor lui Iared era doisprezece, el având patru fii.\n\n21 Şi s-a întâmplat că ei şi-au numărat oamenii; şi după ce i-au numărat, au vrut de la ei lucrurile pe care le doreau să le facă înainte de a se duce în mormânt.\n\n22 Şi s-a întâmplat că poporul a dorit de la ei ca să-l ungă pe unul dintre fiii lor ca să fie rege peste ei.\n\n23 Şi acum iată, aceasta i-a întristat pe ei. Iar fratele lui Iared a spus către ei: Cu siguranţă lucrul acesta ar duce la robie.\n\n24 Dar Iared a spus către fratele său: Lasă-i pe ei ca să aibă un rege. Şi de aceea, el le-a spus: Alegeţi voi ca rege pe unul dintre fiii noştri, chiar pe oricare voi vreţi.\n\n25 Şi s-a întâmplat că ei l-au ales chiar pe primul născut al fratelui lui Iared; iar numele lui era Pagag. Şi s-a întâmplat că el a refuzat şi nu a vrut să fie regele lor. Iar poporul a cerut ca tatăl lui să-l constrângă pe el, dar tatăl lui nu a vrut; şi el le-a poruncit lor să nu constrângă pe nimeni ca să fie regele lor.\n\n26 Şi s-a întâmplat că ei au ales pe toţi fraţii lui Pagag, dar ei nu au vrut.\n\n27 Şi s-a întâmplat că nici fiii lui Iared nu au vrut, chiar toţi în afară de unul; iar Oriha a fost uns să fie rege peste popor.\n\n28 Şi el a început să domnească, iar poporul a început să prospere; şi ei au devenit nespus de bogaţi.\n\n29 Şi s-a întâmplat că Iared a murit şi, de asemenea, fratele lui.\n\n30 Şi s-a întâmplat că Oriha a călcat cu umilinţă înaintea Domnului şi şi-a adus aminte ce lucruri mari făcuse Domnul pentru tatăl său; şi el, de asemenea, a învăţat pe poporul său ce lucruri mari făcuse Domnul pentru strămoşii lor.\n\n", "ether 7": "[center][font_size=26]Capitolul 7[/font_size][/center]\n\n[i]Oriha domneşte în dreptate—În uzurpare şi lupte, regatele rivale ale lui Şul şi Cohor sunt stabilite—Profeţii condamnă ticăloşia şi idolatria poporului, iar atunci acesta se pocăieşte.[/i]\n\n1 Şi s-a întâmplat că Oriha a judecat cu dreptate în ţară în toate zilele sale, care zile au fost nespus de numeroase.\n\n2 Şi el a zămislit fii şi fiice; da, el a zămislit treizeci şi unu, printre care erau douăzeci şi trei de fii.\n\n3 Şi s-a întâmplat că el, de asemenea, l-a zămislit pe Chib în zilele bătrâneţii lui. Şi s-a întâmplat că Chib a domnit în locul lui; iar Chib l-a zămislit pe Corihor.\n\n4 Iar atunci când Corihor a avut treizeci şi doi de ani, el s-a răzvrătit împotriva tatălui său şi a plecat şi a locuit în ţara lui Nehor; iar el a zămislit fii şi fiice şi aceştia au fost foarte frumoşi; de aceea, Corihor a atras pe mulţi oameni după el.\n\n5 Şi atunci când el a adunat laolaltă o oştire, el a năvălit peste ţara lui Moron în care domnea regele şi l-a luat prizonier pe acesta, ceea ce a adeverit spusele fratelui lui Iared cum că ei vor fi aduşi în robie.\n\n6 Acum, ţara lui Moron unde regele domnea, era lângă ţara care era numită Pustiu de către nefiţi.\n\n7 Şi s-a întâmplat că Chib a trăit în robie, iar poporul lui sub Corihor, fiul lui, până când acesta a fost foarte bătrân; cu toate acestea, Chib l-a zămislit pe Şul în zilele bătrâneţii lui în timp ce el era încă în robie.\n\n8 Şi s-a întâmplat că Şul a fost mânios pe fratele său; iar Şul s-a făcut puternic şi a devenit tare, comparat cu puterea unui bărbat; şi el, de asemenea, era puternic în judecată.\n\n9 De aceea, el s-a dus la dealul Efraim şi a topit din munte şi a făcut săbii din oţel pentru aceia pe care el îi luase cu el; şi după ce i-a înarmat pe ei cu săbii, s-a întors la oraşul lui Nehor şi a avut o bătălie cu fratele său Corihor, după care el a căpătat regatul şi l-a restituit tatălui său, Chib.\n\n10 Şi acum, din cauza lucrului pe care Şul îl făcuse, tatăl lui i-a dat lui regatul; de aceea el a început să domnească în locul tatălui lui.\n\n11 Şi s-a întâmplat că el a judecat în dreptate; şi el şi-a întins regatul pe toată faţa ţării, căci poporul devenise foarte numeros.\n\n12 Şi s-a întâmplat că Şul, de asemenea, a zămislit mulţi fii şi fiice.\n\n13 Iar Corihor s-a pocăit de multe rele pe care el le făcuse; de aceea, Şul i-a dat lui putere în regatul său.\n\n14 Şi s-a întâmplat că Corihor a avut mulţi fii şi fiice. Iar printre fiii lui Corihor era unul al cărui nume era Noe.\n\n15 Şi s-a întâmplat că Noe s-a răzvrătit împotriva lui Şul, regele, precum şi împotriva tatălui său Corihor şi l-a ademenit pe Cohor, fratele său, şi, de asemenea, pe toţi fraţii săi şi pe mulţi oameni.\n\n16 Şi el s-a bătut cu Şul, regele, prin care el a căpătat ţara primei lor moşteniri; şi el a devenit rege peste acea parte a ţării.\n\n17 Şi s-a întâmplat că el iarăşi s-a bătut cu Şul, regele; şi el l-a luat pe Şul, regele, şi l-a dus rob la Moron.\n\n18 Şi s-a întâmplat că în timp ce el era cât pe ce să-l omoare pe el, fiii lui Şul s-au strecurat în casa lui Noe în timpul nopţii şi l-au ucis pe el şi au spart uşa închisorii şi l-au luat pe tatăl lor şi l-au pus pe tronul lui în propriul lui regat.\n\n19 De aceea, fiul lui Noe a ridicat regatul lui în locul lui; cu toate acestea, ei nu au mai câştigat putere asupra lui Şul, regele, iar poporul care era sub domnia lui Şul, regele, a prosperat nespus de mult şi a devenit puternic.\n\n20 Iar ţara era împărţită; şi erau două regate, regatul lui Şul şi regatul lui Cohor, fiul lui Noe.\n\n21 Iar Cohor, fiul lui Noe, a făcut ca poporul lui să se bată cu Şul, în care bătălie Şul l-a învins şi l-a ucis pe Cohor.\n\n22 Şi acum Cohor a avut un fiu care a fost numit Nimrod; iar Nimrod i-a cedat lui Şul regatul lui Cohor şi astfel a dobândit trecere în ochii lui Şul; de aceea, Şul i-a dat lui favoruri mari şi el a făcut tot ce a poftit în regatul lui Şul.\n\n23 Şi, de asemenea, în regatul lui Şul au venit profeţi printre popor, care erau trimişi de către Domnul, profeţind că ticăloşia şi idolatria poporului aducea un blestem asupra ţării şi că ei vor fi distruşi dacă nu se pocăiau.\n\n24 Şi s-a întâmplat că oamenii i-au insultat pe profeţi şi şi-au bătut joc de ei. Şi s-a întâmplat că regele Şul i-a judecat pe toţi aceia care îi insultaseră pe profeţi.\n\n25 Şi el a dat o lege peste toată ţara care a dat putere profeţilor să se ducă oriunde ar fi vrut ei; şi prin aceasta, poporul a fost adus la pocăinţă.\n\n26 Şi pentru că oamenii s-au pocăit de nedreptăţile şi de idolatriile lor, Domnul i-a cruţat pe ei şi ei au început iarăşi să prospere în ţară. Şi s-a întâmplat că Şul a zămislit fii şi fiice în zilele bătrâneţii lui.\n\n27 Şi nu au mai fost războaie în zilele lui Şul; şi el şi-a adus aminte de lucrurile mari pe care Domnul le făcuse pentru strămoşii săi, aducându-i pe ei peste adâncul cel mare, în ţara făgăduită; de aceea, el a judecat cu dreptate în toate zilele sale.\n\n", "ether 8": "[center][font_size=26]Capitolul 8[/font_size][/center]\n\n[i]Lupte şi neînţelegeri sunt peste tot în regat—Achiş formează o combinaţie secretă legată prin jurământ ca să-l ucidă pe rege—Combinaţiile secrete sunt ale diavolului şi au ca rezultat distrugerea popoarelor—Neamurile moderne sunt avertizate împotriva combinaţiei secrete care va căuta să distrugă libertatea tuturor pământurilor, popoarelor şi ţărilor.[/i]\n\n1 Şi s-a întâmplat că el l-a zămislit pe Omer, iar Omer a domnit în locul lui. Şi Omer l-a zămislit pe Iared; iar Iared a zămislit fii şi fiice.\n\n2 Iar Iared s-a revoltat împotriva tatălui său şi a venit şi a locuit în ţara lui Het. Şi s-a întâmplat că el a linguşit pe mulţi, din cauza cuvintelor lui înşelătoare, până când a câştigat jumătate din regat.\n\n3 Şi atunci când el a câştigat o jumătate din regat, el a venit cu bătălie împotriva tatălui său şi l-a luat pe tatăl său în robie şi l-a pus să slujească în robie;\n\n4 Şi acum, în zilele domniei lui Omer, el a fost în robie timp de jumătate din zilele sale. Şi s-a întâmplat că el a zămislit fii şi fiice, printre care erau Esrom şi Coriantumr;\n\n5 Şi ei au fost nespus de mânioşi din cauza faptelor lui Iared, fratele lor, într-atât, încât ei au ridicat o oştire şi s-au bătut cu Iared. Şi s-a întâmplat că ei s-au bătut cu el pe timp de noapte.\n\n6 Şi s-a întâmplat că atunci când ei au ucis oştirea lui Iared, ei erau cât pe ce să-l ucidă şi pe el; iar el s-a rugat de ei ca să nu-l ucidă şi că el va renunţa la regat în favoarea tatălui său. Şi s-a întâmplat că ei i-au cruţat viaţa.\n\n7 Şi acum, Iared a devenit nespus de supărat din cauza pierderii regatului, căci el îşi pusese inima pe regat şi pe slava lumii.\n\n8 Acum, fiica lui Iared fiind foarte pricepută şi văzând supărarea tatălui său, s-a gândit să facă un plan prin care să salveze regatul pentru tatăl ei.\n\n9 Acum, fiica lui Iared era nespus de frumoasă. Şi s-a întâmplat că ea a vorbit cu tatăl ei şi l-a spus: De ce este tatăl meu atât de supărat? Nu a citit el cronica pe care strămoşii noştri au adus-o peste marile adâncuri? Iată, nu este aceasta o relatare despre cei de demult, cum că ei prin planurile lor secrete au căpătat regate şi mare slavă?\n\n10 Şi acum, de aceea, tatăl meu să trimită după Achiş, fiul lui Chimnor, şi iată, eu sunt frumoasă şi am să dansez în faţa lui şi o să-i fac plăcere, încât el va dori să fiu nevasta lui; de aceea, dacă el va dori ca tu să mă dai lui de nevastă, atunci tu să zici: Ţi-o dau dacă tu îmi vei aduce capul tatălui meu, regele.\n\n11 Şi acum, Omer era un prieten de-al lui Achiş; de aceea, atunci când Iared a trimis după Achiş, fiica lui Iared a dansat în faţa lui şi i-a făcut plăcere într-atât, încât el a dorit-o pe ea de nevastă. Şi s-a întâmplat că el a spus către Iared: Dă-mi-o mie de nevastă.\n\n12 Iar Iared i-a spus: Eu ţi-o dau ţie pe ea, dacă tu îmi vei aduce capul tatălui meu, regele.\n\n13 Şi s-a întâmplat că Achiş a adunat în casa lui Iared toate neamurile lui şi a vorbit către ei: Vreţi voi să-mi juraţi că îmi veţi fi credincioşi în legătură cu lucrul pe care eu îl doresc de la voi?\n\n14 Şi s-a întâmplat că ei toţi au jurat pe Dumnezeul din cer şi pe ceruri şi pe pământ şi pe capul lor că cel care se va abate de la ajutorul pe care Achiş l-a cerut de la ei îşi va pierde capul; iar cel care va divulga orice secret pe care Achiş l-a încredinţat, acela îşi va pierde viaţa.\n\n15 Şi s-a întâmplat că astfel ei s-au înţeles cu Achiş. Iar Achiş le-a arătat lor jurămintele care le fuseseră transmise de la cei din vechime care, de asemenea, au căutat putere, jurăminte care fuseseră transmise încă din timpul lui Cain, care de la începuturi era un ucigaş.\n\n16 Şi ei au fost ajutaţi de puterea diavolului ca să arate aceste jurăminte poporului, ca să-i păstreze pe aceştia în întuneric, ca să-i ajute pe cei care căutau putere să capete putere şi să ucidă şi să jefuiască şi să mintă şi să făptuiască tot felul de ticăloşii şi preacurvie.\n\n17 Iar fiica lui Iared a fost aceea care a pus în inima lui ideea să caute aceste lucruri din vechime; şi Iared a pus aceasta în inima lui Achiş; de aceea Achiş a prezentat această idee neamurilor şi prietenilor săi, conducându-i pe ei cu făgăduieli neadevărate ca să facă orice lucru a dorit.\n\n18 Şi s-a întâmplat că ei au format o combinaţie secretă, la fel ca şi cei din vechime; care combinaţie este odioasă şi ticăloasă mai presus decât toate, în ochii lui Dumnezeu;\n\n19 Căci Domnul nu lucrează prin combinaţii secrete şi El nici nu doreşte ca omul să verse sânge, ci în toate cele a interzis El aceasta, de la începutul omului.\n\n20 Iar acum eu, Moroni, nu scriu despre felul de combinaţii şi de jurăminte, căci mie mi-a fost făcut cunoscut cum că acestea sunt cunoscute printre toţi oamenii şi, de asemenea, şi printre lamaniţi.\n\n21 Şi ei au pricinuit distrugerea acestui popor, despre care eu acum vorbesc, precum şi distrugerea poporului lui Nefi.\n\n22 Şi orice neam care va păstra aceste combinaţii secrete pentru ca să capete putere şi câştig până când ele se vor răspândi peste neam, iată, acesta va fi distrus; căci Domnul nu va lăsa ca sângele sfinţilor Săi, care va fi vărsat de către el, să-L implore din pământ întotdeauna pe El pentru răzbunare împotriva lor şi totuşi El să nu-i răzbune.\n\n23 De aceea, o, voi, neamurilor, înţelepciunea lui Dumnezeu este ca aceste lucruri să vă fie arătate vouă pentru ca astfel voi să vă pocăiţi de păcatele voastre şi să nu lăsaţi ca aceste combinaţii ucigătoare să vină asupra voastră, care sunt construite ca să aducă putere şi câştig—iar lucrarea, da, chiar lucrarea distrugerii să vină asupra voastră, da, şi anume sabia dreptăţii Dumnezeului celui Veşnic va cădea asupra voastră pentru răsturnarea şi distrugerea voastră, dacă voi veţi lăsa ca aceste lucruri să se întâmple.\n\n24 De aceea, Domnul vă porunceşte ca atunci când voi veţi vedea că aceste lucruri vin asupra voastră, voi să vă treziţi la înţelegerea situaţiei voastre îngrozitoare din cauza acestei combinaţii secrete care va fi printre voi; sau, vai de aceasta, din cauza sângelui acelora care au fost ucişi; căci ei imploră din ţărână pentru răzbunare împotriva acesteia şi a acelora care au înfiinţat-o.\n\n25 Căci se va întâmpla că acela care o va înfiinţa va căuta să răstoarne libertatea tuturor pământurilor, neamurilor şi ţărilor; şi aceasta va aduce distrugerea tuturor oamenilor, căci aceasta este construită de către diavol, care este tatăl tuturor minciunilor; şi anume acelaşi mincinos care i-a înşelat pe primii noştri părinţi, da, şi anume acelaşi mincinos care l-a făcut pe om să facă crime de la începuturi; care a împietrit inimile oamenilor într-atât, încât ei i-au ucis pe profeţi şi i-au bătut cu pietre şi i-au alungat de la începuturi.\n\n26 De aceea eu, Moroni, am dat poruncă ca să se scrie aceste lucruri, pentru ca răul să fie înlăturat şi ca timpul să poată veni când Satana să nu mai aibă nici o putere asupra inimilor copiilor oamenilor, ci ca ei să poată să fie convinşi să facă bine tot timpul, pentru ca ei să vină la fântâna tuturor dreptăţilor şi să fie salvaţi.\n\n", "ether 9": "[center][font_size=26]Capitolul 9[/font_size][/center]\n\n[i]Regatul trece de la unul la altul prin moştenire, intrigă şi omor—Emer L-a văzut pe Fiul Dreptăţii—Mulţi profeţi strigă pocăinţă—Foamete şi şerpi veninoşi chinuie poporul.[/i]\n\n1 Şi acum eu, Moroni, continui cronica mea. De aceea, iată, s-a întâmplat că din cauza combinaţiilor secrete ale lui Achiş şi ale prietenilor lui, iată, ei au răsturnat regatul lui Omer.\n\n2 Cu toate acestea, Domnul s-a îndurat de Omer, precum şi de fiii lui şi de fiicele lui care nu au căutat să-L distrugă.\n\n3 Şi Domnul l-a avertizat pe Omer într-un vis cum că el trebuia să plece din ţară; de aceea, Omer a plecat din ţară împreună cu familia lui şi a călătorit timp de multe zile şi a trecut de partea cealaltă şi a mers pe lângă dealul lui Şim şi a venit pe la locul unde nefiţii fuseseră distruşi şi de acolo către răsărit şi a ajuns la un loc care era numit Ablom, lângă malul mării, iar acolo şi-a pus el cortul său, precum şi fiii săi şi fiicele sale şi întreaga lui familie, în afară de Iared şi de familia lui.\n\n4 Şi s-a întâmplat că Iared a fost uns rege peste popor de către mâna ticăloşiei; şi el i-a dat lui Achiş pe fiica sa de nevastă.\n\n5 Şi s-a întâmplat că Achiş a căutat viaţa socrului său; şi el s-a adresat acelora cărora el le jurase după legământul strămoşilor şi ei au căpătat capul socrului lui în timp ce el stătea pe tronul său, dând ascultare poporului său.\n\n6 Căci atât de mare era răspândirea acestei societăţi păcătoase şi secrete, încât ea corupsese inimile tuturor oamenilor; de aceea Iared a fost ucis pe tronul său, iar Achiş a domnit în locul lui.\n\n7 Şi s-a întâmplat că Achiş a început să fie gelos pe fiul său, de aceea, el l-a închis pe el în închisoare şi l-a ţinut acolo cu puţină mâncare sau fără mâncare deloc până când a murit.\n\n8 Iar acum, fratele celui care a murit (iar numele lui era Nimra) a fost mânios pe tatăl său din cauza a ceea ce tatăl lui îi făcuse fratelui lui.\n\n9 Şi s-a întâmplat că Nimra a adunat laolaltă o ceată mică de oameni şi a fugit din ţară şi a venit de partea cealaltă şi a locuit împreună cu Omer.\n\n10 Şi s-a întâmplat că Achiş a zămislit alţi fii, iar ei au câştigat inima poporului, în ciuda faptului că poporul îi jurase să facă tot felul de nedreptăţi în acord cu ceea ce el dorea.\n\n11 Acum, poporul lui Achiş iarăşi dorea câştig, tot aşa cum Achiş dorea putere; de aceea, fiii lui Achiş le-au oferit lor bani prin care ei au atras după ei cea mai mare parte a poporului.\n\n12 Şi a început să fie un război între fiii lui Achiş şi Achiş, care a durat mulţi ani, da, pentru distrugerea aproape a întregului popor al regatului, da, şi anume a tuturor, în afară de treizeci de suflete şi de aceia care fugiseră împreună cu cei din casa lui Omer.\n\n13 De aceea, Omer a fost iarăşi aşezat în ţara moştenirii lui.\n\n14 Şi s-a întâmplat că Omer a început să îmbătrânească; cu toate acestea, în zilele bătrâneţii sale, el l-a zămislit pe Emer; iar el l-a uns pe Emer să fie rege şi să domnească în locul lui.\n\n15 Şi după ce el l-a uns pe Emer să fie rege, el a văzut pace în ţară timp de doi ani, iar apoi a murit după ce văzuse nespus de multe zile care fuseseră pline de supărare. Şi s-a întâmplat că Emer a domnit în locul lui şi a călcat pe urmele tatălui său.\n\n16 Şi Domnul a început iarăşi să ridice blestemul de pe ţară şi casa lui Emer a prosperat nespus de mult sub domnia lui Emer; şi timp de şaizeci şi doi de ani ei au devenit foarte puternici, într-atât, încât ei au devenit foarte bogaţi—\n\n17 Având tot felul de roade şi de grâne şi de mătăsuri şi de ţesături fine şi de aur şi de argint şi de lucruri preţioase;\n\n18 Şi, de asemenea, tot felul de vite şi de boi şi vaci şi oi şi porci şi capre şi, de asemenea, multe alte feluri de animale care erau folositoare pentru hrana omului.\n\n19 Şi ei, de asemenea, au avut cai şi măgari; şi erau şi elefanţi şi curelomi şi cumomi, toţi fiind folositori omului, în special elefanţii şi curelomii şi cumomii.\n\n20 Şi astfel, Domnul a revărsat binecuvântările Sale asupra acestei ţări, care era aleasă mai presus decât toate celelalte ţări; şi El a poruncit ca oricine care va avea stăpânire asupra ţării să o stăpânească în Domnul sau altfel ei să fie distruşi atunci când ei s-ar coace în nedreptate; căci astfel spune Domnul: Eu voi revărsa toată mânia Mea.\n\n21 Iar Emer a judecat cu dreptate tot timpul zilelor sale; şi el a zămislit mulţi fii şi fiice; şi el l-a zămislit pe Coriantum şi l-a uns pe Coriantum ca să domnească în locul său.\n\n22 Iar după ce el l-a uns pe Coriantum ca să domnească în locul său, el a mai trăit patru ani şi a văzut pace în ţară; da, şi el L-a văzut chiar şi pe Fiul Dreptăţii şi s-a bucurat şi s-a mândrit în zilele sale; şi el a murit în pace.\n\n23 Şi s-a întâmplat că Coriantum a călcat pe urmele tatălui său şi a zidit multe oraşe măreţe şi toată viaţa sa el a făcut pentru poporul său ceea ce era bun. Şi s-a întâmplat că el nu a avut nici un copil chiar până când el a fost nespus de bătrân.\n\n24 Şi s-a întâmplat că nevasta lui a murit, fiind bătrână de o sută şi doi ani. Şi s-a întâmplat că Coriantum a luat de nevastă în zilele bătrâneţii lui pe o fată tânără şi a zămislit fii şi fiice; şi el a trăit până când a ajuns de o sută şi patruzeci şi doi de ani.\n\n25 Şi s-a întâmplat că el l-a zămislit pe Com, iar Com a domnit în locul lui; şi el a domnit timp de patruzeci şi nouă de ani; şi el l-a zămislit pe Het; şi el a mai zămislit şi alţi fii şi fiice.\n\n26 Şi poporul iarăşi s-a răspândit pe toată faţa ţării; şi iarăşi a început să fie o mare ticăloşie pe faţa ţării, iar Het a început iarăşi să îmbrăţişeze planurile secrete din vechime ca să-l distrugă pe tatăl său.\n\n27 Şi s-a întâmplat că el l-a detronat pe tatăl său, căci el l-a ucis pe el cu propria sa sabie; şi el a domnit în locul lui.\n\n28 Şi în ţară iarăşi au venit profeţi strigând pocăinţă către ei—pentru că ei trebuia, să pregătească calea Domnului căci dacă nu, atunci un blestem va veni asupra feţei ţării; da, şi anume va fi o foamete mare în care ei vor fi distruşi dacă nu se pocăiau.\n\n29 Dar oamenii nu au crezut cuvintele profeţilor, ci i-au alungat pe ei; iar pe unii dintre ei i-au aruncat în gropi şi i-au lăsat să piară. Şi s-a întâmplat că ei au făcut toate aceste lucruri după poruncile regelui Het.\n\n30 Şi s-a întâmplat că a început să fie o mare lipsă în ţară, iar locuitorii au început să fie distruşi nespus de repede din cauza lipsurilor, căci nu era deloc ploaie pe toată faţa pământului.\n\n31 Şi au venit şerpi veninoşi, de asemenea, pe toată întinderea ţării şi au otrăvit pe mulţi oameni. Şi s-a întâmplat că turmele lor au început să fugă din faţa şerpilor veninoşi înspre ţara de la miazăzi, care era numită de către nefiţi Zarahemla.\n\n32 Şi s-a întâmplat că multe dintre ele au pierit pe drum; cu toate acestea, unele dintre ele au fugit în ţara de la miazăzi.\n\n33 Şi s-a întâmplat că Domnul a făcut ca şerpii să nu le mai urmărească, ci să blocheze calea pentru ca oamenii să nu poată să treacă, pentru ca oricine care încerca să treacă să cadă din cauza şerpilor veninoşi.\n\n34 Şi s-a întâmplat că oamenii au urmat calea animalelor şi au devorat trupurile lor care căzuseră pe drum până când le-au devorat pe toate. Acum, când oamenii au văzut că trebuia să piară, au început să se pocăiască de nedreptăţile lor şi să-L implore pe Domnul.\n\n35 Şi s-a întâmplat că atunci când ei s-au umilit destul de mult înaintea Domnului, El a trimis ploaie pe faţa pământului; iar poporul a început iarăşi să se refacă; şi iarăşi au fost roade în ţinuturile de la miazănoapte şi în toate ţinuturile dimprejur. Şi Domnul le-a arătat oamenilor puterea Sa, cruţându-i pe ei de la foamete.\n\n", "ether 10": "[center][font_size=26]Capitolul 10[/font_size][/center]\n\n[i]Un rege îl urmează pe celălalt—Unii dintre regi sunt drepţi, iar alţii sunt ticăloşi—Atunci când dreptatea predomină, poporul este binecuvântat şi prosperă în Domnul.[/i]\n\n1 Şi s-a întâmplat că Şez, care era un urmaş al lui Het—căci Het pierise de foame, la fel ca şi toată casa lui, în afară de Şez—de aceea Şez a început să reconstruiască iarăşi un popor distrus.\n\n2 Şi s-a întâmplat că Şez şi-a adus aminte de distrugerea strămoşilor săi; şi el a construit un regat drept; căci el şi-a adus aminte de ceea ce Domnul făcuse, aducându-l pe Iared şi pe fratele lui peste adâncuri; şi el a călcat pe căile Domnului; şi el a zămislit fii şi fiice.\n\n3 Şi fiul lui cel mai mare, al cărui nume era Şez, s-a răzvrătit împotriva lui; cu toate acestea, Şez a fost lovit de mâna unui tâlhar din cauza bogăţiilor lui foarte mari, ceea ce iarăşi i-a adus pace tatălui lui.\n\n4 Şi s-a întâmplat că tatăl lui a zidit multe oraşe pe întinderea ţării, iar poporul a început iarăşi să se împrăştie pe toată faţa ţării. Iar Şez a trăit până la o vârstă nespus de înaintată; şi el l-a zămislit pe Riplachiş. Şi el a murit, iar Riplachiş a domnit în locul lui.\n\n5 Şi s-a întâmplat că Riplachiş nu a făcut ceea ce era drept în ochii Domnului, căci el a avut multe neveste şi concubine şi a pus pe umerii oamenilor ceea ce era greu de dus; da, el a luat de la ei biruri grele; iar cu aceste biruri el a zidit multe clădiri spaţioase.\n\n6 Şi şi-a ridicat un tron foarte frumos; şi a zidit multe temniţe şi cel care refuza să plătească birurile era aruncat în temniţă; şi pe acela care nu era în stare să plătească birurile l-a aruncat el în temniţă; şi a făcut ca aceştia să muncească fără întrerupere pentru întreţinerea lor; şi pe aceia care refuzau să muncească el i-a trimis la moarte.\n\n7 De aceea, el a înfăptuit toate lucrările lui frumoase, da, chiar şi aurul lui fin el a făcut să fie purificat în temniţe; şi tot felul de meşteşuguri fine a pus el să fie făcute în temniţe. Şi s-a întâmplat că el a îndurerat poporul cu curviile şi cu lucrurile lui abominabile.\n\n8 Iar după ce el a domnit timp de patruzeci şi doi de ani, poporul s-a ridicat în răzvrătire împotriva lui; şi iarăşi a început să fie război în ţară, într-atât, încât Riplachiş a fost ucis, iar urmaşii lui au fost alungaţi afară din ţară.\n\n9 Şi s-a întâmplat că după mulţi ani, Morianton (el fiind un urmaş al lui Riplachiş) a adunat laolaltă o oştire de exilaţi şi s-a dus şi a avut o bătălie cu poporul; şi el a câştigat putere peste multe oraşe; şi războiul a devenit foarte dureros şi a durat mulţi ani; şi el a câştigat putere peste toată ţara şi s-a instaurat rege peste toată ţara.\n\n10 Şi după ce el s-a instaurat rege, el a uşurat suferinţa poporului, prin care el a câştigat favoruri în ochii poporului, iar ei l-au uns pe el ca să fie regele lor.\n\n11 Şi el a făcut dreptate poporului, dar nu şi lui însuşi, din cauza multelor sale curvii; de aceea el a fost alungat din prezenţa Domnului.\n\n12 Şi s-a întâmplat că Morianton a zidit multe oraşe, iar poporul a devenit nespus de bogat sub domnia lui, atât în ceea ce priveşte clădirile, cât şi aurul şi argintul şi cultivarea de grâne, creşterea de turme şi cirezi şi astfel de lucruri care le-au fost date lor.\n\n13 Iar Morianton a trăit până la o vârstă foarte înaintată şi apoi el l-a zămislit pe Chim; iar Chim a domnit în locul tatălui său; şi el a domnit timp de opt ani, iar tatăl lui a murit. Şi s-a întâmplat că Chim nu a domnit în dreptate, din care cauză el nu a fost favorizat de către Domnul.\n\n14 Iar fratele lui s-a ridicat în răzvrătire împotriva lui, după care l-a luat pe el în robie; iar el a rămas în robie până la sfârşitul zilelor sale; şi el a zămislit fii şi fiice în robie, iar la bătrâneţe l-a zămislit pe Levi; şi apoi a murit.\n\n15 Şi s-a întâmplat că Levi a slujit în robie după moartea tatălui său timp de patruzeci şi doi de ani. Şi el a purtat război împotriva regelui ţării, în urma căruia a căpătat regatul pentru el însuşi.\n\n16 Şi după ce a căpătat regatul pentru el însuşi, el a făcut ceea ce era drept în ochii Domnului; iar poporul a prosperat în ţară; iar el a trăit până la o vârstă înaintată şi a zămislit fii şi fiice; şi el, de asemenea, l-a zămislit pe Corom, pe care l-a uns rege în locul său.\n\n17 Şi s-a întâmplat că şi Corom a făcut ceea ce era bun în ochii Domnului în toate zilele sale; şi el a zămislit mulţi fii şi fiice; şi după ce a văzut multe zile, el s-a dus, la fel ca restul pământului; iar Chiş a domnit în locul lui.\n\n18 Şi s-a întâmplat că şi Chiş, de asemenea, a murit, iar Lib a domnit în locul lui.\n\n19 Şi s-a întâmplat că Lib, de asemenea, a făcut ceea ce era bun în ochii Domnului. Şi în zilele lui Lib şerpii cei veninoşi au fost distruşi. De aceea, ei s-au dus în ţara de la miazăzi ca să vâneze mâncare pentru poporul ţării, căci ţara era acoperită de animale de-ale pădurii. Şi Lib însuşi a devenit, de asemenea, un mare vânător.\n\n20 Şi ei au zidit un oraş mare lângă partea cea îngustă a ţării, lângă locul unde marea desparte ţara.\n\n21 Şi ei au păstrat ţara de la miazăzi ca un loc sălbatic ca să aibă vânat. Şi întreaga întindere a ţării de la miazănoapte a fost acoperită de locuitori.\n\n22 Şi ei au fost nespus de harnici; şi ei au vândut şi au cumpărat şi au făcut negoţ unul cu altul pentru ca să capete câştig.\n\n23 Şi ei au lucrat din tot felul de minereuri şi au făcut aur şi argint şi fier şi aramă şi tot felul de metale; şi ei le-au săpat din pământ; de aceea, ei au făcut movile mari de pământ ca să capete minereuri de aur şi de argint, de fier şi de cupru. Şi ei au făcut tot felul de lucrări frumoase.\n\n24 Şi ei au avut mătăsuri şi ţesături fine; şi ei au făcut tot felul de veşminte ca să-şi acopere goliciunea.\n\n25 Şi ei au făcut tot felul de unelte ca să cultive pământul, atât ca să are, cât şi ca să semene şi să culeagă şi să plivească, precum şi, de asemenea, să treiere.\n\n26 Şi ei au făcut tot felul de unelte cu care au făcut animalele lor să muncească.\n\n27 Şi ei au făcut tot felul de arme de război. Şi ei au lucrat tot felul de lucruri de o lucrătură foarte neobişnuită.\n\n28 Şi niciodată nu a putut vreun popor să fie mai binecuvântat decât erau ei şi mai prosper prin mâna Domnului. Şi ei au fost într-o ţară care era aleasă mai presus decât toate ţările, căci aşa spusese Domnul.\n\n29 Şi s-a întâmplat că Lib a trăit mulţi ani şi a zămislit fii şi fiice; şi el, de asemenea, l-a zămislit pe Hartom.\n\n30 Şi s-a întâmplat că Hartom a domnit în locul tatălui său. Şi după ce Hartom a domnit douăzeci şi patru de ani, iată, regatul i-a fost luat. Şi el a slujit mulţi ani în robie, da, şi anume tot restul zilelor sale.\n\n31 Şi el l-a zămislit pe Het, iar Het a trăit în robie toate zilele sale. Şi Het l-a zămislit pe Aaron, iar Aaron a trăit în robie toate zilele sale; iar el l-a zămislit pe Amnigada, iar Amnigada, de asemenea, a trăit în robie toate zilele sale; şi el l-a zămislit pe Coriantum şi Coriantum a trăit în robie toate zilele sale; şi el l-a zămislit pe Com.\n\n32 Şi s-a întâmplat că Com a alungat jumătate din regat; iar el a domnit peste jumătate din regat timp de patruzeci şi doi de ani; şi el s-a dus să se bată împotriva regelui Amghid; şi ei s-au bătut timp de mulţi ani, timp în care Com a căpătat putere asupra lui Amghid şi a căpătat putere asupra restului regatului.\n\n33 Iar în zilele lui Com au început să fie tâlhari prin ţară; şi ei au adoptat planurile vechi şi au făcut jurăminte după felul celor din vechime şi au căutat iarăşi să distrugă regatul.\n\n34 Acum Com a luptat mult împotriva lor; cu toate acestea, el nu a dominat asupra lor.\n\n", "ether 11": "[center][font_size=26]Capitolul 11[/font_size][/center]\n\n[i]Război, neînţelegeri şi ticăloşie domină viaţa iarediţilor—Profeţi prezic distrugerea totală a iarediţilor dacă ei nu se pocăiesc—Poporul respinge cuvintele profeţilor.[/i]\n\n1 Şi în zilele lui Com au venit, de asemenea, mulţi profeţi şi ei au profeţit despre distrugerea acelui popor mare, dacă ei nu se pocăiesc şi nu se întorc la Domnul şi nu se lasă de crimele şi ticăloşia lor.\n\n2 Şi s-a întâmplat că profeţii au fost respinşi de către popor; şi ei au fugit la Com pentru protecţie, căci oamenii au căutat să-i distrugă pe ei.\n\n3 Şi ei au profeţit către Com despre multe lucruri; iar el a fost binecuvântat în tot restul zilelor sale.\n\n4 Şi el a trăit până la o vârstă înaintată şi l-a zămislit pe Şiblom; iar Şiblom a domnit în locul lui. Iar fratele lui Şiblom s-a răzvrătit împotriva lui şi a început să fie un mare război în toată ţara.\n\n5 Şi s-a întâmplat că fratele lui Şiblom a făcut ca toţi profeţii care au profeţit despre distrugerea poporului să fie duşi la moarte;\n\n6 Şi a fost o mare calamitate în toată ţara, căci ei au adus mărturie cum că un mare blestem urma să vină asupra ţării, precum şi asupra poporului şi că urma să fie o mare distrugere printre ei, aşa cum nu mai fusese niciodată pe faţa pământului, iar oasele lor urmau să devină ca movilele de pământ, dacă ei nu se pocăiau de ticăloşia lor.\n\n7 Şi ei nu au ascultat de glasul Domnului din cauza combinaţiilor lor ticăloase; de aceea, au început să fie războaie şi conflicte în toată ţara, precum şi multă foamete şi epidemii într-atât, încât a fost o mare distrugere, aşa cum nu mai fusese nici una cunoscută pe faţa pământului; şi toate acestea s-au întâmplat în zilele lui Şiblom.\n\n8 Şi oamenii au început să se pocăiască de nedreptăţile lor; şi în măsura în care ei au făcut aceasta, Domnul s-a îndurat de ei.\n\n9 Şi s-a întâmplat că Şiblom a fost ucis, iar Set a fost adus în robie şi a trăit în robie toate zilele sale.\n\n10 Şi s-a întâmplat că Aha, fiul lui, a căpătat regatul; şi el a domnit peste popor toate zilele sale. Şi el a făcut tot felul de nedreptăţi în zilele sale, prin care el a pricinuit multă vărsare de sânge; iar zilele lui au fost puţine.\n\n11 Şi Etem, fiind un urmaş al lui Aha, a căpătat regatul; şi el, de asemenea, a făcut ticăloşii în zilele sale.\n\n12 Şi s-a întâmplat că în zilele lui Etem, au venit mulţi profeţi şi au profeţit iarăşi către popor; da, ei au profeţit cum că Domnul îi va distruge pe ei cu totul de pe faţa pământului, dacă ei nu se pocăiesc de nedreptăţile lor.\n\n13 Şi s-a întâmplat că oamenii şi-au împietrit inimile şi nu au vrut să asculte de cuvintele lor; şi profeţii au jelit şi s-au retras din mijlocul poporului.\n\n14 Şi s-a întâmplat că Etem a judecat cu răutate în tot timpul zilelor sale; şi el l-a zămislit pe Moron. Şi s-a întâmplat că Moron a domnit în locul lui; iar Moron a făcut ceea ce era ticălos în faţa Domnului.\n\n15 Şi s-a întâmplat că s-a ridicat o răzvrătire din popor din cauza acelei combinaţii secrete care a fost făcută ca să capete putere şi câştig; şi un om puternic s-a ridicat dintre ei în nedreptate şi s-a bătut cu Moron, în care bătălie el a răsturnat jumătate din regat; şi el a păstrat jumătate din regat mulţi ani.\n\n16 Şi s-a întâmplat că Moron l-a răsturnat pe el şi a recăpătat regatul.\n\n17 Şi s-a întâmplat că un alt om puternic s-a ridicat; şi el a fost un urmaş al fratelui lui Iared.\n\n18 Şi s-a întâmplat că el l-a răsturnat pe Moron şi a căpătat regatul; de aceea Moron a trăit în robie tot restul zilelor sale; şi el l-a zămislit pe Coriantor.\n\n19 Şi s-a întâmplat că şi Coriantor a trăit în robie toate zilele sale.\n\n20 Şi în zilele lui Coriantor, de asemenea, au venit mulţi profeţi şi au profeţit despre lucruri mari şi măreţe şi au strigat pocăinţă către popor şi că dacă ei nu se vor pocăi, atunci Domnul Dumnezeu va face judecată împotriva lor pentru distrugerea lor totală;\n\n21 Şi că Domnul Dumnezeu va trimite sau va aduce un alt popor cu puterea Sa ca să stăpânească ţara, în felul în care El i-a adus pe strămoşii lor.\n\n22 Şi ei au respins toate cuvintele profeţilor din cauza societăţii lor secrete şi a lucrurilor lor abominabile şi ticăloase.\n\n23 Şi s-a întâmplat că Coriantor l-a zămislit pe Eter, iar el a murit după ce a trăit în robie toate zilele sale.\n\n", "ether 12": "[center][font_size=26]Capitolul 12[/font_size][/center]\n\n[i]Profetul Eter îndeamnă poporul să creadă în Dumnezeu—Moroni povesteşte miracolele şi minunile făcute de credinţă—Credinţa l-a făcut pe fratele lui Iared să-L vadă pe Hristos—Domnul le dă oamenilor slăbiciune pentru ca ei să fie umili—Fratele lui Iared a mutat muntele Zerin prin credinţă—Credinţa, speranţa şi caritatea sunt esenţiale pentru salvare—Moroni L-a văzut pe Isus faţă în faţă.[/i]\n\n1 Şi s-a întâmplat că zilele lui Eter au fost în zilele lui Coriantumr; iar Coriantumr a fost rege peste toată ţara.\n\n2 Iar Eter a fost un profet al Domnului; deci, Eter a venit în zilele lui Coriantumr şi a început să profeţească poporului, căci el nu putea fi oprit datorită Spiritului Domnului care era în el.\n\n3 Căci el a strigat de dimineaţă chiar până la apusul soarelui, îndemnând poporul să creadă în Dumnezeu pentru pocăinţă, căci altfel ei vor fi distruşi, zicându-le lor că prin credinţă toate lucrurile sunt împlinite—\n\n4 De aceea, acela care crede în Dumnezeu cu siguranţă va putea să nădăjduiască într-o lume mai bună, da, şi anume un loc la dreapta lui Dumnezeu, care nădejde vine de la credinţă, ancorează în sufletul oamenilor, ceea ce-i face pe ei să fie siguri şi neclintiţi, întotdeauna abundând în fapte bune, fiind conduşi să-L slăvească pe Dumnezeu.\n\n5 Şi s-a întâmplat că Eter a profeţit lucruri mari şi minunate poporului, lucruri pe care ei nu le-au crezut pentru că ei nu le-au văzut.\n\n6 Şi acum eu, Moroni, aş vrea să vorbesc întrucâtva despre aceste lucruri; eu aş vrea să arăt lumii că credinţa înseamnă lucruri care sunt nădăjduite, dar nevăzute; de aceea nu vă certaţi pentru că nu vedeţi, căci voi nu veţi primi nici o mărturie decât după încercarea credinţei voastre.\n\n7 Căci a fost prin credinţă că Hristos S-a arătat pe El Însuşi strămoşilor noştri după ce El S-a ridicat din morţi; şi El nu li S-a arătat lor până când ei nu au avut credinţă în El; de aceea trebuie că unii au avut credinţă în El, căci El nu S-a arătat lumii.\n\n8 Dar, datorită credinţei oamenilor, El S-a arătat lumii şi a slăvit numele Tatălui şi a pregătit calea pentru ca alţii să se împărtăşească din darul ceresc pentru ca ei să poată nădăjdui pentru acele lucruri pe care ei nu le-au văzut.\n\n9 De aceea, voi, de asemenea, puteţi să aveţi nădejde şi să vă împărtăşiţi din dar, dacă voi veţi avea credinţă.\n\n10 Iată, prin credinţă au fost cei din vechime chemaţi după ordinul cel sfânt al lui Dumnezeu.\n\n11 De aceea, prin credinţă a fost dată legea lui Moise. Iar prin darul Fiului Său a pregătit Dumnezeu o cale cu mult mai bună; şi prin credinţă a fost aceasta înfăptuită.\n\n12 Căci dacă nu ar fi deloc credinţă printre copiii oamenilor, Dumnezeu nu poate face nici o minune printre ei; de aceea El nu S-a arătat decât după credinţa lor.\n\n13 Iată, credinţa lui Alma şi Amulec a făcut ca temniţa să se prăbuşească la pământ.\n\n14 Iată, credinţa lui Nefi şi Lehi a adus schimbarea lamaniţilor pentru ca ei să fie botezaţi cu foc şi cu Duhul Sfânt.\n\n15 Iată, credinţa lui Amon şi a fraţilor lui a făcut un miracol atât de mare printre lamaniţi.\n\n16 Da, şi chiar şi toţi aceia care au făcut miracole le-au făcut prin credinţă, şi anume aceia care au fost înainte de Hristos, precum şi aceia care au fost după El.\n\n17 Şi prin credinţă cei trei ucenici au obţinut făgăduiala că ei nu vor gusta moartea; şi ei nu au obţinut făgăduiala decât după credinţa lor.\n\n18 Şi nimeni, niciodată, nu a făcut nici un miracol decât după credinţa lui; de aceea, ei mai întâi au crezut în Fiul lui Dumnezeu.\n\n19 Şi au fost mulţi a căror credinţă era nespus de puternică, chiar mai înainte de a fi venit Hristos, cei care nu au putut să fie ţinuţi dincolo de văl, ci într-adevăr au văzut cu ochii lor lucrurile pe care ei le văzuseră cu ochiul credinţei şi ei au fost bucuroşi.\n\n20 Şi iată, noi am văzut în această cronică faptul că unul dintre aceştia era fratele lui Iared; căci atât de mare a fost credinţa lui în Dumnezeu încât, atunci când Dumnezeu Şi-a întins degetul, El nu a putut să-L ascundă de vederea fratelui lui Iared datorită cuvântului pe care El îl vorbise către el, care cuvânt el îl obţinuse prin credinţă.\n\n21 Iar după ce fratele lui Iared a văzut degetul Domnului, datorită făgăduielii pe care fratele lui Iared o obţinuse prin credinţă, Domnul nu a putut să ascundă nimic de vederea lui; de aceea, El i-a arătat lui toate lucrurile, căci el nu a mai putut să fie ţinut fără de văl.\n\n22 Şi prin credinţă strămoşii mei au obţinut făgăduiala că aceste lucruri urmau să vină la fraţii lor prin neamuri; de aceea Domnul mi-a dat mie poruncă, da, chiar Isus Hristos.\n\n23 Iar eu am spus către El: Doamne, neamurile îşi vor bate joc de aceste lucruri din cauza slăbiciunii noastre în a scrie; căci Tu Doamne ne-ai făcut pe noi puternici în cuvânt prin credinţă, dar nu ne-ai făcut pe noi puternici în a scrie; căci Tu i-ai făcut pe toţi aceşti oameni ca să poată să spună mult, datorită Duhului Sfânt pe care Tu L-ai dat lor;\n\n24 Şi Tu ne-ai făcut pe noi ca să nu putem scrie decât puţin, din cauza stângăciei mâinilor noastre. Iată, Tu nu ne-ai făcut pe noi puternici la scris ca pe fratele lui Iared, căci Tu l-ai făcut pe el pentru ca lucrurile pe care el le-a scris să fie puternice tot aşa cum eşti Tu, pentru copleşirea oamenilor ca să le citească.\n\n25 Tu, de asemenea, ai făcut cuvintele noastre puternice şi mari, chiar dacă noi nu putem să le scriem; de aceea, atunci când noi scriem, noi vedem micimea noastră şi ne împiedicăm din cauza aşezării cuvintelor; şi eu mă tem că neamurile îşi vor bate joc de cuvintele noastre.\n\n26 Iar atunci când eu am spus acestea, Domnul mi-a spus, spunând: Nebunii îşi bat joc, dar ei se vor căi; iar harul Meu este destul pentru cei slabi pentru ca ei să nu aibă nici un avantaj din slăbiciunea voastră;\n\n27 Şi dacă oamenii vin la Mine, Eu le voi arăta slăbiciunea lor. Eu le dau oamenilor slăbiciune pentru ca ei să fie umili; iar harul Meu este destul pentru toţi oamenii care se umilesc în faţa Mea; căci dacă ei se umilesc în faţa Mea şi au credinţă în Mine, atunci Eu voi face ca lucrurile slabe să devină puternice pentru ei.\n\n28 Iată, Eu le voi arăta neamurilor slăbiciunea lor şi le voi arăta că credinţa, speranţa şi caritatea duc spre Mine—fântâna tuturor dreptăţilor.\n\n29 Iar eu, Moroni, auzind aceste cuvinte, m-am consolat şi am zis: O, Doamne, facă-se voia Ta cea dreaptă, căci eu ştiu că Tu lucrezi pentru copiii oamenilor după credinţa lor;\n\n30 Căci fratele lui Iared a zis către muntele Zerin: Mută-te—şi s-a mutat. Şi dacă el nu ar fi avut credinţă, atunci acesta nu s-ar fi mutat; de aceea, Tu lucrezi după câtă credinţă au oamenii.\n\n31 Căci astfel Te-ai arătat ucenicilor Tăi; după credinţa pe care ei au avut-o şi după cât au vorbit ei în numele Tău, Tu Te-ai arătat lor în mare putere.\n\n32 Şi eu, de asemenea, îmi aduc aminte că Tu ai spus că ai pregătit o casă pentru om, da, chiar printre locaşurile Tatălui Tău, în care omul poate să aibă o speranţă mai mare; de aceea, omul trebuie să spere sau el nu poate să primească o moştenire în locul pe care Tu l-ai pregătit.\n\n33 Şi iarăşi, eu îmi aduc aminte că Tu ai zis că ai iubit lumea, într-atât, încât Tu Ţi-ai dat viaţa pentru lume, pentru ca să poţi s-o iei din nou ca să pregăteşti un loc pentru copiii oamenilor.\n\n34 Şi acum, eu ştiu că această dragoste pe care Tu ai avut-o pentru copiii oamenilor este caritate; de aceea, dacă oamenii nu vor avea îndurare, ei nu vor putea moşteni locul acela pe care Tu l-ai pregătit în locaşurile Tatălui Tău.\n\n35 De aceea, eu ştiu după lucrul acesta pe care Tu l-ai spus, că, dacă neamurile nu au caritate, din cauza slăbiciunii noastre, că Tu le vei pune pe ele la încercare şi vei lua de la ele talentul lor, da, chiar pe acela pe care l-au primit, şi-l vei da acelora care au mai din abundenţă.\n\n36 Şi s-a întâmplat că eu m-am rugat Domnului ca El să le dea neamurilor har, pentru ca ei să poată avea caritate.\n\n37 Şi s-a întâmplat că Domnul mi-a spus: Dacă ei nu au caritate, nu are importanţă pentru tine, tu ai fost credincios; de aceea, veşmintele tale vor fi curăţate. Şi, deoarece tu ai văzut slăbiciunile tale, tu vei fi întărit într-atât, încât tu vei sta jos în locul pe care l-am pregătit în locaşurile Tatălui Meu.\n\n38 Şi acum, eu, Moroni, îmi iau rămas bun de la neamuri; da, şi, de asemenea, de la fraţii mei pe care îi iubesc, până când ne vom întâlni înaintea scaunului de judecată al lui Hristos, unde toţi oamenii vor şti că veşmintele mele nu sunt pătate cu sângele vostru.\n\n39 Iar apoi, ei vor afla că eu L-am văzut pe Isus şi că El a vorbit cu mine faţă în faţă şi că El mi-a spus mie în umilinţă făţişă, tot aşa cum un om vorbeşte cu altul, în limba mea proprie, în legătură cu aceste lucruri;\n\n40 Şi numai pe puţine dintre ele le-am scris eu, din cauza slăbiciunii mele în a scrie.\n\n41 Şi acum, eu v-aş sfătui pe voi să-L căutaţi pe acest Isus despre care profeţii şi Apostolii au scris, pentru ca harul lui Dumnezeu Tatăl, precum şi Domnul Isus Hristos şi Duhul Sfânt care depune mărturie despre Ei, să poată să fie şi să trăiască în voi în vecii vecilor. Amin.\n\n", "ether 13": "[center][font_size=26]Capitolul 13[/font_size][/center]\n\n[i]Eter vorbeşte despre un nou Ierusalim care va fi construit în America de către seminţia lui Iosif—El profeţeşte, este alungat, scrie istoria iarediţilor şi prezice distrugerea iarediţilor—Războiul face ravagii în toată ţara.[/i]\n\n1 Iar acum eu, Moroni, termin cronica mea despre distrugerea poporului despre care am scris.\n\n2 Căci iată, ei au respins toate cuvintele lui Eter; căci el într-adevăr le-a spus lor tot felul de lucruri, de la începutul omului; şi că după ce apele s-au retras de pe faţa acestei ţări, aceasta a devenit o ţară aleasă mai presus decât toate celelalte ţări, o ţară aleasă a Domnului; de aceea, Domnul vrea ca toţi oamenii care trăiesc în ea să-L slujească pe El;\n\n3 Şi că acesta era locul Noului Ierusalim, care trebuia să se pogoare din cer, sanctuarul cel sfânt al Domnului.\n\n4 Iată, Eter a văzut zilele lui Hristos şi el a vorbit despre un nou Ierusalim în această ţară.\n\n5 Şi el a vorbit, de asemenea, despre casa lui Israel şi despre Ierusalimul de unde Lehi urma să vină—după ce acesta va fi distrus, el va trebui să fie rezidit, un oraş sfânt pentru Domnul; de aceea, acesta nu putea să fie un nou Ierusalim, căci a fost în timpul din vechime; dar va trebui să fie rezidit şi să devină un oraş sfânt al Domnului; şi va trebui să fie zidit pentru casa lui Israel—\n\n6 Şi că un nou Ierusalim va fi zidit în ţara aceasta pentru rămăşiţa seminţiei lui Iosif, pentru care lucrurile de acolo au fost un model.\n\n7 Căci după cum Iosif l-a scos pe tatăl său din ţara Egiptului şi el a murit chiar acolo; de aceea Domnul a scos o rămăşiţă a seminţiei lui Iosif afară din ţara Ierusalimului pentru ca El să fie îndurător cu seminţia lui Iosif, pentru ca ei să nu piară, tot aşa cum El a fost îndurător cu tatăl lui Iosif pentru ca el să nu piară.\n\n8 De aceea, rămăşiţa casei lui Iosif va fi stabilită în această ţară; şi aceasta va fi o ţară a moştenirii lor; iar ei vor zidi un oraş sfânt pentru Domnul, la fel ca Ierusalimul din vechime; şi ei nu vor mai fi amestecaţi până când sfârşitul va veni când pământul va fi distrus.\n\n9 Şi va fi un nou cer şi un nou pământ; iar ei vor fi la fel ca cei din vechime, numai că cei din vechime s-au dus, iar toate lucrurile vechi au devenit noi.\n\n10 Iar apoi va veni un nou Ierusalim; şi binecuvântaţi sunt cei care locuiesc acolo, căci ei sunt aceia ale căror veşminte sunt albe prin sângele Mielului; şi ei sunt aceia care sunt număraţi printre rămăşiţa seminţiei lui Iosif, care erau din casa lui Israel.\n\n11 Iar apoi, de asemenea, va veni Ierusalimul cel din vechime; iar locuitorii de acolo, binecuvântaţi să fie ei, căci ei au fost spălaţi în sângele Mielului; şi ei sunt aceia care au fost împrăştiaţi şi adunaţi din cele patru colţuri ale pământului şi de la ţările de la miazănoapte şi sunt părtaşii înfăptuirii legământului pe care Dumnezeu l-a făcut cu tatăl lor, Avraam.\n\n12 Iar atunci când aceste lucruri vor veni, se va adeveri scriptura care spune că cei dintâi vor fi cei de pe urmă, iar cei de pe urmă vor fi cei dintâi.\n\n13 Iar eu eram cât pe ce să scriu mai mult, dar mie mi s-a interzis aceasta; dar mari şi minunate au fost profeţiile lui Eter; dar ei l-au preţuit pe el ca pe un nimic şi l-au alungat; iar el s-a ascuns în peştera unei stânci în timpul zilei, iar în timpul nopţii el s-a dus şi a văzut lucrurile care trebuia să vină asupra poporului.\n\n14 Şi în timp ce el a trăit în peştera unei stânci, el a făcut restul scrierii acesteia, văzând în timpul nopţii distrugerile care au venit asupra poporului.\n\n15 Şi s-a întâmplat că în acelaşi an în care el a fost alungat dintre oameni, a început să fie un mare război în popor, căci erau mulţi care s-au ridicat, care erau oameni puternici şi au căutat să-l distrugă pe Coriantumr prin planurile lor secrete de ticăloşii, despre care s-a vorbit.\n\n16 Şi acum Coriantumr, fiind el însuşi învăţat în toate meşteşugurile războiului şi în toate înşelătoriile lumii, de aceea el s-a bătut cu aceia care căutau să-l distrugă pe el.\n\n17 Dar el nu s-a pocăit şi nici fiii şi fiicele frumoase ale lui Cohor; şi nici fiii şi fiicele frumoase ale lui Corihor; şi în sfârşit, nici unul dintre fiii şi fiicele frumoase de pe faţa întregului pământ nu s-au pocăit de păcatele lor.\n\n18 De aceea s-a întâmplat că în primul an în care Eter a locuit în peştera unei stânci, mulţi oameni au fost ucişi de către sabia acelor combinaţii secrete, luptându-se împotriva lui Coriantumr pentru ca să capete regatul.\n\n19 Şi s-a întâmplat că fiii lui Coriantumr s-au luptat mult şi au sângerat mult.\n\n20 Şi în cel de al doilea an, cuvântul Domnului a venit către Eter, cum că el trebuia să se ducă şi să-i profeţească lui Coriantumr că dacă el se va pocăi, precum şi întreaga lui casă, atunci Domnul îi va da lui regatul şi va cruţa poporul—\n\n21 Altfel ei vor fi distruşi, precum şi toată casa lui, în afară de el. Iar el va trebui să trăiască numai ca să vadă împlinirea profeţiilor care fuseseră făcute despre un alt popor care va primi ţara ca moştenire; iar Coriantumr va fi îngropat de către ei; iar fiecare suflet va fi distrus, în afară de Coriantumr.\n\n22 Şi s-a întâmplat că Coriantumr nu s-a pocăit, şi nici casa lui, şi nici poporul; iar războaiele nu au încetat; iar ei au căutat să-l omoare pe Eter, dar el a fugit din faţa lor şi s-a ascuns iarăşi în peştera din stâncă.\n\n23 Şi s-a întâmplat că Şared s-a ridicat şi s-a bătut cu Coriantumr; şi el l-a învins pe acesta, într-atât, încât în cel de-al treilea an el l-a adus pe el în robie.\n\n24 Iar fiii lui Coriantumr, în cel de-al patrulea an, l-au învins pe Şared şi au căpătat iarăşi regatul pentru tatăl lor.\n\n25 Acum, a început să fie un război pe toată faţa ţării, fiecare om cu ceata lui luptându-se pentru ceea ce dorea el.\n\n26 Şi au fost tâlhari şi, în sfârşit, tot felul de ticăloşii pe toată faţa ţării.\n\n27 Şi s-a întâmplat că Coriantumr a fost nespus de mânios pe Şared şi s-a dus împotriva lui cu oştirile sale ca să se bată; şi ei s-au întâlnit cu mare mânie; şi ei s-au întâlnit în valea lui Ghilgal; iar bătălia a fost nespus de dureroasă.\n\n28 Şi s-a întâmplat că Şared s-a luptat împotriva lui timp de trei zile. Şi s-a întâmplat că Coriantumr l-a învins pe el şi l-a urmărit pe el până când a ajuns în câmpiile lui Heşlon.\n\n29 Şi s-a întâmplat că Şared iarăşi s-a bătut cu el pe câmpie; şi iată, el l-a învins pe Coriantumr şi iarăşi l-a respins pe el până în valea lui Ghilgal.\n\n30 Iar Coriantumr iarăşi s-a bătut cu Şared în valea lui Ghilgal, în care el l-a învins şi l-a ucis pe Şared.\n\n31 Iar Şared l-a rănit pe Coriantumr în şale, încât acesta nu s-a mai dus iarăşi la bătălie timp de doi ani, în care timp toţi oamenii de pe faţa ţării au vărsat sânge şi nu era nimeni care să-i oprească.\n\n", "ether 14": "[center][font_size=26]Capitolul 14[/font_size][/center]\n\n[i]Nedreptatea poporului aduce un blestem asupra ţării—Coriantumr se amestecă în război împotriva lui Galaad, apoi împotriva lui Lib şi apoi împotriva lui Şiz—Sânge şi măcel acoperă ţara.[/i]\n\n1 Şi acum a început să fie un mare blestem peste toată ţara din cauza nedreptăţii poporului, în care dacă un om îşi lăsa unealta sau sabia pe raftul său sau în locul unde el o păstra, iată, în ziua următoare el nu putea s-o găsească, atât de mare era blestemul peste ţară.\n\n2 De aceea, fiecare om se lipea de ceea ce avea şi nu voia nici să împrumute şi nici să dea cu împrumut; şi fiecare om ţinea mânerul sabiei sale în mâna dreaptă pentru apărarea proprietăţii sale şi a vieţii sale şi a femeilor sale şi a copiilor săi.\n\n3 Şi acum, după doi ani şi după moartea lui Şared, iată, fratele lui Şared s-a ridicat şi a dus bătălie cu Coriantumr, în care Coriantumr l-a învins şi l-a urmărit până în pustiul lui Achiş.\n\n4 Şi s-a întâmplat că fratele lui Şared s-a bătut cu el în pustiul lui Achiş; şi bătălia a fost nespus de dureroasă şi multe mii au căzut de sabie.\n\n5 Şi s-a întâmplat că Coriantumr i-a asediat în pustiu; iar fratele lui Şared a înaintat în marş afară din pustiu în timpul nopţii şi a ucis o parte din oştirea lui Coriantumr în timp ce ei erau beţi.\n\n6 Şi el a înaintat până în ţara lui Moron şi s-a aşezat pe tronul lui Coriantumr.\n\n7 Şi s-a întâmplat că Coriantumr a locuit împreună cu oştirea sa în pustiu timp de doi ani, în care timp el a primit mari întăriri pentru oştirea sa.\n\n8 Acum, fratele lui Şared, al cărui nume era Galaad, de asemenea, a primit mari întăriri pentru oştirea sa, din cauza combinaţiilor secrete.\n\n9 Şi s-a întâmplat că marele lui preot l-a ucis pe el în timp ce el stătea pe tronul său.\n\n10 Şi s-a întâmplat că unul dintre cei cu combinaţii secrete l-a ucis pe el într-o trecătoare secretă şi a căpătat regatul pentru el însuşi; iar numele lui a fost Lib; iar Lib a fost un om de mare statură, mai mare decât oricare alt om printre toţi oamenii.\n\n11 Şi s-a întâmplat că în primul an al lui Lib, Coriantumr a venit în ţara lui Moron şi s-a bătut cu Lib.\n\n12 Şi s-a întâmplat că el s-a bătut cu Lib, în care bătălie Lib l-a lovit pe el în braţ şi el a fost rănit; cu toate acestea, oştirea lui Coriantumr l-a atacat pe Lib, încât acesta a fugit până la graniţele de lângă malul mării.\n\n13 Şi s-a întâmplat că Coriantumr l-a urmărit pe el; iar Lib s-a bătut cu el la malul mării.\n\n14 Şi s-a întâmplat că Lib a lovit oştirea lui Coriantumr încât aceasta a fugit iarăşi în pustiul lui Achiş.\n\n15 Şi s-a întâmplat că Lib l-a urmărit pe el până când el a ajuns la câmpiile lui Agoş. Şi Coriantumr luase cu el pe toţi oamenii, fugind înaintea lui Lib în colţul acela de ţară unde el a fugit.\n\n16 Şi când el a ajuns la câmpiile lui Agoş, el s-a bătut cu Lib şi l-a lovit pe acesta până când el a murit; cu toate acestea, fratele lui Lib a venit împotriva lui Coriantumr în locul lui, iar bătălia a fost foarte dureroasă, în care Coriantumr iarăşi a fugit dinaintea oştirii fratelui lui Lib.\n\n17 Acum, numele fratelui lui Lib a fost Şiz. Şi s-a întâmplat că Şiz l-a urmărit pe Coriantumr şi a doborât multe oraşe şi a ucis atât femei, cât şi copii şi a dat foc oraşelor.\n\n18 Şi spaima de Şiz s-a întins în toată ţara; da, un strigăt s-a auzit prin toată ţara—Cine putea să stea înaintea oştirii lui Şiz? Iată, el mătură pământul înaintea sa!\n\n19 Şi s-a întâmplat că poporul a început să se adune laolaltă în oştiri pe toată întinderea ţării.\n\n20 Şi ei erau împărţiţi; şi o parte dintre ei a fugit la oştirea lui Şiz, iar o parte dintre ei a fugit la oştirea lui Coriantumr.\n\n21 Şi războiul a fost atât de îndelungat şi de mare, iar locul vărsării de sânge şi al măcelului a fost atât de întins, încât întreaga întindere a ţării a fost acoperită cu trupurile celor morţi.\n\n22 Şi războiul a fost atât de înteţit şi de rapid, încât nimeni nu a fost lăsat ca să-i îngroape pe morţi, ci ei s-au dus tot înainte, de la vărsare de sânge la vărsare de sânge, lăsând trupurile bărbaţilor, femeilor şi copiilor răspândite pe toată faţa ţării ca să devină pradă pentru viermii cărnii.\n\n23 Iar putoarea lor s-a răspândit pe faţa ţării, chiar pe toată faţa ţării; de aceea poporul a devenit îngrijorat atât ziua, cât şi noaptea din cauza putorii aceleia.\n\n24 Cu toate acestea, Şiz nu a încetat să-l urmărească pe Coriantumr; căci el jurase să se răzbune pe Coriantumr pentru sângele fratelui său, care fusese ucis, şi pentru cuvântul Domnului care a ajuns până la Eter cum că Coriantumr nu va cădea de sabie.\n\n25 Şi astfel, noi vedem că Domnul i-a pedepsit pe ei plin de mânie şi ticăloşia şi lucrurile lor abominabile au pregătit o cale pentru distrugerea lor veşnică.\n\n26 Şi s-a întâmplat că Şiz l-a urmărit pe Coriantumr către răsărit şi anume până la graniţele de lângă malul mării, iar acolo el s-a bătut în bătălie cu Şiz timp de trei zile.\n\n27 Şi atât de îngrozitoare a fost distrugerea armatelor lui Şiz încât oamenii au început să fie înfricoşaţi şi au început să fugă dinaintea oştirilor lui Coriantumr; şi ei au fugit în ţara lui Corihor şi au alungat pe locuitori dinaintea lor, pe toţi aceia care nu au vrut să se unească cu ei.\n\n28 Şi ei şi-au pus corturile în valea lui Corihor; iar Coriantumr şi-a pus corturile în valea lui Şur. Acum, valea lui Şur era lângă dealul Comnor; de aceea, Coriantumr şi-a adunat oştirile laolaltă pe dealul Comnor şi a sunat din trâmbiţă înspre oştirile lui Şiz ca să-i cheme pe ei la bătălie.\n\n29 Şi s-a întâmplat că ei au venit, dar au fost iarăşi alungaţi; şi ei au venit pentru a doua oară şi iarăşi au fost alungaţi pentru a doua oară. Şi s-a întâmplat că ei au venit iarăşi pentru a treia oară, iar bătălia a fost foarte dureroasă.\n\n30 Şi s-a întâmplat că Şiz l-a lovit pe Coriantumr încât i-a pricinuit lui multe răni adânci; şi Coriantumr, pierzându-şi sângele, a leşinat şi a fost dus de acolo ca şi cum ar fi fost mort.\n\n31 Acum, pierderea de bărbaţi, femei şi copii de amândouă părţile a fost atât de mare, încât Şiz a poruncit oamenilor săi ca să nu mai urmărească oştirile lui Coriantumr; de aceea ei s-au întors la tabăra lor.\n\n", "ether 15": "[center][font_size=26]Capitolul 15[/font_size][/center]\n\n[i]Milioane de iarediţi sunt ucişi în luptă—Şiz şi Coriantumr adună întregul popor la o bătălie mortală—Spiritul Domnului încetează să se străduie cu ei—Neamul iarediţilor este complet distrus—Numai Coriantumr rămâne.[/i]\n\n1 Şi s-a întâmplat că atunci când Coriantumr s-a vindecat de rănile sale, el a început să-şi aducă aminte de cuvintele pe care Eter le vorbise către el.\n\n2 El a văzut că aproape două milioane de oameni fuseseră deja ucişi de sabie şi a început să jelească în inima sa; da, două milioane de oameni puternici fuseseră ucişi, precum şi nevestele şi copiii lor.\n\n3 El a început să se pocăiască de răul pe care îl făcuse; el a început să-şi aducă aminte de cuvintele care fuseseră spuse de gurile tuturor profeţilor şi le-a văzut pe acelea care se adeveriseră în toate punctele până atunci; iar sufletul lui a jelit şi a refuzat să fie alinat.\n\n4 Şi s-a întâmplat că el a scris o epistolă către Şiz, cerându-i să-i cruţe pe oameni, iar el va renunţa la regat de dragul vieţilor oamenilor.\n\n5 Şi s-a întâmplat că atunci când Şiz a primit această epistolă, el a scris o epistolă către Coriantumr cum că, dacă el se va preda singur pentru ca el să-l ucidă cu sabia lui, atunci el va cruţa vieţile oamenilor.\n\n6 Şi s-a întâmplat că oamenii nu s-au pocăit de nedreptatea lor; iar oamenii lui Coriantumr au fost aţâţaţi în mânie împotriva oamenilor lui Şiz; iar oamenii lui Şiz au fost aţâţaţi în mânie împotriva oamenilor lui Coriantumr; de aceea, oamenii lui Şiz s-au bătut cu oamenii lui Coriantumr.\n\n7 Şi atunci când Coriantumr a văzut că el era aproape să cadă, el a fugit iarăşi dinaintea oamenilor lui Şiz.\n\n8 Şi s-a întâmplat că el a ajuns la apele lui Ripliancum care, prin interpretare, este mare sau mai mare decât toate; de aceea, atunci când ei au ajuns la aceste ape, ei şi-au pus acolo corturile; iar Şiz, de asemenea, şi-a pus corturile aproape de ei; şi de aceea, în dimineaţa următoare, ei s-au dus la bătălie.\n\n9 Şi s-a întâmplat că ei s-au bătut într-o bătălie foarte dureroasă în care Coriantumr a fost iarăşi rănit şi a leşinat din cauza pierderii de sânge.\n\n10 Şi s-a întâmplat că oştirile lui Coriantumr au împins oştirile lui Şiz ca să le bată, încât le-au făcut pe acestea să fugă dinaintea lor; şi acestea au fugit către miazăzi şi şi-au pus corturile într-un loc care se numea Ogat.\n\n11 Şi s-a întâmplat că oştirea lui Coriantumr şi-a pus corturile lângă dealul Rama; şi acesta era acelaşi deal unde tatăl meu, Mormon, a ascuns cronicile sfinte în Domnul.\n\n12 Şi s-a întâmplat că ei au adunat laolaltă pe toţi oamenii de pe toată faţa ţării, care nu fuseseră ucişi, în afară de Eter.\n\n13 Şi s-a întâmplat că Eter a văzut toate faptele oamenilor; şi el a văzut că oamenii care erau de partea lui Coriantumr erau adunaţi laolaltă cu oştirea lui Coriantumr; şi oamenii care erau de partea lui Şiz erau adunaţi laolaltă cu oştirea lui Şiz.\n\n14 De aceea, timp de patru ani ei au tot adunat laolaltă oameni pentru ca să poată să-i adune pe toţi care erau pe faţa ţării şi ca să poată să capete toată întărirea care era posibil s-o capete.\n\n15 Şi s-a întâmplat că atunci când ei s-au adunat cu toţii laolaltă, fiecare dintre ei la oştirea pe care a vrut-o, împreună cu nevestele şi copiii lor—atât bărbaţii, cât şi femeile şi copiii fiind înarmaţi cu arme de război, având scuturi şi platoşe şi coifuri şi fiind îmbrăcaţi ca pentru război—ei au înaintat unul către altul ca să se bată; şi ei s-au bătut toată ziua aceea şi nu au învins.\n\n16 Şi s-a întâmplat că atunci când a căzut noaptea, ei au fost obosiţi şi s-au retras în taberele lor; iar după ce ei s-au retras în taberele lor, au început să bocească şi să se jeluiască pentru pierderea oamenilor lor care fuseseră ucişi; şi atât de mari erau strigătele şi bocetele şi jeluirile lor încât ei au sfâşiat aerul nespus de mult.\n\n17 Şi s-a întâmplat că în dimineaţa următoare ei iarăşi s-au dus la bătălie; şi mare şi îngrozitoare a fost ziua aceea; cu toate acestea, ei nu au biruit, iar atunci când noaptea a venit iarăşi, ei au sfâşiat aerul cu strigătele şi bocetele şi jeluirile lor pentru pierderea celor ucişi dintre oamenii lor.\n\n18 Şi s-a întâmplat că Coriantumr iarăşi a scris o epistolă către Şiz, cerându-i să nu mai vină să se bată, ci mai degrabă să ia regatul şi să cruţe vieţile oamenilor.\n\n19 Dar iată, Spiritul Domnului a încetat să se mai străduie cu ei, iar Satana a avut întreaga putere asupra inimilor poporului; căci ei au fost abandonaţi împietririi inimilor lor şi orbirii minţilor lor pentru ca să fie distruşi; de aceea, ei s-au dus iarăşi la bătălie.\n\n20 Şi s-a întâmplat că ei s-au bătut toată ziua aceea, iar atunci când noaptea a venit, ei au dormit pe săbiile lor.\n\n21 Iar în dimineaţa următoare ei s-au bătut chiar până la căderea nopţii.\n\n22 Iar atunci când noaptea a căzut, ei erau îmbătaţi de mânie, la fel ca un om care este îmbătat de vin; şi ei iarăşi au dormit pe săbiile lor.\n\n23 Iar în dimineaţa următoare ei iarăşi s-au bătut; iar atunci când noaptea a căzut, ei cu toţii căzuseră sub sabie, în afară de cincizeci şi doi din oştirea lui Coriantumr şi şaizeci şi nouă dintre oamenii lui Şiz.\n\n24 Şi s-a întâmplat că ei au dormit pe săbiile lor în noaptea aceea, iar în ziua următoare ei iarăşi s-au bătut şi s-au confruntat cu toată puterea lor cu săbiile şi cu scuturile lor toată ziua aceea.\n\n25 Iar atunci când noaptea a venit, erau treizeci şi doi dintre oamenii lui Şiz şi douăzeci şi şapte dintre oamenii lui Coriantumr.\n\n26 Şi s-a întâmplat că ei au mâncat şi au dormit şi s-au pregătit pentru moarte în ziua următoare. Şi ei erau oameni mari şi puternici în ceea ce priveşte forţa bărbătească.\n\n27 Şi s-a întâmplat că ei s-au bătut timp de trei ore şi au leşinat din cauza pierderii de sânge.\n\n28 Şi s-a întâmplat că atunci când oamenii lui Coriantumr au căpătat destulă putere ca să poată merge, ei erau gata să fugă ca să-şi salveze vieţile; dar iată, Şiz s-a ridicat, precum şi oamenii lui, şi el a jurat în mânia sa că îl va ucide pe Coriantumr sau el însuşi va pieri sub sabie.\n\n29 De aceea, el i-a urmărit pe ei, iar în ziua următoare el i-a învins pe ei; şi ei iarăşi s-au bătut cu sabia. Şi s-a întâmplat că atunci când ei cu toţii au căzut sub sabie, în afară de Coriantumr şi de Şiz, iată că Şiz a leşinat din cauza pierderii de sânge.\n\n30 Şi s-a întâmplat că atunci când Coriantumr s-a plecat asupra sabiei sale ca să se odihnească pentru un moment, el a retezat capul lui Şiz.\n\n31 Şi s-a întâmplat că după ce el a retezat capul lui Şiz, Şiz s-a ridicat pe mâinile sale şi a căzut; iar după ce el s-a luptat ca să respire, a murit.\n\n32 Şi s-a întâmplat că a căzut la pământ Coriantumr ca şi cum nu ar fi avut viaţă deloc.\n\n33 Iar Domnul a spus către Eter şi a zis către el: Du-te. Iar el s-a dus şi a văzut cuvintele Domnului că fuseseră cu totul înfăptuite; şi el a terminat cronica lui; (şi eu nu am scris nici cea de a suta parte) şi el le-a ascuns în aşa fel încât oamenii lui Limhi le-au găsit.\n\n34 Acum, ultimele cuvinte pe care Eter le-a scris sunt acestea: Dacă Domnul vrea ca eu să fiu înălţat sau să sufăr voinţa Domnului în carne, asta nu are nici o importanţă, dacă va fi ca eu să fiu salvat în Împărăţia lui Dumnezeu. Amin.\n\n", "moro 1": "[center][font_size=26]Cartea lui Moroni[/font_size][/center]\n\n[center][font_size=26]Capitolul 1[/font_size][/center]\n\n[i]Moroni scrie în folosul lamaniţilor—Nefiţii care nu-L vor tăgădui pe Hristos vor fi omorâţi. Circa 401–421 d.H.[/i]\n\n1 Acum eu, Moroni, după ce am terminat de redat o prescurtare a relatării despre poporul lui Iared, am crezut că nu voi mai scrie, dar eu încă nu am pierit; şi nu mă voi face cunoscut lamaniţilor pentru ca ei să nu mă distrugă.\n\n2 Căci iată, războaiele lor între ei sunt îngrozitor de feroce; şi din cauza urii lor, ei omoară pe orice nefit care nu-L tăgăduie pe Hristos.\n\n3 Iar eu, Moroni, nu-L voi tăgădui pe Hristos; de aceea eu rătăcesc oriunde pot pentru siguranţa propriei mele vieţi.\n\n4 Prin urmare, eu mai scriu câteva lucruri, contrar cu ceea ce eu am crezut; căci eu am crezut că nu voi mai scrie; dar eu mai scriu câteva lucruri care poate vor fi de vreo valoare pentru fraţii mei, lamaniţii, într-o oarecare zi din viitor, potrivit voinţei Domnului.\n\n", "moro 2": "[center][font_size=26]Capitolul 2[/font_size][/center]\n\n[i]Isus le-a dat celor doisprezece ucenici nefiţi puterea să confere darul Duhului Sfânt. Circa 401–421 d.H.[/i]\n\n1 Cuvintele lui Hristos, pe care El le-a spus către ucenicii Săi, către cei doisprezece pe care El i-a ales, în timp ce El Şi-a pus mâna pe ei—\n\n2 Şi El i-a chemat pe ei pe numele lor, zicând: Voi să-L chemaţi pe Tatăl în numele Meu în rugăciune aprinsă; şi după ce aţi făcut aceasta, voi veţi avea puterea ca să daţi Duhul Sfânt celui pe care voi veţi pune mâinile; şi în numele Meu voi Îl veţi da, căci aşa fac apostolii Mei.\n\n3 Acum, Hristos a spus aceste cuvinte către ei în timpul primei Lui înfăţişări; iar mulţimea nu a auzit, dar ucenicii au auzit; şi pe toţi aceia pe care ei şi-au pus mâinile Duhul Sfânt s-a pogorât.\n\n", "moro 3": "[center][font_size=26]Capitolul 3[/font_size][/center]\n\n[i]Vârstnicii rânduiesc preoţi şi învăţători prin aşezarea mâinilor. Circa 401–421 d.H.[/i]\n\n1 Felul în care ucenicii, care au fost numiţi vârstnici de către Biserică, au rânduit preoţi şi învăţători—\n\n2 După ce ei s-au rugat Tatălui în numele lui Hristos, şi-au pus mâinile pe ei şi au zis:\n\n3 În numele lui Isus Hristos te rânduiesc pe tine să fii preot (sau pentru învăţător, te rânduiesc pe tine să fii învăţător) să predici pocăinţă şi iertarea păcatelor prin Isus Hristos, prin răbdarea credinţei în numele Lui, până la capăt. Amin.\n\n4 Şi în felul acesta au rânduit preoţi şi învăţători, în acord cu darurile şi chemările lui Dumnezeu către oameni; şi ei i-au rânduit prin puterea Duhului Sfânt care era în ei.\n\n", "moro 4": "[center][font_size=26]Capitolul 4[/font_size][/center]\n\n[i]Este explicat cum slujesc pâinea la împărtăşanie vârstnicii şi preoţii. Circa 401–421 d.H.[/i]\n\n1 Felul în care vârstnicii şi preoţii lor au slujit trupul şi sângele lui Hristos în Biserică; şi ei au slujit potrivit poruncilor lui Hristos; de aceea, noi ştim că felul acesta este adevărat; şi vârstnicul şi preotul erau aceia care slujeau acestea—\n\n2 Şi ei au îngenuncheat cu Biserica şi s-au rugat Tatălui în numele lui Hristos, zicând:\n\n3 O, Dumnezeule, Tată Veşnic, noi Te rugăm, în numele Fiului Tău, Isus Hristos, să binecuvântezi şi să sfinţeşti această pâine pentru sufletele tuturor acelora care se împărtăşesc din ea; pentru ca ei să mănânce în amintirea trupului Fiului Tău şi să-Ţi mărturisească Ţie, o, Dumnezeule, Tată Veşnic, că ei doresc cu adevărat să ia asupra lor numele Fiului Tău şi să-şi amintească totdeauna de El şi să ţină poruncile pe care El le-a dat lor, pentru ca ei să poată avea totdeauna Spiritul Său cu ei. Amin.\n\n", "moro 5": "[center][font_size=26]Capitolul 5[/font_size][/center]\n\n[i]Se stabileşte modul de slujire a vinului la împărtăşanie. Circa 401–421 d.H.[/i]\n\n1 Modul de slujire a vinului—Iată, ei au luat cana şi au zis:\n\n2 O, Dumnezeule, Tată Veşnic, noi Te rugăm, în numele Fiului Tău, Isus Hristos, să binecuvântezi şi să sfinţeşti acest vin pentru sufletele tuturor acelora care beau din el, pentru ca ei să facă aceasta în amintirea sângelui Fiului Tău, care a fost vărsat pentru ei; pentru ca ei să-Ţi mărturisească Ţie, o, Dumnezeule, Tată Veşnic, că ei îşi amintesc totdeauna de El, pentru ca ei să poată avea Spiritul Său cu ei. Amin.\n\n", "moro 6": "[center][font_size=26]Capitolul 6[/font_size][/center]\n\n[i]Persoanele care se pocăiesc sunt botezate şi devin membri—Membrii Bisericii care se pocăiesc sunt iertaţi—Adunările sunt conduse prin puterea Duhului Sfânt. Circa 401–421 d.H.[/i]\n\n1 Şi acum eu vorbesc despre botez. Iată, vârstnici, preoţi şi învăţători au fost botezaţi; şi ei nu au fost botezaţi decât dacă aduceau roade ca să arate că erau demni de acesta.\n\n2 Şi, de asemenea, ei nu erau botezaţi decât dacă veneau cu inima frântă şi cu spiritul smerit şi depuneau mărturie în faţa Bisericii cum că într-adevăr s-au pocăit de toate păcatele lor.\n\n3 Şi nimeni nu a fost primit pentru botez decât dacă lua asupra lui numele lui Hristos, având hotărârea să-L slujească până la capăt.\n\n4 Şi după ce ei au fost primiţi pentru botez şi au fost influenţaţi şi curăţaţi prin puterea Duhului Sfânt, ei au fost număraţi printre oamenii Bisericii lui Hristos; iar numele lor au fost luate pentru ca ei să poată fi ţinuţi minte şi hrăniţi de cuvântul cel bun al lui Dumnezeu, pentru ca să-i păstreze pe ei pe calea cea bună, pentru ca să-i păstreze pe ei atenţi tot timpul în rugăciune, sprijinindu-se numai pe meritele lui Hristos, care era Căpetenia şi Desăvârşirea credinţei lor.\n\n5 Iar Biserica s-a adunat laolaltă deseori ca să postească şi să se roage şi să vorbească unul cu altul despre bunăstarea sufletelor lor.\n\n6 Şi ei s-au întâlnit laolaltă deseori ca să se împărtăşească din pâine şi din vin, în amintirea Domnului Isus.\n\n7 Şi ei erau severi în grija de a nu fi nici o nedreptate între ei; şi cei ce erau găsiţi că au comis vreo nedreptate, trei martori de-ai Bisericii îi condamnau pe ei în faţa vârstnicilor şi dacă ei nu se pocăiau şi nu se spovedeau, atunci numele lor erau şterse şi ei nu mai erau număraţi printre oamenii lui Hristos.\n\n8 Dar ori de câte ori ei s-au pocăit şi au căutat iertare cu intenţii adevărate, au fost iertaţi.\n\n9 Iar adunările lor au fost conduse de către Biserică după felul şi lucrările Spiritului şi prin puterea Duhului Sfânt; căci după cum puterea Duhului Sfânt i-a condus pe ei cum să predice sau să sfătuiască, sau să se roage, sau să implore, sau să cânte, chiar aşa s-a făcut.\n\n", "moro 7": "[center][font_size=26]Capitolul 7[/font_size][/center]\n\n[i]O invitaţie este dată pentru intrarea în odihna Domnului—Roagă-te cu intenţii serioase—Spiritul lui Hristos le dă oamenilor posibilitatea să cunoască ceea ce este bun de ceea ce este rău—Satana îi convinge pe oameni să-L tăgăduiască pe Hristos şi să facă lucruri rele—Profeţii vestesc venirea lui Hristos—Prin credinţă se înfăptuiesc miracole şi îngerii slujesc—Oamenii trebuie să aibă nădejde în viaţa veşnică şi să se lipească de caritate. Circa 401–421 d.H.[/i]\n\n1 Şi acum eu, Moroni, scriu câteva dintre cuvintele tatălui meu, Mormon, pe care el le-a vorbit despre credinţă, nădejde şi caritate; căci în felul acesta a vorbit el către popor, învăţându-i pe ei în sinagoga pe care ei o construiseră ca un loc de rugăciune.\n\n2 Şi acum eu, Mormon, vă vorbesc vouă, fraţii mei preaiubiţi; şi prin harul lui Dumnezeu Tatăl şi al Domnului nostru Isus Hristos şi a voinţei Lui sfinte, din cauza darului chemării Lui către mine mi se dă mie voie să vă vorbesc eu vouă la timpul acesta.\n\n3 De aceea, eu aş dori să vorbesc către voi, cei care faceţi parte din Biserică, care-L urmaţi în pace pe Hristos şi care aţi căpătat destulă nădejde prin care voi veţi putea intra în odihna Domnului de la timpul acesta înainte, până când voi vă veţi odihni împreună cu El în ceruri.\n\n4 Şi acum, fraţii mei, eu judec lucrurile voastre în felul acesta datorită trăirii voastre în pace împreună cu copiii oamenilor.\n\n5 Căci eu îmi aduc aminte de cuvântul lui Dumnezeu care spune că prin faptele lor îi veţi cunoaşte pe ei; căci dacă faptele lor sunt bune, atunci şi ei sunt buni.\n\n6 Căci iată, Dumnezeu a zis că un om rău nu poate să facă ceea ce este bun; căci dacă el oferă un dar sau se roagă la Dumnezeu, el nu va profita de nimic dacă nu va face aceasta cu intenţii adevărate.\n\n7 Căci iată, acest lucru nu este socotit pentru el în dreptate.\n\n8 Căci iată, dacă un om rău oferă un dar, el face aceasta împotriva inimii sale; de aceea, acest lucru este socotit pentru el ca şi cum nu ar fi dat darul; de aceea, el este considerat rău în faţa lui Dumnezeu.\n\n9 Şi tot aşa, de asemenea, un astfel de lucru este socotit rău pentru un om dacă el se va ruga fără intenţie adevărată în inimă; da, şi el nu va profita de nimic, căci Dumnezeu nu primeşte un asemenea lucru.\n\n10 De aceea, un om rău nu poate face ceea ce este bun; şi nici nu va oferi un dar bun.\n\n11 Căci iată, o fântână amară nu poate da apă bună; nici o fântână bună nu poate da apă amară; de aceea, un om care este slujitorul diavolului nu poate să-L urmeze pe Hristos; iar dacă el Îl urmează pe Hristos, atunci el nu poate fi slujitorul diavolului.\n\n12 De aceea, toate lucrurile care sunt bune vin de la Dumnezeu; iar ceea ce este rău vine de la diavol; căci diavolul este duşmanul lui Dumnezeu şi se luptă împotriva Lui continuu şi invită şi îndeamnă la păcat şi la ceea ce este rău continuu.\n\n13 Dar iată, ceea ce este de la Dumnezeu invită şi îndeamnă la lucru bun continuu; de aceea, fiecare lucru care invită şi îndeamnă la a face bine şi la a-L iubi pe Dumnezeu şi a-L sluji pe El este inspirat de către Dumnezeu.\n\n14 De aceea, luaţi seama, fraţii mei preaiubiţi, să nu judecaţi ceea ce este rău ca fiind de la Dumnezeu sau ceea ce este bun şi de la Dumnezeu ca fiind de la diavol.\n\n15 Căci iată, fraţii mei, vă este dat să judecaţi, pentru ca să deosebiţi binele de rău; iar felul de judecată, pentru ca voi să cunoaşteţi cu o cunoaştere perfectă, este la fel de clar cum lumina zilei este diferită de noaptea întunecoasă.\n\n16 Căci iată, Spiritul lui Hristos este dat fiecărui om pentru ca el să poată deosebi binele de rău; de aceea, eu vă arăt vouă felul de a judeca; căci fiecare lucru care te invită la a face bine şi la a te convinge să crezi în Hristos este trimis de către puterea şi darul lui Hristos; prin urmare, voi veţi putea cunoaşte cu o cunoaştere perfectă că aceasta este de la Dumnezeu.\n\n17 Dar tot ceea ce îi convinge pe oameni să facă rău şi să nu creadă în Hristos şi să-L tăgăduie şi să nu-L slujească pe Dumnezeu, atunci voi veţi putea cunoaşte cu o cunoaştere perfectă că aceasta este de la diavol; căci în felul acesta lucrează diavolul, căci el nu convinge pe nici un om să facă bine, nu, pe nici unul; şi nici îngerii lui nu fac aceasta şi nici cei care se supun lui.\n\n18 Şi acum, fraţii mei, văzând că voi cunoaşteţi lumina prin care să judecaţi, care lumină este lumina lui Hristos, vedeţi să nu judecaţi greşit; căci cu aceeaşi judecată cu care voi judecaţi, voi, de asemenea, veţi fi judecaţi.\n\n19 De aceea, eu vă rog fierbinte, fraţilor, să căutaţi cu hărnicie în lumina lui Hristos ca să puteţi deosebi binele de rău; şi dacă veţi pune mâna pe fiecare lucru bun şi nu-l veţi condamna, atunci voi cu siguranţă veţi fi un copil al lui Hristos.\n\n20 Şi acum, fraţii mei, cum este cu putinţă ca voi să puneţi mâna pe fiecare lucru bun?\n\n21 Şi acum eu ajung la acea credinţă despre care eu am spus că voi vorbi; şi vă voi spune vouă felul în care voi veţi putea pune mâna pe fiecare lucru bun.\n\n22 Căci iată, Dumnezeu cunoscând toate lucrurile, fiind de la veşnicie la veşnicie, iată, El a trimis îngeri ca să le slujească copiilor oamenilor, ca să arate lucrurile despre venirea lui Hristos; şi prin Hristos va veni fiecare lucru bun.\n\n23 Şi Dumnezeu, de asemenea, a declarat profeţilor cu gura Sa proprie cum că Hristos va veni.\n\n24 Şi iată, au fost diferite feluri în care El a manifestat lucruri către copiii oamenilor, care sunt bune; şi toate lucrurile care sunt bune vin de la Hristos; altfel, oamenii sunt căzuţi şi nici un lucru bun nu poate veni de la ei.\n\n25 De aceea, prin slujirea îngerilor şi prin fiecare cuvânt care iese din gura lui Dumnezeu, oamenii au început să aibă credinţă în Hristos; şi astfel prin credinţă au pus ei mâna pe fiecare lucru bun; şi astfel a fost până la venirea lui Hristos.\n\n26 Şi după ce El a venit, oamenii, de asemenea, au fost salvaţi prin credinţă în numele Lui; şi prin credinţă au devenit ei fiii lui Dumnezeu. Şi tot aşa de sigur cum că Hristos trăieşte, tot aşa de sigur este că El a vorbit aceste cuvinte către strămoşii noştri, zicând: Orice lucru voi veţi cere Tatălui în numele Meu, care este bun, în credinţă, crezând că voi veţi primi, iată, acest lucru vă va fi dat vouă.\n\n27 De aceea, fraţii mei preaiubiţi, au încetat miracolele pentru că Hristos S-a înălţat la ceruri şi s-a aşezat la dreapta lui Dumnezeu ca să-I ceară Tatălui dreptul Lui la îndurare pe care El a arătat-o copiilor oamenilor?\n\n28 Căci El a răspuns la cerinţele legii şi îi revendică pe toţi aceia care au credinţă în El; şi cei care au credinţă în El se vor lipi de orice lucru bun; prin urmare, El apără cauza copiilor oamenilor; şi El trăieşte în ceruri pentru veşnicie.\n\n29 Şi pentru că El a făcut aceasta, fraţii mei preaiubiţi, au încetat miracolele? Iată, vă spun eu vouă: Nu; şi nici îngerii nu au încetat să slujească copiilor oamenilor.\n\n30 Căci iată, ei sunt slujitorii Lui ca să slujească conform cuvântului poruncii Lui, arătându-se acelora cu mare credinţă şi cu minte nestrămutată în fiecare fel de dumnezeire.\n\n31 Şi misiunea slujirii lor este să-i cheme pe oameni la pocăinţă şi să îndeplinească şi să facă lucrarea legămintelor Tatălui, pe care El le-a făcut cu copiii oamenilor, pentru a pregăti calea printre copiii oamenilor, vestind cuvântul lui Hristos către vasele cele alese ale Domnului pentru ca ei să poată să depună mărturie despre El.\n\n32 Şi făcând astfel, Domnul Dumnezeu pregăteşte calea pentru ca rămăşiţa oamenilor să aibă credinţă în Hristos, pentru ca Duhul Sfânt să aibă loc în inima lor în acord cu puterea Sa; şi în felul acesta face Tatăl să se îndeplinească legămintele pe care El le-a făcut cu copiii oamenilor.\n\n33 Iar Hristos a zis: Dacă voi veţi avea credinţă în Mine, atunci veţi avea puterea să faceţi orice lucru care este potrivit cu Mine.\n\n34 Şi El a zis: Pocăiţi-vă, voi din toate marginile pământului, şi veniţi la Mine şi fiţi botezaţi în numele Meu şi aveţi credinţă în Mine pentru ca să puteţi fi salvaţi.\n\n35 Şi acum, fraţii mei preaiubiţi, dacă va fi aşa, că aceste lucruri sunt adevărate, despre care eu v-am vorbit vouă, şi Dumnezeu vă va arăta vouă, cu putere şi cu mare slavă în ultima zi că ele sunt adevărate; şi dacă ele sunt adevărate, a încetat ziua miracolelor?\n\n36 Sau au încetat îngerii să apară în faţa copiilor oamenilor? Sau a retras El puterea Duhului Sfânt de la ei? Sau va face El aceasta atât timp cât timpul va fi sau cât pământul va dura sau cât va fi vreun om pe faţa pământului ca să fie salvat?\n\n37 Iată, vă spun eu vouă: Nu, căci prin credinţă se fac miracolele; şi prin credinţă apar îngerii şi le slujesc oamenilor; de aceea, dacă aceste lucruri au încetat, vai de copiii oamenilor, căci aceasta este din cauza necredinţei şi totul este în zadar.\n\n38 Căci nici un om nu poate fi salvat, potrivit cuvintelor lui Hristos, dacă ei nu vor avea credinţă în numele Lui; de aceea, dacă aceste lucruri au încetat, atunci a încetat şi credinţa; şi îngrozitoare este starea omului, căci ei sunt ca şi cum nici o mântuire nu s-ar fi înfăptuit.\n\n39 Dar iată, fraţii mei preaiubiţi, eu cred lucruri mai bune despre voi, căci eu cred că voi aveţi credinţă în Hristos datorită blândeţii voastre; căci dacă voi nu aveţi credinţă în El, atunci voi nu sunteţi demni de a fi număraţi printre oamenii Bisericii Lui.\n\n40 Şi iarăşi, fraţii mei preaiubiţi, eu aş dori să vorbesc către voi despre nădejde. Cum se poate ca voi să aveţi credinţă dacă nu aveţi nădejde?\n\n41 Şi ce este aceea pentru care voi aveţi nădejde? Iată, vă spun eu vouă că voi trebuie să aveţi nădejde prin ispăşirea lui Hristos şi prin puterea învierii Lui ca să fiţi înălţaţi la viaţă veşnică şi aceasta datorită credinţei voastre în El în acord cu făgăduinţa.\n\n42 De aceea, dacă un om are credinţă, el trebuie să aibă nădejde, căci fără credinţă nici o nădejde nu poate să fie.\n\n43 Şi iarăşi, iată vă spun eu vouă că nimeni nu poate să aibă credinţă şi nădejde dacă nu are blândeţe şi inima smerită.\n\n44 Dacă este aşa, atunci credinţa şi nădejdea lui sunt zadarnice, nici unul nu este primit înaintea lui Dumnezeu în afară de cel blând şi cu inima smerită; şi dacă un om este blând şi cu inima smerită şi mărturiseşte prin puterea Duhului Sfânt că Isus este Hristosul, atunci el trebuie să aibă caritate; căci dacă el nu are caritate, atunci el este un nimic; de aceea el trebuie să aibă caritate.\n\n45 Iar caritatea suferă îndelung şi este binevoitoare şi nu invidiază şi nu este îngâmfată şi nu caută nimic pentru sine, nu este provocată cu uşurinţă, nu se gândeşte la rău şi nu se bucură în nedreptate, ci se bucură în adevăr, suportă toate lucrurile, crede toate lucrurile, nădăjduieşte toate lucrurile, rabdă toate lucrurile.\n\n46 De aceea, fraţii mei preaiubiţi, dacă voi nu aveţi caritate, atunci voi sunteţi de nimic, căci caritatea niciodată nu piere. De aceea, lipeşte-te de caritate care este cea mai mare dintre toate, căci toate lucrurile trebuie să piară—\n\n47 Dar caritatea este dragostea pură a lui Hristos şi ea rabdă în vecii vecilor; şi acela care este găsit că o are în ziua din urmă bine va fi de el.\n\n48 De aceea, fraţii mei preaiubiţi, rugaţi-vă la Tatăl cu toată puterea inimii, pentru ca voi să fiţi plini de dragostea Lui pe care El a dăruit-o tuturor acelora care Îl urmează cu adevărat pe Fiul Său, Isus Hristos; pentru ca voi să deveniţi fiii lui Dumnezeu; pentru ca atunci când El va veni, noi să fim la fel ca El, căci noi Îl vom vedea pe El aşa cum El este; pentru ca noi să putem să avem această nădejde; pentru ca noi să fim purificaţi tot aşa cum El este pur. Amin.\n\n", "moro 8": "[center][font_size=26]Capitolul 8[/font_size][/center]\n\n[i]Botezarea pruncilor este un lucru rău şi abominabil—Pruncii sunt în viaţă în Hristos datorită Ispăşirii—Credinţa, pocăinţa, umilinţa şi inima smerită, acceptarea Duhului Sfânt şi îndurarea până la sfârşit duc la Salvare. Circa 401–421 d.H.[/i]\n\n1 O epistolă a tatălui meu, Mormon, scrisă către mine, Moroni; şi a fost scrisă către mine la scurt timp după chemarea mea la slujire. Şi în felul acesta mi-a scris el mie, zicând:\n\n2 Fiul meu preaiubit, Moroni, eu mă bucur nespus că Domnul nostru Isus Hristos s-a îndurat de tine şi te-a chemat pe tine la slujirea Sa şi la lucrarea Sa cea sfântă.\n\n3 Eu mă gândesc la tine întotdeauna în rugăciunile mele, rugându-mă continuu către Dumnezeu Tatăl în numele Copilului Lui cel Sfânt, Isus, pentru ca El, în bunătatea şi harul Său infinit, să te păstreze pe tine îndurând credinţa în numele Său până la capăt.\n\n4 Şi acum, fiul meu, eu îţi vorbesc ţie despre ceea ce mă supără pe mine nespus de mult; căci mă supără pe mine faptul că sunt certuri printre voi.\n\n5 Căci, dacă eu am aflat adevărul, au fost certuri printre voi în legătură cu botezarea pruncilor voştri.\n\n6 Şi acum, fiul meu, eu doresc ca tu să lucrezi cu hărnicie pentru ca această greşeală grosolană să fie înlăturată dintre voi; căci în scopul acesta am scris eu epistola aceasta.\n\n7 Căci imediat după ce eu am aflat aceste lucruri despre voi, L-am întrebat pe Domnul despre problema aceasta. Şi cuvântul Domnului a venit la mine prin puterea Duhului Sfânt, zicând:\n\n8 Ascultaţi de cuvintele lui Hristos, Mântuitorul vostru, Domnul şi Dumnezeul vostru. Iată, Eu am venit pe lume nu ca să-i chem pe cei drepţi, ci pe cei păcătoşi, la pocăinţă; cei întregi nu au nevoie de doctor, ci numai cei bolnavi; de aceea, pruncii sunt întregi, căci ei nu sunt în stare să păcătuiască; de aceea blestemul lui Adam este luat de pe ei prin Mine aşa încât acesta nu are nici o putere asupra lor; iar legea tăierii împrejur este înlăturată de Mine.\n\n9 Şi în felul acesta Duhul Sfânt a arătat cuvântul lui Dumnezeu către mine; de aceea, fiul meu preaiubit, eu ştiu că este bătaie de joc în faţa lui Dumnezeu ca voi să botezaţi pruncii.\n\n10 Iată, îţi spun eu ţie că voi trebuie să propovăduiţi lucrul acesta—pocăinţă şi botez pentru aceia care sunt responsabili şi capabili să păcătuiască; da, învăţaţi-i pe părinţi cum că ei trebuie să se pocăiască şi să fie botezaţi şi să se umilească la fel ca şi pruncii lor şi atunci ei cu toţii vor fi salvaţi împreună cu pruncii lor.\n\n11 Şi pruncii lor nu au nevoie de nici o pocăinţă şi nici de botez. Iată, botezul este pentru pocăinţă, pentru înfăptuirea poruncilor, pentru iertarea păcatelor.\n\n12 Dar pruncii sunt vii în Hristos, chiar de la crearea lumii; dacă nu ar fi aşa, atunci Dumnezeu este un Dumnezeu părtinitor şi, de asemenea, un Dumnezeu schimbător şi un părtinitor al oamenilor; căci, cât de mulţi prunci nu au murit fără să fi fost botezaţi!\n\n13 De aceea, dacă pruncii nu pot fi salvaţi fără botez, atunci înseamnă că ei s-au dus la un iad fără de sfârşit.\n\n14 Iată, îţi spun eu ţie că acela care crede că şi pruncii au nevoie de botez este în fierea amărăciunii şi în lanţurile nedreptăţii; căci el nu are nici credinţă, nici nădejde, nici caritate; de aceea, dacă el ar trebui alungat când gândeşte lucrurile acestea, atunci el s-ar duce jos în iad.\n\n15 Căci îngrozitoare este ticăloşia de a crede că Dumnezeu îl salvează pe un copil datorită botezului, iar altul trebuie să piară pentru că nu a fost botezat.\n\n16 Vai de aceia care vor strica căile Domnului în felul acesta, căci ei vor pieri dacă nu se pocăiesc. Iată, eu spun cu curaj, având autoritate de la Dumnezeu; şi eu nu mă tem de ceea ce omul poate să facă; căci dragostea perfectă alungă orice teamă.\n\n17 Şi eu sunt plin de caritate, care este iubire veşnică; de aceea, toţi copiii sunt la fel cu mine; de aceea eu îi iubesc pe prunci cu o dragoste perfectă; şi ei sunt cu toţii la fel unul cu altul şi sunt părtaşi ai salvării.\n\n18 Căci eu ştiu că Dumnezeu nu este un Dumnezeu părtinitor şi nici o fiinţă schimbătoare; ci El este neschimbător în vecii vecilor.\n\n19 Pruncii nu se pot pocăi; de aceea este o ticăloşie îngrozitoare să li se refuze mila cea pură a lui Dumnezeu, căci ei sunt în viaţă în El datorită îndurării Lui.\n\n20 Iar acela care va zice că şi pruncii au nevoie de botez tăgăduie îndurările lui Hristos şi socoteşte ca pe nimic Ispăşirea Lui şi puterea mântuirii Lui.\n\n21 Vai de aceia, căci ei sunt în pericol de moarte, iad şi chinuri veşnice. Eu spun aceasta cu îndrăzneală; Dumnezeu mi-a poruncit aceasta. Ascultaţi-i şi băgaţi de seamă, de nu, ei se vor ridica împotriva voastră la scaunul de judecată al lui Hristos.\n\n22 Căci iată că toţi pruncii sunt vii în Hristos, precum şi toţi aceia care sunt în neştiinţa legii. Căci puterea mântuirii vine asupra tuturor acelora care nu au ştiinţă de lege; de aceea, acela care nu este osândit sau acela care nu este sub nici o osândire nu poate să se pocăiască; şi pentru unul ca acesta, botezul nu are nici o valoare—\n\n23 Dar este o batjocură în faţa lui Dumnezeu ca să tăgăduieşti îndurările lui Hristos şi puterea Spiritului Sfânt şi să pui valoare în lucrări moarte.\n\n24 Iată, fiul meu, lucrul acesta nu trebuie să se întâmple; căci pocăinţa este pentru aceia care sunt sub osândire şi sub blestemul unei legi încălcate.\n\n25 Şi primele roade ale pocăinţei sunt botezul; iar botezul vine prin credinţă în îndeplinirea poruncilor; iar îndeplinirea poruncilor aduce iertarea păcatelor;\n\n26 Şi iertarea păcatelor aduce umilinţă şi smerenia inimii; şi datorită umilinţei şi a smereniei inimii vine vizitarea de către Duhul Sfânt, care Mângâietor umple cu nădejde şi cu iubire perfectă, care dragoste rabdă prin hărnicie în rugăciune până când sfârşitul va veni, când toţi sfinţii vor trăi alături de Dumnezeu.\n\n27 Iată, fiul meu, eu îţi voi scrie ţie iarăşi, dacă nu mă duc în curând împotriva lamaniţilor. Iată, mândria acestui neam sau a poporului nefiţilor s-a dovedit să fie distrugerea lor, dacă ei nu se vor pocăi.\n\n28 Roagă-te pentru ei, fiul meu, pentru ca pocăinţa să vină la ei. Dar iată, eu mă tem ca Spiritul să nu fi încetat să se mai străduiască cu ei; şi în partea aceasta a ţării ei, de asemenea, încearcă să doboare toată puterea şi autoritatea care vin de la Dumnezeu; şi ei tăgăduiesc Duhul Sfânt.\n\n29 Şi după ce au tăgăduit o cunoaştere atât de măreaţă, fiul meu, ei trebuie să piară în curând pentru împlinirea profeţiilor care au fost spuse de către profeţi, precum şi a cuvintelor Salvatorului Însuşi.\n\n30 Rămâi cu bine, fiul meu, până când eu îţi voi scrie sau te voi întâlni iarăşi. Amin.\n\n", "moro 9": "A doua epistolă a lui Mormon către fiul său, Moroni.\n\nCuprinde capitolul 9.\n\n[center][font_size=26]Capitolul 9[/font_size][/center]\n\n[i]Atât nefiţii, cât şi lamaniţii sunt depravaţi şi degeneraţi—Ei se chinuie şi se ucid unii pe alţii—Mormon se roagă ca harul şi bunătatea să fie asupra lui Moroni pentru totdeauna. Circa 401–421 d.H.[/i]\n\n1 Fiul meu preaiubit, eu îţi scriu ţie iarăşi pentru ca tu să ştii că eu încă mai sunt în viaţă; dar eu scriu despre ceva care este întrucâtva supărător.\n\n2 Căci iată, eu am avut o bătălie dureroasă cu lamaniţii, în care noi nu am biruit; iar Arheantus a căzut sub sabie, precum şi Luram şi Emron; da, şi noi am pierdut un număr mare dintre oamenii noştri aleşi.\n\n3 Şi acum iată, fiul meu, eu mă tem că lamaniţii vor distruge acest popor; căci ei nu se pocăiesc, iar Satana îi aţâţă pe ei fără oprire la mânie unul împotriva celuilalt.\n\n4 Iată, eu lucrez cu ei fără oprire; şi atunci când eu spun cuvântul lui Dumnezeu cu un ton ascuţit, ei tremură şi se mânie pe mine; iar atunci când eu nu folosesc un ton ascuţit, ei îşi împietresc inimile împotriva acestuia; de aceea, eu mă tem ca Spiritul Domnului să nu fi încetat să se mai străduiască cu ei.\n\n5 Căci ei se mânie atât de mult, încât mie mi se pare că ei nu se tem de moarte; şi ei şi-au pierdut iubirea unul faţă de altul; şi ei sunt însetaţi tot timpul de sânge şi de răzbunare.\n\n6 Şi acum, fiul meu preaiubit, în ciuda împietririi lor, să lucrăm cu sârguinţă; căci dacă noi încetăm să lucrăm, atunci noi suntem aduşi la osândă; căci noi avem de făcut o lucrare în timp ce locuim în acest tabernacol de lut pentru ca să învingem duşmanul a tot ce-i drept şi să ne odihnim sufletele în împărăţia lui Dumnezeu.\n\n7 Şi acum, eu scriu câte ceva despre suferinţele acestui popor. Căci, potrivit cunoaşterii pe care eu am primit-o de la Amoron, iată, lamaniţii au mulţi prizonieri pe care ei i-au luat din turnul de la Şeriza; şi acolo erau bărbaţi, femei şi copii.\n\n8 Şi ei i-au ucis pe bărbaţii şi pe taţii acelor femei şi copii; şi ei le-au hrănit pe femei cu carnea bărbaţilor lor, iar pe copii cu carnea taţilor lor; şi nu le-au dat lor apă decât foarte puţină.\n\n9 Şi în ciuda acestor mari lucruri abominabile ale lamaniţilor, aceasta nu este mai mare decât aceea a poporului nostru în Moriantum. Căci iată, pe multe dintre fiicele lamaniţilor le-au luat ei prizoniere; şi după ce le-au deposedat pe ele de ceea ce era mai drag şi mai preţios deasupra tuturor lucrurilor, care sunt castitatea şi virtutea—\n\n10 Şi după ce ei au făcut lucrul acesta, ei le-au ucis pe ele în felul cel mai crud, torturându-le trupurile lor chiar până la moarte; şi după ce ei au făcut aceasta, ei au devorat carnea lor la fel ca fiarele sălbatice din cauza împietririi inimilor lor; şi ei fac aceasta ca un semn de vitejie.\n\n11 O, fiul meu preaiubit, cum poate un popor ca acesta care este fără civilizaţie—\n\n12 (Şi numai câţiva ani au trecut, iar ei au fost un popor civilizat şi plăcut)\n\n13 Dar, o, fiul meu, cum poate un popor ca acesta, a cărui plăcere este într-un asemenea lucru abominabil—\n\n14 Cum putem noi aştepta ca Dumnezeu să-şi oprească mâna Sa din judecata împotriva noastră?\n\n15 Iată, inima mea strigă: Vai de acest popor. Vino pentru judecată, o, Dumnezeule, şi ascunde păcatele lor şi ticăloşia lor şi lucrurile lor abominabile dinaintea feţei Tale.\n\n16 Şi iarăşi, fiul meu, sunt multe văduve şi fiicele lor care rămân în Şeriza; iar partea aceea a proviziilor pe care lamaniţii nu au cărat-o cu ei, iată, oştirea lui Zenefi a luat-o; şi le-au lăsat ca să rătăcească încotro ar putea să găsească mâncare; iar multe femei bătrâne leşină pe drum şi mor.\n\n17 Iar oştirea care este cu mine este slabă; iar oştirile lamaniţilor sunt între Şeriza şi mine; iar toţi aceia care au fugit la oştirea lui Aaron au căzut victime ale brutalităţii lor îngrozitoare.\n\n18 O, poporul meu decăzut! Ei sunt fără de ordine şi fără de milă. Iată, eu sunt doar un om şi nu am decât puterea unui om şi nu pot să-mi mai impun poruncile mele.\n\n19 Iar ei s-au întărit în stricăciunea lor; şi ei sunt, de asemenea, brutali, necruţând pe nimeni, nici bătrân şi nici tânăr; şi ei se bucură în orice în afară de ceea ce este bun; iar suferinţa femeilor noastre şi a copiilor noştri pe faţa acestei ţări depăşeşte orice; da, limba nu poate să spună şi nici nu poate aceasta să fie scrisă.\n\n20 Şi acum, fiul meu, eu nu mai zăbovesc asupra acestei scene oribile. Iată, tu cunoşti ticăloşia acestui popor; tu cunoşti că ei sunt fără de principii şi simţiri trecute; iar ticăloşia lor o întrece pe aceea a lamaniţilor.\n\n21 Iată, fiul meu, eu nu pot să-i recomand pe ei lui Dumnezeu de teamă ca El să nu mă lovească pe mine.\n\n22 Dar iată, fiul meu, eu te recomand pe tine lui Dumnezeu şi am încredere în Hristos că tu vei fi salvat; şi eu mă rog la Dumnezeu ca El să-ţi cruţe viaţa pentru ca tu să aduci mărturie despre reîntoarcerea poporului Lui către El sau distrugerea lor completă; căci eu ştiu că ei trebuie să piară dacă nu se pocăiesc şi nu se întorc la El.\n\n23 Iar dacă ei pier, atunci aceasta va fi la fel ca şi cu iarediţii, din cauza dorinţei inimilor lor, căutând sânge şi răzbunare.\n\n24 Şi dacă va fi ca ei să piară, noi ştim că mulţi dintre fraţii noştri au dezertat la lamaniţi şi încă şi mai mulţi, de asemenea, vor dezerta la ei; de aceea tu să scrii ceva, despre câteva lucruri, dacă tu vei fi cruţat şi dacă eu voi pieri şi nu te voi vedea pe tine; dar eu am încredere că voi putea să te văd în curând; căci eu am cronici sfinte pe care vreau să ţi le dau.\n\n25 Fiul meu, fii credincios în Hristos; şi fie ca lucrurile pe care eu le-am scris să nu te întristeze şi să nu te doboare în moarte; ci fie ca Hristos să te înalţe pe tine; şi fie ca suferinţele Lui şi moartea Lui şi apariţia trupului Lui în faţa strămoşilor noştri şi îndurarea Lui şi suferinţa Lui îndelungată şi nădejdea slavei Lui şi aceea a vieţii veşnice să trăiască în mintea ta pentru totdeauna.\n\n26 Şi fie ca harul lui Dumnezeu, al cărui tron este sus în ceruri, precum şi Domnul nostru Isus Hristos care stă la dreapta puterii Lui până când toate lucrurile vor fi dăruite Lui, să fie cu tine şi să rămână cu tine în vecii vecilor. Amin.\n\n", "moro 10": "[center][font_size=26]Capitolul 10[/font_size][/center]\n\n[i]O mărturie despre Cartea lui Mormon vine prin puterea Duhului Sfânt—Darurile Spiritului sunt dăruite celor credincioşi—Darurile spirituale însoţesc întotdeauna credinţa—Cuvintele lui Moroni vorbesc din ţărână—Veniţi către Hristos, perfecţionaţi-vă în El şi sfinţiţi-vă sufletele. Circa 421 d.H.[/i]\n\n1 Acum eu, Moroni, scriu ceva care mie mi se pare că este bun; şi eu scriu către fraţii mei, lamaniţii; şi eu aş dori ca ei să ştie că mai mult de patru sute douăzeci de ani au trecut de când semnul a fost dat despre venirea lui Hristos.\n\n2 Şi eu pecetluiesc aceste cronici după ce am spus câteva cuvinte de îndemn către voi.\n\n3 Iată, eu doresc să vă îndemn pe voi ca atunci când veţi citi aceste lucruri, dacă înţelepciunea lui Dumnezeu va fi ca voi să le citiţi, voi să vă aduceţi aminte cât de bun a fost Domnul cu copiii oamenilor de la crearea lui Adam şi chiar până la timpul când voi veţi primi aceste lucruri şi să le cântăriţi în inimile voastre.\n\n4 Iar atunci când voi veţi primi aceste lucruri, eu vă îndemn pe voi să-L întrebaţi pe Dumnezeu, Tatăl Veşnic, în numele lui Hristos, dacă aceste lucruri nu sunt adevărate; şi dacă voi veţi întreba cu inima sinceră, cu intenţie adevărată, având credinţă în Hristos, El vă va arăta adevărul prin puterea Duhului Sfânt.\n\n5 Şi prin puterea Duhului Sfânt veţi putea voi cunoaşte adevărul tuturor lucrurilor.\n\n6 Şi orice lucru care este bun este drept şi adevărat; de aceea, nimic care este bun nu Îl tăgăduişte pe Hristos, ci recunoaşte că El este.\n\n7 Şi voi veţi şti că El este prin puterea Duhului Sfânt; de aceea, eu aş dori să vă sfătuiesc să nu tăgăduiţi puterea lui Dumnezeu; căci El lucrează prin puterea Sa, potrivit cu credinţa copiilor oamenilor, la fel astăzi şi mâine şi în vecii vecilor.\n\n8 Şi iarăşi vă sfătuiesc eu pe voi, cfraţii mei, să nu tăgăduiţi darurile lui Dumnezeu, căci ele sunt multe; şi ele vin de la acelaşi Dumnezeu. Şi sunt diferite feluri în care aceste daruri sunt date; dar este acelaşi Dumnezeu care lucrează toate în toate cele; şi ele sunt date prin manifestarea Spiritului lui Dumnezeu către oameni, spre binele lor;\n\n9 Căci iată, unora le este dat prin Spiritul lui Dumnezeu ca să predice cuvântul de înţelepciune;\n\n10 Iar altuia îi este dat să predice cuvântul cunoaşterii prin acelaşi Spirit;\n\n11 Iar altuia, nespus de mare credinţă; iar altuia, darul vindecării prin acelaşi Spirit;\n\n12 Şi iarăşi, altuia, ca el să poată să facă minuni măreţe.\n\n13 Şi iarăşi, altuia, ca el să profeţească despre toate lucrurile;\n\n14 Şi iarăşi, altuia, ca să vadă îngerii şi spiritele care îi slujesc;\n\n15 Şi iarăşi, altuia, tot felul de limbi.\n\n16 Şi iarăşi, altuia, tălmăcirea limbilor şi a tot felul de limbi.\n\n17 Şi toate aceste daruri vin prin Spiritul lui Hristos; şi ele vin la fiecare om separat, în acord cu voinţa Lui.\n\n18 Şi eu aş vrea să vă sfătuiesc pe voi, fraţii mei preaiubiţi, să vă aduceţi aminte că fiecare dar bun vine de la Hristos.\n\n19 Şi eu aş vrea să vă sfătuiesc pe voi, fraţii mei preaiubiţi, să vă aduceţi aminte că El este acelaşi ieri, astăzi şi în vecii vecilor, şi că toate aceste daruri despre care eu am vorbit, care sunt spirituale, nu vor înceta niciodată atât timp cât lumea va fi, decât în măsura necredinţei copiilor oamenilor.\n\n20 De aceea, trebuie să fie credinţă; şi dacă trebuie să fie credinţă, trebuie să fie şi nădejde; şi dacă trebuie să fie nădejde, trebuie să fie şi caritate.\n\n21 Şi dacă voi nu aveţi caritate, atunci în nici un caz nu puteţi să fiţi salvaţi în Împărăţia lui Dumnezeu; şi nici nu puteţi să fiţi salvaţi în Împărăţia lui Dumnezeu dacă nu aveţi credinţă; şi nici dacă nu aveţi nădejde.\n\n22 Şi dacă voi nu aveţi nici o nădejde, atunci voi trebuie să fiţi disperaţi; şi disperarea vine din cauza nedreptăţii.\n\n23 Iar Hristos cu adevărat a spus către strămoşii noştri: Dacă voi aveţi credinţă, atunci voi puteţi face toate lucrurile care sunt potrivite pentru Mine.\n\n24 Şi acum, eu vorbesc către toate marginile pământului—că dacă ziua aceea va veni când puterea şi darurile lui Dumnezeu se vor sfârşi printre voi, aceasta va fi din cauza necredinţei.\n\n25 Şi vai de copiii oamenilor dacă aceasta se va întâmpla; căci nu va mai fi nimeni printre voi care să facă bine, nici măcar unul. Căci dacă printre voi ar fi unul care ar face bine, atunci el ar lucra prin puterea şi darurile lui Dumnezeu.\n\n26 Şi vai de aceia care vor face ca aceste lucruri să piară şi care vor muri, căci ei mor în păcatele lor şi nu pot fi salvaţi în Împărăţia lui Dumnezeu; şi eu vorbesc aceasta în acord cu cuvintele lui Hristos; şi eu nu mint.\n\n27 Şi eu vă sfătuiesc să vă aduceţi aminte de aceste lucruri; căci timpul va veni cu repeziciune când voi veţi şti că eu nu mint, căci voi mă veţi vedea pe mine la scaunul de judecată al lui Dumnezeu; iar Domnul Dumnezeu va spune către voi: Nu am vestit Eu cuvintele Mele către voi, care au fost scrise de către acest om, la fel ca şi unul strigând dintre morţi, da, chiar la fel ca şi unul vorbind din ţărână?\n\n28 Eu declar aceste lucruri pentru împlinirea profeţiilor. Şi iată, acestea vor ieşi din gura Dumnezeului Veşnic; iar cuvântul Lui va răsuna din generaţie în generaţie.\n\n29 Şi Dumnezeu vă va arăta vouă că ceea ce eu am scris este adevărat.\n\n30 Şi iarăşi, eu aş dori să vă sfătuiesc pe voi să veniţi la Hristos şi să puneţi mâna pe fiecare dar bun şi să nu atingeţi nici un dar rău şi nici un lucru necurat.\n\n31 Şi trezeşte-te şi ridică-te din ţărână, o, tu Ierusalime; da, şi îmbracă-ţi veşmintele tale cele frumoase, o, fiică a Sionului; şi întăreşte-ţi ţăruşii şi lărgeşte-ţi graniţele pentru totdeauna, pentru ca tu să nu mai fii amestecat niciodată, pentru ca legămintele Tatălui Veşnic pe care El le-a făcut cu tine, o, casă a lui Israel, să poată fi înfăptuite.\n\n32 Da, veniţi la Hristos şi perfecţionaţi-vă pentru El şi lepădaţi-vă de orice necredinţă; şi dacă voi vă veţi lepăda de orice necredinţă şi-L veţi iubi pe Dumnezeu cu toată puterea, mintea şi tăria voastră, atunci harul Lui este destul pentru voi pentru ca prin harul Lui voi să puteţi să fiţi perfecţi în Hristos; şi dacă prin harul lui Dumnezeu voi sunteţi perfecţi în Hristos, atunci voi în nici un caz nu puteţi să tăgăduiţi puterea lui Dumnezeu.\n\n33 Şi iarăşi, dacă voi prin harul lui Dumnezeu sunteţi perfecţi în Hristos şi nu tăgăduiţi puterea Lui, atunci voi sunteţi sfinţiţi în Hristos prin harul lui Dumnezeu, prin vărsarea sângelui lui Hristos, care este în legământul Tatălui pentru iertarea păcatelor voastre, pentru ca voi să deveniţi sfinţi, fără de pată.\n\n34 Şi acum eu vă zic vouă tuturor rămas bun. Eu în curând mă duc să mă odihnesc în paradisul lui Dumnezeu până când spiritul şi trupul meu se vor reuni iarăşi şi eu voi fi adus triumfător prin aer ca să vă întâlnesc pe voi înaintea scaunului plăcut de judecată al marelui Iehova, Judecătorul Veşnic al celor vii, precum şi al celor morţi. Amin.\n\nSfârşit\n\n"}