{"title-page 0": "[center][font_size=26]Ang Aklat ni Mormon[/font_size][/center]\n\nIsa Pang Tipan ni Jesucristo\n\nInilathala ng Ang Simbahan ni Jesucristo ng mga Banal sa mga Huling Araw\n\nSalt Lake City, Utah, USA\n\nAng unang edisyon sa Ingles ay inilathala sa Palmyra, New York, USA, noong 1830\n\n© 2023 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Ang Aklat ni Mormon[/font_size][/center]\n\nUlat na Isinulat ng Kamay ni Mormon sa mga Laminang Hinango mula sa mga Lamina ni Nephi\n\nSamakatwid, ito ay isang pinaikling tala ng mga tao ni Nephi, at gayundin ng mga Lamanita—Isinulat para sa mga Lamanita, na mga labi ng sambahayan ni Israel; at gayundin sa mga Judio at Gentil—Isinulat sa pamamagitan ng kautusan, at sa pamamagitan din ng diwa ng propesiya at ng paghahayag—Isinulat at tinatakan, at ikinubli para sa Panginoon, upang ang mga yaon ay hindi masira—Upang lumabas sa pamamagitan ng kaloob at kapangyarihan ng Diyos para sa pagbibigay-kahulugan nito—Tinatakan ng kamay ni Moroni, at ikinubli para sa Panginoon, upang lumabas sa takdang panahon sa pamamagitan ng mga Gentil—Ang pagbibigay-kahulugan nito sa pamamagitan ng kaloob ng Diyos.\n\nIsang pinaikling ulat din mula sa Aklat ni Eter, na isang tala ng mga tao ni Jared, na ikinalat noong panahong nilito ng Panginoon ang wika ng mga tao, noong sila ay nagtatayo ng isang tore upang makaabot sa langit—Upang ipakita sa mga labi ng sambahayan ni Israel kung anong mga dakilang bagay ang ginawa ng Panginoon para sa kanilang mga ama; at nang kanilang malaman ang mga tipan ng Panginoon, na sila ay hindi itinatakwil nang habang panahon—At gayundin sa ikahihikayat ng mga Judio at Gentil na si Jesus ang Cristo, ang Diyos na Walang Hanggan, ipinakikilala ang kanyang sarili sa lahat ng bansa—At ngayon, kung may mga pagkakamali, ang mga yaon ay kamalian ng mga tao; kaya nga, huwag ninyong pintasan ang mga bagay ng Diyos, nang kayo ay matagpuang walang bahid-dungis sa hukumang luklukan ni Cristo.\n\nAng orihinal na pagsasalin sa Ingles mula sa mga lamina ay ginawa ni Joseph Smith, Jun.\n\n", "introduction 0": "[center][font_size=26]Pambungad[/font_size][/center]\n\nAng Aklat ni Mormon ay isang pinagsama-samang banal na kasulatan na kahalintulad ng Biblia. Isa itong tala ng mga pakikipag-ugnayan ng Diyos sa mga sinaunang nanirahan sa Amerika at naglalaman ng kabuuan ng walang hanggang ebanghelyo.\n\nAng aklat ay isinulat ng maraming sinaunang propeta sa pamamagitan ng diwa ng propesiya at paghahayag. Ang kanilang mga salita, na isinulat sa mga laminang ginto, ay sinipi at pinaikli ng isang propetang mananalaysay na nagngangalang Mormon. Nagbibigay-ulat ang tala tungkol sa dalawang dakilang kabihasnan. Ang isa ay nagmula sa Jerusalem noong 600 B.C. at pagkatapos, nahati sa dalawang bansa, na nakilala bilang mga Nephita at Lamanita. Ang isa pa ay higit na naunang dumating noong nilito ng Panginoon ang mga wika sa Tore ng Babel. Nakilala ang pangkat na ito bilang mga Jaredita. Pagkalipas ng libu-libong taon, nalipol ang lahat maliban sa mga Lamanita, at kabilang sila sa mga ninuno ng mga Amerikanong Indiyan.\n\nAng ministeryo ng Panginoong Jesucristo sa mga Nephita pagkatapos ng kanyang pagkabuhay na mag-uli ang pinakatampok na pangyayaring naitala sa Aklat ni Mormon. Ipinaliliwanag nito ang mga doktrina ng ebanghelyo, ibinabalangkas ang plano ng kaligtasan, at sinasabi sa mga tao kung ano ang dapat nilang gawin upang matamo ang kapayapaan sa buhay na ito at ang walang hanggang kaligtasan sa buhay na darating.\n\nPagkaraang matapos ni Mormon ang kanyang mga isinulat, ibinigay niya ang ulat sa kanyang anak na si Moroni, na nagdagdag ng ilang sarili niyang mga salita at ikinubli ang mga lamina sa Burol ng Cumorah. Noong Setyembre 21, 1823, ang Moroni ring ito, na isa nang niluwalhati at nabuhay na mag-uling nilalang, ay nagpakita sa Propetang si Joseph Smith at nagtagubilin sa kanya hinggil sa sinaunang talaan at sa nakatakdang pagsasalin nito sa wikang Ingles.\n\nKalaunan, ipinagkaloob ang mga lamina kay Joseph Smith, na siyang nagsalin sa mga ito sa pamamagitan ng kaloob at kapangyarihan ng Diyos. Ang tala ay nalalathala na ngayon sa maraming wika bilang isang bago at karagdagang saksi na si Jesucristo ang Anak ng buhay na Diyos at na ang lahat ng lalapit sa Kanya at susunod sa mga batas at ordenansa ng Kanyang ebanghelyo ay maaaring maligtas.\n\nHinggil sa talaang ito, sinabi ng Propetang si Joseph Smith: “Sinabi ko sa mga kapatid na ang Aklat ni Mormon ang pinakatumpak sa anumang aklat sa mundo, at ang saligang bato ng ating relihiyon, at ang isang tao ay malalapit sa Diyos sa pamamagitan ng pagsunod sa mga tuntunin nito, nang higit pa kaysa sa pamamagitan ng alinmang aklat.”\n\nBukod kay Joseph Smith, ang Panginoon ay nagtalaga ng labing-isang iba pa upang makita para sa kanilang sarili ang mga laminang ginto at maging mga natatanging saksi sa katotohanan at kabanalan ng Aklat ni Mormon. Ang kanilang isinulat na mga patotoo ay isinama rito bilang “Ang Patotoo ng Tatlong Saksi” at “Ang Patotoo ng Walong Saksi.”\n\nInaanyayahan namin ang lahat ng tao sa lahat ng dako na basahin ang Aklat ni Mormon, pagnilayan sa kanilang mga puso ang mensaheng nilalaman nito, at pagkatapos, itanong sa Diyos, ang Amang Walang Hanggan, sa pangalan ni Cristo kung ang aklat ay totoo. Ang mga yaong susunod sa hakbanging ito at magtatanong nang may pananampalataya ay magtatamo ng patotoo sa katotohanan at kabanalan nito sa pamamagitan ng kapangyarihan ng Espiritu Santo. (Tingnan sa Moroni 10:3–5.)\n\nAng mga yaong magkakamit ng banal na patotoong ito mula sa Banal na Espiritu ay malalaman din sa pamamagitan ng yaon ding kapangyarihan na si Jesucristo ang Tagapagligtas ng sanlibutan, na si Joseph Smith ang Kanyang tagapaghayag at propeta sa mga huling araw na ito, at Ang Simbahan ni Jesucristo ng mga Banal sa mga Huling Araw ang kaharian ng Panginoon na muling itinatag sa mundo, bilang paghahanda sa Ikalawang Pagparito ng Mesiyas.\n\n", "three 0": "[center][font_size=26]Ang Patotoo ng Tatlong Saksi[/font_size][/center]\n\nIpinaaalam sa lahat ng bansa, lahi, wika, at tao, kung kanino makararating ang gawang ito: Na kami, sa pamamagitan ng biyaya ng Diyos Ama, at ng ating Panginoong Jesucristo, ay nakita ang mga laminang naglalaman ng mga talang ito, na tala ng mga tao ni Nephi, at gayundin ng mga Lamanita na kanilang mga kapatid, at gayundin ng mga tao ni Jared, na nanggaling sa toreng nabanggit. At nalalaman din namin na ang mga ito ay naisalin sa pamamagitan ng kaloob at kapangyarihan ng Diyos, sapagkat ang kanyang tinig ang nagpahayag nito sa amin; kaya nga nalalaman namin nang may katiyakan na ang gawa ay totoo. At nagpapatotoo rin kami na nakita namin ang mga nakaukit na nasa mga lamina; at ang mga ito ay ipinakita sa amin sa pamamagitan ng kapangyarihan ng Diyos, at hindi ng sa tao. At aming ipinahahayag sa mahinahong mga salita, na isang anghel ng Diyos ang bumaba mula sa langit, at kanyang dinala at inilahad sa harap ng aming mga paningin, na namasdan at nakita namin ang mga lamina, at ang mga nakaukit doon; at nalalaman namin na sa pamamagitan ng biyaya ng Diyos Ama, at ng ating Panginoong Jesucristo, kung kaya’t amin itong namasdan at napatototohanan na ang mga bagay na ito ay totoo. At ito ay kamangha-mangha sa aming mga paningin. Gayunpaman, ang tinig ng Panginoon ay nag-utos sa amin na patotohanan namin ito; kaya nga, upang makasunod sa mga ipinag-uutos ng Diyos, pinatototohanan namin ang mga bagay na ito. At nalalaman namin na kung kami ay magiging matapat kay Cristo, maaalis namin sa aming mga kasuotan ang dugo ng lahat ng tao, at matatagpuang walang bahid-dungis sa harapan ng hukumang-luklukan ni Cristo, at mananahang kasama niya nang walang hanggan sa kalangitan. At ang karangalan ay sa Ama, at sa Anak, at sa Espiritu Santo, na iisang Diyos. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Ang Patotoo ng Walong Saksi[/font_size][/center]\n\nIpinaaalam sa lahat ng bansa, lahi, wika, at tao, kung kanino makararating ang gawang ito: Na si Joseph Smith, Jun., ang tagapagsalin ng gawang ito, ay ipinakita sa amin ang mga laminang nabanggit, na may anyong ginto; na kasindami ng mga pahinang naisalin ng nasabing si Smith ay siya ring nahawakan ng aming mga kamay; at amin ding nakita ang mga nakaukit doon, ang lahat ng yaon ay may anyong sinaunang gawa, at may kahanga-hangang pagkakayari. At ito ay aming pinatototohanan sa mahinahong mga salita, na ipinakita sa amin ng nasabing si Smith, sapagkat aming namalas at nahawakan, at may katiyakang nalalaman na ang nasabing si Smith ang may hawak ng mga laminang aming binanggit. At ibinibigay namin ang aming mga pangalan sa sanlibutan upang patunayan sa sanlibutan ang aming nakita. At hindi kami nagsisinungaling, Diyos ang nagpapatunay rito.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n", "js 0": "[center][font_size=26]Ang Patotoo ng Propetang si Joseph Smith[/font_size][/center]\n\nAng sariling mga salita ng Propetang si Joseph Smith tungkol sa paglabas ng Aklat ni Mormon ay:\n\n“Noong gabi ng … ikadalawampu’t isa ng Setyembre [1823] … iniukol ko ang aking sarili sa panalangin at pagsusumamo sa Pinakamakapangyarihang Diyos. …\n\n“Habang ako ay nasa gayong gawa ng pagtawag sa Diyos, natuklasan kong may liwanag na lumilitaw sa aking silid, na patuloy na nag-ibayo hanggang sa ang silid ay magliwanag nang higit pa kaysa sa katanghaliang tapat, nang biglang lumitaw sa tabi ng aking higaan ang isang katauhan, nakatayo sa hangin, dahil hindi sumasayad sa sahig ang kanyang mga paa.\n\n“Nakasuot siya ng isang maluwag na báta na katangi-tangi ang kaputian. Iyon ay kaputiang higit sa anumang bagay sa lupa na nakita ko na; anupa’t hindi ako naniniwala na mayroon pang bagay sa lupa na maaaring lumitaw na higit pa sa kaputian at ningning niyon. Nakalantad ang kanyang mga kamay, at gayundin ang kanyang mga braso, mataas nang kaunti mula sa galanggalangan; sa gayundin nakalantad ang kanyang mga paa, maging ang kanyang mga binti, mataas nang kaunti mula sa bukung-bukong. Ang kanyang ulo at leeg ay nakalantad din. At napagwari kong wala siyang ibang kasuotan maliban sa báta, sapagkat ito ay bukas, kaya’t nakikita ko ang kanyang dibdib.\n\n“Hindi lamang napakaputi ng kanyang báta, kundi ang kanyang buong katauhan ay may kaluwalhatiang hindi mailarawan, at tunay na tila kidlat ang kanyang mukha. Ang silid ay lubhang maliwanag, subalit hindi kasingningning ng nakapaligid sa kanyang katauhan. Nang una ko siyang tingnan, natakot ako; subalit ang takot ay kaagad ding nawala sa akin.\n\n“Tinawag niya ako sa aking pangalan, at sinabi sa akin na isa siyang sugo na nagmula sa harapan ng Diyos na pinapunta sa akin; na Moroni ang kanyang pangalan; na ang Diyos ay may gawaing ipagagawa sa akin; at na makikilala ang aking pangalan sa kabutihan at kasamaan sa lahat ng bansa, lahi, at wika, o magiging mabuti at masama sa usap-usapan ng lahat ng tao.\n\n“Sinabi niya na may isang aklat na nakalagak, na nakasulat sa mga laminang ginto, na nagbibigay-ulat tungkol sa mga dating naninirahan sa lupalop na ito, at kung saan sila nagmula. At kanya ring sinabi na ang kabuuan ng walang hanggang Ebanghelyo ay napapaloob dito, tulad ng ibinigay na ng Tagapagligtas sa mga sinaunang tao;\n\n“Gayundin, may dalawang bato sa mga balantok na pilak—at ang mga batong ito, na nakakabit sa isang baluti sa dibdib, ang siyang bumubuo sa tinatawag na Urim at Tummim—na nakalagak kasama ng mga lamina; at ang pagmamay-ari at paggamit ng mga batong ito ang siyang nagtatangi sa mga ‘tagakita’ noong sinauna o nakaraang panahon; at na inihanda ng Diyos ang mga yaon sa layuning maisalin ang aklat. …\n\n“Muli, sinabi niya sa akin, na kapag natamo ko na ang mga yaong lamina na kanyang binanggit—sapagkat ang panahon ng pagkuha sa mga ito ay hindi pa sumasapit—hindi nararapat na ipakita ko ang mga yaon sa sinumang tao; maging ang baluti sa dibdib na kasama ng Urim at Tummim; doon lamang sa kanila na ipag-uutos sa akin na pagpapakitaan ko ng mga yaon; at kung gagawin ko iyon, ako ay wawasakin. Habang nakikipag-usap siya sa akin tungkol sa mga lamina, lumantad ang pangitain sa aking isipan at nakita ko ang pook na kinalalagakan ng mga lamina, at iyon ay napakalinaw at namumukod-tangi kaya’t natukoy kong muli ang pook nang dalawin ko ito.\n\n“Pagkatapos ng pag-uusap na ito, nakita ko na kaagad na nagsimulang matipon ang liwanag sa paligid ng taong nakipag-usap sa akin, at ito ay nagpatuloy hanggang sa muling magdilim ang silid, maliban sa paligid niya; nang bigla kong nakita na waring isang lagusan ang nabuksan paakyat sa langit, at pumaitaas siya hanggang sa tuluyang maglaho, at ang silid ay naiwang kagaya noong hindi pa lumilitaw ang liwanag na mula sa langit.\n\n“Humiga ako na nagnilay-nilay tungkol sa natatanging tagpo, at lubhang namamangha sa mga sinabi sa akin nitong hindi pangkaraniwang sugo; nang sa gitna ng aking pagbubulay-bulay, bigla kong natuklasan na nagsisimula na namang lumiwanag ang aking silid, at sa isang iglap, sa wari ko, ang yaon ding sugo mula sa langit ay nasa tabi na naman ng aking higaan.\n\n“Nagsimula siya, at isinalaysay niyang muli ang yaon ding mga bagay na ginawa na niya noong una niyang pagdalaw, na walang anumang pagkakaiba; nang magawa niya iyon, ipinaalam niya sa akin ang dakilang paghuhukom na sasapit sa sanlibutan, na may matitinding kapanglawan sa pamamagitan ng taggutom, espada, at salot; at ang mga kalunus-lunos na paghuhukom na ito ay sasapit sa sanlibutan sa salinlahing ito. Nang maisalaysay ang mga bagay na ito, muli siyang pumaitaas kagaya ng ginawa niya noong una.\n\n“Sa sandaling ito, napakalalim ng pagtiim na idinulot nito sa aking isipan, kung kaya’t ang antok ay lumisan sa aking mga mata, at nahiga ako na tuluyang nagupo ng pagkamangha sa aking mga nakita at narinig. Subalit ganoon na lamang ang aking pagkabigla nang muli kong makita ang sugo ring yaon sa tabi ng aking higaan, at marinig na muli niyang inuusal at sinasabi sa akin ang mga binanggit niya noong una; at nagdagdag ng babala sa akin, at sinabi sa akin na susubukin akong tuksuhin ni Satanas (sa kadahilanang ang mag-anak ng aking ama ay maralita), na kunin ang mga lamina upang magpayaman. Ipinagbawal niya iyon sa akin, sinasabi na wala akong dapat na ibang layunin sa pagkuha ng mga lamina maliban sa pagluwalhati sa Diyos, at hindi ako dapat maudyukan ng anupamang layunin maliban sa pagtatayo ng kanyang kaharian; kung hindi ay hindi ko makukuha ang mga yaon.\n\n“Matapos ang pangatlong pagdalaw na ito, muli siyang pumaitaas sa langit tulad ng dati, at ako ay naiwan na namang nagninilay sa mga kakaibang pangyayaring kararanas ko lamang; nang halos pagkatapos na pagkatapos pumaitaas sa ikatlong ulit ang sugo mula sa langit, tumilaok ang tandang, at napag-alaman kong mag-uumaga na, kung kaya’t ang aming pag-uusap ay maaaring tumagal nang buong magdamag.\n\n“Hindi naglaon ay bumangon ako sa aking higaan, at, tulad ng dati, nagtungo sa mga gawaing kinakailangan sa araw na iyon; subalit, sa pagtatangka kong gumawa tulad noong mga ibang pagkakataon, napansin kong naubos ang aking lakas kaya ako ay lubusang nawalan ng kakayahan. Napuna ng aking ama, na noon ay gumagawang kasama ko, na may bumabagabag sa akin, at pinagsabihan ako na umuwi na. Humayo ako nang may layuning umuwi ng bahay; subalit, sa aking pagtatangkang tumawid ng bakod palabas sa bukid na kinaroroonan namin, tuluyang nawala ang aking lakas, at ako ay bumagsak sa lupa na lubos na nanghihina, at ilang sandaling nawalan ng kamalayan sa anumang bagay.\n\n“Ang unang bagay na naalala ko ay ang isang tinig na nangungusap sa akin, na tinatawag ako sa aking pangalan. Tumingala ako, at nakita ko ang sugo ring yaon, na nakatayo sa aking ulunan, at napalilibutan ng liwanag tulad noong una. Pagkatapos, muli niyang isinalaysay sa akin ang lahat ng isinalaysay na niya sa akin noong nakaraang gabi, at inutusan ako na magtungo sa aking ama at sabihin sa kanya ang tungkol sa pangitain at sa mga kautusang natanggap ko.\n\n“Sumunod ako; nagbalik ako sa aking ama sa bukid, at inilahad ko sa kanya ang buong pangyayari. Tumugon siya sa akin na yaon ay sa Diyos, at sinabihan ako na humayo at sundin ang iniuutos ng sugo. Nilisan ko ang bukid, at nagtungo ako sa pook na sinabi sa akin ng sugo na pinaglalagakan ng mga lamina; at dahil sa pamumukod-tangi ng pangitain ko tungkol sa bagay na ito, natukoy ko kaagad ang pook pagdating ko roon.\n\n“Malapit sa nayon ng Manchester, Ontario county, New York, may isang burol na may kalakihan, at pinakamataas sa buong kapaligiran. Sa dakong kanluran ng burol na ito, hindi kalayuan sa tuktok, sa ilalim ng isang batong may kalakihan, nakalatag ang mga laminang nakalagak sa isang kahong bato. Ang batong ito ay makapal at pabilog sa may bandang gitnang itaas, at papanipis tungo sa mga gilid, kung kaya’t ang gitnang bahagi nito ay nakikita sa ibabaw ng lupa, subalit natatabunan ng lupa ang gilid sa palibot.\n\n“Nang maalis ko ang lupa, nakakuha ako ng isang panikwas na aking isinuksok sa ilalim ng gilid ng bato, at sa kaunting pagsisikap ay naiangat ito. Tiningnan ko ang loob, at nakita ko na naroroon nga ang mga lamina, ang Urim at Tummim, at ang baluti sa dibdib, tulad ng sinabi ng sugo. Ang kahon na kinalalagyan ng mga iyon ay niyari sa pamamagitan ng pagdirikit-dikit ng mga bato gamit ang isang uri ng semento. Sa ilalim ng kahon ay may nakalagay na dalawang bato na pahalang sa kahon, at sa mga batong ito nakapatong ang mga lamina at ang iba pang mga bagay na kasama nito.\n\n“Tinangka kong ilabas ang mga yaon, ngunit pinagbawalan ako ng sugo, at muling sinabihan na ang panahon ng paglalabas sa mga ito ay hindi pa sumasapit, at hindi pa sasapit, hanggang sa makalipas ang apat na taon magmula sa panahong yaon; subalit sinabi niya sa akin na kinakailangang pumunta ako sa pook na yaon sa ganap na isang taon mula sa panahong iyon, at doon ay makikipagtagpo siya sa akin, at kinakailangan akong magpatuloy na gawin ang gayon hanggang sa sumapit ang panahon na maaari nang kunin ang mga lamina.\n\n“Samakatwid, katulad ng ipinag-utos sa akin, pumaparoon ako tuwing katapusan ng bawat taon, at bawat pagkakataon ay natatagpuan ko roon ang sugo ring iyon, at tumanggap ako ng tagubilin at kaalaman tuwing mag-uusap kami, hinggil sa kung ano ang gagawin ng Panginoon, at kung paano at sa anong paraan pangangasiwaan ang kanyang kaharian sa mga huling araw. …\n\n“Sa paglipas ng panahon, sumapit ang oras para makuha ang mga lamina, ang Urim at Tummim, at ang baluti sa dibdib. Noong ikadalawampu’t dalawa ng Setyembre, isanlibo walong daan at dalawampu’t pito, matapos akong magtungo tulad ng nakaugalian sa katapusan ng isa pang taon sa pook na kinalalagakan ng mga yaon, ibinigay sa akin ang mga iyon ng nasabi ring sugo mula sa langit, at nagtagubilin nang ganito: Na ako ang may pananagutan sa mga yaon; na kung mawawala ang mga ito dahil sa kawalang-ingat, o dahil sa aking kapabayaan, ako ay iwawaksi; subalit kung aking gagawin ang lahat ng pagsisikap upang maingatan ang mga ito, hanggang kunin niya, ang sugo, ang mga ito, ito ay pangangalagaan.\n\n“Agad kong napag-alaman ang dahilan kung bakit tumanggap ako ng gayong kahigpit na mga tagubilin na ingatang ligtas ang mga yaon, at kung bakit sinabi ng sugo na kapag natupad ko ang mga nararapat na iniatang sa aking mga kamay, kukunin niya ang mga yaon. Sapagkat hindi pa gaanong nagtatagal na nabunyag na nasa akin ang mga yaon, na lubhang nakapapagod na pamimilit ang ginamit upang maagaw sa akin ang mga yaon. Lahat ng pakana na magagawa ay ginamit sa gayong layunin. Ang pag-uusig ay higit na naging mapait at matindi kaysa noong una, at laging nakahanda ang mga tao upang makuha sa akin kung maaari ang mga yaon. Subalit sa karunungan ng Diyos, ang mga yaon ay nanatiling ligtas sa aking mga kamay, hanggang sa matapos ko ang mga kinakailangan na iniatang sa mga kamay ko. Alinsunod sa napagkasunduan, nang hingin ng sugo ang mga iyon ay ibinigay ko ang mga ito sa kanya; at nasa kanyang pag-iingat ang mga yaon magpahanggang sa araw na ito, na ikalawang araw ng Mayo, isanlibo walong daan at tatlumpu’t walo.”\n\nPara sa mas buong ulat, tingnan sa Joseph Smith—Kasaysayan sa Mahalagang Perlas.\n\nAng sinaunang tala na kinuha mula sa lupa bilang tinig ng mga taong nagsasalita mula sa alabok, at isinalin sa makabagong wika sa pamamagitan ng kaloob at kapangyarihan ng Diyos, tulad ng pinagtibay sa pamamagitan ng Banal na patotoo, ay unang nalathala sa daigdig sa wikang Ingles noong taong 1830 bilang The Book of Mormon.\n\n", "explanation 0": "[center][font_size=26]Isang Maikling Paliwanag tungkol sa Aklat ni Mormon[/font_size][/center]\n\nAng Aklat ni Mormon ay isang banal na talaan ng mga tao sa sinaunang Amerika at nakaukit sa mga laminang metal. Kabilang sa pinagmulan ng talaang ito ang mga sumusunod:\n\nAng mga Lamina ni Nephi, na may dalawang uri: ang maliliit na lamina at ang malalaking lamina. Ang una ay higit na partikular na nakalaan sa mga espirituwal na bagay at sa ministeryo at mga turo ng mga propeta, samantalang ang karamihan ng huli ay napupuno ng isang sekular na kasaysayan ng mga taong kinauukulan (1 Nephi 9:2–4). Gayunman, magmula sa panahon ni Mosias, naglalaman na rin ang malalaking lamina ng higit na mahahalagang espirituwal na bagay.\n\nAng mga Lamina ni Mormon, na naglalaman ng mga pagpapaikli ni Mormon mula sa malalaking lamina ni Nephi, kalakip ang maraming paliwanag. Ang mga laminang ito ay naglalaman din ng pagpapatuloy ng kasaysayan na iniulat ni Mormon at ng mga dagdag ng kanyang anak na si Moroni.\n\nAng mga Lamina ni Eter, na naglalahad ng kasaysayan ng mga Jaredita. Ang talaang ito ay pinaikli ni Moroni, na naglagay ng kanyang mga paliwanag at inilakip ang talaan sa pangkalahatang kasaysayan sa ilalim ng pamagat na “Aklat ni Eter.”\n\nAng mga Laminang Tanso na dinala ng mga tao ni Lehi mula sa Jerusalem noong 600 B.C. Nilalaman nito “ang limang aklat ni Moises, … at gayundin ang isang tala ng mga Judio mula sa simula, … hanggang sa pagsisimula ng paghahari ni Zedekias, hari ng Juda; at gayundin ang mga propesiya ng mga banal na propeta” (1 Nephi 5:11–13). Maraming sipi mula sa mga laminang ito, na binabanggit si Isaias at iba pang mga propeta sa Biblia at mga wala sa Biblia, ang nakikita sa Aklat ni Mormon.\n\nAng Aklat ni Mormon ay binubuo ng labinlimang pangunahing bahagi o pagkakahati, na kilala, maliban sa isa, bilang mga aklat, na karaniwang tinatawag ayon sa pangalan ng pangunahing may-akda nito. Ang unang bahagi (ang unang anim na aklat, na nagtatapos sa Omni) ay isang pagsasalin mula sa maliliit na lamina ni Nephi. Nasa pagitan ng mga aklat nina Omni at Mosias ang isang pagsisingit na tinatawag na Mga Salita ni Mormon. Iniuugnay ng pagsisingit na ito ang talang nakaukit sa maliliit na lamina sa pagpapaikli ni Mormon mula sa malalaking lamina.\n\nAng pinakamahabang bahagi, mula sa Mosias hanggang sa Mormon kabanata 7, ay isang pagsasalin ng pagpapaikli ni Mormon mula sa malalaking lamina ni Nephi. Ang katapusang bahagi, mula sa Mormon kabanata 8 hanggang sa katapusan ng aklat, ay iniukit ng anak ni Mormon na si Moroni, na pagkaraang tapusin ang tala tungkol sa buhay ng kanyang ama ay gumawa ng isang pagpapaikli ng talaan ng mga Jaredita (bilang aklat ni Eter) at pagkatapos, idinagdag ang mga bahaging nakilala bilang aklat ni Moroni.\n\nHumigit-kumulang noong mga taong A.D. 421, si Moroni, ang pinakahuli sa mga propetang mananalaysay na Nephita, ay tinatakan ang banal na talaan at ikinubli ito para sa Panginoon, upang ilabas sa mga huling araw, ayon sa ibinadya ng tinig ng Diyos sa pamamagitan ng Kanyang mga sinaunang propeta. Noong A.D. 1823, ang Moroni ring ito, na isa nang nabuhay na mag-uling nilalang, ay dumalaw sa Propetang si Joseph Smith at kalaunan ay ibinigay ang inukit na mga lamina sa kanya.\n\nTungkol sa edisyong ito: Ang orihinal na pahina ng pamagat, bago ang pahina ng mga nilalaman, ay mula sa mga lamina at bahagi ng banal na teksto. Ang mga pambungad na hindi naka-italiko, tulad ng nasa 1 Nephi at pagkatapos na pagkatapos ng Mosias kabanata 9, ay mga bahagi rin ng banal na teksto. Ang mga pambungad na naka-italiko, tulad ng mga nasa pamagat ng kabanata, ay hindi orihinal na bahagi ng teksto kundi mga tulong sa pag-aaral na isinama para sa pagpapadali ng pagbabasa.\n\nAng ilang maliliit na pagkakamali sa teksto ay nanatili sa mga nakaraang edisyon ng Aklat ni Mormon na inilathala sa Ingles. Naglalaman ang edisyong ito ng mga pagwawasto na tila naaangkop upang maitugma ang materyal sa mga manuskrito bago ito ilathala at sa mga naunang edisyon na inedit ni Propetang Joseph Smith.\n\n", "1-ne 1": "[center][font_size=26]Ang Unang Aklat ni Nephi[/font_size][/center]\n\nAng Kanyang Panunungkulan at Ministeryo\n\nUlat tungkol kay Lehi at sa kanyang asawang si Saria, at sa kanyang apat na anak na lalaki, na tinatawag sa mga pangalang (mula sa panganay) Laman, Lemuel, Sam, at Nephi. Ang Panginoon ay nagbabala kay Lehi na lisanin ang lupain ng Jerusalem, sapagkat nagpropesiya siya sa mga tao hinggil sa kanilang kasamaan at hinangad nilang kitlin ang kanyang buhay. Tatlong araw siyang naglakbay sa ilang kasama ang kanyang mag-anak. Isinama ni Nephi ang kanyang mga kapatid at bumalik sa lupain ng Jerusalem upang kunin ang talaan ng mga Judio. Ang ulat ng kanilang mga pagdurusa. Isinama nila ang mga anak na babae ni Ismael upang maging mga asawa. Isinama nila ang kanilang mga mag-anak at nagtungo sa ilang. Ang kanilang mga pagdurusa at paghihirap sa ilang. Ang landas ng kanilang mga paglalakbay. Dumating sila sa malawak na katubigan. Ang mga kapatid ni Nephi ay naghimagsik laban sa kanya. Sila ay kanyang tinulig, at gumawa ng isang sasakyang-dagat. Tinawag nila ang pangalan ng pook na Masagana. Sila ay tumawid sa malawak na katubigan patungo sa lupang pangako, at iba pa. Ito ay ayon sa ulat ni Nephi; o sa ibang mga salita, ako, si Nephi, ang sumulat ng talang ito.\n\n[center][font_size=26]Kabanata 1[/font_size][/center]\n\n[i]Sinimulan ni Nephi ang tala ng kanyang mga tao—Nakita ni Lehi sa pangitain ang isang haliging apoy at bumasa siya mula sa isang aklat ng propesiya—Pinuri niya ang Diyos, ibinadya ang pagparito ng Mesiyas, at ipinropesiya ang pagkawasak ng Jerusalem—Inusig siya ng mga Judio. Mga 600 B.C.[/i]\n\n1 Ako, si Nephi, na isinilang sa butihing mga magulang, kaya nga, naituro sa akin ang lahat halos ng karunungan ng aking ama; at sapagkat nakita ko ang maraming paghihirap sa paglipas ng aking mga araw, gayunman, sapagkat labis na pinagpala ng Panginoon sa lahat ng aking mga araw; oo, dahil sa pagkakaroon ng malaking kaalaman tungkol sa kabutihan at sa mga hiwaga ng Diyos, kaya nga, gumawa ako ng isang tala tungkol sa aking mga gawain noong aking mga araw.\n\n2 Oo, ako ay gumawa ng isang tala sa wika ng aking ama, na binubuo ng karunungan ng mga Judio at ng wika ng mga taga-Egipto.\n\n3 At nalalaman ko na ang talang ginagawa ko ay totoo; at ginagawa ko ito sa pamamagitan ng sarili kong kamay; at ginagawa ko ito ayon sa aking kaalaman.\n\n4 Sapagkat ito ay nangyari na sa pagsisimula ng unang taon ng paghahari ni Zedekias, hari ng Juda, (ang aking amang si Lehi ay nanirahan sa Jerusalem sa lahat ng kanyang mga araw); at sa taon ding iyon ay nagkaroon ng maraming propeta, nagpopropesiya sa mga tao na kinakailangan nilang magsipagsisi, o ang dakilang lungsod ng Jerusalem ay tiyak na mawawasak.\n\n5 Dahil dito, ito ay nangyari na ang aking amang si Lehi, habang lumalakad siya ay nanalangin sa Panginoon, oo, maging nang kanyang buong puso, para sa kapakanan ng kanyang mga tao.\n\n6 At ito ay nangyari na habang nananalangin siya sa Panginoon, may lumitaw na isang haliging apoy at lumapag sa ibabaw ng isang malaking bato sa harapan niya; at marami siyang nakita at narinig; at dahil sa mga bagay na kanyang nakita at narinig, siya ay nangatal at nanginig nang labis.\n\n7 At ito ay nangyari na bumalik siya sa kanyang sariling bahay sa Jerusalem; at inihimlay niya ang sarili sa kanyang higaan, sapagkat napuspos ng Espiritu at ng mga bagay na kanyang nasaksihan.\n\n8 At nasa gayong pagkakapuspos ng Espiritu, siya ay natangay sa isang pangitain, maging ang kalangitan ay nakita niyang nabuksan, at kanyang napagtanto na nakita niya ang Diyos na nakaupo sa kanyang trono, napaliligiran ng hindi mabilang na lipumpon ng mga anghel na nasa ayos ng pag-awit at pagpuri sa kanilang Diyos.\n\n9 At ito ay nangyari na kanyang nakita ang Isa na bumababa mula sa gitna ng langit, at namasdan niya na ang kanyang liwanag ay higit pa kaysa sa araw sa katanghaliang tapat.\n\n10 At nakita rin niya ang labindalawang iba pa na sumusunod sa kanya, at ang kanilang liwanag ay higit pa kaysa sa mga bituin sa kalangitan.\n\n11 At sila ay bumaba at humayo sa balat ng lupa; at ang una ay lumapit at tumayo sa harapan ng aking ama, at iniabot sa kanya ang isang aklat, at inatasan siya na dapat niyang basahin.\n\n12 At ito ay nangyari na habang nagbabasa siya, siya ay napuspos ng Espiritu ng Panginoon.\n\n13 At nabasa niya, sinasabing: Sa aba, sa aba, sa Jerusalem, sapagkat nakita ko ang iyong mga karumal-dumal na gawain! Oo, at maraming bagay ang nabasa ng aking ama hinggil sa Jerusalem—na ito ay wawasakin, at ang mga naninirahan doon; marami ang masasawi sa pamamagitan ng espada, at marami ang madadalang bihag sa Babilonia.\n\n14 At ito ay nangyari na nang mabasa at masaksihan ng aking ama ang maraming dakila at kagila-gilalas na bagay, siya ay napabulalas ng maraming bagay sa Panginoon; gaya ng: Dakila at kagila-gilalas po ang inyong mga gawa, O Panginoong Diyos na Pinakamakapangyarihan! Ang inyo pong trono ay mataas sa kalangitan, at ang inyo pong kapangyarihan, at kabutihan, at awa ay sumasalahat ng mga naninirahan sa mundo; at, sapagkat kayo po ay maawain, hindi ninyo ipahihintulot na mangasawi ang mga yaong lumalapit sa inyo!\n\n15 At ganito ang pamamaraan ng pananalita ng aking ama sa pagpuri sa kanyang Diyos; sapagkat ang kanyang kaluluwa ay nagalak, at ang kanyang buong puso ay napuspos, dahil sa mga bagay na kanyang nakita, oo, na ipinakita ng Panginoon sa kanya.\n\n16 At ngayon, ako, si Nephi, ay hindi gumawa ng buong ulat ng mga bagay na isinulat ng aking ama, sapagkat marami siyang bagay na isinulat na kanyang nakita sa mga pangitain at sa mga panaginip; at marami rin siyang isinulat na mga bagay na kanyang ipinropesiya at sinabi sa kanyang mga anak, na hindi ko gagawan ng buong ulat.\n\n17 Subalit ako ay gagawa ng ulat ng aking mga ginawa sa aking mga araw. Dinggin, ako ay gumawa ng isang pinaikling tala ng aking ama, sa mga laminang aking ginawa sa pamamagitan ng sarili kong mga kamay; anupa’t matapos kong mapaikli ang tala ng aking ama ay gagawin ko naman ang isang ulat ng sarili kong buhay.\n\n18 Samakatwid, nais kong malaman ninyo, na matapos ipakita ng Panginoon ang napakaraming kagila-gilalas na bagay sa aking amang si Lehi, oo, hinggil sa pagkawasak ng Jerusalem, dinggin, siya ay humayo sa mga tao, at nagsimulang magpropesiya at magpahayag sa kanila hinggil sa mga bagay na kapwa niya nakita at narinig.\n\n19 At ito ay nangyari na kinutya siya ng mga Judio dahil sa mga bagay na kanyang pinatotohanan sa kanila; sapagkat tunay na kanyang pinatotohanan ang kanilang mga kasamaan at kanilang mga karumal-dumal na gawain; at pinatotohanan niya na ang mga bagay na kanyang nakita at narinig, at gayundin ang mga bagay na kanyang nabasa sa aklat, ay maliwanag na ipinahahayag ang tungkol sa pagparito ng Mesiyas, at gayundin ang pagtubos sa sanlibutan.\n\n20 At nang marinig ng mga Judio ang mga bagay na ito, sila ay nagalit sa kanya; oo, maging tulad sa mga propeta noong unang panahon, na kanilang ipinagtabuyan, at binato, at pinatay; at kanila ring hinangad ang kanyang buhay, upang ito ay kanilang kitlin. Datapwat dinggin, ako, si Nephi, ay magpapatunay sa inyo na ang magigiliw na awa ng Panginoon ay sumasalahat ng kanyang mga pinili, dahil sa kanilang pananampalataya, upang gawin silang malakas maging sa pagkakaroon ng kapangyarihang maligtas.\n\n", "1-ne 2": "[center][font_size=26]Kabanata 2[/font_size][/center]\n\n[i]Dinala ni Lehi ang kanyang mag-anak patungo sa ilang na malapit sa Dagat na Pula—Iniwan nila ang kanilang ari-arian—Si Lehi ay nag-alay ng isang hain sa Panginoon at tinuruan ang kanyang mga anak na sumunod sa mga kautusan—Sina Laman at Lemuel ay bumulung-bulong laban sa kanilang ama—Si Nephi ay masunurin at nanalangin nang may pananampalataya; ang Panginoon ay nakipag-usap sa kanya, at pinili siya na mamahala sa kanyang mga kapatid. Mga 600 B.C.[/i]\n\n1 Sapagkat dinggin, ito ay nangyari na nangusap ang Panginoon sa aking ama, oo, maging sa isang panaginip, at sinabi sa kanya: Pinagpala ka Lehi, dahil sa mga bagay na iyong ginawa; at sapagkat ikaw ay naging matapat at ipinahayag sa mga taong ito ang mga bagay na aking ipinag-utos sa iyo, dinggin, hangad nilang kitlin ang iyong buhay.\n\n2 At ito ay nangyari na inutusan ng Panginoon ang aking ama, maging sa isang panaginip, na nararapat niyang isama ang kanyang mag-anak at lumisan patungo sa ilang.\n\n3 At ito ay nangyari na naging masunurin siya sa salita ng Panginoon, kaya nga, siya ay sumunod gaya ng ipinag-utos ng Panginoon sa kanya.\n\n4 At ito ay nangyari na lumisan siya patungo sa ilang. At iniwan niya ang kanyang tahanan, at ang lupaing kanyang mana, at ang kanyang ginto, at ang kanyang pilak, at ang kanyang mamahaling bagay, at wala siyang dinala maliban sa kanyang mag-anak, at mga panustos, at mga tolda, at lumisan patungo sa ilang.\n\n5 At siya ay naglakbay sa may mga hangganang malapit sa dalampasigan ng Dagat na Pula; at siya ay naglakbay sa ilang sa mga hangganang mas malapit sa Dagat na Pula; at siya ay naglakbay sa ilang kasama ang kanyang mag-anak, na binubuo ng aking inang si Saria, at ng mga nakatatanda kong kapatid na sina Laman, Lemuel, at Sam.\n\n6 At ito ay nangyari na nang nakapaglakbay na siya nang tatlong araw sa ilang, itinayo niya ang kanyang tolda sa isang lambak sa tabi ng isang ilog ng tubig.\n\n7 At ito ay nangyari na gumawa siya ng isang dambanang bato, at gumawa ng isang pag-aalay sa Panginoon, at nagbigay-pasasalamat sa Panginoon naming Diyos.\n\n8 At ito ay nangyari na tinawag niya ang pangalan ng ilog na Laman, at ito ay umuuho patungo sa Dagat na Pula; at ang lambak ay nasa mga hangganang malapit sa bukana nito.\n\n9 At nang makita ng aking ama na ang mga tubig ng ilog ay umuuho patungo sa bukal ng Dagat na Pula, siya ay nangusap kay Laman, sinasabing: O sana ay maging katulad ka ng ilog na ito, patuloy na umaagos patungo sa bukal ng lahat ng katwiran!\n\n10 At siya ay nangusap din kay Lemuel: O sana ay maging katulad ka ng lambak na ito, matibay at matatag, at hindi natitinag sa pagsunod sa mga kautusan ng Panginoon!\n\n11 Ngayon, ito ay nasabi niya dahil sa katigasan ng leeg nina Laman at Lemuel; sapagkat dinggin, sila ay bumubulung-bulong sa maraming bagay laban sa kanilang ama, dahil sa siya ay isang mapangitaing tao, at inakay sila palabas ng lupain ng Jerusalem, upang iwan ang lupaing kanilang mana, at ang kanilang ginto, at ang kanilang pilak, at ang kanilang mamahaling bagay, upang mangasawi sa ilang. At sinabi nila na ito ay ginawa niya dahil sa mga hangal na guni-guni ng kanyang puso.\n\n12 At sa gayon bumulung-bulong sina Laman at Lemuel, na mga nakatatanda, laban sa kanilang ama. At sila ay bumulung-bulong sapagkat hindi nila nalalaman ang mga pakikitungo ng Diyos na siyang lumikha sa kanila.\n\n13 Ni hindi sila naniniwala na ang Jerusalem, ang dakilang lungsod na iyon, ay maaaring mawasak alinsunod sa mga salita ng mga propeta. At sila ay katulad ng mga Judio na nasa Jerusalem, na naghangad na kitlin ang buhay ng aking ama.\n\n14 At ito ay nangyari na nangusap sa kanila ang aking ama sa lambak ng Lemuel, nang may kapangyarihan, na puspos ng Espiritu, hanggang sa ang kanilang mga katawan ay nanginig sa harapan niya. At sila ay kanyang natulig, kaya hindi sila nakapangahas na magsalita nang laban sa kanya; kaya nga, sila ay sumunod gaya ng kanyang ipinag-utos sa kanila.\n\n15 At ang aking ama ay nanahan sa isang tolda.\n\n16 At ito ay nangyari na ako, si Nephi, na lubhang bata pa, gayunman ay may malaking pangangatawan, at mayroon ding matinding pagnanais na malaman ang mga hiwaga ng Diyos, dahil dito, ako ay nagsumamo sa Panginoon; at dinggin, dinalaw niya ako, at pinalambot ang aking puso kung kaya’t pinaniwalaan ko ang lahat ng salitang sinabi ng aking ama; kaya nga, ako ay hindi naghimagsik laban sa kanya na tulad ng aking mga kapatid.\n\n17 At kinausap ko si Sam, ipinaaalam sa kanya ang mga bagay na ipinaalam sa akin ng Panginoon sa pamamagitan ng kanyang Banal na Espiritu. At ito ay nangyari na naniwala siya sa aking mga salita.\n\n18 Datapwat, dinggin, sina Laman at Lemuel ay ayaw makinig sa aking mga salita; at sapagkat nagdadalamhati dahil sa katigasan ng kanilang mga puso, ako ay nagsumamo sa Panginoon para sa kanila.\n\n19 At ito ay nangyari na nangusap sa akin ang Panginoon, sinasabing: Pinagpala ka, Nephi, dahil sa iyong pananampalataya, sapagkat hinanap mo ako nang buong pagsusumigasig, nang may kapakumbabaan ng puso.\n\n20 At yamang sinusunod mo ang aking mga kautusan, ikaw ay uunlad, at aakayin sa isang lupang pangako; oo, maging sa isang lupaing aking inihanda para sa iyo; oo, isang lupaing pinili nang higit sa lahat ng iba pang lupain.\n\n21 At yamang ang iyong mga kapatid ay naghihimagsik laban sa iyo, sila ay itatakwil mula sa harapan ng Panginoon.\n\n22 At yamang sinusunod mo ang aking mga kautusan, ikaw ay gagawing isang pinuno at isang guro sa iyong mga kapatid.\n\n23 Sapagkat dinggin, sa araw na yaon na sila ay maghimagsik laban sa akin, susumpain ko sila maging ng isang masidhing sumpa, at hindi sila magkakaroon ng kapangyarihan sa iyong mga binhi maliban kung sila ay maghimagsik din laban sa akin.\n\n24 At kung mangyayari na sila ay maghimagsik laban sa akin, sila ay magiging isang pahirap sa iyong mga binhi, upang pukawin sila sa mga landas ng pag-alala.\n\n", "1-ne 3": "[center][font_size=26]Kabanata 3[/font_size][/center]\n\n[i]Bumalik sa Jerusalem ang mga anak ni Lehi upang kunin ang mga laminang tanso—Tumanggi si Laban na ibigay ang mga lamina—Pinayuhan ni Nephi at pinalakas ang loob ng kanyang mga kapatid—Ninakaw ni Laban ang kanilang ari-arian at pinagtangkaan silang patayin—Hinampas nina Laman at Lemuel sina Nephi at Sam at kinagalitan sila ng isang anghel. Mga 600–592 B.C.[/i]\n\n1 At ito ay nangyari na ako, si Nephi, ay bumalik mula sa pakikipag-usap sa Panginoon, sa tolda ng aking ama.\n\n2 At ito ay nangyari na nangusap siya sa akin, sinasabing: Dinggin, ako ay nanaginip ng isang panaginip, kung saan ang Panginoon ay nag-utos sa akin na ikaw at ang iyong mga kapatid ay magbalik sa Jerusalem.\n\n3 Sapagkat dinggin, na kay Laban ang tala ng mga Judio at gayundin ang isang talaangkanan ng aking mga ninuno, at ang mga yaon ay nakaukit sa mga laminang tanso.\n\n4 Samakatwid, ang Panginoon ay nag-utos sa akin na ikaw at ang iyong mga kapatid ay nararapat magtungo sa bahay ni Laban, at kunin ang mga talaan, at dalhin ang mga yaon dito sa ilang.\n\n5 At ngayon, dinggin, ang iyong mga kapatid ay bumubulung-bulong, sinasabing isang mahirap na bagay ang aking hinihingi sa kanila; subalit dinggin, hindi ako ang humihingi sa kanila, kundi ito ay isang kautusan ng Panginoon.\n\n6 Samakatwid, humayo, anak ko, at ikaw ay kakasihan ng Panginoon, sapagkat ikaw ay hindi bumubulung-bulong.\n\n7 At ito ay nangyari na ako, si Nephi, ay nangusap sa aking ama: Hahayo po ako at gagawin ang mga bagay na ipinag-uutos ng Panginoon, sapagkat nalalaman ko po na ang Panginoon ay hindi magbibigay ng mga kautusan sa mga anak ng tao, maliban sa siya ay maghahanda ng paraan para sa kanila upang kanilang maisagawa ang bagay na kanyang ipinag-uutos sa kanila.\n\n8 At ito ay nangyari na nang marinig ng aking ama ang mga salitang ito, lubha siyang nagalak, sapagkat kanyang napagtanto na ako ay pinagpala ng Panginoon.\n\n9 At ako, si Nephi, at ang aking mga kapatid ay naglakbay sa ilang, dala ang aming mga tolda, upang umahon sa lupain ng Jerusalem.\n\n10 At ito ay nangyari na nang makarating kami sa lupain ng Jerusalem, ako at ang aking mga kapatid ay nagsanggunian sa isa’t isa.\n\n11 At kami ay nagpalabunutan—kung sino sa amin ang nararapat pumasok sa bahay ni Laban. At ito ay nangyari na tumama kay Laman ang kapalaran; at si Laman ay pumasok sa bahay ni Laban, at nakipag-usap siya sa kanya habang nakaupo siya sa loob ng kanyang bahay.\n\n12 At hiningi niya kay Laban ang mga talang nakaukit sa mga laminang tanso, na naglalaman ng talaangkanan ng aking ama.\n\n13 At dinggin, ito ay nangyari na nagalit si Laban, at ipinagtulakan siyang palabas mula sa kanyang harapan; at ayaw niyang mapasakanya ang mga talaan. Kaya nga, sinabi niya sa kanya: Dinggin, ikaw ay isang tulisan, at papatayin kita.\n\n14 Subalit si Laman ay nakatakas sa kanyang harapan, at sinabi ang mga bagay na ginawa ni Laban, sa amin. At kami ay nagsimulang maging lubhang malungkot, at ang aking mga kapatid ay handa nang magsibalik sa aking ama sa ilang.\n\n15 Subalit dinggin, sinabi ko sa kanila na: Yamang ang Panginoon ay buhay, at yamang tayo ay nabubuhay, hindi tayo bababa sa ating ama sa ilang hangga’t hindi natin naisasagawa ang bagay na ipinag-uutos ng Panginoon sa atin.\n\n16 Anupa’t tayo ay magpakatapat sa pagsunod sa mga kautusan ng Panginoon; kaya nga, tayo ay bumaba sa lupaing mana ng ating ama, sapagkat dinggin, kanyang iniwan ang ginto at pilak, at lahat ng uri ng kayamanan. At ang lahat ng ito ay kanyang ginawa dahil sa mga kautusan ng Panginoon.\n\n17 Sapagkat nalalaman niya na ang Jerusalem ay tiyak na mawawasak, dahil sa kasamaan ng mga tao.\n\n18 Sapagkat dinggin, kanilang tinanggihan ang mga salita ng mga propeta. Samakatwid, kung ang aking ama ay mananahan sa lupain matapos siyang utusang tumakas sa lupaing ito, dinggin, siya ay masasawi rin. Kaya nga, talagang kinakailangan na siya ay tumakas sa lupain.\n\n19 At dinggin, iyon ay karunungan sa Diyos na nararapat nating makuha ang mga talaang ito, upang mapanatili natin para sa ating mga anak ang wika ng ating mga ama;\n\n20 At upang atin ding mapanatili sa kanila ang mga salitang ipinahayag ng bibig ng lahat ng banal na propeta, na ipinagkaloob sa kanila ng Espiritu at kapangyarihan ng Diyos, magmula pa noong simula ng daigdig, maging hanggang dito sa kasalukuyang panahon.\n\n21 At ito ay nangyari na alinsunod sa ganitong pamamaraan ng pananalita ko hinikayat ang aking mga kapatid, upang sila ay maging matapat sa pagsunod sa mga kautusan ng Diyos.\n\n22 At ito ay nangyari na bumaba kami sa lupaing aming mana, at tinipon namin nang sama-sama ang aming mga ginto, at ang aming mga pilak, at ang aming mahahaling bagay.\n\n23 At matapos naming matipon nang sama-sama ang mga bagay na ito, kami ay umahon muli sa bahay ni Laban.\n\n24 At ito ay nangyari na pumasok kami patungo kay Laban, at hiniling sa kanyang ibigay niya sa amin ang mga talang nakaukit sa mga laminang tanso, na bilang kapalit ay ibibigay namin sa kanya ang aming mga ginto, at ang aming mga pilak, at ang lahat ng aming mamahaling bagay.\n\n25 At ito ay nangyari na nang makita ni Laban ang aming ari-arian, at na iyon ay lubhang napakarami, pinagnasaan niya ang mga iyon, hanggang sa ipagtulakan niya kami palabas, at isinugo ang kanyang mga tagapagsilbi upang patayin kami, upang kanyang makuha ang aming ari-arian.\n\n26 At ito ay nangyari na tumakas kami sa harapan ng mga tagapagsilbi ni Laban, at kami ay napilitang iwan ang aming ari-arian, at nahulog iyon sa mga kamay ni Laban.\n\n27 At ito ay nangyari na tumakas kami patungo sa ilang, at ang mga tagapagsilbi ni Laban ay hindi kami naabutan, at itinago namin ang aming sarili sa butas ng isang malaking bato.\n\n28 At ito ay nangyari na nagalit sa akin si Laman, at gayundin sa aking ama; at gayundin si Lemuel, sapagkat siya ay nakinig sa mga salita ni Laman. Kaya nga, sina Laman at Lemuel ay nangusap ng maraming masakit na salita sa amin, na kanilang mga nakababatang kapatid, at kami ay kanilang hinampas ng isang pamalo.\n\n29 At ito ay nangyari na habang hinahampas nila kami ng pamalo, dinggin, isang anghel ng Panginoon ang dumating at tumayo sa harapan nila, at siya ay nangusap sa kanila, sinasabing: Bakit ninyo hinahampas ng pamalo ang inyong nakababatang kapatid? Hindi ba ninyo nalalaman na siya ay pinili ng Panginoon na maging pinuno ninyo, at ito ay dahil sa inyong mga kasamaan? Dinggin, kayo ay muling aahon sa Jerusalem, at ibibigay ng Panginoon si Laban sa inyong mga kamay.\n\n30 At matapos makapangusap sa amin ang anghel, siya ay lumisan.\n\n31 At matapos makalisan ang anghel, sina Laman at Lemuel ay nagsimula muling bumulung-bulong, sinasabing: Paano mangyayaring ibibigay ng Panginoon si Laban sa ating mga kamay? Dinggin, siya ay isang makapangyarihang tao, at kaya niyang utusan ang limampu, oo, maging ang limampu ay kaya niyang patayin; tayo pa kaya ang hindi?\n\n", "1-ne 4": "[center][font_size=26]Kabanata 4[/font_size][/center]\n\n[i]Pinatay ni Nephi si Laban sa utos ng Panginoon at pagkatapos ay kinuha ang mga laminang tanso sa pamamagitan ng pakana—Pinili ni Zoram na sumama sa mag-anak ni Lehi sa ilang. Mga 600–592 B.C.[/i]\n\n1 At ito ay nangyari na nangusap ako sa aking mga kapatid, sinasabing: Tayo nang umahon muli sa Jerusalem, at tayo ay maging matapat sa pagsunod sa mga kautusan ng Panginoon; sapagkat dinggin, siya ay higit na makapangyarihan kaysa sa buong sangkatauhan, kung gayon bakit hindi siya higit na makapangyarihan kaysa kay Laban at sa kanyang limampu, oo, maging sa kanyang sampu-sampung libo?\n\n2 Samakatwid, tayo nang umahon; maging malakas tayong katulad ni Moises; sapagkat tunay siyang nangusap sa tubig ng Dagat na Pula at ang yaon ay nahawi rito at doon, at ang ating mga ama ay nakatawid, mula sa pagkabihag, sa tuyong lupa, at ang mga hukbo ni Faraon ay sumunod sa kanila at nangalunod sa mga tubig ng Dagat na Pula.\n\n3 Ngayon, dinggin, alam ninyo na ito ay totoo; at alam din ninyo na isang anghel ang nangusap sa inyo; kung gayon, mag-aalinlangan pa ba kayo? Umahon na tayo; magagawa tayong iligtas ng Panginoon, maging kagaya ng ating mga ama, at patayin si Laban, maging katulad ng mga taga-Egipto.\n\n4 Ngayon, nang sabihin ko ang mga salitang ito, sila ay galit pa rin, at nagpatuloy na bumulung-bulong; gayunman, sumunod sila sa akin hanggang sa kami ay makarating sa labas ng mga pader ng Jerusalem.\n\n5 At noon ay gabi; at inutusan ko sila na itago ang kanilang sarili sa labas ng mga pader. At matapos nilang maitago ang kanilang sarili, ako, si Nephi, ay palihim na pumasok sa lungsod at nagtungo sa bahay ni Laban.\n\n6 At ako ay pinatnubayan ng Espiritu, hindi pa nalalaman sa simula ang mga bagay na nararapat kong gawin.\n\n7 Gayunman, ako ay humayo, at habang ako ay papalapit sa bahay ni Laban, namasdan ko ang isang lalaki, at siya ay nakabulagta sa lupa sa harapan ko, sapagkat lango siya sa alak.\n\n8 At nang ako ay lumapit sa kanya, natuklasan ko na siya si Laban.\n\n9 At namasdan ko ang kanyang espada, at hinugot ko ito sa kaluban niyon; at ang puluhan niyon ay lantay na ginto, at ang pagkakayari niyon ay lubhang napakainam, at nakita ko na yari sa natatanging asero ang talim niyon.\n\n10 At ito ay nangyari na pinilit ako ng Espiritu na dapat kong patayin si Laban; datapwat winika ko sa aking puso: Hindi pa ako kailanman nagpadanak ng dugo ng tao. At ako ay napaurong at ninais na huwag ko siyang patayin.\n\n11 At ang Espiritu ay muling nangusap sa akin: Dinggin, ibinigay siya ng Panginoon sa iyong mga kamay. Oo, at alam ko ring hinangad niyang kitlin ang aking buhay; oo, at ayaw niyang makinig sa mga kautusan ng Panginoon; at kanya ring kinuha ang aming ari-arian.\n\n12 At ito ay nangyari na muling nangusap sa akin ang Espiritu: Patayin mo siya, sapagkat ibinigay siya ng Panginoon sa iyong mga kamay;\n\n13 Dinggin, pinapatay ng Panginoon ang masasama upang maisagawa ang kanyang mga matwid na layunin. Higit na mabuting masawi ang isang tao kaysa ang isang bansa ay tuluyang manghina at masawi sa kawalang-paniniwala.\n\n14 At ngayon, nang ako, si Nephi, ay narinig ang mga salitang ito, naalala ko ang mga salita ng Panginoon na winika niya sa akin sa ilang, sinasabing: Yamang ang iyong mga binhi ay sumusunod sa aking mga kautusan, sila ay uunlad sa lupang pangako.\n\n15 Oo, at naisip ko ring hindi nila masusunod ang mga kautusan ng Panginoon alinsunod sa batas ni Moises, maliban kung nasa kanila ang batas.\n\n16 At alam ko rin na ang batas ay nakaukit sa mga laminang tanso.\n\n17 At muli, alam kong ibinigay ng Panginoon si Laban sa aking mga kamay para sa layuning ito—upang mapasaakin ang mga talaan alinsunod sa kanyang mga kautusan.\n\n18 Samakatwid, sinunod ko ang tinig ng Espiritu, at hinawakan ko si Laban sa buhok, at pinugot ko ang kanyang ulo gamit ang sarili niyang espada.\n\n19 At matapos kong pugutin ang kanyang ulo gamit ang sarili niyang espada, kinuha ko ang mga kasuotan ni Laban at isinuot ko sa aking katawan; oo, maging ang pinakamumunting bagay; at ibinigkis ko ang kanyang baluti sa aking balakang.\n\n20 At matapos kong magawa ito, ako ay nagtungo sa kabang-yaman ni Laban. At nang ako ay patungo sa kabang-yaman ni Laban, dinggin, nakita ko ang tagapagsilbi ni Laban na siyang mayhawak ng mga susi ng kabang-yaman. At inutusan ko siya sa tinig ni Laban, na dapat siyang sumama sa akin sa kabang-yaman.\n\n21 At inakala niyang ako ang panginoon niyang si Laban, sapagkat namasdan niya ang mga kasuotan at gayundin ang espada na nakabigkis sa aking balakang.\n\n22 At siya ay nangusap sa akin hinggil sa matatanda sa mga Judio, sapagkat nalalaman niya na ang kanyang panginoong si Laban ay lumabas nang gabing yaon na kasama nila.\n\n23 At nakipag-usap ako sa kanya na para bang si Laban.\n\n24 At sinabi ko rin sa kanya na kailangan kong dalhin ang mga inukit na nasa mga laminang tanso sa aking mga nakatatandang kapatid na nasa labas ng mga pader.\n\n25 At inutusan ko rin siya na dapat siyang sumunod sa akin.\n\n26 At siya, sa pag-aakalang ang mga kapatid sa simbahan ang tinutukoy ko, at na ako ay tunay na si Laban na aking pinatay, dahil dito, siya ay sumunod sa akin.\n\n27 At nangusap siya sa akin nang maraming ulit hinggil sa matatanda sa mga Judio, habang ako ay patungo sa aking mga kapatid, na nasa labas ng mga pader.\n\n28 At ito ay nangyari na nang makita ako ni Laman, siya ay lubhang natakot, at gayundin sina Lemuel at Sam. At sila ay tumakbong papalayo sa akin; sapagkat inakala nilang ako si Laban, at na ako ay kanyang napatay at naghahangad na kitlin din ang kanilang mga buhay.\n\n29 At ito ay nangyari na tinawag ko sila, at narinig nila ako; kaya nga, huminto sila sa pagtakbong palayo sa akin.\n\n30 At ito ay nangyari na nang mamasdan ng tagapagsilbi ni Laban ang aking mga kapatid, nagsimula siyang manginig, at tatakas na sana palayo sa akin at babalik sa lungsod ng Jerusalem.\n\n31 At ngayon, ako, si Nephi, na isang lalaking may malaking pangangatawan, at nakatanggap din ng pambihirang lakas mula sa Panginoon, kaya nga, sinunggaban ko ang tagapagsilbi ni Laban, at pinigilan siya, upang huwag siyang makatakas.\n\n32 At ito ay nangyari na nangusap ako sa kanya, na kung pakikinggan niya ang aking mga salita, yamang ang Panginoon ay buhay, at yamang ako ay nabubuhay, na kung makikinig siya sa aming mga salita, hahayaan namin siyang mabuhay.\n\n33 At ako ay nangusap sa kanya, maging nang may panunumpa, na hindi siya dapat matakot; na siya ay magiging isang malayang tao na katulad namin kung bababa siya kasama namin sa ilang.\n\n34 At nangusap din ako sa kanya, sinasabing: Tunay na ang Panginoon ang nag-utos sa aming gawin ang bagay na ito; at hindi ba dapat na maging masigasig kami sa pagsunod sa mga kautusan ng Panginoon? Kaya nga, kung bababa ka sa ilang sa aking ama, ikaw ay magkakaroon ng lugar sa amin.\n\n35 At ito ay nangyari na nagkalakas ng loob si Zoram sa mga salitang aking sinabi. Ngayon, Zoram ang pangalan ng tagapagsilbi; at nangako siyang bababa patungo sa ilang sa aming ama. Oo, at nanumpa rin siya sa amin na siya ay mamamalagi sa amin mula sa panahong yaon.\n\n36 Ngayon, ninais namin na siya ay mamalagi sa amin sa ganitong dahilan, upang huwag malaman ng mga Judio ang hinggil sa aming pagtakas patungo sa ilang, sapagkat baka kami ay kanilang tugisin at patayin kami.\n\n37 At ito ay nangyari na nang manumpa si Zoram sa amin, nawala ang aming takot hinggil sa kanya.\n\n38 At ito ay nangyari na aming kinuha ang mga laminang tanso at isinama ang tagapagsilbi ni Laban, at lumisan patungo sa ilang, at naglakbay patungo sa tolda ng aming ama.\n\n", "1-ne 5": "[center][font_size=26]Kabanata 5[/font_size][/center]\n\n[i]Dumaing si Saria laban kay Lehi—Kapwa sila nagalak sa pagbabalik ng kanilang mga anak—Nag-alay sila ng mga hain—Ang mga laminang tanso ay naglalaman ng mga sulat ni Moises at ng mga propeta—Tinukoy ng mga lamina si Lehi bilang isang inapo ni Jose—Nagpropesiya si Lehi hinggil sa kanyang mga binhi at sa pangangalaga sa mga lamina. Mga 600–592 B.C.[/i]\n\n1 At ito ay nangyari na matapos kaming magtungo pababa sa ilang sa aming ama, dinggin, siya ay napuspos ng galak, at gayundin ang aking inang si Saria ay lubhang nagalak, sapagkat tunay na nagdalamhati siya dahil sa amin.\n\n2 Sapagkat inakala niya na kami ay nangasawi sa ilang; at siya rin ay dumaing laban sa aking ama, sinasabi sa kanya na isa siyang mapangitaing tao; sinasabing: Dinggin, inilayo mo kami sa lupaing ating mana, at ang aking mga anak ay wala na, at tayo ay masasawi sa ilang.\n\n3 At sa ganitong pamamaraan ng pananalita dumaing ang aking ina laban sa aking ama.\n\n4 At ito ay nangyari na nangusap sa kanya ang aking ama, sinasabing: Alam ko na ako ay isang mapangitaing tao; sapagkat kung hindi ko nakita ang mga bagay ng Diyos sa isang pangitain, hindi ko sana naunawaan ang kabutihan ng Diyos, kundi nanatili sa Jerusalem, at nasawi kasama ng aking mga kapatid.\n\n5 Ngunit dinggin, aking natamo ang isang lupang pangako, na sa bagay na ito ay nagagalak ako; oo, at alam kong ililigtas ng Panginoon ang aking mga anak mula sa mga kamay ni Laban, at dadalhin silang muli pababa sa atin sa ilang.\n\n6 At sa ganitong pamamaraan ng pananalita inalo ng aking amang si Lehi ang aking inang si Saria, hinggil sa amin, habang kami ay naglalakbay sa ilang patungo sa lupain ng Jerusalem, upang makuha ang talaan ng mga Judio.\n\n7 At nang kami ay nakabalik na sa tolda ng aking ama, dinggin, ang kanilang kagalakan ay nalubos, at naalo ang aking ina.\n\n8 At siya ay nangusap, sinasabing: Ngayon, nalalaman ko nang may katiyakan na inutusan ng Panginoon ang aking asawa na tumakas patungo sa ilang; oo, at nalalaman ko rin nang may katiyakan na pinangalagaan ng Panginoon ang aking mga anak, at iniligtas sila mula sa mga kamay ni Laban, at binigyan sila ng kapangyarihan upang maisagawa nila ang bagay na iniutos ng Panginoon sa kanila. At sa ganitong pamamaraan ng pananalita siya nangusap.\n\n9 At ito ay nangyari na lubha silang nagalak, at nag-alay ng hain at mga handog na susunugin sa Panginoon; at sila ay nagbigay ng pasasalamat sa Diyos ng Israel.\n\n10 At matapos na sila ay makapagbigay-pasasalamat sa Diyos ng Israel, kinuha ng aking amang si Lehi ang mga talang nakaukit sa mga laminang tanso, at sinaliksik niya ang mga yaon mula sa simula.\n\n11 At namasdan niya na nilalaman niyon ang limang aklat ni Moises, na nagbibigay-ulat tungkol sa paglikha ng daigdig, at gayundin kina Adan at Eva, na ating mga unang magulang;\n\n12 At gayundin ang isang tala ng mga Judio mula sa simula, maging hanggang sa pagsisimula ng paghahari ni Zedekias, hari ng Juda;\n\n13 At gayundin ang mga propesiya ng mga banal na propeta, mula sa simula, maging hanggang sa pagsisimula ng paghahari ni Zedekias; at gayundin ang marami sa mga propesiyang binigkas ng bibig ni Jeremias.\n\n14 At ito ay nangyari na natagpuan din ng aking amang si Lehi sa mga laminang tanso ang isang talaangkanan ng kanyang mga ama; kaya nga, nalaman niya na siya ay inapo ni Jose; oo, maging iyon ding Jose na anak ni Jacob, na ipinagbili sa Egipto, at pinangalagaan ng kamay ng Panginoon upang mapangalagaan niya ang kanyang amang si Jacob at ang kanyang buong sambahayan mula sa pagkasawi sa taggutom.\n\n15 At sila ay pinalaya rin mula sa pagkabihag at mula sa lupain ng Egipto, ng yaon ding Diyos na nangalaga sa kanila.\n\n16 At sa gayon natuklasan ng aking amang si Lehi ang talaangkanan ng kanyang mga ama. At si Laban ay inapo rin ni Jose, kaya nga iningatan niya at ng kanyang mga ama ang mga talaan.\n\n17 At ngayon, nang mapag-alaman ng aking ama ang lahat ng bagay na ito, siya ay napuspos ng Espiritu, at nagsimulang magpropesiya hinggil sa kanyang mga binhi—\n\n18 Na ang mga laminang tansong ito ay hahayo sa lahat ng bansa, lahi, wika, at tao na kanyang mga binhi.\n\n19 Anupa’t sinabi niya na ang mga laminang tansong ito ay hindi kailanman masisira; ni hindi palalabuin ng panahon. At siya ay nagpropesiya ng maraming bagay hinggil sa kanyang mga binhi.\n\n20 At ito ay nangyari na hanggang sa gayon, sinunod ko at ng aking ama ang mga kautusang iniutos sa amin ng Panginoon.\n\n21 At aming nakuha ang mga talaang iniutos ng Panginoon sa amin, at sinaliksik ang mga yaon at natuklasan na ang mga yaon ay kanais-nais; oo, maging napakahalaga para sa amin kung kaya’t maaari naming mapanatili ang mga kautusan ng Panginoon sa aming mga anak.\n\n22 Samakatwid, ito ay karunungan ng Panginoon na dapat naming dalhin ang mga yaon, habang kami ay naglalakbay sa ilang patungo sa lupang pangako.\n\n", "1-ne 6": "[center][font_size=26]Kabanata 6[/font_size][/center]\n\n[i]Isinulat ni Nephi ang mga bagay ng Diyos—Ang layunin ni Nephi ay hikayatin ang mga tao na lumapit sa Diyos ni Abraham at maligtas. Mga 600–592 B.C.[/i]\n\n1 At ngayon, ako, si Nephi, ay hindi nagbibigay ng talaangkanan ng aking mga ama sa bahaging ito ng aking talaan; ni hindi ko ito ibibigay kahit kailan sa mga laminang ito na aking sinusulatan; sapagkat ito ay ibinigay sa talaang iniingatan ng aking ama; kaya nga, hindi ko na ito isusulat pa sa akdang ito.\n\n2 Sapagkat sapat nang sabihin ko na kami ay mga inapo ni Jose.\n\n3 At hindi mahalaga sa akin na ako ay masusing magbigay ng buong ulat tungkol sa lahat ng bagay ukol sa aking ama, sapagkat ang mga yaon ay hindi maisusulat sa mga laminang ito, sapagkat nais kong magkaroon ng puwang upang maisulat ko ang mga bagay ng Diyos.\n\n4 Sapagkat ang kaganapan ng aking hangarin ay mahikayat ko ang mga tao na lumapit sa Diyos ni Abraham, at sa Diyos ni Isaac, at sa Diyos ni Jacob, at maligtas.\n\n5 Samakatwid, ang mga bagay na nakasisiya sa sanlibutan ay hindi ko isinusulat, kundi ang mga bagay na nakasisiya sa Diyos at sa kanila na hindi makamundo.\n\n6 Samakatwid, ako ay magbibigay ng kautusan sa aking mga binhi, na huwag nilang lalagyan ang mga laminang ito ng mga bagay na walang halaga sa mga anak ng tao.\n\n", "1-ne 7": "[center][font_size=26]Kabanata 7[/font_size][/center]\n\n[i]Ang mga anak ni Lehi ay nagbalik sa Jerusalem at inanyayahan si Ismael at ang kanyang sambahayan na sumama sa kanila sa kanilang paglalakbay—Naghimagsik si Laman at ang iba pa—Pinayuhan ni Nephi ang kanyang mga kapatid na magkaroon ng pananampalataya sa Panginoon—Siya ay kanilang iginapos ng lubid at binalak ang kanyang kamatayan—Nakalaya siya sa pamamagitan ng kapangyarihan ng pananampalataya—Humingi ng kapatawaran ang kanyang mga kapatid—Si Lehi at ang kanyang mga kasama ay nag-alay ng hain at mga handog na susunugin. Mga 600–592 B.C.[/i]\n\n1 At ngayon, nais ko na inyong malaman, na matapos magpropesiya ang aking amang si Lehi hinggil sa kanyang mga binhi, ito ay nangyari na muling nangusap sa kanya ang Panginoon, sinasabing hindi marapat na dalhin niya, ni Lehi, ang kanyang mag-anak sa ilang nang walang kasama; kundi ang kanyang mga anak na lalaki ay nararapat magsama ng mga babae upang maging mga asawa, nang sila ay magkaroon ng binhi para sa Panginoon sa lupang pangako.\n\n2 At ito ay nangyari na nag-utos sa kanya ang Panginoon na ako, si Nephi, at ang aking mga kapatid, ay nararapat na magsibalik muli sa lupain ng Jerusalem, at isama si Ismael at ang kanyang mag-anak sa ilang.\n\n3 At ito ay nangyari na ako, si Nephi, ay ginawa muli, kasama ang aking mga kapatid, na maglakbay sa ilang upang umahon sa Jerusalem.\n\n4 At ito ay nangyari na umahon kami sa tahanan ni Ismael, at nakuha namin ang pagsang-ayon sa paningin ni Ismael, kung kaya nga’t nasabi namin sa kanya ang mga salita ng Panginoon.\n\n5 At ito ay nangyari na pinalambot ng Panginoon ang puso ni Ismael, at ng kanya ring sambahayan, kung kaya nga’t sumama sila sa amin sa paglalakbay pababa patungo sa ilang sa tolda ng aming ama.\n\n6 At ito ay nangyari na habang naglalakbay kami sa ilang, dinggin, sina Laman at Lemuel, at dalawa sa mga anak na babae ni Ismael, at ang dalawang anak na lalaki ni Ismael at ang kanilang mga mag-anak, ay naghimagsik laban sa amin; oo, laban sa akin, si Nephi, at kay Sam, at sa kanilang amang si Ismael, at sa kanyang asawa, at sa kanyang tatlo pang anak na babae.\n\n7 At ito ay nangyari na sa paghihimagsik na ito, sila ay nagnais na bumalik sa lupain ng Jerusalem.\n\n8 At ngayon, ako, si Nephi, dahil sa nalulungkot sa katigasan ng kanilang mga puso, kaya nga, ako ay nangusap sa kanila, sinasabing, oo, maging kina Laman at Lemuel: Dinggin, kayo ay aking mga nakatatandang kapatid, at paanong napakatigas ng inyong mga puso, at napakabulag ng inyong mga isip, na kinakailangan ninyo na ako, ang inyong nakababatang kapatid, na mangusap sa inyo, oo, at magbigay ng halimbawa sa inyo?\n\n9 Paanong kayo ay hindi nakinig sa mga salita ng Panginoon?\n\n10 Paanong nakalimutan ninyo na nakakita kayo ng isang anghel ng Panginoon?\n\n11 Oo, at paanong nakalimutan ninyo ang mga dakilang bagay na ginawa ng Panginoon para sa atin, sa pagliligtas sa atin mula sa mga kamay ni Laban, at gayundin upang makuha natin ang talaan?\n\n12 Oo, at paanong nakalimutan ninyo na kayang gawin ng Panginoon ang lahat ng bagay alinsunod sa kanyang kalooban, alang-alang sa mga anak ng tao, kung tunay na nananampalataya sila sa kanya? Kaya nga, tayo ay maging matapat sa kanya.\n\n13 At kung tunay na matapat tayo sa kanya, ating matatamo ang lupang pangako; at malalaman ninyo sa darating na panahon na ang salita ng Panginoon ay matutupad hinggil sa pagkawasak ng Jerusalem; sapagkat lahat ng bagay na sinabi ng Panginoon hinggil sa pagkawasak ng Jerusalem ay tiyak na matutupad.\n\n14 Sapagkat dinggin, ang Espiritu ng Panginoon ay malapit nang hindi magpunyagi sa kanila; sapagkat dinggin, itinakwil nila ang mga propeta, at si Jeremias ay kanilang itinapon sa bilangguan. At kanilang hinangad na kitlin ang buhay ng aking ama, kung kaya nga’t kanilang naitaboy siya palabas ng lupain.\n\n15 Ngayon, dinggin, sinasabi ko sa inyo na kung kayo ay magsisibalik sa Jerusalem, kayo rin ay masasawing kasama nila. At ngayon, kung kayo ay makapipili, umahon kayo sa lupain, at tandaan ang mga salitang sinasabi ko sa inyo, na kung kayo ay paroroon, kayo ay masasawi rin; sapagkat sa gayon ako pinilit ng Espiritu ng Panginoon na magsalita.\n\n16 At ito ay nangyari na nang ako, si Nephi, ay nasabi ang mga salitang ito sa aking mga kapatid, sila ay nagalit sa akin. At ito ay nangyari na pinagbuhatan nila ako ng kanilang mga kamay, sapagkat dinggin, sila ay lubhang nagalit, at kanila akong iginapos ng mga lubid, sapagkat kanilang hinangad na kitlin ang aking buhay, nang maiwan nila ako sa ilang upang makain ng mababangis na hayop.\n\n17 Ngunit ito ay nangyari na nanalangin ako sa Panginoon, sinasabing: O Panginoon, alinsunod po sa pananampalataya ko na nasa sa inyo, mangyaring iligtas po ninyo ako mula sa mga kamay ng mga kapatid ko; opo, maging bigyan po ninyo ako ng lakas upang malagot ko ang mga lubid na ito na gumagapos sa akin.\n\n18 At ito ay nangyari na nang sabihin ko ang mga salitang ito, dinggin, ang mga lubid ay nakalag mula sa aking mga kamay at paa, at ako ay tumayo sa harapan ng aking mga kapatid, at ako ay muling nangusap sa kanila.\n\n19 At ito ay nangyari na muli silang nagalit sa akin, at hinangad na pagbuhatan ako ng mga kamay; ngunit dinggin, isa sa mga anak na babae ni Ismael, oo, at gayundin ang kanyang ina, at isa sa mga anak na lalaki ni Ismael, ang nagmakaawa sa aking mga kapatid, kung kaya nga’t napalambot nila ang kanilang mga puso; at sila ay tumigil sa pagtatangkang kitlin ang aking buhay.\n\n20 At ito ay nangyari na nagdalamhati sila, dahil sa kanilang kasamaan, kung kaya nga’t sila ay yumukod sa harapan ko, at nagmakaawa sa akin na patawarin ko sila sa bagay na kanilang nagawa laban sa akin.\n\n21 At ito ay nangyari na tahasan ko silang pinatawad sa lahat ng kanilang ginawa, at pinayuhan ko silang manalangin sa Panginoon nilang Diyos para sa kapatawaran. At ito ay nangyari na ginawa nila ang gayon. At matapos silang makapanalangin sa Panginoon ay muli kaming naglakbay patungo sa tolda ng aming ama.\n\n22 At ito ay nangyari na nakababa kami sa tolda ng aming ama. At matapos na ako at ang aking mga kapatid at ang buong sambahayan ni Ismael ay nakababa sa tolda ng aking ama, sila ay nagbigay-pasasalamat sa Panginoon nilang Diyos; at sila ay nag-alay ng hain at mga handog na susunugin para sa kanya.\n\n", "1-ne 8": "[center][font_size=26]Kabanata 8[/font_size][/center]\n\n[i]Nakakita si Lehi ng isang pangitain ng punungkahoy ng buhay—Kinain niya ang bunga nito at ninais niyang gayundin ang gawin ng kanyang mag-anak—Nakakita siya ng isang gabay na bakal, isang makipot at makitid na landas, at ng abu-abo ng kadiliman na bumabalot sa mga tao—Sina Saria, Nephi, at Sam ay kumain ng bunga, subalit tumanggi sina Laman at Lemuel. Mga 600–592 B.C.[/i]\n\n1 At ito ay nangyari na tinipon namin nang sama-sama ang lahat ng uri ng binhi, ng bawat uri ng butil, at gayundin ang mga binhi ng lahat ng uri ng bungang-kahoy.\n\n2 At ito ay nangyari na habang nanatili ang aking ama sa ilang, nangusap siya sa amin, sinasabing: Dinggin, nanaginip ako ng isang panaginip; o, sa ibang mga salita, nakakita ako ng pangitain.\n\n3 At dinggin, dahil sa bagay na aking nakita, may dahilan ako upang magalak sa Panginoon dahil kay Nephi at gayundin kay Sam; sapagkat may dahilan ako upang ipalagay na sila, at marami rin sa kanilang mga binhi, ay maliligtas.\n\n4 Subalit dinggin, Laman at Lemuel, labis akong natatakot dahil sa inyo; sapagkat dinggin, batid kong nakakita ako sa aking panaginip ng isang madilim at mapanglaw na ilang.\n\n5 At ito ay nangyari na nakakita ako ng isang lalaki, at nakasuot siya ng isang puting bata; at lumapit siya at tumayo sa aking harapan.\n\n6 At ito ay nangyari na nangusap siya sa akin, at sinabihan akong sumunod sa kanya.\n\n7 At ito ay nangyari na nang sumunod ako sa kanya, namasdan ko ang aking sarili na ako ay nasa isang madilim at mapanglaw na ilang.\n\n8 At matapos na maglakbay ako sa loob ng maraming oras sa kadiliman, nagsimula akong manalangin sa Panginoon na maawa siya sa akin, alinsunod sa nag-uumapaw niyang magiliw na awa.\n\n9 At ito ay nangyari na matapos akong manalangin sa Panginoon, nakamalas ako ng malaki at malawak na parang.\n\n10 At ito ay nangyari na nakamalas ako ng isang punungkahoy, na ang bunga ay kanais-nais upang makapagpaligaya sa tao.\n\n11 At ito ay nangyari na lumapit ako at kumain ng bunga nito; at napagtanto ko na napakatamis nito, higit pa sa lahat ng natikman ko na. Oo, at namasdan ko na ang bunga niyon ay puti, higit pa sa lahat ng kaputiang nakita ko na.\n\n12 At nang kinain ko ang bunga niyon ay pinuspos nito ang aking kaluluwa ng labis na kagalakan; kaya nga, nagsimula akong magnais na makakain din nito ang aking mag-anak; sapagkat alam ko na ito ay higit na kanais-nais sa lahat ng iba pang bunga.\n\n13 At nang ilibot ko ang aking mga paningin, nagbabaka sakaling matagpuan ko rin ang aking mag-anak, nakamalas ako ng isang ilog ng tubig; at ito ay dumadaloy, at malapit ito sa punungkahoy kung saan ako kumakain ng bunga.\n\n14 At tumingin ako upang mamasdan kung saan ito nagmula; at nakita ko ang dulo nito sa hindi kalayuan; at sa dulo nito ay namasdan ko ang inyong inang si Saria, at si Sam, at si Nephi; at nakatayo sila na waring hindi alam kung saan sila patutungo.\n\n15 At ito ay nangyari na kinawayan ko sila; at sinabihan ko rin sila sa isang malakas na tinig na dapat silang lumapit sa akin, at kumain ng bunga, na higit na kanais-nais sa lahat ng iba pang bunga.\n\n16 At ito ay nangyari na lumapit sila sa akin at kumain din ng bunga.\n\n17 At ito ay nangyari na nagnais akong lumapit at kumain din ng bunga sina Laman at Lemuel; kaya nga, ibinaling ko ang aking mga paningin sa dulo ng ilog, nagbabaka sakaling makita ko sila.\n\n18 At ito ay nangyari na nakita ko sila, subalit ayaw nilang lumapit sa akin at kumain ng bunga.\n\n19 At nakamalas ako ng gabay na bakal, at ito ay nasa kahabaan ng pampang ng ilog, at patungo sa kinatatayuan kong punungkahoy.\n\n20 At nakamalas din ako ng makipot at makitid na landas, na nasa kahabaan ng gabay na bakal, maging hanggang sa kinatatayuan kong punungkahoy, at patungo rin ito sa dulo ng bukal, patungo sa malaki at malawak na parang, na sa waring ito ay isang daigdig.\n\n21 At nakakita ako ng hindi mabilang na lipumpon ng mga tao, marami sa kanila ay nagpapatuloy sa paglalakad, upang kanilang marating ang landas patungo sa kinatatayuan kong punungkahoy.\n\n22 At ito ay nangyari na lumakad sila, at nagsimula sa landas na patungo sa punungkahoy.\n\n23 At ito ay nangyari na may lumitaw na abu-abo ng kadiliman; oo, maging isang napakalaking abu-abo ng kadiliman, kung kaya nga’t sila na mga nagsimula sa landas ay nangaligaw, at sila ay nagpagala-gala at nangawala.\n\n24 At ito ay nangyari na nakamalas ako ng iba pang nagpapatuloy sa paglalakad, at nagtungo sila at mahigpit na humawak sa dulo ng gabay na bakal; at sila ay nagpatuloy sa paglalakad sa abu-abo ng kadiliman, mahigpit na nakakapit sa gabay na bakal, maging hanggang sa makalapit sila at makakain ng bunga ng punungkahoy.\n\n25 At matapos na makakain sila ng bunga ng punungkahoy, inilibot nila ang kanilang mga paningin na sa wari ay nahihiya.\n\n26 At inilibot ko rin ang aking mga paningin, at nakamalas, sa kabila ng ilog ng tubig, ng isang malaki at maluwang na gusali; at nakatayo ito na sa wari ay nasa hangin, nakalutang sa ibabaw ng lupa.\n\n27 At puno ito ng tao, kapwa matanda at bata, kapwa lalaki at babae; at ang paraan ng kanilang pananamit ay labis na marangya; at sila ay nasa ayos ng panlalait at panduduro ng kanilang mga daliri doon sa mga yaong nagsitungo at kumakain ng bunga.\n\n28 At matapos na matikman nila ang bunga ay nahiya sila, dahil sa mga yaong humahamak sa kanila; at nagsilayo sila patungo sa mga ipinagbabawal na landas at naligaw.\n\n29 At ngayon, ako, si Nephi, ay hindi sinasabi ang lahat ng salita ng aking ama.\n\n30 Subalit, upang mapaikli sa pagsusulat, dinggin, nakakita siya ng marami pang tao na nagpapatuloy sa paglalakad; at nakarating sila at mahigpit na humawak sa dulo ng gabay na bakal; at nagpatuloy sila sa kanilang paglalakad, patuloy na humahawak nang mahigpit sa gabay na bakal, hanggang sa nakarating sila at napatiluhod at nakakain ng bunga ng punungkahoy.\n\n31 At nakita rin niya ang marami pang tao na kinakapa-kapa ang kanilang daraanan patungo sa malaki at maluwang na gusali.\n\n32 At ito ay nangyari na marami ang nangalunod sa kailaliman ng bukal; at marami ang nangawala sa kanyang paningin, nagpagala-gala sa mga hindi kilalang daan.\n\n33 At napakarami ng mga taong pumasok sa loob ng yaong hindi pangkaraniwang gusali. At matapos silang makapasok sa gusaling yaon ay idinuro nila ang daliri ng panlilibak sa akin at sa mga yaong kumakain din ng bunga; subalit hindi namin sila pinansin.\n\n34 Ito ang mga salita ng aking ama: Kasindami ng pumansin sa kanila ay nangaligaw.\n\n35 At hindi kumain ng bunga sina Laman at Lemuel, wika ng aking ama.\n\n36 At ito ay nangyari na matapos sabihin ng aking ama ang kanyang buong panaginip o pangitain, na marami, sinabi niya sa amin, na dahil sa mga bagay na ito na nakita niya sa pangitain, labis siyang natatakot para kina Laman at Lemuel; oo, natatakot siya na baka itakwil sila mula sa harapan ng Panginoon.\n\n37 At pagkatapos ay kanyang pinayuhan sila lakip ang lahat ng damdamin ng isang nagmamahal na magulang, na makinig sila sa kanyang mga salita, na baka sakaling maawa ang Panginoon sa kanila, at hindi sila itakwil; oo, pinangaralan sila ng aking ama.\n\n38 At matapos niyang pangaralan sila, at nagpropesiya rin sa kanila ng maraming bagay, kanyang sinabihan silang sundin ang mga kautusan ng Panginoon; at huminto na siya sa pagsasalita sa kanila.\n\n", "1-ne 9": "[center][font_size=26]Kabanata 9[/font_size][/center]\n\n[i]Gumawa si Nephi ng dalawang uri ng talaan—Tinawag ang bawat isa na mga lamina ni Nephi—Ang malalaking lamina ay naglalaman ng kanilang sekular na kasaysayan; ang maliliit naman ay mas tumatalakay sa mga sagradong bagay. Mga 600–592 B.C.[/i]\n\n1 At ang lahat ng bagay na ito ay nakita, at narinig, at sinabi ng aking ama, habang nananahan siya sa isang tolda sa lambak ng Lemuel, at maraming-marami pa ring bagay na hindi maaaring isulat sa mga laminang ito.\n\n2 At ngayon, tulad ng sinabi ko hinggil sa mga laminang ito, dinggin, hindi yaon ang mga laminang ginawan ko ng buong ulat ng kasaysayan ng aking mga tao; sapagkat ang mga laminang ginawan ko ng buong ulat ng aking mga tao ay binigyan ko ng pangalang Nephi; kaya nga, tinatawag ang mga yaon na mga lamina ni Nephi, alinsunod sa aking pangalan; at tinatawag din ang mga laminang ito na mga lamina ni Nephi.\n\n3 Gayunman, nakatanggap ako ng kautusan mula sa Panginoon na dapat kong gawin ang mga laminang ito, para sa natatanging layunin na magkaroon ng isang ulat na nakaukit tungkol sa mga ministeryo ng aking mga tao.\n\n4 Sa iba pang mga lamina ay iuukit ang ulat ng paghahari ng mga hari, at ng mga digmaan at alitan ng aking mga tao; kaya nga, ang mga laminang ito ay para sa mas malaking bahagi ng ministeryo; at ang iba pang mga lamina ay para sa mas malaking bahagi ng paghahari ng mga hari at ng mga digmaan at alitan ng aking mga tao.\n\n5 Anupa’t inutusan ako ng Panginoon na gawin ang mga laminang ito para sa isang matalinong layunin sa kanya, na layuning hindi ko nalalaman.\n\n6 Subalit nalalaman ng Panginoon ang lahat ng bagay mula sa simula; kaya nga, naghahanda siya ng paraan upang maisakatuparan ang lahat ng kanyang gawain sa mga anak ng tao; sapagkat dinggin, taglay niya ang lahat ng kapangyarihan para sa katuparan ng lahat ng kanyang salita. At gayon nga ito. Amen.\n\n", "1-ne 10": "[center][font_size=26]Kabanata 10[/font_size][/center]\n\n[i]Ibinadya ni Lehi na dadalhing mga bihag ng mga taga-Babilonia ang mga Judio—Sinabi niya ang tungkol sa pagdating sa mga Judio ng isang Mesiyas, isang Tagapagligtas, isang Manunubos—Sinabi rin ni Lehi ang tungkol sa pagdating ng isang tao na siyang magbibinyag sa Kordero ng Diyos—Sinabi ni Lehi ang tungkol sa kamatayan at pagkabuhay na mag-uli ng Mesiyas—Inihalintulad niya ang pagkalat at pagkatipon ng Israel sa isang punong olibo—Si Nephi ay nangusap tungkol sa Anak ng Diyos, sa kaloob na Espiritu Santo, at sa pangangailangan para sa katwiran. Mga 600–592 B.C.[/i]\n\n1 At ngayon, ako, si Nephi, ay magpapatuloy na magbigay ng ulat sa mga laminang ito tungkol sa aking mga ginagawa, at sa aking panunungkulan at ministeryo; anupa’t upang magpatuloy sa aking ulat, kinakailangang mangusap ako kahit paano sa mga bagay tungkol sa aking ama, at tungkol din sa aking mga kapatid.\n\n2 Sapagkat dinggin, ito ay nangyari na matapos huminto ang aking ama sa pagsasalaysay ng mga salita tungkol sa kanyang panaginip, at sa pagpapayo rin sa kanila na lubos na magsumigasig, nangusap siya sa kanila hinggil sa mga Judio—\n\n3 Na matapos silang malipol, maging ang yaong dakilang lungsod ng Jerusalem, at marami ang madadalang bihag sa Babilonia, alinsunod sa sariling takdang panahon ng Panginoon, sila ay muling magbabalik, oo, maging mapanumbalik sa kalayaan mula sa pagkabihag; at matapos silang mapanumbalik sa kalayaan mula sa pagkabihag ay muli nilang aangkinin ang lupaing kanilang mana.\n\n4 Oo, maging anim na raang taon mula nang lisanin ng aking ama ang Jerusalem, isang propeta ang ibabangon ng Panginoong Diyos sa mga Judio—maging isang Mesiyas, o, sa ibang mga salita, isang Tagapagligtas ng sanlibutan.\n\n5 At nangusap din siya hinggil sa mga propeta, na napakalaking bilang ang nagpatotoo sa mga bagay na ito, hinggil sa Mesiyas na ito, na kanyang nabanggit, o itong Manunubos ng sanlibutan.\n\n6 Anupa’t ang buong sangkatauhan ay nasa ligaw at nahulog na kalagayan, at magiging gayon magpakailanman maliban na lamang kung sila ay aasa sa Manunubos na ito.\n\n7 At nangusap din siya hinggil sa isang propetang darating bago ang Mesiyas, na siyang maghahanda ng daan para sa Panginoon—\n\n8 Oo, maging siya man ay magtutungo at ipangangaral sa ilang: Ihanda ninyo ang daan ng Panginoon, at tuwirin ang kanyang mga landas; sapagkat may isang nakatayo sa inyo na hindi ninyo nakikilala; at higit siyang makapangyarihan kaysa sa akin, na kung kaninong panali ng pangyapak ay hindi ako karapat-dapat na magkalas. At marami pang sinabi ang aking ama hinggil sa bagay na ito.\n\n9 At sinabi ng aking ama na siya ay magbibinyag sa Betabara, sa dako pa roon ng Jordan; at sinabi rin niya na siya ay magbibinyag sa pamamagitan ng tubig; maging ang Mesiyas ay bibinyagan niya sa tubig.\n\n10 At matapos niyang mabinyagan sa pamamagitan ng tubig ang Mesiyas, kanyang mababatid at patototohanang nabinyagan niya ang Kordero ng Diyos, na siyang mag-aalis ng mga kasalanan ng sanlibutan.\n\n11 At ito ay nangyari na matapos sabihin ng aking ama ang mga salitang ito, nangusap siya sa aking mga kapatid hinggil sa ebanghelyong ipangangaral sa mga Judio, at hinggil din sa panghihina ng mga Judio sa kawalang-paniniwala. At matapos nilang patayin ang Mesiyas, na paparito, at matapos siyang patayin ay babangon siya mula sa mga patay, at ipakikilala niya ang kanyang sarili, sa pamamagitan ng Espiritu Santo, sa mga Gentil.\n\n12 Oo, maging ang aking ama ay maraming sinabi hinggil sa mga Gentil, at hinggil din sa sambahayan ni Israel, na sila ay ihahalintulad sa isang punong olibo, na mababali ang mga sanga at ikakalat sa lahat ng dako ng mundo.\n\n13 Samakatwid, sinabi niya na talagang kinakailangang akayin tayo nang sama-sama sa lupang pangako, tungo sa ikatutupad ng salita ng Panginoon, na tayo ay ikakalat sa lahat ng dako ng mundo.\n\n14 At matapos na maikalat ang sambahayan ni Israel, sila ay sama-samang titipuning muli; o, sa madaling salita, matapos matanggap ng mga Gentil ang kabuuan ng Ebanghelyo, ang mga likas na sanga ng punong olibo, o ang mga labi ng sambahayan ni Israel, ay ihuhugpong, o malalaman ang tungkol sa tunay na Mesiyas, na kanilang Panginoon at kanilang Manunubos.\n\n15 At sa ganitong pamamaraan ng pananalita nagpropesiya at nangusap ang aking ama sa aking mga kapatid, at marami pa ring bagay na hindi ko isinulat sa aklat na ito; sapagkat isinulat ko ang marami sa mga yaong kapaki-pakinabang para sa akin sa isa ko pang aklat.\n\n16 At ang lahat ng bagay na ito, na aking sinabi, ay naganap habang nananahan sa isang tolda ang aking ama, sa lambak ng Lemuel.\n\n17 At ito ay nangyari na ako, si Nephi, matapos na marinig ang lahat ng salita ng aking ama, hinggil sa mga bagay na nakita niya sa pangitain, at gayundin ang mga bagay na sinabi niya sa pamamagitan ng kapangyarihan ng Espiritu Santo, na kapangyarihang natanggap niya sa pamamagitan ng pananampalataya sa Anak ng Diyos—at ang Anak ng Diyos ang Mesiyas na paparito—ako, si Nephi, ay nagnais ding aking makita, at marinig, at malaman ang mga bagay na ito, sa pamamagitan ng kapangyarihan ng Espiritu Santo, na siyang kaloob ng Diyos sa lahat ng yaong masisigasig na naghahanap sa kanya, maging sa sinaunang panahon at sa panahong ipakikita niya ang kanyang sarili sa mga anak ng tao.\n\n18 Sapagkat siya ay siya rin kahapon, ngayon, at magpakailanman; at ang daan ay nakahanda para sa lahat ng tao mula pa sa pagkakatatag ng daigdig, kung sakali mang sila ay magsisisi at lalapit sa kanya.\n\n19 Sapagkat siya na naghahanap nang masigasig ay makasusumpong; at ang mga hiwaga ng Diyos ay ilalahad sa kanila, sa pamamagitan ng kapangyarihan ng Espiritu Santo, maging sa panahong ito at sa sinaunang panahon, at kapwa sa sinaunang panahon at sa panahong darating; kaya nga, ang landas ng Panginoon ay isang walang hanggang pag-ikot.\n\n20 Samakatwid, tandaan, O tao, sa lahat ng inyong gawain, kayo ay dadalhin sa paghahatol.\n\n21 Samakatwid, kung hinangad ninyong gumawa ng kasamaan sa mga araw ng inyong pagsubok, sa gayon matatagpuan kayong marurumi sa harapan ng hukumang-luklukan ng Diyos; at walang maruming bagay ang makapananahanang kasama ng Diyos; kaya nga, tiyak na kayo ay itatakwil magpakailanman.\n\n22 At ang Espiritu Santo ang nagbibigay ng karapatan na sabihin ko ang mga bagay na ito, at huwag ipagkait ang mga yaon.\n\n", "1-ne 11": "[center][font_size=26]Kabanata 11[/font_size][/center]\n\n[i]Nakita ni Nephi ang Espiritu ng Panginoon at pinakitaan siya ng pangitain ng punungkahoy ng buhay—Nakita niya ang ina ng Anak ng Diyos at nalaman ang pagpapakababa ng Diyos—Nakita niya ang pagbibinyag, ministeryo, at pagkakapako sa krus ng Kordero ng Diyos—Nakita rin niya ang pagtawag at ministeryo ng Labindalawang Apostol ng Kordero. Mga 600–592 B.C.[/i]\n\n1 Sapagkat ito ay nangyari na matapos kong naising malaman ang mga bagay na nakita ng aking ama, at naniniwala na ang Panginoon ay magagawang ipaalam sa akin ang mga bagay na yaon, habang nakaupo akong nagbubulay-bulay sa aking puso ay tinangay ako ng Espiritu ng Panginoon, oo, sa isang napakataas na bundok, na kailanman ay hindi ko pa nakikita, at kailanman ay hindi ko pa naiyayapak ang aking mga paa.\n\n2 At sinabi sa akin ng Espiritu: Dinggin, ano ang ninanais mo?\n\n3 At sinabi ko: Nais ko pong mamasdan ang mga bagay na nakita ng aking ama.\n\n4 At sinabi sa akin ng Espiritu: Naniniwala ka bang nakita ng iyong ama ang punungkahoy na kanyang sinabi?\n\n5 At sinabi ko: Opo, nalalaman ninyong naniniwala ako sa lahat ng salita ng aking ama.\n\n6 At nang sabihin ko ang mga salitang ito, ang Espiritu ay sumigaw nang may malakas na tinig, sinasabing: Hosana sa Panginoon, ang kataas-taasang Diyos; sapagkat siya ang Diyos ng buong mundo, oo, maging higit sa lahat. At pinagpala ka, Nephi, sapagkat naniniwala ka sa Anak ng kataas-taasang Diyos; kaya nga, mamamasdan mo ang mga bagay na ninanais mo.\n\n7 At dinggin, ang bagay na ito ay ibibigay sa iyo bilang isang palatandaan, na matapos mong mamasdan ang punungkahoy na namumunga ng bungang natikman ng iyong ama, mamamasdan mo rin ang isang lalaking bumababa mula sa langit, at makikita mo siya; at matapos mong makita siya ay patototohanan mo na siya ang Anak ng Diyos.\n\n8 At ito ay nangyari na sinabi sa akin ng Espiritu: Tingnan! At tumingin ako at namasdan ang isang punungkahoy; at ito ay nahahalintulad sa punungkahoy na nakita ng aking ama; at walang hihigit sa kagandahan nito, oo, higit sa lahat ng kagandahan; at ang kaputian nito ay higit pa sa kaputian ng niyebe.\n\n9 At ito ay nangyari na matapos kong makita ang punungkahoy, sinabi ko sa Espiritu: Namasdan ko pong ipinakita ninyo sa akin ang punungkahoy na pinakamahalaga sa lahat.\n\n10 At sinabi niya sa akin: Ano ang ninanais mo?\n\n11 At sinabi ko sa kanya: Ang malaman po ang kahulugan nito—sapagkat nakipag-usap ako sa kanya tulad ng pakikipag-usap sa isang tao; sapagkat namasdan ko na siya ay nasa anyo ng isang tao; subalit gayunpaman, alam ko na ito ang Espiritu ng Panginoon; at nakipag-usap siya sa akin tulad ng pakikipag-usap ng isang tao sa iba.\n\n12 At ito ay nangyari na sinabi niya sa akin: Tingnan! At tumingin ako na sa wari ay titingin sa kanya, at hindi ko siya nakita; sapagkat lumisan siya mula sa aking harapan.\n\n13 At ito ay nangyari na tumingin ako at namasdan ang dakilang lungsod ng Jerusalem, at iba pang mga lungsod. At namasdan ko ang lungsod ng Nazaret; at sa lungsod ng Nazaret ay namasdan ko ang isang birhen, at siya ay napakaganda at napakaputi.\n\n14 At ito ay nangyari na nakita kong bumukas ang kalangitan; at isang anghel ang bumaba at tumayo sa aking harapan; at sinabi niya sa akin: Nephi, ano ang namamasdan mo?\n\n15 At sinabi ko sa kanya: Isang birhen, pinakamaganda at kaakit-akit sa lahat ng iba pang birhen.\n\n16 At sinabi niya sa akin: Nalalaman mo ba ang pagpapakababa ng Diyos?\n\n17 At sinabi ko sa kanya: Alam ko pong mahal niya ang kanyang mga anak; gayunpaman, hindi ko po nalalaman ang ibig sabihin ng lahat ng bagay.\n\n18 At sinabi niya sa akin: Dinggin, ang birheng iyong nakikita ang ina ng Anak ng Diyos, ayon sa laman.\n\n19 At ito ay nangyari na namasdan ko na siya ay natangay ng Espiritu; at matapos siyang matangay ng Espiritu ng ilang panahon, nangusap sa akin ang anghel, sinasabing: Tingnan!\n\n20 At tumingin ako at namasdang muli ang birhen, may kalung-kalong na isang bata sa kanyang mga bisig.\n\n21 At sinabi sa akin ng anghel: Masdan ang Kordero ng Diyos, oo, maging ang Anak ng Walang Hanggang Ama! Nalalaman mo na ba ang kahulugan ng punungkahoy na nakita ng iyong ama?\n\n22 At sinagot ko siya, sinasabing: Opo, ito ang pag-ibig ng Diyos, na laganap sa puso ng mga anak ng tao; kaya nga, ito ang pinakakanais-nais sa lahat ng bagay.\n\n23 At nangusap siya sa akin, sinasabing: Oo, at ang pinakanakagagalak sa kaluluwa.\n\n24 At matapos niyang sabihin ang mga salitang ito, sinabi niya sa akin: Tingnan! At tumingin ako, at namasdan ko ang Anak ng Diyos na nakikisalamuha sa mga anak ng tao; at nakita kong marami ang nangaluhod sa kanyang paanan at sinamba siya.\n\n25 At ito ay nangyari na namasdan ko na ang gabay na bakal, na nakita ng aking ama, ay ang salita ng Diyos, na nagbibigay-daan patungo sa bukal ng mga buhay na tubig, o sa punungkahoy ng buhay; na mga tubig na sumasagisag sa pag-ibig ng Diyos; at namasdan ko rin na ang punungkahoy ng buhay ay sumasagisag sa pag-ibig ng Diyos.\n\n26 At muling sinabi sa akin ng anghel: Tingnan at masdan ang pagpapakababa ng Diyos!\n\n27 At tumingin ako at namasdan ang Manunubos ng sanlibutan, na siyang sinabi ng aking ama; at namasdan ko rin ang propetang maghahanda ng daan para sa kanya. At ang Kordero ng Diyos ay humayo at nagpabinyag sa kanya; at matapos siyang mabinyagan, namasdan kong bumukas ang kalangitan, at bumaba sa anyo ng isang kalapati ang Espiritu Santo mula sa langit at tumahan sa kanya.\n\n28 At namasdan kong humayo siyang nangangaral sa mga tao, sa kapangyarihan at dakilang kaluwalhatian; at sama-samang nagtipon ang maraming tao upang marinig siya; at namasdan kong ipinagtabuyan siya mula sa kanila.\n\n29 At namasdan ko rin ang iba pang labindalawa na sumusunod sa kanya. At ito ay nangyari na sila ay natangay ng Espiritu mula sa aking harapan, at hindi ko na sila nakita.\n\n30 At ito ay nangyari na muling nangusap sa akin ang anghel, sinasabing: Tingnan! At tumingin ako, at namasdan ko na muling bumukas ang kalangitan, at nakita kong bumababa ang mga anghel sa mga anak ng tao; at sila ay naglingkod sa kanila.\n\n31 At muli siyang nangusap sa akin, sinasabing: Tingnan! At tumingin ako, at namasdan ko ang Kordero ng Diyos na nakikisalamuha sa mga anak ng tao. At namasdan ko ang maraming tao na may karamdaman, at pinahihirapan ng lahat ng uri ng sakit, at ng mga diyablo at masasamang espiritu; at nangusap ang anghel at ipinakita ang lahat ng bagay na ito sa akin. At pinagaling sila sa pamamagitan ng kapangyarihan ng Kordero ng Diyos; at pinalayas ang mga diyablo at ang masasamang espiritu.\n\n32 At ito ay nangyari na muling nangusap sa akin ang anghel, sinasabing: Tingnan! At tumingin ako at namasdan ang Kordero ng Diyos, na dinakip siya ng mga tao; oo, ang Anak ng Diyos na walang hanggan ay hinatulan ng sanlibutan; at nakita ko ito at pinatototohanan.\n\n33 At ako, si Nephi, ay nakitang itinaas siya sa krus at pinatay para sa mga kasalanan ng sanlibutan.\n\n34 At matapos siyang patayin ay nakita ko ang maraming tao ng mundo, na sama-sama silang nagtipon upang kalabanin ang mga apostol ng Kordero; sapagkat sa gayon tinawag ng anghel ng Panginoon ang labindalawa.\n\n35 At sama-samang nagtipon ang maraming tao ng mundo; at namasdan ko na sila ay nasa isang malaki at maluwang na gusali, tulad ng gusaling nakita ng aking ama. At muling nangusap ang anghel ng Panginoon sa akin, sinasabing: Masdan ang sanlibutan at ang karunungan nito; oo, masdan ang sambahayan ni Israel na sama-samang nagtipon upang kalabanin ang labindalawang apostol ng Kordero.\n\n36 At ito ay nangyari na nakita ko at pinatototohanan, na ang malaki at maluwang na gusali ang kapalaluan ng sanlibutan; at bumagsak ito, at ang pagkakabagsak nito ay napakalakas. At muling nangusap ang anghel ng Panginoon sa akin, sinasabing: Gayon ang magiging pagkawasak ng lahat ng bansa, lahi, wika, at tao, na kakalaban sa labindalawang apostol ng Kordero.\n\n", "1-ne 12": "[center][font_size=26]Kabanata 12[/font_size][/center]\n\n[i]Nakita ni Nephi sa pangitain ang lupang pangako; ang kabutihan, kasamaan, at pagbagsak ng mga naninirahan dito; ang pagparoon ng Kordero ng Diyos sa kanila; kung paano hahatulan ng Labindalawang Disipulo at ng Labindalawang Apostol ang Israel; at ang nakaririmarim at maruming kalagayan ng mga yaong nanghina sa kawalang-paniniwala. Mga 600–592 B.C.[/i]\n\n1 At ito ay nangyari na sinabi sa akin ng anghel: Tingnan, at masdan ang iyong mga binhi, at gayundin ang mga binhi ng iyong mga kapatid. At tumingin ako at namasdan ang lupang pangako; at nakamalas ako ng maraming tao, oo, maging ito ay kasindami ng buhangin sa dagat.\n\n2 At ito ay nangyari na namasdan kong sama-samang nagtipon ang maraming tao upang makidigma, ang isa laban sa isa; at nakamalas ako ng mga digmaan, at alingawngaw ng mga digmaan, at malawakang patayan sa pamamagitan ng espada sa aking mga tao.\n\n3 At ito ay nangyari na namasdan kong lumipas ang maraming salinlahi, alinsunod sa mga digmaan at alitan sa lupain; at namasdan ko ang maraming lungsod, oo, maging hindi ko mabilang ang mga yaon.\n\n4 At ito ay nangyari na nakakita ako ng abu-abo ng kadiliman sa ibabaw ng lupang pangako; at nakakita ako ng mga pagkidlat, at nakarinig ako ng mga pagkulog, at mga paglindol, at lahat ng uri ng malalakas na ingay; at nakita ko ang lupa at ang mga naglalakihang bato, na nabiyak ang mga yaon; at nakita ko ang mga bundok na nangaguho at nagkapira-piraso; at nakita ko ang mga kapatagan ng lupa na nagbitakan ang mga yaon; at nakita ko ang maraming lungsod na nagsilubog ang mga yaon; at nakita ko ang marami na ang mga yaon ay nangasunog ng apoy; at nakita ko ang marami na nangagbuwalan sa lupa, dahil sa mga pagyanig nito.\n\n5 At ito ay nangyari na matapos kong makita ang mga bagay na ito, nakita ko ang ulap ng kadiliman, na ito ay nawala sa balat ng lupa; at dinggin, nakita ko ang maraming tao na hindi nalipol dahil sa mga dakila at kakila-kilabot na paghuhukom ng Panginoon.\n\n6 At nakita kong bumukas ang kalangitan, at ang Kordero ng Diyos na bumababa mula sa langit; at bumaba siya at ipinakita ang kanyang sarili sa kanila.\n\n7 At nakita ko rin at pinatototohanan na ang Espiritu Santo ay napasalabindalawang iba pa; at sila ay inordenan ng Diyos, at pinili.\n\n8 At nangusap ang anghel sa akin, sinasabing: Masdan ang labindalawang disipulo ng Kordero, na mga piniling maglingkod sa iyong mga binhi.\n\n9 At sinabi niya sa akin: Naaalala mo pa ba ang labindalawang apostol ng Kordero? Dinggin, sila ang mga yaong hahatol sa labindalawang lipi ng Israel; kaya nga, ang labindalawang tagapaglingkod sa iyong mga binhi ay hahatulan nila; sapagkat kayo ay kabilang sa sambahayan ni Israel.\n\n10 At ang labindalawang tagapaglingkod na iyong namamasdan ang siyang hahatol sa iyong mga binhi. At, dinggin, sila ay mabubuti magpakailanman; sapagkat dahil sa kanilang pananampalataya sa Kordero ng Diyos, ang kanilang mga kasuotan ay ginawang puti sa pamamagitan ng kanyang dugo.\n\n11 At sinabi sa akin ng anghel: Tingnan! At ako ay tumingin, at namasdan na tatlong salinlahi ang pumanaw sa kabutihan; at ang kanilang mga kasuotan ay puti maging tulad ng sa Kordero ng Diyos. At sinabi sa akin ng anghel: Ang mga yaon ay ginawang puti sa pamamagitan ng dugo ng Kordero, dahil sa kanilang pananampalataya sa kanya.\n\n12 At ako, si Nephi, ay nakita rin na marami sa ikaapat na salinlahi ang pumanaw sa kabutihan.\n\n13 At ito ay nangyari na nakita ko ang maraming tao ng mundo na sama-samang nagtipon.\n\n14 At sinabi ng anghel sa akin: Masdan ang iyong mga binhi, at gayundin ang mga binhi ng iyong mga kapatid.\n\n15 At ito ay nangyari na ako ay tumingin at namasdan ang mga tao ng aking mga binhi na sama-samang nagtipon sa maraming pangkat laban sa mga binhi ng aking mga kapatid; at sila ay sama-samang nagtipon upang makidigma.\n\n16 At nangusap ang anghel sa akin, sinasabing: Masdan ang bukal ng maruming tubig na nakita ng iyong ama; oo, maging ang ilog na kanyang sinabi; at ang kailaliman nito ay kailaliman ng impiyerno.\n\n17 At ang abu-abo ng kadiliman ay ang mga tukso ng diyablo, na bumubulag sa mga mata, at nagpapatigas sa puso ng mga anak ng tao, na umaakay sa kanila palayo patungo sa maluluwang na lansangan, kaya sila nasasawi at naliligaw.\n\n18 At ang malaki at maluwang na gusali, na nakita ng iyong ama, ay mga walang kabuluhang guni-guni at ang kapalaluan ng mga anak ng tao. At isang malalim at kakila-kilabot na look ang naghihiwalay sa kanila; oo, maging ang salita ng katarungan ng Diyos na Walang Hanggan, at ng Mesiyas na Kordero ng Diyos, na pinatototohanan ng Espiritu Santo, mula pa sa simula ng daigdig hanggang sa panahong ito, at mula sa panahong ito at magpakailanman.\n\n19 At habang sinasabi ng anghel ang mga salitang ito, namasdan ko at nakita na ang mga binhi ng aking mga kapatid ay nakipaglaban sa aking mga binhi, alinsunod sa salita ng anghel; at dahil sa kapalaluan ng aking mga binhi, at sa mga tukso ng diyablo, namasdan kong nadaig ng mga binhi ng aking mga kapatid ang mga tao ng aking mga binhi.\n\n20 At ito ay nangyari na namasdan ko, at nakita na ang mga tao ng mga binhi ng aking mga kapatid ay nadaig ang aking mga binhi; at maramihan silang kumalat sa ibabaw ng lupain.\n\n21 At nakita ko silang sama-samang nagtipon nang maramihan; at nakita ko ang mga digmaan at alingawngaw ng mga digmaan sa kanila; at sa mga digmaan at alingawngaw ng mga digmaan ay nakita ko ang paglipas ng maraming salinlahi.\n\n22 At sinabi sa akin ng anghel: Masdan, sila ay manghihina sa kawalang-paniniwala.\n\n23 At ito ay nangyari na aking namasdan, na matapos silang manghina sa kawalang-paniniwala, sila ay naging isang maiitim, at karima-rimarim, at maruruming tao, puno ng katamaran at lahat ng uri ng karumal-dumal na gawain.\n\n", "1-ne 13": "[center][font_size=26]Kabanata 13[/font_size][/center]\n\n[i]Nakita ni Nephi sa pangitain ang simbahan ng diyablo na nakatatag sa mga Gentil, ang pagkakatuklas at pananakop sa Amerika, ang pagkawala ng maraming malinaw at mahalagang bahagi ng Biblia, ang kalagayang ibinunga ng apostasiya ng mga Gentil, ang pagpapanumbalik ng ebanghelyo, ang paglitaw ng banal na kasulatan ng huling araw, at ang pagtatatag ng Sion. Mga 600–592 B.C.[/i]\n\n1 At ito ay nangyari na nangusap sa akin ang anghel, sinasabing: Tingnan! At tumingin ako at namasdan ang maraming bansa at kaharian.\n\n2 At sinabi ng anghel sa akin: Ano ang namamasdan mo? At aking sinabi: Namamasdan ko ang maraming bansa at kaharian.\n\n3 At sinabi niya sa akin: Ito ang mga bansa at kaharian ng mga Gentil.\n\n4 At ito ay nangyari na nakita ko sa mga bansa ng mga Gentil ang pagbubuo ng isang makapangyarihang simbahan.\n\n5 At sinabi ng anghel sa akin: Masdan ang pagbubuo ng isang simbahan na pinakakarumal-dumal sa lahat ng ibang simbahan, na pumapatay sa mga banal ng Diyos, oo, at nagpapahirap sa kanila at nanggagapos sa kanila, at sinisingkawan sila ng singkaw na bakal, at hinihila silang pababa tungo sa pagkabihag.\n\n6 At ito ay nangyari na namasdan ko itong makapangyarihan at karumal-dumal na simbahan; at nakita ko ang diyablo na siya ang may tatag nito.\n\n7 At nakakita rin ako ng ginto, at pilak, at mga sutla, at mga iskarlata, at maiinam na hinabing lino, at lahat ng uri ng mamahaling kasuotan; at nakakita ako ng maraming patutot.\n\n8 At nangusap ang anghel sa akin, sinasabing: Masdan ang ginto, at ang pilak, at ang mga sutla, at ang mga iskarlata, at ang maiinam na hinabing lino, at ang mamahaling kasuotan, at ang mga patutot, ang mga naisin ng makapangyarihan at karumal-dumal na simbahang ito.\n\n9 At dahil din sa papuri ng sanlibutan ay kanilang nililipol ang mga banal ng Diyos, at hinihila silang pababa tungo sa pagkabihag.\n\n10 At ito ay nangyari na tumingin ako at namasdan ang maraming katubigan; at hinahati nito ang mga Gentil mula sa mga binhi ng aking mga kapatid.\n\n11 At ito ay nangyari na sinabi sa akin ng anghel: Masdan, ang poot ng Diyos ay napasa mga binhi ng iyong mga kapatid.\n\n12 At tumingin ako at namasdan ang isang lalaki sa mga Gentil, na nahihiwalay mula sa mga binhi ng aking mga kapatid ng maraming katubigan; at namasdan ko ang Espiritu ng Diyos, na ito ay bumaba at pinukaw ang lalaki; at naglayag siya sa maraming katubigan, maging hanggang sa makarating sa mga binhi ng aking mga kapatid, na nasa lupang pangako.\n\n13 At ito ay nangyari na namasdan ko ang Espiritu ng Diyos, na ito ay pumukaw sa iba pang mga Gentil; at sila ay tumakas mula sa pagkabihag, sa maraming katubigan.\n\n14 At ito ay nangyari na namasdan ko ang napakaraming tao ng mga Gentil sa lupang pangako; at namasdan ko ang poot ng Diyos, na ito ay napasa mga binhi ng aking mga kapatid; at nakalat sila sa harapan ng mga Gentil at pinahirapan.\n\n15 At namasdan ko ang Espiritu ng Panginoon, na ito ay napasa mga Gentil, at sila ay umunlad at natamo nila ang lupain bilang kanilang mana; at namasdan ko na sila ay mapuputi, at labis na kaakit-akit at magaganda, tulad ng aking mga tao bago sila napatay.\n\n16 At ito ay nangyari na ako, si Nephi, ay namasdan na ang mga Gentil na nagsitakas sa pagkabihag ay nagpakumbaba ng kanilang sarili sa harapan ng Panginoon; at ang kapangyarihan ng Panginoon ay napasakanila.\n\n17 At namasdan kong sama-samang nagtipon sa mga katubigan ang kanilang mga inang Gentil, at gayundin sa lupain, upang makidigma laban sa kanila.\n\n18 At namasdan ko na ang kapangyarihan ng Diyos ay nasa kanila, at gayundin na ang poot ng Diyos ay napasalahat ng yaong sama-samang nagtipon upang makidigma laban sa kanila.\n\n19 At ako, si Nephi, ay namasdan na ang mga Gentil na nagsitakas mula sa pagkabihag ay naligtas sa pamamagitan ng kapangyarihan ng Diyos mula sa mga kamay ng lahat ng iba pang bansa.\n\n20 At ito ay nangyari na ako, si Nephi, ay namasdan na sila ay umunlad sa lupain; at namasdan ko ang isang aklat, at ito ay dala-dala nila.\n\n21 At sinabi sa akin ng anghel: Nalalaman mo ba ang kahulugan ng aklat?\n\n22 At sinabi ko sa kanya: Hindi ko po alam.\n\n23 At sinabi niya: Masdan, nagmula ito sa bibig ng isang Judio. At ako, si Nephi, ay namasdan ito; at sinabi niya sa akin: Ang aklat na iyong namamasdan ay isang talaan ng mga Judio, na naglalaman ng mga tipan ng Panginoon, na kanyang ginawa sa sambahayan ni Israel; at naglalaman din ito ng marami sa mga propesiya ng mga banal na propeta; at ito ay isang talaang nahahalintulad sa mga nakaukit sa mga laminang tanso, maliban sa ang mga ito ay hindi gaanong marami; gayunpaman, naglalaman ang mga yaon ng mga tipan ng Panginoon, na kanyang ginawa sa sambahayan ni Israel; kaya nga, labis na mahalaga ang mga ito sa mga Gentil.\n\n24 At sinabi ng anghel ng Panginoon sa akin: Namasdan mong nagmula ang aklat sa bibig ng isang Judio; at kapag ito ay nagmula sa bibig ng isang Judio ay naglalaman ito ng kabuuan ng ebanghelyo ng Panginoon, na pinatototohanan ng labindalawang apostol; at nagpapatotoo sila alinsunod sa katotohanan na nasa Kordero ng Diyos.\n\n25 Dahil dito, lumabas ang mga bagay na ito mula sa mga Judio sa kadalisayan patungo sa mga Gentil, alinsunod sa katotohanan na nasa Diyos.\n\n26 At matapos lumabas ang mga ito sa pamamagitan ng mga kamay ng labindalawang apostol ng Kordero, mula sa mga Judio patungo sa mga Gentil, nakita mo ang pagbubuo ng yaong makapangyarihan at karumal-dumal na simbahan, na pinakakarumal-dumal sa lahat ng iba pang simbahan; sapagkat dinggin, inalis nila mula sa ebanghelyo ng Kordero ang maraming bahagi na malinaw at pinakamahalaga; at marami rin sa mga tipan ng Panginoon ang inalis nila.\n\n27 At ang lahat ng ito ay ginawa nila upang mabaluktot nila ang mga matwid na landas ng Panginoon, upang mabulag nila ang mga mata at mapatigas ang puso ng mga anak ng tao.\n\n28 Anupa’t nakita mong matapos lumabas ang aklat sa mga kamay ng makapangyarihan at karumal-dumal na simbahan, na maraming malinaw at mahalagang bagay ang nawala sa aklat, na aklat ng Kordero ng Diyos.\n\n29 At matapos mawala ang malilinaw at mahahalagang bagay na ito ay kumalat ito sa lahat ng bansa ng mga Gentil; at matapos itong kumalat sa lahat ng bansa ng mga Gentil, oo, maging sa kabila ng maraming katubigan na nakita mo sa mga Gentil na nagsitakas sa pagkabihag, nakita mo—dahil sa maraming malinaw at mahalagang bagay na inalis mula sa aklat, na malinaw sa pang-unawa ng mga anak ng tao, alinsunod sa kalinawan na nasa Kordero ng Diyos—dahil sa mga bagay na ito na inalis mula sa ebanghelyo ng Kordero, lubhang marami ang nangatisod, oo, kung kaya nga’t nagkaroon ng malaking kapangyarihan si Satanas sa kanila.\n\n30 Gayunpaman, namamasdan mo na ang mga Gentil na nagsitakas sa pagkabihag, at dinakila ng kapangyarihan ng Diyos sa lahat ng iba pang bansa, sa ibabaw ng lupaing pinili sa lahat ng iba pang lupain, na lupaing tinipan ng Panginoong Diyos sa iyong ama na tatanggapin ng kanyang mga binhi bilang lupaing kanilang mana; anupa’t nakita mong hindi pahihintulutan ng Panginoong Diyos na lubusang malipol ng mga Gentil ang pagkakahalo ng iyong mga binhi, na nasa iyong mga kapatid.\n\n31 Ni hindi niya pahihintulutang lipulin ng mga Gentil ang mga binhi ng iyong mga kapatid.\n\n32 Ni hindi pahihintulutan ng Panginoong Diyos na ang mga Gentil ay manatili magpakailanman sa yaong kakila-kilabot na kalagayan ng pagkabulag, na iyong napagmasdan na kanilang kinasadlakan, dahil sa malilinaw at pinakamahahalagang bahagi ng ebanghelyo ng Kordero na ipinagkait ng yaong karumal-dumal na simbahan, na ang pagkakabuo ay nakita mo.\n\n33 Kaya nga winika ng Kordero ng Diyos: Magiging maawain ako sa mga Gentil, sa pagdalaw sa mga labi ng sambahayan ni Israel sa dakilang paghuhukom.\n\n34 At ito ay nangyari na nangusap ang anghel ng Panginoon sa akin, sinasabing: Dinggin, wika ng Kordero ng Diyos, matapos kong parusahan ang labi ng sambahayan ni Israel—at ang mga binhi ng iyong ama ang labing ito na aking tinutukoy—dahil dito, matapos ko silang parusahan sa paghuhukom, at pahirapan sila sa pamamagitan ng kamay ng mga Gentil, at matapos na lubhang nangatisod ang mga Gentil, dahil sa pinakamalilinaw at mahahalagang bahagi ng ebanghelyo ng Kordero na ipinagkait ng karumal-dumal na simbahang yaon, na siyang ina ng mga patutot, wika ng Kordero—Magiging maawain ako sa mga Gentil sa araw na yaon, kung kaya nga’t isisiwalat ko sa kanila, sa pamamagitan ng sarili kong kapangyarihan, ang karamihan ng aking ebanghelyo, na magiging malinaw at mahalaga, wika ng Kordero.\n\n35 Sapagkat, dinggin, wika ng Kordero: Ipakikita ko ang aking sarili sa iyong mga binhi, nang isulat nila ang maraming bagay na aking ipangangaral sa kanila, na magiging malinaw at mahalaga; at matapos na ang iyong mga binhi ay malipol, at manghina sa kawalang-paniniwala, at gayundin ang mga binhi ng iyong mga kapatid, dinggin, ang mga bagay na ito ay itatago, upang lumabas sa mga Gentil, sa pamamagitan ng kaloob at kapangyarihan ng Kordero.\n\n36 At sa mga ito masusulat ang aking ebanghelyo, wika ng Kordero, at ang aking bato at ang aking kaligtasan.\n\n37 At pinagpala sila na mga maghahangad na maitatag ang aking Sion sa araw na yaon, sapagkat mapapasakanila ang kaloob at ang kapangyarihan ng Espiritu Santo; at kung sila ay makapagtitiis hanggang wakas, sila ay dadakilain sa huling araw, at maliligtas sa walang hanggang kaharian ng Kordero; at kung sinuman ang maghahayag ng kapayapaan, oo, mga balita ng dakilang kagalakan, anong ganda nila sa ibabaw ng mga bundok.\n\n38 At ito ay nangyari na namasdan ko ang mga labi ng mga binhi ng aking mga kapatid, at gayundin ang aklat ng Kordero ng Diyos, na nagmula sa bibig ng Judio, na ito ay lumabas mula sa mga Gentil patungo sa mga labi ng mga binhi ng aking mga kapatid.\n\n39 At matapos nilang matanggap ito ay nakamalas ako ng iba pang mga aklat, na lumabas sa pamamagitan ng kapangyarihan ng Kordero, mula sa mga Gentil patungo sa kanila, sa ikahihikayat ng mga Gentil at ng mga labi ng mga binhi ng aking mga kapatid, at gayundin ng mga Judio na nakakalat sa lahat ng dako ng mundo, na ang mga talaan ng mga propeta at ng labindalawang apostol ng Kordero ay totoo.\n\n40 At nangusap ang anghel sa akin, sinasabing: Ang mga huling talaang ito, na nakita mo sa mga Gentil, ang magpapatibay sa katotohanan ng una, na nagmula sa labindalawang apostol ng Kordero, at ipaaalam ang malilinaw at mahahalagang bagay na inalis sa mga yaon; at ipaaalam sa lahat ng lahi, wika, at tao, na ang Kordero ng Diyos ang Anak ng Amang Walang Hanggan, at ang Tagapagligtas ng sanlibutan; at ang lahat ng tao ay kinakailangang lumapit sa kanya, o sila ay hindi maaaring maligtas.\n\n41 At ang mga ito ay kinakailangang pumarito alinsunod sa mga salitang pagtitibayin ng bibig ng Kordero; at ang mga salita ng Kordero ay ipaaalam sa mga talaan ng iyong mga binhi, gayundin sa mga talaan ng labindalawang apostol ng Kordero; kaya nga, kapwa ito pagtitibayin sa isa; sapagkat may isang Diyos at isang Pastol sa buong mundo.\n\n42 At darating ang panahon na ipakikita niya ang sarili sa lahat ng bansa, kapwa sa mga Judio at gayundin sa mga Gentil; at matapos na maipakita niya ang sarili sa mga Judio at gayundin sa mga Gentil, pagkatapos ay ipakikita niya ang sarili sa mga Gentil at gayundin sa mga Judio, at ang huli ay mauuna, at ang una ay mahuhuli.\n\n", "1-ne 14": "[center][font_size=26]Kabanata 14[/font_size][/center]\n\n[i]Sinabi ng isang anghel kay Nephi ang tungkol sa mga pagpapala at pagsusumpang ipapataw sa mga Gentil—May dalawang simbahan lamang: ang Simbahan ng Kordero ng Diyos at ang simbahan ng diyablo—Ang mga Banal ng Diyos sa lahat ng bansa ay inuusig ng makapangyarihan at karumal-dumal na simbahan—Ang Apostol na si Juan ang susulat hinggil sa katapusan ng daigdig. Mga 600–592 B.C.[/i]\n\n1 At ito ay mangyayari, na kung makikinig ang mga Gentil sa Kordero ng Diyos sa araw na yaon na ipakikilala niya ang sarili sa kanila sa salita, at gayundin sa kapangyarihan, sa bawat gawa, hanggang sa pag-aalis ng kanilang batong kinatitisuran—\n\n2 At hindi patitigasin ang kanilang mga puso laban sa Kordero ng Diyos, sila ay mabibilang sa mga binhi ng iyong ama; oo, sila ay mabibilang sa sambahayan ni Israel; at sila ay magiging mga pinagpalang tao sa lupang pangako magpakailanman; hindi na sila muling madadala pa sa pagkabihag; at ang sambahayan ni Israel ay hindi na muling pipisan sa iba.\n\n3 At ang yaong malalim na hukay, na hinukay para sa kanila ng yaong makapangyarihan at karumal-dumal na simbahan, na itinatag ng diyablo at ng kanyang mga anak, upang maakay niya palayo ang mga kaluluwa ng tao pababa sa impiyerno—oo, ang yaong malalim na hukay na hinukay para sa pagkalipol ng tao ay mapupuno ng mga yaong humukay nito, tungo sa kanilang lubusang pagkalipol, wika ng Kordero ng Diyos; hindi ang pagkawasak ng kaluluwa, maliban sa pagtatapon nito sa yaong impiyernong walang katapusan.\n\n4 Sapagkat dinggin, ito ay alinsunod sa pagkabihag ng diyablo, at alinsunod din sa katarungan ng Diyos, sa lahat ng yaong gagawa ng kasamaan at karumal-dumal na gawain sa kanyang harapan.\n\n5 At ito ay nangyari na nangusap ang anghel sa akin, si Nephi, sinasabing: Namasdan mo na kung magsisisi ang mga Gentil ay makabubuti sa kanila; at nalalaman mo rin ang hinggil sa mga tipan ng Panginoon sa sambahayan ni Israel; at narinig mo rin na ang sinumang hindi magsisisi ay tiyak na masasawi.\n\n6 Samakatwid, sa aba sa mga Gentil kung sakali mang patitigasin nila ang kanilang mga puso laban sa Kordero ng Diyos.\n\n7 Sapagkat darating ang panahon, wika ng Kordero ng Diyos, na gagawa ako ng isang dakila at kagila-gilalas na gawain sa mga anak ng tao; isang gawaing magiging walang hanggan, sa isang dako man o sa kabila—sa ikahihikayat man nila tungo sa kapayapaan at buhay na walang hanggan, o tungo sa pagpapaubaya sa kanila sa katigasan ng kanilang mga puso at sa kabulagan ng kanilang mga isip na magdadala sa kanila sa pagkabihag, at gayundin sa pagkawasak, kapwa temporal at espirituwal, alinsunod sa pagkabihag ng diyablo, na aking sinabi.\n\n8 At ito ay nangyari na nang sabihin ng anghel ang mga salitang ito, sinabi niya sa akin: Naaalala mo ba ang mga tipan ng Ama sa sambahayan ni Israel? Sinabi ko sa kanya, Opo.\n\n9 At ito ay nangyari na sinabi niya sa akin: Tingnan, at masdan ang makapangyarihan at karumal-dumal na simbahan, na ina ng mga karumal-dumal na gawain, na ang diyablo ang may tatag.\n\n10 At sinabi niya sa akin: Dinggin, may dalawang simbahan lamang; ang isa ay simbahan ng Kordero ng Diyos, at ang isa naman ay simbahan ng diyablo; kaya nga, kung sinuman ang hindi nabibilang sa simbahan ng Kordero ng Diyos ay nabibilang sa yaong makapangyarihang simbahan, na ina ng mga karumal-dumal na gawain; at siya ang patutot ng buong mundo.\n\n11 At ito ay nangyari na tumingin ako at namasdan ang patutot ng buong mundo, at nakaupo siya sa maraming katubigan; at may kapangyarihan siya sa buong mundo, sa lahat ng bansa, lahi, wika, at tao.\n\n12 At ito ay nangyari na namasdan ko ang simbahan ng Kordero ng Diyos, at ang bilang nito ay kakaunti, dahil sa kasamaan at mga karumal-dumal na gawain ng patutot na nakaupo sa maraming katubigan; gayunpaman, namasdan ko na ang simbahan ng Kordero, na mga banal ng Diyos, ay nasa lahat din ng dako ng mundo; at ang kanilang nasasakupan sa mga dako ng mundo ay kakaunti, dahil sa kasamaan ng makapangyarihang patutot na nakita ko.\n\n13 At ito ay nangyari na namasdan kong sama-samang tinipon ng makapangyarihang ina ng mga karumal-dumal na gawain ang maraming tao sa lahat ng dako ng mundo, sa lahat ng bansa ng mga Gentil, upang kalabanin ang Kordero ng Diyos.\n\n14 At ito ay nangyari na ako, si Nephi, ay namasdan ang kapangyarihan ng Kordero ng Diyos, na ito ay napasa mga banal ng simbahan ng Kordero, at sa mga pinagtipanang tao ng Panginoon, na nakakalat sa lahat ng dako ng mundo; at nasasandatahan sila ng katwiran at ng kapangyarihan ng Diyos sa dakilang kaluwalhatian.\n\n15 At ito ay nangyari na namasdan kong nabuhos ang poot ng Diyos sa yaong makapangyarihan at karumal-dumal na simbahan, kung kaya nga’t may mga digmaan at alingawngaw ng mga digmaan sa lahat ng bansa at lahi sa mundo.\n\n16 At nang magsimulang magkaroon ng mga digmaan at alingawngaw ng mga digmaan sa lahat ng bansang pag-aari ng ina ng mga karumal-dumal na gawain, nangusap ang anghel sa akin, sinasabing: Masdan, ang poot ng Diyos ay napasa-ina ng mga patutot; at masdan, nakikita mo ang lahat ng bagay na ito—\n\n17 At kapag dumating ang panahong mabubuhos ang poot ng Diyos sa ina ng mga patutot, na siyang makapangyarihan at karumal-dumal na simbahan sa buong mundo, na ang diyablo ang may tatag, sa gayon, sa araw na yaon, ang gawain ng Ama ay magsisimula, sa paghahanda ng daan upang maisakatuparan ang kanyang mga tipan, na kanyang ginawa sa kanyang mga tao na nabibilang sa sambahayan ni Israel.\n\n18 At ito ay nangyari na nangusap sa akin ang anghel, sinasabing: Tingnan!\n\n19 At tumingin ako at namasdan ang isang lalaki, at nakadamit siya ng isang puting báta.\n\n20 At sinabi ng anghel sa akin: Masdan ang isa sa labindalawang apostol ng Kordero.\n\n21 Masdan, makikita niya at isusulat ang mga nalalabi sa mga bagay na ito; oo, at gayundin ang marami pang bagay na nangyari na.\n\n22 At isusulat din niya ang hinggil sa katapusan ng daigdig.\n\n23 Anupa’t ang mga bagay na kanyang isusulat ay makatarungan at totoo; at dinggin, nasusulat ang mga ito sa aklat na iyong namasdan na nagmula sa bibig ng Judio; at sa panahong lalabas ang mga ito sa bibig ng Judio, o, sa panahong ang aklat ay lalabas mula sa bibig ng Judio, ang mga bagay na nasusulat ay malinaw at dalisay, at pinakamahalaga at madaling maunawaan ng lahat ng tao.\n\n24 At dinggin, ang mga bagay na isusulat ng apostol na ito ng Kordero ay maraming bagay na iyo nang nakita; at dinggin, ang nalalabi ay makikita mo.\n\n25 Subalit ang mga bagay na iyong makikita pagkaraan nito ay hindi mo isusulat; sapagkat inordenan ng Panginoong Diyos ang apostol ng Kordero ng Diyos na siya ang magsusulat ng mga yaon.\n\n26 At gayundin sa ibang nabuhay na noon, sa kanila ay ipinakita niya ang lahat ng bagay, at isinulat nila ang mga yaon; at tinatakan ang mga yaon upang lumabas sa kanilang kadalisayan, alinsunod sa katotohanan na nasa Kordero, sa sariling itinakdang panahon ng Panginoon, sa sambahayan ni Israel.\n\n27 At ako, si Nephi, ay narinig at nagpapatotoo, na ang pangalan ng apostol ng Kordero ay Juan, ayon sa salita ng anghel.\n\n28 At dinggin, ako, si Nephi, ay pinagbawalang aking isulat ang nalalabi sa mga bagay na aking nakita at narinig; kaya nga, ang mga bagay na naisulat ko ay sapat na sa akin; at aking isinulat ang maliit na bahagi lamang ng mga bagay na aking nakita.\n\n29 At pinatototohanan ko na aking nakita ang mga bagay na nakita ng aking ama, at ipinaalam sa akin ang mga yaon ng anghel ng Panginoon.\n\n30 At ngayon, tatapusin ko na ang aking mga pananalita hinggil sa mga bagay na aking nakita habang ako ay natangay ng Espiritu; at kung hindi man nasusulat ang lahat ng bagay na aking nakita, ang mga bagay na aking naisulat ay totoo. At gayon nga ito. Amen.\n\n", "1-ne 15": "[center][font_size=26]Kabanata 15[/font_size][/center]\n\n[i]Matatanggap ng mga binhi ni Lehi ang ebanghelyo mula sa mga Gentil sa mga huling araw—Inihalintulad ang pagtitipon ng Israel sa isang punong olibo na ang mga likas na sanga ay ihuhugpong na muli—Binigyang-kahulugan ni Nephi ang pangitain ng punungkahoy ng buhay at nangusap tungkol sa katarungan ng Diyos sa paghihiwalay ng masasama sa mga matwid. Mga 600–592 B.C.[/i]\n\n1 At ito ay nangyari na matapos ako, si Nephi, ay matangay ng Espiritu, at makita ang lahat ng bagay na ito, bumalik ako sa tolda ng aking ama.\n\n2 At ito ay nangyari na namasdan ko ang aking mga kapatid, at nagtatalu-talo sila sa isa’t isa hinggil sa mga bagay na sinabi ng aking ama sa kanila.\n\n3 Sapagkat tunay na nangusap siya ng maraming mahalagang bagay sa kanila, na mahirap maunawaan, maliban lamang kung ang isang tao ay magtatanong sa Panginoon; at sapagkat matitigas ang kanilang puso, kaya nga, hindi sila bumaling sa Panginoon na siyang nararapat.\n\n4 At ngayon, ako, si Nephi, ay nagdalamhati dahil sa katigasan ng kanilang mga puso, at gayundin, dahil sa mga bagay na aking nakita, at nalalaman na tiyak na mangyayari ang mga yaon dahil sa labis na kasamaan ng mga anak ng tao.\n\n5 At ito ay nangyari na ako ay nadaig ng aking mga paghihirap, sapagkat inaakala ko na ang aking mga paghihirap ay higit sa lahat, dahil sa pagkalipol ng aking mga tao, sapagkat namasdan ko ang kanilang pagbagsak.\n\n6 At ito ay nangyari na matapos akong makatanggap ng lakas, ako ay nangusap sa aking mga kapatid, nagnanais na malaman sa kanila ang dahilan ng kanilang pagtatalo.\n\n7 At sinabi nila: Dinggin, hindi namin maunawaan ang mga salitang sinabi ng ating ama hinggil sa mga likas na sanga ng punong olibo, at hinggil din sa mga Gentil.\n\n8 At sinabi ko sa kanila: Nagtanong ba kayo sa Panginoon?\n\n9 At sinabi nila sa akin: Hindi; sapagkat walang ipinaaalam na gayong bagay ang Panginoon sa amin.\n\n10 Dinggin, sinabi ko sa kanila: Ano’t hindi ninyo sinusunod ang mga kautusan ng Panginoon? Ano nga ba’t kayo ay masasawi, dahil sa katigasan ng inyong mga puso?\n\n11 Hindi ba ninyo natatandaan ang mga bagay na sinabi ng Panginoon?—Kung hindi ninyo patitigasin ang inyong mga puso, at magtatanong sa akin nang may pananampalataya, naniniwalang makatatanggap kayo, nang may pagsusumigasig sa pagsunod sa aking mga kautusan, tiyak na ipaaalam sa inyo ang mga bagay na ito.\n\n12 Dinggin, sinasabi ko sa inyo, na ang sambahayan ni Israel ay inihalintulad sa isang punong olibo, ng Espiritu ng Panginoon na nasa ating ama; at dinggin, hindi ba’t tayo ay binali mula sa sambahayan ni Israel, at hindi ba’t tayo ay isang sanga ng sambahayan ni Israel?\n\n13 At ngayon, ang ibig sabihin ng ating ama hinggil sa paghuhugpong ng mga likas na sanga sa pamamagitan ng kaganapan ng mga Gentil, ay, na sa mga huling araw, kapag ang ating mga binhi ay nanghina sa kawalang-paniniwala, oo, sa loob ng maraming taon, at maraming salinlahi matapos magpakita ang Mesiyas sa katawang-tao sa mga anak ng tao, pagkatapos ang kabuuan ng ebanghelyo ng Mesiyas ay darating sa mga Gentil, at mula sa mga Gentil patungo sa mga labi ng ating mga binhi—\n\n14 At sa araw na yaon ay malalaman ng labi ng ating mga binhi na sila ay kabilang sa sambahayan ni Israel, at na sila ang mga pinagtipanang tao ng Panginoon; at pagkatapos ay makikilala nila at makararating sila sa kaalaman ng kanilang mga ninuno, at gayundin sa kaalaman ng ebanghelyo ng kanilang Manunubos, na kanyang ipinangaral sa kanilang mga ama; kaya nga, makararating sila sa kaalaman ng kanilang Manunubos at sa bawat bahagi ng kanyang doktrina, nang malaman nila kung paano lalapit sa kanya at maligtas.\n\n15 At pagkatapos, sa araw na yaon, hindi ba’t sila ay magagalak at magbibigay-papuri sa kanilang Diyos na walang hanggan, ang kanilang bato at kanilang kaligtasan? Oo, sa araw na yaon, hindi ba’t matatanggap nila ang lakas at pagkain mula sa tunay na puno ng ubas? Oo, hindi ba’t sila ay sasapi sa tunay na kawan ng Diyos?\n\n16 Dinggin, sinasabi ko sa inyo, Oo; muli silang maaalala sa sambahayan ni Israel; ihuhugpong sila, bilang likas na sanga ng punong olibo, sa tunay na punong olibo.\n\n17 At ito ang ibig sabihin ng ating ama; at ipinapakahulugan niya na hindi ito mangyayari hangga’t hindi sila naikakalat ng mga Gentil; at ipinapakahulugan niyang magaganap ito sa pamamagitan ng mga Gentil, upang maipakita ng Panginoon ang kanyang kapangyarihan sa mga Gentil, sa natatanging kadahilanan na itatakwil siya ng mga Judio, o ng sambahayan ni Israel.\n\n18 Samakatwid, ang ating ama ay hindi lamang nagsalita tungkol sa ating mga binhi, kundi gayundin sa buong sambahayan ni Israel, tinutukoy ang tipang matutupad sa mga huling araw; na tipang ginawa ng Panginoon sa ating amang si Abraham, sinasabing: Sa iyong mga binhi pagpapalain ang lahat ng lahi sa mundo.\n\n19 At ito ay nangyari na ako, si Nephi, ay nangusap nang marami sa kanila hinggil sa mga bagay na ito; oo, nangusap ako sa kanila hinggil sa pagpapanumbalik ng mga Judio sa mga huling araw.\n\n20 At inulit ko sa kanila ang mga salita ni Isaias, na nangusap hinggil sa pagpapanumbalik ng mga Judio, o ng sambahayan ni Israel; at matapos silang maipanumbalik ay hindi na sila mapipisan sa iba, ni makakalat na muli. At ito ay nangyari na marami akong sinabing salita sa aking mga kapatid, kung kaya’t sila ay napapayapa at nagpakumbaba ng kanilang sarili sa harapan ng Panginoon.\n\n21 At ito ay nangyari na muli silang nangusap sa akin, sinasabing: Ano ang kahulugan ng bagay na ito na nakita ng ating ama sa panaginip? Ano ang kahulugan ng punungkahoy na kanyang nakita?\n\n22 At sinabi ko sa kanila: Ito ay sumasagisag sa punungkahoy ng buhay.\n\n23 At sinabi nila sa akin: Ano ang kahulugan ng gabay na bakal na nakita ng ating ama, na patungo sa punungkahoy?\n\n24 At sinabi ko sa kanila na ito ang salita ng Diyos; at sinuman ang makikinig sa salita ng Diyos, at mahigpit na kakapit dito, sila ay hindi kailanman masasawi; ni hindi sila magagapi ng mga tukso at ng mga nag-aapoy na sibat ng kaaway tungo sa pagkabulag, upang akayin sila sa pagkalipol.\n\n25 Samakatwid, ako, si Nephi, ay pinayuhan silang pakinggan ang salita ng Panginoon; oo, pinayuhan ko sila nang buong lakas ng aking kaluluwa, at nang buong kakayahan na aking taglay na sila ay makinig sa salita ng Diyos at tandaang sundin ang kanyang mga kautusan sa tuwina sa lahat ng bagay.\n\n26 At sinabi nila sa akin: Ano ang kahulugan ng ilog ng tubig na nakita ng ating ama?\n\n27 At sinabi ko sa kanila na ang tubig na nakita ng aking ama ay karumihan; at labis na marami ang iba pang bagay na lumukob sa kanyang isipan kung kaya’t hindi na niya napuna ang karumihan ng tubig.\n\n28 At sinabi ko sa kanila na ito ay isang kakila-kilabot na look, na humihiwalay sa masasama mula sa punungkahoy ng buhay, at gayundin sa mga banal ng Diyos.\n\n29 At sinabi ko sa kanila na ito ay sumasagisag sa yaong kakila-kilabot na impiyerno, na sinabi sa akin ng anghel na inihanda para sa masasama.\n\n30 At sinabi ko rin sa kanilang nakita rin ng aming ama na ang katarungan ng Diyos ay naghihiwalay rin sa masasama mula sa mga matwid; at ang liwanag nito ay kahalintulad ng liwanag ng isang nagliliyab na apoy, na pumapailanglang sa Diyos magpakailanman, at walang katapusan.\n\n31 At sinabi nila sa akin: Ang ibig bang sabihin ng bagay na ito ay pagdurusa ng katawan sa mga araw ng pagsubok, o ang kahulugan ba nito ay ang kahuli-hulihang kalagayan ng kaluluwa matapos ang kamatayan ng katawang lupa, o tumutukoy ba ito sa mga bagay na temporal?\n\n32 At ito ay nangyari na sinabi ko sa kanila na sumasagisag ito sa mga bagay na kapwa temporal at espirituwal; sapagkat darating ang araw na sila ay tiyak na hahatulan sa kanilang mga gawa, oo, maging ang mga gawang ginawa ng katawang lupa sa mga araw ng kanilang pagsubok.\n\n33 Samakatwid, kung sila ay mamamatay sa kanilang mga kasamaan, sila ay tiyak ding itatakwil, alinsunod sa mga bagay na espirituwal, na tumutukoy sa pagkamatwiran; kaya nga, tiyak na sila ay dadalhin upang tumayo sa harapan ng Diyos, upang hatulan sa kanilang mga gawa; at kung ang kanilang mga gawa ay karumihan, sila ay tiyak na marurumi; at kung sila ay marurumi, tiyak na sila ay hindi makapananahanan sa kaharian ng Diyos; sapagkat kung magkakagayon, ang kaharian ng Diyos ay tiyak na marumi rin.\n\n34 Subalit dinggin, sinasabi ko sa inyo, ang kaharian ng Diyos ay hindi marumi, at walang anumang maruming bagay ang makapapasok sa kaharian ng Diyos; kaya nga, tiyak na may lugar ng karumihang inihanda para sa yaong marurumi.\n\n35 At may lugar na inihanda, oo, maging ang yaong kakila-kilabot na impiyerno na aking sinabi, at ang diyablo ang naghanda nito; kaya nga, ang kahuli-hulihang kalagayan ng kaluluwa ng tao ay manahanan sa kaharian ng Diyos, o itatakwil dahil sa yaong katarungang aking sinabi.\n\n36 Samakatwid, ang masasama ay ihihiwalay sa mga matwid, at gayundin sa yaong punungkahoy ng buhay, na ang bunga ay pinakamahalaga at pinakakanais-nais sa lahat ng iba pang bunga; oo, at ito ang pinakadakila sa lahat ng kaloob ng Diyos. At sa gayon ako nangusap sa aking mga kapatid. Amen.\n\n", "1-ne 16": "[center][font_size=26]Kabanata 16[/font_size][/center]\n\n[i]Ang masasama ay tinatanggap ang katotohanan nang may kahirapan—Pinakasalan ng mga anak na lalaki ni Lehi ang mga anak na babae ni Ismael—Ang Liahona ang pumapatnubay sa kanilang landas sa ilang—Ang mga mensahe mula sa Panginoon ay nasusulat sa Liahona sa pana-panahon—Namatay si Ismael; ang kanyang mag-anak ay bumulung-bulong dahil sa mga paghihirap. Mga 600–592 B.C.[/i]\n\n1 At ngayon, ito ay nangyari na matapos na ako, si Nephi, ay magwakas sa pangungusap sa aking mga kapatid, dinggin, sinabi nila sa akin: Ikaw ay nagpahayag sa amin ng masasakit na bagay, higit kaysa kaya naming tiisin.\n\n2 At ito ay nangyari na sinabi ko sa kanila na alam kong ako ay nagsalita ng masasakit na bagay laban sa masasama, alinsunod sa katotohanan; at ang mga matwid ay binigyang-katwiran ko, at nagpatotoo na sila ay dadakilain sa huling araw; kaya nga, ang may kasalanan ay tumatanggap ng katotohanan nang may kahirapan; sapagkat iyon ay sumusugat sa kanila sa kaibuturan.\n\n3 At ngayon, mga kapatid ko, kung kayo ay mga matwid at nahahandang makinig sa katotohanan, at uunawain ito, nang kayo ay makalakad nang matwid sa harapan ng Diyos, kung magkagayon ay hindi kayo magbubulung-bulong dahil sa katotohanan, at sasabihing: Ikaw ay nangungusap ng masasakit na bagay laban sa amin.\n\n4 At ito ay nangyari na ako, si Nephi, ay pinayuhan ang aking mga kapatid, nang buong sigasig, na sundin ang mga kautusan ng Panginoon.\n\n5 At ito ay nangyari na sila ay nagpakumbaba ng kanilang sarili sa harapan ng Panginoon; kung kaya nga’t ako ay nagalak at nagkaroon ng malaking pag-asa sa kanila, na sila ay lalakad sa mga landas ng katwiran.\n\n6 Ngayon, ang lahat ng bagay na ito ay winika at naganap nang ang aking ama ay nananahan sa isang tolda sa lambak na tinawag niyang Lemuel.\n\n7 At ito ay nangyari na ako, si Nephi, ay pinakasalan ang isa sa mga anak na babae ni Ismael upang maging asawa; at gayundin, pinakasalan ng aking mga kapatid ang mga anak na babae ni Ismael upang maging mga asawa; at gayundin, pinakasalan ni Zoram ang pinakamatandang anak na babae ni Ismael upang maging asawa.\n\n8 At sa gayon natupad ng aking ama ang lahat ng kautusan ng Panginoon na ibinigay sa kanya. At gayundin, ako, si Nephi, ay labis na pinagpala ng Panginoon.\n\n9 At ito ay nangyari na ang tinig ng Panginoon ay nangusap sa aking ama sa gabi, at inutusan siya na sa kinabukasan ay nararapat siyang maglakbay patungo sa ilang.\n\n10 At ito ay nangyari na nang ang aking ama ay bumangon sa umaga, at nagtungo sa pinto ng tolda, sa kanyang malaking pagkamangha, namasdan niya sa lupa ang isang bilog na bola na kahanga-hanga ang pagkakagawa; at iyon ay yari sa purong tanso. At sa loob ng bola ay may dalawang ikiran; at ang isa ay itinuturo ang daan kung saan kami nararapat magtungo sa ilang.\n\n11 At ito ay nangyari na tinipon naming sama-sama ang anumang bagay na nararapat naming dalhin patungo sa ilang, at ang lahat ng nalabi sa aming mga panustos na ibinigay sa amin ng Panginoon; at dinala namin ang lahat ng uri ng binhi na maaari naming madala sa ilang.\n\n12 At ito ay nangyari na dinala namin ang aming mga tolda at lumisan patungo sa ilang, sa kabilang dako ng ilog Laman.\n\n13 At ito ay nangyari na kami ay naglakbay sa loob ng apat na araw, halos sa gawing timog-timog silangan, at muli naming itinayo ang aming mga tolda; at tinawag namin ang pook sa pangalang Saser.\n\n14 At ito ay nangyari na dinala namin ang aming mga busog at aming mga palaso, at nagtungo sa ilang upang mangaso ng makakain para sa aming mga mag-anak; at matapos kaming makapangaso ng makakain para sa aming mga mag-anak ay muli kaming bumalik sa aming mga mag-anak sa ilang, sa pook ng Saser. At kami ay muling naglakbay sa ilang, sinusunod ang dating daan, nananatili sa pinakamasaganang bahagi ng ilang, na nasa mga hangganang malapit sa Dagat na Pula.\n\n15 At ito ay nangyari na kami ay naglakbay sa loob ng maraming araw, nangangaso ng makakain sa dinaraanan, sa pamamagitan ng aming mga busog at aming mga palaso at aming mga bato at aming mga tirador.\n\n16 At sinunod namin ang mga panturo ng bola, na nag-akay sa amin sa higit na masasaganang bahagi ng ilang.\n\n17 At matapos na kami ay makapaglakbay sa loob ng maraming araw, itinayo namin ang aming mga tolda sa loob ng ilang panahon, upang muli naming maipahinga ang aming sarili at maikuha ng makakain ang aming mga mag-anak.\n\n18 At ito ay nangyari na habang ako, si Nephi, ay yumaon upang mangaso ng makakain, dinggin, nabali ko ang aking busog na yari sa purong asero; at matapos na mabali ko ang aking busog, dinggin, ang aking mga kapatid ay nagalit sa akin dahil sa pagkabali ng aking busog, sapagkat hindi kami nakakuha ng makakain.\n\n19 At ito ay nangyari na kami ay bumalik sa aming mga mag-anak nang walang dalang pagkain, at dahil sa labis na pagkapagod, dala ng kanilang paglalakbay, sila ay lubhang nahirapan dahil sa kawalan ng pagkain.\n\n20 At ito ay nangyari na sina Laman at Lemuel at ang mga anak na lalaki ni Ismael ay nagsimulang bumulung-bulong nang labis, dahil sa kanilang mga pagdurusa at paghihirap sa ilang; at gayundin, ang aking ama ay nagsimulang bumulung-bulong laban sa Panginoon niyang Diyos; oo, at lahat sila ay labis na nalungkot, maging sa sila ay bumulung-bulong laban sa Panginoon.\n\n21 Ngayon, ito ay nangyari na ako, si Nephi, na naghirap kasama ng aking mga kapatid dahil sa pagkabali ng aking busog, at ang kanilang mga busog ay nawalan ng mga igkas nito, iyon ay nagsimulang maging lubhang napakahirap, oo, kung kaya nga’t kami ay hindi na makakuha ng pagkain.\n\n22 At ito ay nangyari na ako, si Nephi, ay nangusap nang marami sa aking mga kapatid, sapagkat pinatigas nilang muli ang kanilang mga puso, maging hanggang sa pagdaing laban sa Panginoon nilang Diyos.\n\n23 At ito ay nangyari na ako, si Nephi, ay gumawa mula sa kahoy ng isang busog, at mula sa isang tuwid na patpat, ng isang palaso; kaya nga, nasandatahan ko ang aking sarili ng busog at palaso, kasama ng tirador at mga bato. At sinabi ko sa aking ama: Saan po ako patutungo upang makakuha ng pagkain?\n\n24 At ito ay nangyari na nagtanong siya sa Panginoon, sapagkat nagpakumbaba sila ng kanilang sarili dahil sa aking mga salita; sapagkat nangusap ako ng maraming bagay sa kanila sa kasiglahan ng aking kaluluwa.\n\n25 At ito ay nangyari na ang tinig ng Panginoon ay nangusap sa aking ama; at tunay siyang nakastigo dahil sa kanyang pagbulung-bulong laban sa Panginoon, kung kaya nga’t siya ay nasadlak sa kailaliman ng kalungkutan.\n\n26 At ito ay nangyari na ang tinig ng Panginoon ay nagsabi sa kanya: Tumingin ka sa bola, at masdan ang mga bagay na nakasulat.\n\n27 At ito ay nangyari na nang mamasdan ng aking ama ang mga bagay na nakasulat sa bola, siya ay natakot at labis na nanginig, at gayundin ang aking mga kapatid at ang mga anak na lalaki ni Ismael at ang aming mga asawa.\n\n28 At ito ay nangyari na ako, si Nephi, ay namasdan ang mga panuro na nasa bola, na ang mga iyon ay gumagalaw alinsunod sa pananampalataya at sigasig at pagsunod na ibinigay namin sa mga iyon.\n\n29 At may nakasulat din sa mga iyon na isang bagong sulatin, na madaling mabasa, na nagbigay sa amin ng pang-unawa hinggil sa mga pamamaraan ng Panginoon; at iyon ay isinusulat at binabago sa pana-panahon, alinsunod sa pananampalataya at sigasig na ibinibigay namin doon. At sa gayon nakikita natin na sa pamamagitan ng maliliit na pamamaraan ay maisasagawa ng Panginoon ang mga dakilang bagay.\n\n30 At ito ay nangyari na ako, si Nephi, ay umakyat sa tuktok ng bundok, alinsunod sa mga tagubiling ibinigay sa bola.\n\n31 At ito ay nangyari na nakapatay ako ng mababangis na hayop, kung kaya nga’t nakakuha ako ng makakain para sa aming mga mag-anak.\n\n32 At ito ay nangyari na ako ay bumalik sa aming mga tolda, dala ang mga hayop na aking napatay; at ngayon, nang namasdan nilang nakakuha ako ng makakain, gayon na lamang ang kanilang kagalakan! At ito ay nangyari na nagpakumbaba sila ng kanilang sarili sa harapan ng Panginoon, at nagbigay-pasasalamat sa kanya.\n\n33 At ito ay nangyari na muli kaming naglakbay, tinatahak ang halos gayunding landas tulad noong una; at matapos na kami ay nakapaglakbay sa loob ng maraming araw ay muli naming itinayo ang aming mga tolda, upang kami ay makapanatili sa loob ng ilang panahon.\n\n34 At ito ay nangyari na si Ismael ay namatay, at inilibing sa pook na tinawag na Nahom.\n\n35 At ito ay nangyari na ang mga anak na babae ni Ismael ay labis na nagdalamhati dahil sa pagkawala ng kanilang ama, at dahil sa kanilang mga paghihirap sa ilang; at sila ay bumulung-bulong laban sa aking ama dahil sa inilabas niya sila sa lupain ng Jerusalem, sinasabing: Ang aming ama ay patay na; oo, at kami ay labis na nagpagala-gala sa ilang, at kami ay nagdanas ng labis na paghihirap, gutom, uhaw, at pagod; at matapos ang maraming pagdurusang ito ay tiyak na mamamatay kami sa gutom sa ilang.\n\n36 At sa gayon sila bumulung-bulong laban sa aking ama, at laban din sa akin; at sila ay nagnais na bumalik na muli sa Jerusalem.\n\n37 At sinabi ni Laman kay Lemuel at gayundin sa mga anak na lalaki ni Ismael: Dinggin, patayin natin ang ating ama, at gayundin ang ating kapatid na si Nephi, na iniluklok ang kanyang sarili na maging ating pinuno at ating guro, na mga nakatatanda niyang kapatid.\n\n38 Ngayon, sinasabi niya na ang Panginoon ay nakipag-usap sa kanya, at gayundin na ang mga anghel ay naglingkod sa kanya. Ngunit dinggin, nalalaman natin na siya ay nagsisinungaling sa atin; at sinasabi niya ang mga bagay na ito sa atin, at siya ay nagsasagawa ng maraming bagay sa pamamagitan ng kanyang tusong pamamaraan, upang madaya niya ang ating mga mata, sa pag-aakala, marahil, na madadala niya tayo sa isang di kilalang ilang; at matapos na tayo ay kanyang mailigaw palayo, binalak niyang gawing hari ang kanyang sarili at isang pinuno natin, upang magawa niya sa atin ang naaalinsunod sa kanyang kagustuhan at kasiyahan. At sa ganitong pamamaraan pinukaw ng aking kapatid na si Laman ang kanilang mga puso upang magalit.\n\n39 At ito ay nangyari na ang Panginoon ay nasa aming panig, oo, maging ang tinig ng Panginoon ay narinig at nagwika ng maraming salita sa kanila, at pinarusahan sila nang labis; at matapos silang balaan ng tinig ng Panginoon ay iwinaksi nila ang kanilang galit, at pinagsisihan ang kanilang mga kasalanan, kung kaya nga’t biniyayaan kaming muli ng Panginoon ng pagkain, nang kami ay hindi mangasawi.\n\n", "1-ne 17": "[center][font_size=26]Kabanata 17[/font_size][/center]\n\n[i]Inutusan si Nephi na gumawa ng isang sasakyang-dagat—Sinalungat siya ng kanyang mga kapatid—Kanyang pinayuhan sila sa pamamagitan ng muling pagsasalaysay ng pakikipag-ugnayan ng Diyos sa Israel—Napuspos si Nephi ng kapangyarihan ng Diyos—Pinagbawalan ang kanyang mga kapatid na siya ay hawakan, sapagkat baka sila ay matuyo na katulad ng tuyong tambo. Mga 592–591 B.C.[/i]\n\n1 At ito ay nangyari na muli kaming naglakbay sa ilang; at kami ay naglakbay nang halos pasilangan magmula sa panahong yaon. At kami ay naglakbay at lumusong sa maraming hirap sa ilang; at ang aming kababaihan ay nagsilang ng mga anak sa ilang.\n\n2 At napakadakila ng mga pagpapala ng Panginoon sa amin, na habang kami ay nabubuhay sa hilaw na karne sa ilang, ang aming kababaihan ay nagbigay ng saganang gatas sa kanilang mga anak, at malalakas, oo, maging katulad ng kalalakihan; at nagsimula silang batahin ang kanilang mga paglalakbay nang walang mga pagbubulung-bulong.\n\n3 At sa gayon nakikita natin na ang mga kautusan ng Diyos ay tiyak na matutupad. At kung mangyayari na ang mga anak ng tao ay susunod sa mga kautusan ng Diyos, kanya silang pinalulusog, at pinalalakas sila, at naglalaan ng mga paraan upang kanilang maisagawa ang bagay na kanyang iniuutos sa kanila; kaya nga, siya ay naglaan ng aming ikabubuhay habang kami ay pansamantalang nananahan sa ilang.\n\n4 At kami ay pansamantalang nanahan sa ilang sa loob ng maraming taon, oo, maging walong taon sa ilang.\n\n5 At dumating kami sa lupain na aming tinawag na Masagana, dahil sa marami nitong bungang-kahoy at gayundin sa pulut-pukyutan; at ang lahat ng bagay na ito ay inihanda ng Panginoon upang kami ay huwag masawi. At namasdan namin ang dagat, na tinawag naming Irreantum, na, kapag bibigyang-kahulugan, ay maraming katubigan.\n\n6 At ito ay nangyari na itinayo namin ang aming mga tolda sa tabing dagat; at sa kabila ng aming dinanas na maraming pagdurusa at labis na paghihirap, oo, maging napakarami na hindi namin maisulat lahat, kami ay labis na nagalak nang kami ay sumapit sa dalampasigan; at tinawag namin ang pook na Masagana, dahil sa pagkakaroon nito ng maraming bungang-kahoy.\n\n7 At ito ay nangyari na makaraang ako, si Nephi, ay nakapamalagi sa lupain ng Masagana sa loob ng maraming araw, ang tinig ng Panginoon ay nangusap sa akin, sinasabing: Bumangon ka, at umakyat ka sa bundok. At ito ay nangyari na ako ay bumangon at umakyat sa bundok, at nagsumamo sa Panginoon.\n\n8 At ito ay nangyari na nangusap sa akin ang Panginoon, sinasabing: Ikaw ay gagawa ng isang sasakyang-dagat, alinsunod sa pamamaraang ipakikita ko sa iyo, upang maitawid ko ang iyong mga tao sa kabila ng mga katubigang ito.\n\n9 At sinabi ko: Panginoon, saan po ako patutungo upang makahanap ng inang minang tutunawin nang makagawa ako ng mga kagamitan sa pagyari ng sasakyang-dagat alinsunod sa pamamaraang ipinakita ninyo sa akin?\n\n10 At ito ay nangyari na sinabi sa akin ng Panginoon kung saan ako nararapat pumunta upang makahanap ng inang mina nang makagawa ako ng mga kagamitan.\n\n11 At ito ay nangyari na ako, si Nephi, ay gumawa ng bulusang pang-ihip sa apoy na yari sa mga balat ng mga hayop; at matapos na ako ay makagawa ng bulusan, nang ako ay magkaroon ng pang-ihip sa apoy, pinagkiskis ko ang dalawang bato upang makapagpaningas ako ng apoy.\n\n12 Sapagkat hindi pinahintulutan ng Panginoon na kami ay magpaningas ng maraming apoy, habang kami ay naglalakbay sa ilang; sapagkat sinabi niya: Gagawin kong matamis ang pagkain ninyo, nang hindi na ninyo ito iluto;\n\n13 At ako rin ang magiging tanglaw ninyo sa ilang; at ihahanda ko ang landas na inyong tatahakin, kung mangyayaring inyong susundin ang mga kautusan ko; kaya nga, yamang inyong sinusunod ang aking mga kautusan, aakayin kayo patungo sa lupang pangako; at malalaman ninyo na sa pamamagitan ko, kayo ay naakay.\n\n14 Oo, at sinabi rin ng Panginoon na: Matapos na kayo ay makarating sa lupang pangako, makikilala ninyo na Ako, ang Panginoon, ay Diyos; at na Ako, ang Panginoon, ang nagligtas sa inyo mula sa pagkalipol; oo, na inilabas ko kayo sa lupain ng Jerusalem.\n\n15 Samakatwid, ako, si Nephi, ay nagsikap na sundin ang mga kautusan ng Panginoon, at pinayuhan ko ang aking mga kapatid tungo sa katapatan at sigasig.\n\n16 At ito ay nangyari na ako ay gumawa ng mga kagamitang yari sa inang mina na tinunaw ko mula sa malaking bato.\n\n17 At nang makita ng aking mga kapatid na ako ay magsisimulang gumawa ng sasakyang-dagat, sila ay nagsimulang bumulung-bulong laban sa akin, sinasabing: Ang ating kapatid ay isang hangal, sapagkat inaakala niya na siya ay makagagawa ng isang sasakyang-dagat; oo, at inaakala rin niyang makatatawid siya sa malawak na katubigang ito.\n\n18 At sa gayon dumaing ang aking mga kapatid laban sa akin, at nagnais na huwag silang gumawa, sapagkat hindi sila naniniwala na ako ay makagagawa ng isang sasakyang-dagat; ni hindi sila naniniwala na ako ay inatasan ng Panginoon.\n\n19 At ngayon, ito ay nangyari na ako, si Nephi, ay labis na nalungkot dahil sa katigasan ng kanilang mga puso; at ngayon, nang mapuna nila na ako ay nagsimulang malungkot, sila ay nagsaya sa kanilang mga puso, kung kaya nga’t sila ay nagalak dahil sa akin, sinasabing: Alam naming hindi mo kayang gumawa ng sasakyang-dagat, sapagkat alam naming kulang ka sa kaalaman, kaya nga, hindi mo kayang isagawa ang ganyang napakalaking gawain.\n\n20 At ikaw ay katulad ng ating ama, nalinlang ng mga hangal na guni-guni ng kanyang puso; oo, inakay niya tayo palabas ng lupain ng Jerusalem, at tayo ay nagpagala-gala sa ilang sa maraming taong ito; at ang ating kababaihan ay nagpakahirap, kahit na sila ay may dinadala sa sinapupunan; at sila ay nagsilang ng mga anak sa ilang at nagdanas ng lahat ng hirap, maliban sa kamatayan; at mabuti pang sila ay nangamatay bago sila lumisan sa Jerusalem kaysa nagdanas ng mga paghihirap na ito.\n\n21 Dinggin, sa maraming taong ito, tayo ay nagdusa sa ilang, sa panahong maaari sana nating natamasa ang ating mga ari-arian at ang lupaing ating mana; oo, at tayo sana ay naging maligaya.\n\n22 At alam namin na ang mga taong nasa lupain ng Jerusalem ay mga matwid na tao; sapagkat kanilang sinunod ang mga panuntunan at kahatulan ng Panginoon, at lahat ng kanyang kautusan, alinsunod sa batas ni Moises; kaya nga, alam namin na sila ay mga matwid na tao; at hinusgahan sila ng ating ama, at inilayo tayo sapagkat nakinig tayo sa kanyang mga salita; oo, at ang ating kapatid ay katulad niya. At sa ganitong pamamaraan ng pananalita bumulung-bulong at dumaing ang mga kapatid ko laban sa amin.\n\n23 At ito ay nangyari na ako, si Nephi, ay nangusap sa kanila, sinasabing: Naniniwala ba kayo na ang ating mga ama, na mga anak ni Israel, ay nailayo sa mga kamay ng mga taga-Egipto kung hindi sila nakinig sa mga salita ng Panginoon?\n\n24 Oo, inaakala ba ninyong mahahango sila mula sa pagkaalipin, kung hindi nag-utos ang Panginoon kay Moises na hanguin sila mula sa pagkaalipin?\n\n25 Ngayon, alam ninyo na ang mga anak ni Israel ay nasa pagkaalipin; at alam ninyo na sila ay pinagpasan ng mga gawain na mahirap pasanin; kaya nga, alam ninyo na talagang isang mabuting bagay para sa kanila na sila ay mahango mula sa pagkaalipin.\n\n26 Ngayon, alam ninyong si Moises ay inutusan ng Panginoon na gawin ang dakilang gawaing yaon; at alam ninyo na sa pamamagitan ng kanyang salita, ang mga tubig ng Dagat na Pula ay nahawi dito at doon, at sila ay tumawid sa tuyong lupa.\n\n27 Subalit alam ninyo na ang mga taga-Egipto ay nangalunod sa Dagat na Pula, sila na mga hukbo ng Faraon.\n\n28 At alam din ninyo na sila ay pinakain ng manna sa ilang.\n\n29 Oo, at alam din ninyong hinampas ni Moises ang malaking bato, sa pamamagitan ng kanyang mga salita, alinsunod sa kapangyarihan ng Diyos na nasa kanya, at doon ay bumukal ang tubig, upang mapawi ng mga anak ni Israel ang kanilang uhaw.\n\n30 At sa kabila ng sila ay inaakay ng Panginoon nilang Diyos, na kanilang Manunubos, na nangunguna sa kanila, pinapatnubayan sila sa araw at nagbibigay-liwanag sa kanila sa gabi, at ginagawa ang lahat ng bagay para sa kanila na naaangkop na tanggapin ng tao, pinatigas nila ang kanilang mga puso at binulag ang kanilang mga isip, at nilait si Moises at ang tunay at buhay na Diyos.\n\n31 At ito ay nangyari na alinsunod sa kanyang salita ay nilipol niya sila; at alinsunod sa kanyang salita ay pinatnubayan niya sila; at alinsunod sa kanyang salita ay ginawa niya ang lahat ng bagay para sa kanila; at walang anumang bagay ang naganap maliban sa pamamagitan ng kanyang salita.\n\n32 At matapos na sila ay makatawid sa ilog Jordan, sila ay ginawa niyang makapangyarihan tungo sa pagtataboy sa mga anak ng lupain, oo, hanggang sa magsipangalat sila tungo sa pagkawasak.\n\n33 At ngayon, inaakala ba ninyo na ang mga anak ng lupaing ito, na nasa lupang pangako, na naitaboy ng ating mga ama, inaakala ba ninyo na sila ay mga matwid? Dinggin, sinasabi ko sa inyo, Hindi.\n\n34 Inaakala ba ninyo na ang ating mga ama ay higit na pipiliin kaysa sa kanila kung sila ay naging mga matwid? Sinasabi ko sa inyo, Hindi.\n\n35 Dinggin, pantay ang pagpapahalaga ng Panginoon sa lahat ng tao; siya na matwid ay pinagpapala ng Diyos. Subalit dinggin, ang mga taong ito ay tinanggihan ang bawat salita ng Diyos, at sila ay hinog na sa kasamaan; at ang kaganapan ng poot ng Diyos ay napasakanila; at isinumpa ng Panginoon ang lupain laban sa kanila, at pinagpala ito para sa ating mga ama; oo, isinumpa niya ito laban sa kanila tungo sa kanilang pagkalipol, at pinagpala niya iyon para sa ating mga ama tungo sa kanilang pagtatamo ng kapangyarihan dito.\n\n36 Dinggin, nilikha ng Panginoon ang mundo upang ito ay matirahan; at nilikha niya ang kanyang mga anak upang magmay-ari nito.\n\n37 At kanyang ibinabangon ang isang matwid na bansa, at winawasak ang mga bansa ng masasama.\n\n38 At kanyang inaakay palayo ang mga matwid patungo sa mga natatanging lupain, at ang masasama ay kanyang nililipol, at isinusumpa ang lupain sa kanila nang dahil sa kanila.\n\n39 Siya ay namamahala sa kaitaasan sa kalangitan, sapagkat ito ang kanyang trono, at ang lupang ito ang kanyang tuntungan.\n\n40 At kanyang minamahal sila na mga tatanggap sa kanya bilang kanilang Diyos. Dinggin, minahal niya ang ating mga ama, at siya ay nakipagtipan sa kanila, oo, maging kina Abraham, Isaac, at Jacob; at naalala niya ang mga tipang kanyang ginawa; kaya nga, kanyang inilabas sila mula sa lupain ng Egipto.\n\n41 At sila ay pinaghigpitan niya sa ilang sa pamamagitan ng kanyang pamalo; sapagkat pinatigas nila ang kanilang mga puso, maging katulad ninyo; at pinaghigpitan sila ng Panginoon dahil sa kanilang kasamaan. Nagpadala siya ng nagliliyab na mga ahas na lumilipad sa kanila; at matapos na matuklaw sila ay inihanda niya ang paraan upang sila ay gumaling; at ang gawaing dapat nilang tupdin ay tumingin; at dahil sa kagaanan ng paraan, o kadalian nito, marami ang nangasawi.\n\n42 At pinatigas nila ang kanilang mga puso sa pana-panahon, at nilait nila si Moises, at gayundin ang Diyos; gayunpaman, alam ninyo na sila ay inakay ng kanyang hindi mapapantayang kapangyarihan patungo sa lupang pangako.\n\n43 At ngayon, matapos ang lahat ng bagay na ito, sumapit ang panahon na sila ay naging masasama, oo, halos sa pagkahinog; at hindi ko alam subalit sa mga araw na ito ay malapit na silang malipol; sapagkat alam kong tiyak na darating ang araw na sila ay tiyak na malilipol, maliban sa ilan lamang, na madadala sa pagkabihag.\n\n44 Samakatwid, inutusan ng Panginoon ang aking ama na nararapat siyang magtungo sa ilang; at ang mga Judio ay naghangad ding kitlin ang kanyang buhay; oo, at kayo rin ay naghangad na kitlin ang kanyang buhay; kaya nga, kayo ay mga mamamatay-tao sa inyong mga puso at kayo ay katulad nila.\n\n45 Kayo ay mabilis sa paggawa ng kasamaan subalit mabagal sa pag-alala sa Panginoon ninyong Diyos. Nakakita kayo ng isang anghel, at nangusap siya sa inyo; oo, narinig ninyo ang kanyang tinig sa pana-panahon; at siya ay nangusap sa inyo sa isang marahan at banayad na tinig, datapwat kayo ay manhid, kung kaya’t hindi ninyo madama ang kanyang mga salita; kaya nga, siya ay nangusap sa inyo tulad ng tinig ng kulog, na nagpayanig sa lupa na parang ito ay mabibiyak.\n\n46 At alam din ninyo na sa pamamagitan ng bisa ng kanyang makapangyarihang salita ay magagawa niyang palipasin ang mundo; oo, at alam ninyo na sa pamamagitan ng kanyang salita ay magagawa niyang maging makinis ang mga baku-bakong pook, at magkabitak-bitak ang makikinis na pook. O, kung gayon, bakit napakatigas ng inyong mga puso?\n\n47 Dinggin, ang aking kaluluwa ay ginugutay-gutay ng dalamhati dahil sa inyo, at ang aking puso ay nasasaktan; ako ay natatakot na baka kayo ay itakwil magpakailanman. Dinggin, ako ay puspos ng Espiritu ng Diyos, kung kaya nga’t ang aking katawan ay walang lakas.\n\n48 At ngayon, ito ay nangyari na nang sabihin ko ang mga salitang ito ay nagalit sila sa akin, at nagnais na ihagis ako sa kailaliman ng dagat; at nang sila ay palapit na upang pagbuhatan ako ng kamay ay nangusap ako sa kanila, sinasabing: Sa pangalan ng Pinakamakapangyarihang Diyos, inuutusan ko kayong huwag ninyo akong hawakan, sapagkat ako ay puspos ng kapangyarihan ng Diyos, maging hanggang sa pagkadaig ng aking laman; at sinumang magbubuhat ng kamay sa akin ay matutuyo na katulad ng tuyong tambo; at siya ay mawawalang-kabuluhan sa harapan ng kapangyarihan ng Diyos, sapagkat parurusahan siya ng Diyos.\n\n49 At ito ay nangyari na ako, si Nephi, ay nagsabi sa kanila na huwag na silang bumulung-bulong pa laban sa kanilang ama; ni huwag nilang ipagkait ang kanilang paggawa sa akin, sapagkat ang Diyos ang nag-utos sa akin na ako ay gumawa ng sasakyang-dagat.\n\n50 At sinabi ko sa kanila: Kung Diyos ang nag-utos sa akin na gawin ang lahat ng bagay, ang mga yaon ay magagawa ko. Kung uutusan niya akong sabihin ko sa tubig na ito, ikaw ay maging lupa, ito ay magiging lupa; at kung ito ay sasabihin ko, ito ay mangyayari.\n\n51 At ngayon, kung ang Panginoon ay may gayong kadakilang kapangyarihan, at nakagagawa ng maraming himala sa mga anak ng tao, paanong hindi niya ako maaaring atasan, na ako ay gumawa ng sasakyang-dagat?\n\n52 At ito ay nangyari na ako, si Nephi, ay nangusap ng maraming bagay sa aking mga kapatid, kung kaya nga’t sila ay natulig at hindi na nakipagtalo laban sa akin; ni hindi nila ako mapagbuhatan ng kanilang mga kamay o mahawakan ako ng kanilang mga daliri, maging sa loob ng maraming araw. Ngayon, hindi sila nagtangkang gawin ito sapagkat baka matuyo sila sa harapan ko, lubhang napakalakas ng Espiritu ng Diyos; at sa gayon ito ay nakapangyari sa kanila.\n\n53 At ito ay nangyari na nangusap sa akin ang Panginoon: Iunat mong muli ang iyong mga kamay sa iyong mga kapatid, at sila ay hindi matutuyo sa harapan mo, datapwat panginginigin ko sila, wika ng Panginoon, at ito ay gagawin ko, upang makilala nila na ako ang Panginoon nilang Diyos.\n\n54 At ito ay nangyari na iniunat ko ang aking kamay sa aking mga kapatid, at sila ay hindi natuyo sa harapan ko; subalit pinanginig sila ng Panginoon, maging alinsunod sa salitang kanyang winika.\n\n55 At ngayon, kanilang sinabi: Nalalaman namin nang may katiyakan na ang Panginoon ay sumasaiyo, sapagkat alam namin na ang kapangyarihan ng Panginoon ang nagpanginig sa amin. At sila ay nagpatirapa sa harapan ko, at ako ay sasambahin na sana, datapwat hindi ko sila hinayaan, sinasabing: Ako ay inyong kapatid, oo, maging inyong nakababatang kapatid; kaya nga, sambahin ninyo ang Panginoon ninyong Diyos, at igalang ang inyong ama at inyong ina, nang humaba ang inyong mga araw sa lupaing ipagkakaloob sa inyo ng Panginoon ninyong Diyos.\n\n", "1-ne 18": "[center][font_size=26]Kabanata 18[/font_size][/center]\n\n[i]Ang sasakyang-dagat ay natapos—Ang pagsilang kina Jacob at Jose ay binanggit—Lumulan ang pangkat patungo sa lupang pangako—Ang mga anak na lalaki ni Ismael at ang kanilang mga asawa ay nakiisa sa maingay at magulong pagsasaya at paghihimagsik—Si Nephi ay iginapos, at ang sasakyang-dagat ay itinaboy pabalik ng isang nakasisindak na bagyo—Pinalaya si Nephi at sa pamamagitan ng kanyang panalangin ay tumigil ang bagyo—Dumating ang mga tao sa lupang pangako. Mga 591–589 B.C.[/i]\n\n1 At ito ay nangyari na kanilang sinamba ang Panginoon, at sila ay humayong kasama ko; at kami ay gumawa ng mga kahoy na kahanga-hanga ang pagkakagawa. At ipinakita sa akin ng Panginoon sa pana-panahon kung sa anong pamamaraan nararapat kong gawin ang mga kahoy ng sasakyang-dagat.\n\n2 Ngayon, ako, si Nephi, ay hindi ginawa ang mga kahoy alinsunod sa pamamaraang natutuhan ng mga tao, ni hindi ko ginawa ang sasakyang-dagat alinsunod sa pamamaraan ng mga tao; kundi ginawa ko ito alinsunod sa pamamaraang ipinakita ng Panginoon sa akin; kaya nga, hindi ito alinsunod sa pamamaraan ng mga tao.\n\n3 At ako, si Nephi, ay madalas na umakyat sa bundok, at madalas akong nanalangin sa Panginoon; kaya nga, nagpakita sa akin ang Panginoon ng mga dakilang bagay.\n\n4 At ito ay nangyari na nang matapos ko ang sasakyang-dagat, alinsunod sa salita ng Panginoon, namasdan ng aking mga kapatid na ito ay kasiya-siya, at ang pagkakagawa niyon ay lubhang mahusay; kaya nga, nagpakumbaba silang muli ng kanilang sarili sa harapan ng Panginoon.\n\n5 At ito ay nangyari na ang tinig ng Panginoon ay nangusap sa aking ama, na kami ay nararapat bumangon at bumaba patungo sa sasakyang-dagat.\n\n6 At ito ay nangyari na kinabukasan, matapos na maihanda namin ang lahat ng bagay, maraming bungang-kahoy at karne mula sa ilang, at saganang pulot, at mga panustos alinsunod sa iniutos sa amin ng Panginoon, kami ay bumaba patungo sa sasakyang-dagat, dala ang lahat ng aming dala-dalahan at mga binhi, at anumang bagay na dala-dala namin, bawat isa alinsunod sa kanyang gulang; anupa’t bumaba kaming lahat patungo sa sasakyang-dagat, kasama ang aming mga asawa’t anak.\n\n7 At ngayon, isinilang sa aking ama ang dalawang anak na lalaki sa ilang; ang nakatatanda ay tinawag na Jacob at ang nakababata ay Jose.\n\n8 At ito ay nangyari na matapos na kaming lahat ay makalulan sa sasakyang-dagat, at madala ang aming mga panustos at ang mga bagay na iniutos sa amin, kami ay naglayag sa dagat at itinaboy ng hangin patungo sa lupang pangako.\n\n9 At makaraang kami ay maitaboy ng hangin sa loob ng maraming araw, dinggin, ang aking mga kapatid at ang mga anak na lalaki ni Ismael at gayundin ang kanilang mga asawa ay nagsimulang magsaya, kung kaya nga’t sila ay nagsimulang sumayaw, at umawit, at magsalita nang may labis na kagaspangan, oo, maging hanggang sa kanilang malimutan sa anong kapangyarihan sila nadala roon; oo, sila ay natangay sa labis na kagaspangan.\n\n10 At ako, si Nephi, ay nagsimulang matakot nang labis na baka ang Panginoon ay magalit sa amin, at parusahan kami dahil sa aming kasamaan, na kami ay malulon sa kailaliman ng dagat; kaya nga, ako, si Nephi, ay nagsimulang magsalita sa kanila nang napakahinahon; subalit dinggin, sila ay nagalit sa akin, sinasabing: Ayaw namin na ang aming nakababatang kapatid ang siyang mamuno sa amin.\n\n11 At ito ay nangyari na sinunggaban ako nina Laman at Lemuel at iginapos ako sa pamamagitan ng mga lubid, at sila ay labis na nagmalupit sa akin; gayunpaman, pinahintulutan ito ng Panginoon upang maipakita niya ang kanyang kapangyarihan, tungo sa katuparan ng kanyang salita na sinabi niya hinggil sa masasama.\n\n12 At ito ay nangyari na matapos nila akong igapos kung kaya nga’t hindi ako makagalaw, ang aguhon, na inihanda ng Panginoon, ay tumigil sa paggana.\n\n13 Samakatwid, hindi nila malaman kung saan nila nararapat isuling ang sasakyang-dagat, hanggang sa may namuong isang malakas na bagyo, oo, isang malakas at nakasisindak na bagyo, at kami ay itinaboy pabalik sa ibabaw ng katubigan sa loob ng tatlong araw; at sila ay nagsimulang matakot nang labis na baka sila ay malunod sa dagat; gayunpaman, hindi nila ako kinalagan.\n\n14 At sa ikaapat na araw, na kami ay itinaboy pabalik, ang bagyo ay nagsimulang maging lalong matindi.\n\n15 At ito ay nangyari na kami ay halos malulon na sa kailaliman ng dagat. At makaraang kami ay maitaboy pabalik sa ibabaw ng katubigan sa loob ng apat na araw, nagsimulang matanto ng aking mga kapatid na ang mga kahatulan ng Diyos ay napasakanila, at na sila ay tiyak na masasawi maliban kung sila ay magsisisi sa kanilang mga kasamaan; kaya nga, lumapit sila sa akin, at kinalag ang mga gapos sa aking mga kamay, at masdan, ang mga ito ay labis na namaga; at gayundin, ang aking bukung-bukong ay lubhang namaga, at labis ang pananakit niyon.\n\n16 Gayunpaman, ako ay umasa sa aking Diyos, at pinapurihan siya sa buong maghapon; at hindi ako bumulung-bulong laban sa Panginoon dahil sa aking mga paghihirap.\n\n17 Ngayon, ang aking amang si Lehi ay nangusap ng maraming bagay sa kanila, at gayundin sa mga anak na lalaki ni Ismael; subalit dinggin, sila ay nangusap ng maraming pananakot laban sa sinumang magsasalita para sa akin; at sapagkat ang aking mga magulang ay matatanda na, at nagdanas ng labis na maraming pagdadalamhati dahil sa kanilang mga anak, sila ay naratay, oo, maging sa kanilang higaan.\n\n18 Dahil sa kanilang pagdadalamhati at labis na kalungkutan, at sa kasamaan ng aking mga kapatid, sila ay nalapit sa kalagayang halos muntik nang makipagkita sa kanilang Diyos; oo, ang kanilang mapuputing buhok ay malapit nang humimlay sa alabok; oo, maging hanggang sa sila ay halos muntik nang mahulog nang may kalungkutan sa matubig na libingan.\n\n19 At sina Jacob at Jose rin, sapagkat mga bata pa, na nangangailangan ng hustong pag-aalaga, ay nagdalamhati dahil sa mga paghihirap ng kanilang ina; at gayundin ang aking asawa, ang mga luha at pagmamakaawa niya, at ng akin ding mga anak, ay hindi nakapagpalambot ng mga puso ng aking mga kapatid upang ako ay kalagan nila.\n\n20 At walang iba maliban sa kapangyarihan ng Diyos, na nagbanta sa kanila ng pagkalipol, ang maaaring makapagpalambot sa kanilang mga puso; kaya nga, nang kanilang mapagtanto na sila ay malapit nang malulon sa kailaliman ng dagat ay pinagsisihan nila ang bagay na kanilang ginawa, kung kaya nga’t ako ay kinalagan nila.\n\n21 At ito ay nangyari na matapos na ako ay kalagan nila, dinggin, kinuha ko ang aguhon, at ito ay gumana kahit saan ko man naisin. At ito ay nangyari na ako ay nanalangin sa Panginoon; at makaraang ako ay makapanalangin, ang hangin ay huminto, at ang bagyo ay tumigil, at nagkaroon ng ganap na katiwasayan.\n\n22 At ito ay nangyari na ako, si Nephi, ang gumabay sa sasakyang-dagat, kaya nga kami ay naglayag na muli patungo sa lupang pangako.\n\n23 At ito ay nangyari na makaraang kami ay makapaglayag sa loob ng maraming araw, kami ay sumapit sa lupang pangako; at kami ay dumaong sa lupa, at nagtayo ng aming mga tolda; at tinawag namin itong lupang pangako.\n\n24 At ito ay nangyari na nagsimula kaming magbungkal ng lupa, at kami ay nagsimulang magtanim ng mga binhi; oo, itinanim namin ang lahat ng aming binhi sa lupa, na aming dinala mula sa lupain ng Jerusalem. At ito ay nangyari na ang mga yaon ay lubhang nagsiyabong; kaya nga, kami ay pinagpala nang sagana.\n\n25 At ito ay nangyari na aming natagpuan sa lupang pangako, sa aming paglalakbay sa ilang, na may lahat ng uri ng hayop sa kagubatan, kapwa ang baka at ang toro, at ang asno at ang kabayo, at ang kambing at ang mailap na kambing, at lahat ng uri ng mababangis na hayop, na para sa gamit ng tao. At aming natagpuan ang lahat ng uri ng inang mina, kapwa ang ginto, at ang pilak, at ang tanso.\n\n", "1-ne 19": "[center][font_size=26]Kabanata 19[/font_size][/center]\n\n[i]Si Nephi ay gumawa ng mga laminang yari sa inang mina at itinala ang kasaysayan ng kanyang mga tao—Paparito ang Diyos ng Israel sa loob ng anim na raang taon mula sa panahong lisanin ni Lehi ang Jerusalem—Nangusap si Nephi tungkol sa Kanyang mga pagdurusa at pagkakapako sa krus—Ang mga Judio ay kamumuhian at ikakalat hanggang sa mga huling araw, kung kailan sila magbabalik sa Panginoon. Mga 588–570 B.C.[/i]\n\n1 At ito ay nangyari na napag-utusan ako ng Panginoon, kaya nga gumawa ako ng mga laminang yari sa inang mina upang maiukit ko sa mga yaon ang talaan ng aking mga tao. At sa mga laminang aking ginawa ay iniukit ko ang tala ng aking ama, at gayundin ang aming mga paglalakbay sa ilang, at ang mga propesiya ng aking ama; at marami rin sa sarili kong mga propesiya ang iniukit ko sa mga yaon.\n\n2 At hindi ko pa alam noong panahong iyon nang gawin ko ang mga yaon na uutusan ako ng Panginoong gawin ang mga laminang ito; kaya nga, ang tala ng aking ama, at ang talaangkanan ng kanyang mga ama, at ang mas malaking bahagi ng lahat ng nangyari sa amin sa ilang ay nauukit sa mga naunang lamina na aking sinabi; kaya nga, ang mga bagay na nangyari bago ko nagawa ang mga laminang ito ay, sa katunayan, higit na nababanggit sa mga naunang lamina.\n\n3 At matapos kong magawa ang mga laminang ito alinsunod sa kautusan, ako, si Nephi, ay nakatanggap ng kautusan na ang ministeryo at ang mga propesiya, ang higit na malilinaw at mahahalagang bahagi ng mga yaon, ay nararapat isulat sa mga laminang ito; at na ang mga bagay na nasusulat ay nararapat na pag-ingatan para sa kaalaman ng aking mga tao, na aangkin sa lupain, at sa iba pa ring matatalinong layunin, na mga layuning nalalaman ng Panginoon.\n\n4 Samakatwid, ako, si Nephi, ay gumawa ng tala sa iba pang mga lamina, na nagbibigay-ulat, o nagbibigay ng mas maraming ulat tungkol sa mga digmaan at alitan at pagkalipol ng aking mga tao. At ginawa ko ito, at inutusan ang aking mga tao kung ano ang kanilang nararapat gawin matapos ang aking pagpanaw; at na ang mga laminang ito ay nararapat na magpasalin-salin mula sa isang salinlahi patungo sa iba pang salinlahi, o mula sa isang propeta patungo sa iba pang propeta, hanggang sa magbigay ng karagdagang kautusan ang Panginoon.\n\n5 At ang ulat ng paggawa ko ng mga laminang ito ay ibibigay pagkaraan nito; at pagkatapos, dinggin, magpapatuloy ako alinsunod sa aking sinabi; at ginagawa ko ito upang maingatan ang higit na banal na mga bagay para sa kaalaman ng aking mga tao.\n\n6 Gayunpaman, hindi ako sumusulat ng anumang bagay sa mga lamina kundi rin lamang inaakala kong ito ay banal. At ngayon, kung nagkamali man ako, maging sila ay nagkamali rin noon; hindi ako nagdadahilan dahil sa ibang tao, kundi dahil sa aking sariling kahinaan, ayon sa laman, papaumanhinan ko ang aking sarili.\n\n7 Sapagkat ang mga bagay na ipinalalagay ng ibang tao na napakahalaga, kapwa sa katawan at sa kaluluwa, ay pinawawalang-saysay ng iba at niyuyurakan sa ilalim ng kanilang mga paa. Oo, maging ang yaon ding Diyos ng Israel ay niyuyurakan ng mga tao sa ilalim ng kanilang mga paa; sinasabi ko, niyuyurakan sa ilalim ng kanilang mga paa subalit gagamit ako ng ibang pananalita—siya ay kanilang winalang-saysay, at hindi pinakikinggan ang tinig ng kanyang mga payo.\n\n8 At dinggin, paparito siya, ayon sa mga salita ng anghel, sa loob ng anim na raang taon mula nang lisanin ng aking ama ang Jerusalem.\n\n9 At ang sanlibutan, dahil sa kanilang kasamaan, ay hahatulan siyang isang bagay na walang saysay; kaya nga, kanilang hahagupitin siya, at titiisin niya ito; at kanilang hahampasin siya, at titiisin niya ito. Oo, kanilang luluraan siya, at titiisin niya ito, dahil sa kanyang mapagkalingang pagmamahal at mahabang pagtitiis sa mga anak ng tao.\n\n10 At ang Diyos ng ating mga ama, na inakay palabas ng Egipto, mula sa pagkaalipin, at pinangalagaan din niya sa ilang, oo, ang Diyos ni Abraham, at ni Isaac, at ang Diyos ni Jacob, ay isinuko ang kanyang sarili, ayon sa mga salita ng anghel, bilang isang tao, sa mga kamay ng masasamang tao, na itataas, ayon sa mga salita ni Zenok, at ipapako sa krus, ayon sa mga salita ni Neum, at ililibing sa isang puntod, ayon sa mga salita ni Zenos, na kanyang sinabi hinggil sa tatlong araw ng kadiliman, na ibibigay bilang palatandaan ng kanyang kamatayan sa mga yaong naninirahan sa mga pulo sa dagat, ibinigay lalung-lalo na sa mga yaong kabilang sa sambahayan ni Israel.\n\n11 Sapagkat ganito ang wika ng propeta: Tunay na dadalawin ng Panginoong Diyos ang buong sambahayan ni Israel sa araw na yaon, ang ilan ay sa pamamagitan ng kanyang tinig, dahil sa kanilang pagkamatwid, tungo sa kanilang lubos na kagalakan at kaligtasan, at ang iba ay sa pamamagitan ng mga pagkulog at ng mga pagkidlat sa kanyang kapangyarihan, sa pamamagitan ng bagyo, sa pamamagitan ng apoy, at sa pamamagitan ng usok, at ulap ng kadiliman, at sa pamamagitan ng pagbubukas ng lupa, at sa pamamagitan ng mga bundok na itataas.\n\n12 At ang lahat ng bagay na ito ay tiyak na magaganap, wika ng propetang si Zenos. At ang malalaking bato sa mundo ay talagang mangabibiyak; at dahil sa paghihinagpis ng mundo, marami sa mga hari ng mga pulo sa dagat ang mahihimok ng Espiritu ng Diyos, na magbulalas: Ang Diyos ng kalikasan ay nagdurusa.\n\n13 At hinggil sa mga yaong nasa Jerusalem, wika ng propeta, pahihirapan sila ng lahat ng tao, dahil ipapako nila sa krus ang Diyos ng Israel, at tatalikuran ng kanilang mga puso, tinatanggihan ang mga palatandaan at himala, at ang kapangyarihan at kaluwalhatian ng Diyos ng Israel.\n\n14 At sapagkat itatalikod nila ang kanilang mga puso, wika ng propeta, at kamumuhian ang Banal ng Israel, sila ay magpapagala-gala sa laman, at masasawi, at magiging bulung-bulungan at bukambibig, at kapopootan ng lahat ng bansa.\n\n15 Gayunpaman, kapag dumating ang araw na yaon, wika ng propeta, na hindi na nila itatalikod ang kanilang mga puso sa Banal ng Israel, doon niya maaalala ang mga tipan na kanyang ginawa sa kanilang mga ama.\n\n16 Oo, doon niya maaalala ang mga pulo ng dagat; oo, at lahat ng taong kabilang sa sambahayan ni Israel ay aking titipunin, wika ng Panginoon, ayon sa mga salita ng propetang si Zenos, mula sa apat na sulok ng mundo.\n\n17 Oo, at makikita ng buong sangkatauhan ang pagliligtas ng Panginoon, wika ng propeta; bawat bansa, lahi, wika at tao ay pagpapalain.\n\n18 At ako, si Nephi, ay isinulat ang mga bagay na ito para sa aking mga tao, na baka sakaling mahikayat ko sila na alalahanin nila ang Panginoon na kanilang Manunubos.\n\n19 Anupa’t nagsasalita ako sa buong sambahayan ni Israel, kung sakali mang makuha nila ang mga bagay na ito.\n\n20 Sapagkat dinggin, may nadarama ako sa espiritu, na pumapagod sa akin hanggang sa manghina ang lahat ng aking kasu-kasuan, para sa mga yaong nasa Jerusalem; sapagkat kung hindi naging maawain ang Panginoon, na ipakita sa akin ang hinggil sa kanila, maging tulad sa kanyang mga propeta noon, ako rin sana ay nasawi na.\n\n21 At tunay na ipinakita niya sa mga sinaunang propeta ang lahat ng bagay hinggil sa kanila; at ipinakita rin niya sa marami ang hinggil sa amin; kaya nga, talagang kinakailangan lamang na malaman namin ang hinggil sa kanila sapagkat nasusulat sila sa mga laminang tanso.\n\n22 Ngayon, ito ay nangyari na ako, si Nephi, ay itinuro sa aking mga kapatid ang mga bagay na ito; at ito ay nangyari na binasa ko sa kanila ang maraming bagay, na nakaukit sa mga laminang tanso, upang malaman nila ang hinggil sa mga gawain ng Panginoon sa ibang lupain, sa mga tao noon.\n\n23 At binasa ko sa kanila ang maraming bagay na nasusulat sa mga aklat ni Moises; subalit upang lubos ko silang mahikayat na maniwala sa Panginoon nilang Manunubos ay binasa ko sa kanila ang mga isinulat ng propetang si Isaias; sapagkat iniugnay ko sa amin ang lahat ng banal na kasulatan, upang ito ay maging para sa aming kapakinabangan at kaalaman.\n\n24 Samakatwid, nangusap ako sa kanila, sinasabing: Pakinggan ninyo ang mga salita ng propeta, kayo na mga labi ng sambahayan ni Israel, isang sangang binali; pakinggan ninyo ang mga salita ng propeta, na isinulat para sa buong sambahayan ni Israel, at iangkop yaon sa inyong sarili, upang magkaroon kayo ng pag-asa, gayundin ang inyong mga kapatid na kung kanino kayo ay inihiwalay; sapagkat ayon sa ganitong pamamaraan nagsulat ang propeta.\n\n", "1-ne 20": "[center][font_size=26]Kabanata 20[/font_size][/center]\n\n[i]Ipinahayag ng Panginoon ang kanyang mga layunin sa Israel—Napili ang Israel sa hurno ng paghihirap at hahayo mula sa Babilonia—Ihambing sa Isaias 48. Mga 588–570 B.C.[/i]\n\n1 Makinig at pakinggan ito, O sambahayan ni Jacob, na tinatawag sa pangalang Israel, at nagsilabas mula sa mga tubig ng Juda, o mula sa mga katubigan ng pagbibinyag, na nagsisumpa sa pangalan ng Panginoon, at nagsibanggit sa Diyos ng Israel, datapwat hindi sila nagsisumpa sa katotohanan ni sa katwiran.\n\n2 Gayunpaman, tinatawag nila ang kanilang sarili alinsunod sa banal na lungsod, subalit hindi sila nananalig sa Diyos ng Israel, na Panginoon ng mga Hukbo; oo, ang Panginoon ng mga Hukbo ang kanyang pangalan.\n\n3 Dinggin, aking ipinahayag ang mga dating bagay mula noong una; at ang mga yaon ay lumabas mula pa sa aking bibig, at aking ipinakita ang mga yaon. Bigla ko ngang ipinakita ang mga yaon.\n\n4 At ginawa ko ito dahil sa nalalaman ko na ikaw ay mapagmatigas, at ang iyong leeg ay parang litid na bakal, at ang iyong noo ay parang tanso.\n\n5 At aking ipinahayag na sa iyo mula pa noong una; bago ito nangyari ay ipinakita ko na ang mga yaon sa iyo; at ipinakita ko ang mga yaon dahil sa pangambang baka iyong sabihin—Ginawa ito ng aking mga diyus-diyusan, at ng aking nililok na larawan, at ang aking larawang binubo ang siyang nag-utos sa mga yaon.\n\n6 Iyong nakita at narinig ang lahat ng ito; at hindi ba ninyo ihahayag ang mga ito? At na aking ipinakita sa inyo ang mga bagong bagay mula sa panahong ito, maging mga kubling bagay, at hindi mo nalaman ang mga ito.\n\n7 Nilikha ngayon ang mga ito, at hindi noong simula, maging bago pa man ang araw na hindi mo pa naririnig ang mga yaon ay ipinahayag na ang mga yaon sa iyo, na baka iyong sabihin—Dinggin, aking nalalaman ang mga yaon.\n\n8 Oo, at hindi mo narinig; oo, hindi mo nalalaman; oo, mula noon pa ay hindi nabuksan ang iyong tainga; sapagkat nalalaman ko na ikaw ay makikitungo na totoong may kataksilan, at tinawag na makasalanan mula sa sinapupunan.\n\n9 Gayunpaman, alang-alang sa aking pangalan ay pipigilin ko ang aking galit, at dahil sa kapurihan ko ay magtitimpi sa iyo, upang hindi kita lipulin.\n\n10 Sapagkat, dinggin, dinalisay kita, pinili kita mula sa hurno ng paghihirap.\n\n11 Para sa aking sariling kapakanan, oo, para sa aking sariling kapakanan ay gagawin ko ito, sapagkat hindi ko pahihintulutang lapastanganin ang aking pangalan, at ang kaluwalhatian ko ay hindi ko ibibigay sa iba.\n\n12 Makinig sa akin, O Jacob, at Israel na tinawag ko, sapagkat ako nga siya; ako ang una, at ako rin ang huli.\n\n13 Ang aking kamay rin ang siyang naglagay ng saligan ng mundo, at ang aking kanang kamay ang siyang nagladlad ng kalangitan. Ako ay tumatawag sa kanila at sila ay nagsisitayong magkakasama.\n\n14 Kayong lahat, kayo ay magtipun-tipon, at makinig; sino sa kanila ang nagpahayag ng mga bagay na ito sa kanila? Siya ay iniibig ng Panginoon; oo, at kanyang tutuparin ang kanyang salita na kanyang ipinahayag sa pamamagitan nila; at kanyang gagawin ang kanyang ikasisiya sa Babilonia, at ang kanyang bisig ay babagsak sa mga taga-Caldeo.\n\n15 Gayundin, wika ng Panginoon; Ako ang Panginoon, oo, ako ay nagsalita; oo, tinawag ko siya na magpahayag, aking dinala siya, at gagawin niyang matagumpay ang kanyang landas.\n\n16 Kayo ay magsilapit sa akin; hindi pa ako nagsalita nang lihim; mula pa sa simula, mula sa panahong ipinahayag ito ay nagsalita na ako; at ang Panginoong Diyos, at ang kanyang Espiritu, ang nagsugo sa akin.\n\n17 At ganito ang wika ng Panginoon, ang inyong Manunubos, ang Banal ng Israel; isinugo ko siya, ang Panginoon mong Diyos na nagtuturo sa iyo ng mapakikinabangan, na pumapatnubay sa iyo sa daang nararapat mong lakaran, ang gumawa nito.\n\n18 O kung dininig mo ang aking mga kautusan—ang iyong kapayapaan ay matutulad sa isang ilog, at ang iyong katwiran ay parang mga alon sa dagat.\n\n19 Ang iyong mga binhi ay naging parang buhangin din; ang supling ng iyong tiyan ay parang mga butil niyon; ang kanyang pangalan ay hindi mapapawi ni masisira man sa harapan ko.\n\n20 Kayo ay magsilabas sa Babilonia, inyong takasan ang mga taga-Caldeo, kayo ay magpahayag ng may tinig ng pag-awit, inyong sabihin ito, bigkasin ito hanggang sa katapusan ng mundo; inyong sabihin: Tinubos ng Panginoon ang kanyang tagapaglingkod na si Jacob.\n\n21 At sila ay hindi nangauhaw; pinatnubayan niya sila sa mga ilang; kanyang pinaagos ang mga tubig mula sa malaking bato para sa kanila; kanyang ginuwangan din ang malaking bato at bumukal ang mga tubig.\n\n22 At sa kabila ng lahat ng ginawa niyang ito, at higit pa rito, walang kapayapaan, wika ng Panginoon, sa masasama.\n\n", "1-ne 21": "[center][font_size=26]Kabanata 21[/font_size][/center]\n\n[i]Magsisilbing ilaw sa mga Gentil ang Mesiyas at palalayain ang mga bihag—Sa kapangyarihan titipunin ang Israel sa mga huling araw—Mga hari ang kanilang magiging mga tagakandiling ama—Ihambing sa Isaias 49. Mga 588–570 B.C.[/i]\n\n1 At muli: Makinig, O kayong sambahayan ni Israel, lahat kayong nakahiwalay at itinaboy dahil sa kasamaan ng mga mangangaral ng aking mga tao; oo, lahat kayong nahiwalay, na ikinalat sa lahat ng dako, na kabilang sa aking mga tao, O sambahayan ni Israel. Makinig, O mga pulo, sa akin, at makinig kayong mga tao sa malayo; tinawag ako ng Panginoon mula sa sinapupunan; mula sa tiyan ng aking ina ay binanggit niya ang aking pangalan.\n\n2 At kanyang ginawa ang aking bibig na parang matalas na espada; sa lilim ng kanyang kamay ay ikinubli niya ako, at ginawa akong makinang na palaso; sa kanyang lalagyan ng palaso ay ikinubli niya ako;\n\n3 At sinabi sa akin: Ikaw ay aking tagapaglingkod, O Israel, na siyang aking ikaluluwalhati.\n\n4 Pagkatapos ay sinabi ko, ako po ay gumawa ng walang kabuluhan, aking ginugol ang aking lakas sa wala at sa walang kabuluhan; tunay na ang aking kahatulan ay nasa Panginoon, at ang aking gawain ay nasa aking Diyos.\n\n5 At ngayon, wika ng Panginoon—na siyang nag-anyo sa akin mula sa sinapupunan na maging kanyang tagapaglingkod, upang dalhin muli si Jacob sa kanya—kahit na ang Israel ay hindi matipon, gayunpaman ay magiging maluwalhati ako sa mga mata ng Panginoon, at ang aking Diyos ang aking magiging lakas.\n\n6 At sinabi niya: Ito ay magaang na bagay na ikaw ay aking maging tagapaglingkod upang ibangon ang mga lipi ni Jacob, at ipanumbalik ang mga labi ng Israel. Ibibigay rin kita bilang pinaka-ilaw sa mga Gentil, upang ikaw ay maging aking kaligtasan hanggang sa mga kadulu-duluhan ng mundo.\n\n7 Ganito ang wika ng Panginoon, ang Manunubos ng Israel, na kanyang Banal, sa kanya na hinahamak ng tao, sa kanya na kinapopootan ng mga bansa, sa tagapaglingkod ng mga namamahala: Ang mga hari ay makakikita at magsisibangon, ang mga prinsipe rin ay magsisisamba, dahil sa Panginoong tapat.\n\n8 Ganito ang wika ng Panginoon: Sa kalugud-lugod na panahon ay napakinggan kita, O mga pulo ng dagat, at sa araw ng kaligtasan ay tinulungan kita; at aking pangangalagaan ka, at ibinibigay sa iyo ang aking tagapaglingkod bilang pinaka-tipan sa mga tao, upang itatag ang mundo, upang ipamana ang mga mapanglaw na mana;\n\n9 Nang masabi mo sa mga bilanggo: Kayo ay magsilabas; sa kanila na mga nakaupo sa kadiliman: Magpakita kayo. Sila ay magsisikain sa mga daan, at ang kanilang pastulan ay magiging sa lahat ng mataas na dako.\n\n10 Sila ay hindi mangagugutom ni mangauuhaw man, ni hindi sila mangapapaso ng init ni ng araw man; sapagkat siya na may awa sa kanila ang papatnubay sa kanila, maging sa mga bukal ng tubig ay papatnubayan niya sila.\n\n11 At aking gagawing daan ang lahat ng aking mga bundok, at ang aking mga lansangan ay patataasin.\n\n12 At pagkatapos, O sambahayan ni Israel, dinggin, ang mga ito ay manggagaling sa malayo; at narito, ang mga ito na nagmula sa hilaga at mula sa kanluran; at ang mga ito na mula sa lupain ng Sinim.\n\n13 Magsiawit, O kalangitan; at magalak, O mundo; sapagkat ang mga paa niyaong mga nasa silangan ay itatatag; at magsiawitan, O mga bundok; sapagkat hindi na sila parurusahan pa; sapagkat aaluin ng Panginoon ang kanyang mga tao, at maaawa sa kanya na naghihirap.\n\n14 Subalit, dinggin, sinabi ng Sion: Pinabayaan ako ng Panginoon, at kinalimutan ako ng aking Panginoon—subalit ipakikita niya na hindi gayon.\n\n15 Sapagkat malilimutan ba ng isang ina ang kanyang anak na pinasususo, na hindi siya maaawa sa anak ng kanyang sinapupunan? Oo, maaaring makalimot sila, gayunpaman ay hindi kita malilimutan, O sambahayan ni Israel.\n\n16 Dinggin, aking inanyuan ka sa mga palad ng aking mga kamay; ang iyong mga muog ay laging nasa harapan ko.\n\n17 Ang iyong mga anak ay magsisipagdali laban sa iyong mga mangwawasak; at sila na sumisira sa iyo ay aalisin mula sa iyo.\n\n18 Itingin mo ang iyong mga mata sa palibot, at masdan; lahat ng ito ay sama-samang nagtitipun-tipon, at paparito sila sa iyo. At yamang ako ay buhay, wika ng Panginoon, ikaw ay tiyak na mabibihisan nitong lahat, na parang pinaka-gayak, at mabibigkisan ka ng mga yaon na tulad ng isang kasintahang babae.\n\n19 Sapagkat ang iyong mga sira at ang iyong mapapanglaw na dako, at ang iyong lupaing nawasak, maging ngayon ay napakakipot dahil sa mga naninirahan; at silang nagsisakmal sa iyo ay mangalalayo.\n\n20 Ang iyong mga magiging anak, matapos mong mawala ang una, ay muling magsasabi sa iyong mga tainga: Ang lugar ay labis na makipot para sa akin; bigyan mo ako ng lugar upang aking matirahan.\n\n21 Pagkatapos ay sasabihin mo sa iyong puso: Sino ang nagbigay sa akin sa mga ito, nalalamang ako ay nawalan ng mga anak, at nag-iisa, isang bihag, at lumalaboy na paroo’t parito? At sinong nagpalaki sa mga ito? Dinggin, ako ay naiwang nag-iisa; ang mga ito, saan sila nanggaling?\n\n22 Ganito ang wika ng Panginoong Diyos: Dinggin, ikakaway ko ang aking kamay sa mga Gentil, at itatayo ko ang aking sagisag sa mga tao; at kakalungin nila ang iyong mga anak na lalaki sa kanilang mga bisig, at ang iyong mga anak na babae ay papasanin ng kanilang mga balikat.\n\n23 At mga hari ang iyong magiging mga tagakandiling ama, at ang kanilang mga reyna ang iyong mga tagakandiling ina; magsisiyukod sila sa iyo na ang kanilang mga mukha ay nasa lupa, at hihimurin ang alikabok ng iyong mga paa; at iyong makikilala na ako ang Panginoon; sapagkat ang mga naghihintay sa akin ay hindi mahihiya.\n\n24 Sapagkat makukuha ba sa makapangyarihan ang kanyang huli, o ang makatuwirang nabihag ay makalalaya?\n\n25 Subalit ganito ang wika ng Panginoon, maging ang mga bihag ng makapangyarihan ay kukunin, at ang huli ng kakila-kilabot ay makalalaya; sapagkat makikipaglaban ako sa kanya na nakikipaglaban sa iyo, at ililigtas ko ang iyong mga anak.\n\n26 At pakakainin ko sila na nang-aapi sa iyo ng kanilang sariling laman; at malalango sila ng kanilang sariling dugo gaya ng matamis na alak; at makikilala ng lahat ng tao na ako, ang Panginoon, ang iyong Tagapagligtas at iyong Manunubos, ang Makapangyarihan ni Jacob.\n\n", "1-ne 22": "[center][font_size=26]Kabanata 22[/font_size][/center]\n\n[i]Ikakalat ang Israel sa lahat ng dako ng mundo—Aalagaan at pakakainin ng mga Gentil ang Israel sa pamamagitan ng ebanghelyo sa mga huling araw—Ang Israel ay matitipon at maliligtas, at masusunog ang masasama na parang pinaggapasan—Wawasakin ang kaharian ng diyablo at si Satanas ay igagapos. Mga 588–570 B.C.[/i]\n\n1 At ngayon, ito ay nangyari na matapos na ako, si Nephi, ay mabasa ang mga bagay na ito na nakaukit sa mga laminang tanso, lumapit sa akin ang aking mga kapatid at sinabi sa akin: Ano ang kahulugan ng mga bagay na ito na iyong binasa? Dinggin, uunawain ba ang mga yaon ayon sa mga bagay na espirituwal, na matutupad ayon sa espiritu at hindi sa laman?\n\n2 At ako, si Nephi, ay sinabi sa kanila: Dinggin, ipinaalam ang mga yaon sa propeta ng tinig ng Espiritu; sapagkat sa pamamagitan ng tinig ng Espiritu ipinaaalam ang lahat ng bagay sa mga propeta, na mangyayari sa mga anak ng tao ayon sa laman.\n\n3 Samakatwid, ang mga bagay na aking binasa ay mga bagay na tumutukoy sa mga bagay na kapwa temporal at espirituwal; sapagkat ang sambahayan ni Israel ay tila, sa malaon at madali, ay ikakalat sa lahat ng dako ng mundo, at sa lahat din ng bansa.\n\n4 At dinggin, marami sa ngayon ang nawawala na sa kaalaman ng mga yaong nasa Jerusalem. Oo, ang mas malaking bahagi ng buong lipi ay naakay nang palayo; at nakakalat sila paroo’t parito sa mga pulo ng dagat; at kung nasaan man sila ay walang nakaaalam sa atin, maliban sa nalalaman natin na sila ay inakay palayo.\n\n5 At dahil sa sila ay inakay palayo, ang mga bagay na ito ay ipinropesiya hinggil sa kanila, at hinggil din sa lahat ng yaong ikakalat pa at ipipisan sa iba, dahil sa Banal ng Israel; sapagkat patitigasin nila ang kanilang mga puso laban sa kanya; kaya nga, ikakalat sila sa lahat ng bansa at kamumuhian ng lahat ng tao.\n\n6 Gayunpaman, matapos silang ikandili ng mga Gentil, at ikaway ng Panginoon ang kanyang kamay sa mga Gentil at gawin silang isang sagisag, at kinalong ang kanilang mga anak sa kanilang mga bisig, at ang kanilang mga anak na babae ay pinasan sa kanilang mga balikat, masdan, ang mga bagay na ito na sinabi ay temporal; sapagkat gayon ang mga tipan ng Panginoon sa ating mga ama; at tumutukoy ito sa atin sa mga araw na darating, at gayundin sa lahat ng ating mga kapatid na kabilang sa sambahayan ni Israel.\n\n7 At nangangahulugan ito na darating ang panahon na matapos ikalat at ipisan sa iba ang buong sambahayan ni Israel, na magbabangon ang Panginoong Diyos ng isang makapangyarihang bansa sa mga Gentil, oo, maging sa ibabaw ng lupaing ito; at sa pamamagitan nila ay makakalat ang ating mga binhi.\n\n8 At matapos maikalat ang ating mga binhi, ang Panginoong Diyos ay magpapatuloy na gumawa ng isang kagila-gilalas na gawain sa mga Gentil, na magiging labis na mahalaga sa ating mga binhi; kaya nga, inihahalintulad ito sa pangangalaga sa kanila ng mga Gentil at sa pagkakalong sa kanilang mga bisig at sa kanilang mga balikat.\n\n9 At magiging mahalaga rin ito sa mga Gentil; at hindi lamang sa mga Gentil kundi gayundin sa buong sambahayan ni Israel, tungo sa pagpapaalam ng mga tipan ng Ama ng langit kay Abraham, sinasabing: Sa pamamagitan ng iyong mga binhi ay pagpapalain ang lahat ng lahi sa mundo.\n\n10 At nais ko, aking mga kapatid, na inyong malaman na ang lahat ng lahi sa mundo ay hindi maaaring pagpalain maliban kung hindi niya ipakikita ang kanyang bisig sa paningin ng mga bansa.\n\n11 Samakatwid, ipagpapatuloy ng Panginoong Diyos ang pagpapakita ng kanyang bisig sa paningin ng lahat ng bansa, sa pagsasakatuparan ng kanyang mga tipan at ng kanyang ebanghelyo sa mga yaong kabilang sa sambahayan ni Israel.\n\n12 Samakatwid, muli niya silang palalayain sa pagkabihag, at titipunin sila nang sama-sama sa mga lupaing kanilang mana; at lalabas sila mula sa kalabuan at mula sa kadiliman; at makikilala nila na ang Panginoon ang kanilang Tagapagligtas at kanilang Manunubos, ang Makapangyarihan ng Israel.\n\n13 At ang dugo ng yaong makapangyarihan at karumal-dumal na simbahan, na siyang patutot ng buong mundo, ay magsisibalik sa kanilang sariling mga ulo; sapagkat makikidigma sila sa isa’t isa, at ang espada sa kanilang sariling mga kamay ay babagsak sa sarili nilang mga ulo, at malalango sila sa sarili nilang dugo.\n\n14 At bawat bansang makikidigma laban sa iyo, O sambahayan ni Israel, ay babaling laban sa isa’t isa, at mahuhulog sila sa hukay na kanilang hinukay upang mabitag ang mga tao ng Panginoon. At ang lahat ng kumakalaban sa Sion ay malilipol, at ang yaong makapangyarihang patutot, na nagbaluktot sa mga matwid na landas ng Panginoon, oo, ang yaong makapangyarihan at karumal-dumal na simbahan, ay guguho sa lupa at malakas ang magiging pagbagsak nito.\n\n15 Sapagkat dinggin, wika ng propeta, dagliang darating ang panahon na mawawalan ng kapangyarihan si Satanas sa puso ng mga anak ng tao; sapagkat malapit nang dumating ang araw na ang lahat ng palalo at sila na mga gumagawa ng kasamaan ay magiging parang mga pinaggapasan; at darating ang araw na sila ay tiyak na susunugin.\n\n16 Sapagkat malapit nang dumating ang panahon na ang kaganapan ng kapootan ng Diyos ay mabubuhos sa lahat ng anak ng tao; sapagkat hindi niya pahihintulutang lipulin ng masasama ang mga matwid.\n\n17 Samakatwid, pangangalagaan niya ang mga matwid sa pamamagitan ng kanyang kapangyarihan, maging kung kinakailangang dumating ang kaganapan ng kanyang kapootan, at ang mga matwid ay pangangalagaan, maging tungo sa pagkalipol ng kanilang mga kaaway sa pamamagitan ng apoy. Kaya nga, hindi dapat matakot ang mga matwid; sapagkat ganito ang wika ng propeta, maliligtas sila, maging kung ito man ay sa pamamagitan ng apoy.\n\n18 Dinggin, aking mga kapatid, sinasabi ko sa inyo, ang mga bagay na ito ay tiyak na malapit nang maganap; oo, maging dugo, at apoy, at ulap ng usok ay tiyak na matatanaw; at kinakailangan lamang na ito ay sa ibabaw ng mundong ito; at sasapit ito sa mga tao ayon sa laman kung sakali mang patitigasin nila ang kanilang mga puso laban sa Banal ng Israel.\n\n19 Sapagkat dinggin, hindi masasawi ang mga matwid; sapagkat tiyak na darating ang panahon na ang lahat ng yaong kumakalaban sa Sion ay ihihiwalay.\n\n20 At ang Panginoon ay tiyak na maghahanda ng paraan para sa kanyang mga tao, sa ikatutupad ng mga salita ni Moises, na kanyang winika, sinasabing: Ang Panginoon ninyong Diyos ay magbabangon sa inyo ng isang propeta, na tulad sa akin; diringgin ninyo siya sa lahat ng bagay anuman ang kanyang sasabihin sa inyo. At ito ay mangyayari na ang lahat ng yaong hindi makikinig sa propetang yaon ay ihihiwalay sa mga tao.\n\n21 At ngayon, ako, si Nephi, ay nagpapahayag sa inyo, na ang Banal ng Israel ang propetang tinutukoy ni Moises; kaya nga, siya ay magsasagawa ng kahatulan sa katwiran.\n\n22 At ang mga matwid ay hindi kinakailangang matakot; sapagkat sila ang mga yaong hindi madaraig. Subalit ito ang kaharian ng diyablo, na itatayo sa mga anak ng tao, na kahariang itinatag sa kanila na mga nasa lupa—\n\n23 Sapagkat dagliang darating ang panahon na ang lahat ng simbahang itinayo upang makakuha ng yaman, at ang lahat ng yaong itinayo upang makaangkin ng kapangyarihan sa laman, at ang mga yaong itinayo upang maging tanyag sa paningin ng sanlibutan, at ang mga yaong naghahangad ng pagnanasa sa laman at ng mga makamundong bagay, at upang gumawa ng lahat ng uri ng kasamaan; oo, sa madaling salita, lahat ng yaong kabilang sa kaharian ng diyablo ang mga yaong dapat na matakot, at manginig, at mayanig; sila ang mga yaong tiyak na ibababa sa lupa; sila ang mga yaong tiyak na matutupok na parang pinaggapasan; at ito ay ayon sa mga salita ng propeta.\n\n24 At dagliang darating ang panahon na ang mga matwid ay dadalhin na parang mga guya sa kuwadra, at ang Banal ng Israel ay tiyak na maghahari sa kapamahalaan, at sa lakas, at sa kapangyarihan, at sa dakilang kaluwalhatian.\n\n25 At titipunin niya ang kanyang mga anak mula sa apat na sulok ng mundo; at bilang niya ang kanyang mga tupa, at siya ay kilala nila; at magkakaroon ng isang kawan at isang pastol; at pakakainin niya ang kanyang mga tupa, at sa kanya nila matatagpuan ang pastulan.\n\n26 At dahil sa pagkamatwid ng kanyang mga tao, si Satanas ay walang kapangyarihan; kaya nga, hindi siya makakawala sa loob ng maraming taon; sapagkat wala siyang kapangyarihan sa mga puso ng tao, sapagkat namumuhay sila sa katwiran, at maghahari ang Banal ng Israel.\n\n27 At ngayon, dinggin, ako, si Nephi, ay nagsasabi sa inyo na mangyayari ang lahat ng bagay na ito ayon sa laman.\n\n28 Subalit, dinggin, lahat ng bansa, lahi, wika, at tao ay mamumuhay nang matiwasay kapiling ang Banal ng Israel kung sakali mang sila ay magsisisi.\n\n29 At ngayon, ako, si Nephi, ay nagtatapos; sapagkat hindi ako mangangahas na magsalita pa hinggil sa mga bagay na ito.\n\n30 Anupa’t aking mga kapatid, nais kong mapagtanto ninyong totoo ang mga bagay na nasusulat sa mga laminang tanso; at nagpapatotoo ang mga yaon na kinakailangang maging masunurin ang tao sa mga kautusan ng Diyos.\n\n31 Samakatwid, hindi ninyo dapat akalain na ako at ang aking ama lamang ang tanging nagpatotoo, at nagturo din nito. Anupa’t kung kayo ay magiging masunurin sa mga kautusan, at magtitiis hanggang wakas, maliligtas kayo sa huling araw. At gayon nga ito. Amen.\n\n", "2-ne 1": "[center][font_size=26]Ang Ikalawang Aklat ni Nephi[/font_size][/center]\n\nAng ulat ng kamatayan ni Lehi. Ang mga kapatid ni Nephi ay naghimagsik laban sa kanya. Binalaan ng Panginoon si Nephi na umalis at magtungo sa ilang. Ang kanyang paglalakbay sa ilang, at iba pa.\n\n[center][font_size=26]Kabanata 1[/font_size][/center]\n\n[i]Si Lehi ay nagpropesiya ng tungkol sa isang lupain ng kalayaan—Ang kanyang mga binhi ay ikakalat at parurusahan kung itatakwil nila ang Banal ng Israel—Pinayuhan niya ang kanyang mga anak na isuot ang baluti ng katwiran. Mga 588–570 B.C.[/i]\n\n1 At ngayon, ito ay nangyari na pagkaraang ako, si Nephi, ay matapos sa pagtuturo sa aking mga kapatid, ang aming amang si Lehi ay nangusap din ng maraming bagay sa kanila, at inulit sa kanila kung gaano kadakila ang mga bagay na ginawa ng Panginoon para sa kanila sa paglalabas sa kanila sa lupain ng Jerusalem.\n\n2 At nangusap siya sa kanila hinggil sa paghihimagsik nila noong nasa katubigan, at sa mga awa ng Diyos sa pagkakaligtas sa kanilang buhay, na hindi sila nilulon ng dagat.\n\n3 At nangusap din siya sa kanila hinggil sa lupang pangako, na kanilang natamo—kung gaano kamaawain ang Panginoon sa pagbababala sa amin na kami ay tumakas sa lupain ng Jerusalem.\n\n4 Sapagkat, dinggin, sinabi niya, nakakita ako ng isang pangitain, kung saan nalaman ko na ang Jerusalem ay nawasak na; at kung tayo ay nanatili sa Jerusalem, tayo rin ay nangasawi.\n\n5 Datapwat, wika niya, sa kabila ng ating mga paghihirap, ating natamo ang isang lupang pangako, isang lupaing pinili sa lahat ng ibang lupain; isang lupaing tinipan sa akin ng Panginoong Diyos na lupaing mamanahin ng aking mga binhi. Oo, itinipan sa akin ng Panginoon ang lupaing ito, at sa aking mga anak magpakailanman, at gayundin sa lahat ng yaong ilalabas sa ibang bansa ng kamay ng Panginoon.\n\n6 Samakatwid, ako, si Lehi, ay nagpopropesiya alinsunod sa pamamatnubay ng Espiritu na nasa akin, na walang ibang makapaparito sa lupaing ito maliban sa sila ay dalhin ng kamay ng Panginoon.\n\n7 Samakatwid, ang lupaing ito ay inilaan para sa kanya na dadalhin niya. At kung mangyayari na kanilang paglilingkuran siya alinsunod sa mga kautusang kanyang ibinigay, ito ay magiging lupain ng kalayaan sa kanila; kaya nga, hindi sila kailanman madadala sa pagkabihag; kung magkagayon man, ito ay dahil sa kasamaan; sapagkat kung ang kasamaan ay lalaganap ay susumpain ang lupain dahil sa kanila, ngunit sa mga matwid, ito ay pagpapalain magpakailanman.\n\n8 At dinggin, ito ay karunungan na ikubli muna ang lupain sa kaalaman ng mga ibang bansa; sapagkat dinggin, maraming bansa ang sasakop sa lupain, kung kaya’t hindi magkakaroon ng pook na ipamamana.\n\n9 Anupa’t ako, si Lehi, ay nagtamo ng isang pangako, na yamang ang yaong mga ilalabas ng Panginoong Diyos sa lupain ng Jerusalem ay sumusunod sa kanyang mga kautusan, sila ay uunlad sa ibabaw ng lupaing ito; at sila ay ikukubli mula sa lahat ng iba pang bansa, upang ang lupaing ito ay mapasakanila. At kung mangyayari na kanilang susundin ang kanyang mga kautusan, sila ay pagpapalain sa ibabaw ng lupaing ito, at walang gugulo sa kanila, ni aagaw sa lupaing kanilang mana; at sila’y makapananahan nang ligtas magpakailanman.\n\n10 Datapwat dinggin, kung dumating ang panahon na sila ay manghina sa kawalang-paniniwala, matapos na kanilang tanggapin ang gayong kalaking pagpapala mula sa kamay ng Panginoon—na taglay ang kaalaman ng paglikha ng mundo, at ng lahat ng tao, nalalaman ang mga dakila at kagila-gilalas na gawa ng Panginoon mula sa paglikha ng mundo; na taglay ang kapangyarihang ibinigay sa kanila upang magawa ang lahat ng bagay sa pamamagitan ng pananampalataya; na taglay ang lahat ng kautusan mula pa sa simula, at naakay sa pamamagitan ng kanyang walang hanggang kabutihan dito sa natatanging lupang pangako—dinggin, sinasabi ko, na kung dumating ang araw na kanilang itatakwil ang Banal ng Israel, ang tunay na Mesiyas, ang kanilang Manunubos at kanilang Diyos, dinggin, ang mga kahatulan niya na makatarungan ay sasapit sa kanila.\n\n11 Oo, kanyang dadalhin ang mga ibang bansa sa kanila, at ipagkakaloob niya sa kanila ang kapangyarihan, at kanyang kukunin sa kanila ang mga lupaing kanilang pag-aari, at sila ay kanyang ikakalat at parurusahan.\n\n12 Oo, habang ang isang salinlahi ay pumapalit sa isang salinlahi, magkakaroon ng mga pagdanak ng dugo, at masisidhing kaparusahan sa kanila; kaya nga, mga anak ko, nais kong inyong tandaan; oo, nais kong inyong pakinggan ang aking mga salita.\n\n13 O, na kayo ay magising; magising mula sa mahimbing na pagkakatulog, oo, maging mula sa pagkakatulog ng impiyerno, at iwagwag ang mga kakila-kilabot na tanikala na sa inyo ay nakagapos, na mga tanikalang gumagapos sa mga anak ng tao, na siyang nagdadala sa kanila sa pagkabihag pababa sa walang hanggang look ng kalungkutan at kapighatian.\n\n14 Gumising! at bumangon mula sa alabok, at makinig sa mga salita ng isang nanginginig na magulang, na ang mga biyas ay tiyak na malapit na ninyong ihimlay sa malamig at tahimik na libingan, kung saan walang manlalakbay na makababalik; mga ilang araw na lamang at ako ay yayaon sa lakad ng buong lupa.\n\n15 Ngunit dinggin, tinubos ng Panginoon ang aking kaluluwa mula sa impiyerno; at namasdan ko ang kanyang kaluwalhatian, at ako ay nayayakap magpakailanman ng mga bisig ng kanyang pagmamahal.\n\n16 At nais kong inyong pakatandaang sundin ang mga batas at kahatulan ng Panginoon; dinggin, ito ang ikinababalisa ng aking kaluluwa mula pa sa simula.\n\n17 Ang aking puso ay manaka-nakang bumibigat sa kalungkutan, sapagkat ako ay natatakot, na baka sa katigasan ng inyong mga puso ay dalawin kayo ng Panginoon ninyong Diyos sa kaganapan ng kanyang galit, na kayo ay mahiwalay at mamatay magpakailanman;\n\n18 O, na ang isang sumpa ay sumapit sa inyo sa loob ng maraming salinlahi; at kayo ay dalawin sa pamamagitan ng espada, at ng taggutom, at kapootan, at akayin alinsunod sa kalooban at pagkabihag ng diyablo.\n\n19 O mga anak ko, sana ay huwag sumapit sa inyo ang mga bagay na ito, bagkus kayo ay maging isang pinili at mga pinagpalang tao ng Panginoon. Datapwat dinggin, masusunod ang kanyang kalooban; sapagkat ang kanyang mga landas ay katwiran magpakailanman.\n\n20 At kanyang sinabi na: Yamang inyong sinusunod ang aking mga kautusan, kayo ay uunlad sa lupain; datapwat yamang hindi ninyo sinusunod ang aking mga kautusan, kayo ay itatakwil mula sa aking harapan.\n\n21 At ngayon, upang ang aking kaluluwa ay magkaroon ng kagalakan sa inyo, at ang aking puso ay lumisan sa daigdig na ito nang may kagalakan dahil sa inyo, upang ako ay hindi madala nang may pagdadalamhati at kalungkutan sa libingan, bumangon kayo mula sa alabok, mga anak ko, at magpakalalaki, at magkaroon ng pagnanais na maging isa sa isipan at isa sa puso, nagkakaisa sa lahat ng bagay, upang kayo ay hindi madala sa pagkabihag;\n\n22 Upang kayo ay hindi sumpain ng isang masidhing sumpa; at gayundin, nang hindi ninyo matanggap ang galit ng isang makatarungang Diyos sa inyo, tungo sa pagkawasak, oo, ang walang hanggang pagkawasak ng kaluluwa at katawan.\n\n23 Gumising, mga anak ko; isuot ang baluti ng katwiran. Iwagwag ang mga tanikalang gumagapos sa inyo, at lumabas mula sa karimlan, at bumangon mula sa alabok.\n\n24 Huwag na kayong maghimagsik pa laban sa inyong kapatid, na ang mga pananaw ay maluwalhati, at sumusunod sa mga kautusan mula pa sa panahong ating lisanin ang Jerusalem; at naging kasangkapan sa mga kamay ng Diyos, sa pagdadala sa atin sa lupang pangako; sapagkat kung hindi dahil sa kanya, tayo sana ay tiyak na nangasawi sa gutom sa ilang; gayunpaman, hinangad ninyong kitlin ang kanyang buhay; oo, at siya ay nagdanas ng maraming kalungkutan dahil sa inyo.\n\n25 At ako ay labis na natatakot at nanginginig dahil sa inyo, na baka siya ay muling magdusa; sapagkat dinggin, inyo siyang pinararatangan na siya ay naghahangad na magkaroon ng kapangyarihan at karapatan sa inyo; ngunit alam kong hindi siya naghahangad na magkaroon ng kapangyarihan at karapatan sa inyo, bagkus, ang kaluwalhatian ng Diyos ang hinahangad niya, at ang inyong walang hanggang kapakanan.\n\n26 At kayo ay bumulung-bulong dahil sa siya ay naging tapat sa inyo. Sinabi ninyo na siya ay gumamit ng katalasan; sinabi ninyo na siya ay galit sa inyo; datapwat dinggin, ang kanyang katalasan ay katalasan ng kapangyarihan ng salita ng Diyos, na nasa kanya; at yaong tinatawag ninyong galit ay katotohanan, alinsunod sa yaong nasa Diyos, na hindi niya mapigil, walang takot na inilalantad ang hinggil sa inyong mga kasamaan.\n\n27 At talagang kinakailangan na ang kapangyarihan ng Diyos ay mapasakanya, maging sa kanyang pag-uutos sa inyo na kayo ay kinakailangang sumunod. Datapwat dinggin, ito ay hindi siya, kundi ito ang Espiritu ng Panginoon na nasa kanya, na nagbubukas ng kanyang bibig sa pagsasalita kaya’t hindi niya ito maitikom.\n\n28 At ngayon anak ko, Laman, at kayo rin, Lemuel, at Sam, at kayo ring mga anak ko na mga anak na lalaki ni Ismael, dinggin, kung kayo ay makikinig sa tinig ni Nephi, hindi kayo masasawi. At kung kayo ay makikinig sa kanya ay igagawad ko sa inyo ang isang pagbabasbas, oo, maging ang aking unang pagbabasbas.\n\n29 Datapwat kung hindi kayo makikinig sa kanya ay babawiin ko ang aking unang pagbabasbas, oo, maging ang aking pagbabasbas, at ito ay mapapasakanya.\n\n30 At ngayon, Zoram, ako ay nangungusap sa iyo: Dinggin, ikaw ay tagapagsilbi ni Laban; gayunman, ikaw ay inilabas sa lupain ng Jerusalem, at alam ko na ikaw ay isang tunay na kaibigan ng aking anak na si Nephi magpakailanman.\n\n31 Samakatwid, sapagkat ikaw ay naging matapat, ang iyong mga binhi ay pagpapalain kasama ng kanyang mga binhi, kung kaya’t sila ay mananahan sa kasaganaan sa mahabang panahon sa ibabaw ng lupaing ito; at wala, maliban sa kasamaan sa kanila, ang makapipinsala o makagagambala sa kanilang kasaganaan sa ibabaw ng lupaing ito magpakailanman.\n\n32 Samakatwid, kung susundin mo ang mga kautusan ng Panginoon, ilalaan ng Panginoon ang lupaing ito para sa katiwasayan ng iyong mga binhi, kasama ng mga binhi ng aking anak.\n\n", "2-ne 2": "[center][font_size=26]Kabanata 2[/font_size][/center]\n\n[i]Dumarating ang pagtubos sa pamamagitan ng Banal na Mesiyas—Ang kalayaan sa pagpili ay mahalaga sa buhay at sa pag-unlad—Si Adan ay nahulog upang mabuhay ang mga tao—Ang mga tao ay malaya sa pagpili sa kalayaan at buhay na walang hanggan. Mga 588–570 B.C.[/i]\n\n1 At ngayon, Jacob, nangungusap ako sa iyo: Ikaw ang aking panganay sa mga araw ng aking pagdurusa sa ilang. At dinggin, sa iyong kamusmusan ay nagdanas ka ng mga paghihirap at maraming kalungkutan, dahil sa kalupitan ng iyong mga kapatid.\n\n2 Gayunman, Jacob, aking panganay sa ilang, nalalaman mo ang kadakilaan ng Diyos; at kanyang ilalaan ang iyong mga paghihirap para sa iyong kapakinabangan.\n\n3 Samakatwid, ang iyong kaluluwa ay pagpapalain, at ikaw ay mananahang ligtas kasama ng iyong kapatid na si Nephi; at ang iyong mga araw ay igugugol sa paglilingkod sa iyong Diyos. Kaya nga, alam ko na ikaw ay tinubos, dahil sa pagkamatwid ng iyong Manunubos; sapagkat nauunawaan mo na sa kaganapan ng panahon, siya ay paparito upang magdala ng kaligtasan sa tao.\n\n4 At namasdan mo sa iyong kabataan ang kanyang kaluwalhatian; kaya nga, ikaw ay pinagpalang katulad nila na kanyang paglilingkuran sa laman; sapagkat ang Espiritu ay siya rin, kahapon, ngayon, at magpakailanman. At ang daan ay inihanda mula pa nang mahulog ang tao, at ang kaligtasan ay walang bayad.\n\n5 At ang mga tao ay tinuruan nang sapat upang kanilang makilala ang mabuti sa masama. At ang batas ay ipinagkaloob sa mga tao. At sa pamamagitan ng batas ay walang laman ang mapawawalang-sala; o, sa pamamagitan ng batas ay mahihiwalay ang mga tao. Oo, sa pamamagitan ng panlupang batas ay nahiwalay sila; at gayundin, sa pamamagitan ng batas na espirituwal ay nalayo sila mula roon sa mabuti, at magiging kaaba-aba magpakailanman.\n\n6 Samakatwid, ang pagtubos ay darating sa at sa pamamagitan ng Banal na Mesiyas; sapagkat siya ay puspos ng biyaya at katotohanan.\n\n7 Dinggin, inihandog niya ang kanyang sarili na isang hain para sa kasalanan, upang tugunin ang layunin ng batas para sa lahat ng yaong may bagbag na puso at nagsisising espiritu; at wala nang sinumang maaaring makatugon sa mga layunin ng batas.\n\n8 Samakatwid, anong laking kahalagahan na ang mga bagay na ito ay ipaalam sa mga naninirahan sa mundo, upang kanilang malaman na walang laman ang makapananahan sa kinaroroonan ng Diyos, maliban sa pamamagitan ng kabutihan, at awa, at biyaya ng Banal na Mesiyas, na nag-alay ng kanyang buhay ayon sa laman, at binawi itong muli sa pamamagitan ng kapangyarihan ng Espiritu, upang kanyang maisakatuparan ang pagkabuhay na mag-uli ng mga patay, siya bilang unang babangon.\n\n9 Samakatwid, siya ang unang bunga ng Diyos, yamang siya ang mamamagitan para sa lahat ng anak ng tao; at sila na naniniwala sa kanya ay maliligtas.\n\n10 At dahil sa pamamagitan para sa lahat, lahat ng tao ay lalapit sa Diyos; kaya nga, sila ay tatayo sa harapan niya, upang hatulan niya alinsunod sa katotohanan at kabanalan na nasa kanya. Anupa’t ang layunin ng batas na ipinagkaloob ng Banal, sa pagpapataw ng kaparusahan na nakaakibat, na ang kaparusahang nakaakibat ay taliwas doon sa kaligayahang nakaakibat, upang tugunin ang layunin ng pagbabayad-sala—\n\n11 Sapagkat talagang kinakailangan na may pagsalungat sa lahat ng bagay. Kung wala, panganay ko sa ilang, ang katwiran ay hindi mangyayari, ni ang kasamaan, ni ang kabanalan o kalungkutan, ni mabuti o masama. Samakatwid, ang lahat ng bagay ay talagang kailangang magkasama sa isa; kaya nga, kung ito ay nararapat na maging isang katawan, ito ay kailangang manatiling tulad ng isang patay, walang buhay ni kamatayan, ni kabulukan o walang kabulukan, kaligayahan ni kalungkutan, ni pakiramdam o kawalan ng pakiramdam.\n\n12 Samakatwid, iyon ay talagang kinakailangang malikha para sa isang bagay na walang kabuluhan; kaya nga, wala sanang magiging layunin sa pakay ng pagkakalikha nito. Samakatwid, ang bagay na ito ang tiyak na sisira sa karunungan ng Diyos at sa kanyang mga walang hanggang layunin, at gayundin sa kapangyarihan, at sa awa, at sa katarungan ng Diyos.\n\n13 At kung sasabihin ninyong walang batas, sasabihin din ninyong walang kasalanan. Kung sasabihin ninyong walang kasalanan, sasabihin din ninyong walang katwiran. At kung walang katwiran ay walang kaligayahan. At kung walang katwiran ni kaligayahan ay walang kaparusahan ni kalungkutan. At kung wala ang mga bagay na ito ay walang Diyos. At kung walang Diyos ay wala tayo, ni ang mundo; sapagkat hindi magkakaroon ng paglikha sa mga bagay, ni kumikilos o pinakikilos, kaya nga, lahat ng bagay ay tiyak na maglalaho.\n\n14 At ngayon, mga anak ko, sinasabi ko sa inyo ang mga bagay na ito para sa inyong kapakinabangan at kaalaman; sapagkat may Diyos, at nilikha niya ang lahat ng bagay, kapwa ang kalangitan at ang lupa, at lahat ng bagay na naroroon, kapwa ang mga bagay na kumikilos at ang mga bagay na pinakikilos.\n\n15 At upang maisagawa ang kanyang mga walang hanggang layunin sa kahihinatnan ng tao, matapos na kanyang malikha ang ating mga unang magulang, at ang mga hayop sa parang at ang mga ibon sa himpapawid, at sa madaling salita, lahat ng bagay na nilikha, ay talagang kinakailangan na may isang pagsalungat; maging ang ipinagbabawal na bungang-kahoy na kasalungat ng punungkahoy ng buhay; ang isa ay matamis at ang isa ay mapait.\n\n16 Samakatwid, ipinagkaloob ng Panginoong Diyos sa tao na siya ay kumilos para sa kanyang sarili. Anupa’t ang tao ay hindi makakikilos para sa kanyang sarili maliban kung siya ay nahikayat ng isa o ng iba.\n\n17 At ako, si Lehi, ayon sa mga bagay na aking nabasa, ay talagang kailangang ipalagay na isang anghel ng Diyos, ayon sa yaong nakasulat, ang nahulog mula sa langit; kaya nga, siya ay naging diyablo, na hinahangad ang yaong masama sa harapan ng Diyos.\n\n18 At sapagkat siya ay nahulog mula sa langit, at naging kaaba-aba magpakailanman, kanyang hinahangad din ang kalungkutan ng buong sangkatauhan. Samakatwid, sinabi niya kay Eva, oo, maging ang yaong matandang ahas na siyang diyablo, na siyang ama ng lahat ng kasinungalingan, kaya nga sinabi niya: Kumain ka ng ipinagbabawal na bungang-kahoy, at hindi ka mamamatay, bagkus ikaw ay magiging katulad ng Diyos, na nakakikilala sa mabuti at masama.\n\n19 At pagkatapos kainin nina Adan at Eva ang ipinagbabawal na bungang-kahoy ay itinaboy sila palabas ng halamanan ng Eden, upang magbungkal ng lupa.\n\n20 At sila ay nagkaroon ng mga anak; oo, maging ang mag-anak ng buong mundo.\n\n21 At ang mga araw ng mga anak ng tao ay pinahaba, alinsunod sa kalooban ng Diyos, upang sila ay makapagsisi habang nasa laman; kaya nga, ang kanilang kalagayan ay naging kalagayan ng pagsubok, at ang kanilang panahon ay pinahaba, alinsunod sa mga kautusan na ibinigay ng Panginoong Diyos sa mga anak ng tao. Sapagkat ibinigay niya ang kautusan na ang lahat ng tao ay kinakailangang magsisi; sapagkat ipinakita niya sa lahat ng tao na sila ay naligaw, dahil sa kasalanan ng kanilang mga magulang.\n\n22 At ngayon, dinggin, kung si Adan ay hindi lumabag, hindi sana siya nahulog, sa halip, siya ay nakapanatili sa halamanan ng Eden. At lahat ng bagay na nilikha ay tiyak sanang nanatili sa gayunding kalagayan kung saan sila naroroon matapos na sila ay likhain; at sila sana ay tiyak na nanatili magpakailanman, at walang katapusan.\n\n23 At sila ay hindi sana nagkaroon ng mga anak; kaya nga, sila sana ay nanatili sa kalagayan ng kawalang-malay, walang kaligayahan, sapagkat hindi sila nakakikilala ng kalungkutan; hindi gumagawa ng mabuti, sapagkat hindi sila nakakikilala ng kasalanan.\n\n24 Ngunit dinggin, ang lahat ng bagay ay ginawa sa karunungan niya na nakaaalam ng lahat ng bagay.\n\n25 Si Adan ay nahulog upang ang tao ay maging gayon; at ang tao ay gayon, upang sila ay magkaroon ng kagalakan.\n\n26 At ang Mesiyas ay paparito sa kaganapan ng panahon, upang kanyang matubos ang mga anak ng tao mula sa pagkahulog. At dahil sa sila ay tinubos mula sa pagkahulog, sila ay naging malaya magpakailanman, nakikilala ang mabuti sa masama; kumikilos para sa kanilang sarili at hindi pinakikilos, maliban sa kaparusahan ng batas sa dakila at huling araw, alinsunod sa mga kautusang ibinigay ng Diyos.\n\n27 Samakatwid, ang tao ay malaya ayon sa laman; at lahat ng bagay ay ipinagkaloob sa kanila na kinakailangan ng tao. At sila ay malayang makapipili ng kalayaan at buhay na walang hanggan, sa pamamagitan ng dakilang Tagapamagitan ng lahat ng tao, o piliin ang pagkabihag at kamatayan, alinsunod sa pagkabihag at kapangyarihan ng diyablo; sapagkat hinahangad niya na ang lahat ng tao ay maging kaaba-abang katulad ng kanyang sarili.\n\n28 At ngayon, mga anak ko, nais ko na kayo ay umasa sa dakilang Tagapamagitan, at makinig sa kanyang mga dakilang kautusan; at maging matapat sa kanyang mga salita, at piliin ang buhay na walang hanggan, alinsunod sa kalooban ng kanyang Banal na Espiritu;\n\n29 At huwag piliin ang walang hanggang kamatayan, alinsunod sa kagustuhan ng laman at ng kasamaan na naroroon, na nagbibigay sa espiritu ng diyablo ng kapangyarihang bumihag, upang madala kayo sa impiyerno, nang sa gayon siya ang mamamahala sa inyo sa kanyang sariling kaharian.\n\n30 Sinabi ko ang ilang salitang ito sa inyong lahat, mga anak ko, sa mga huling araw ng aking pagsubok; at pinili ko ang mabuting bahagi, ayon sa mga salita ng propeta. At wala akong ibang layunin maliban sa walang hanggang kapakanan ng inyong mga kaluluwa. Amen.\n\n", "2-ne 3": "[center][font_size=26]Kabanata 3[/font_size][/center]\n\n[i]Nakita ni Jose sa Egipto ang mga Nephita sa pangitain—Siya ay nagpropesiya tungkol kay Joseph Smith, ang tagakita ng huling araw; kay Moises, na siyang magpapalaya sa Israel; at sa paglabas ng Aklat ni Mormon. Mga 588–570 B.C.[/i]\n\n1 At ngayon, ako ay nangungusap sa iyo, Jose, aking bunso. Ikaw ay isinilang sa ilang ng aking mga paghihirap; oo, sa mga araw ng aking pinakamasidhing kalungkutan ay ipinanganak ka ng iyong ina.\n\n2 At nawa’y ilaan din ng Panginoon ang lupaing ito sa iyo, na isang pinakatatanging lupain, bilang iyong mana at mana ng iyong mga binhi kasama ng iyong mga kapatid, para sa iyong katiwasayan magpakailanman, kung mangyayaring iyong susundin ang mga kautusan ng Banal ng Israel.\n\n3 At ngayon, Jose, aking bunso, na inilabas ko sa ilang ng aking mga paghihirap, nawa’y pagpalain ka ng Panginoon magpakailanman, sapagkat ang iyong mga binhi ay hindi lubusang malilipol.\n\n4 Sapagkat dinggin, ikaw ay bunga ng aking balakang; at ako ay inapo ni Jose na dinalang bihag sa Egipto. At dakila ang mga tipan ng Panginoon na ginawa niya kay Jose.\n\n5 Anupa’t tunay na nakita ni Jose ang ating panahon. At natamo niya ang pangako ng Panginoon, na mula sa bunga ng kanyang balakang ay magbabangon ang Panginoong Diyos ng isang makatwirang sanga sa sambahayan ni Israel; hindi ang Mesiyas, kundi isang sangang mababali, gayunpaman, na maaalaala sa mga tipan ng Panginoon na ang Mesiyas ay magpapakita sa kanila sa mga huling araw, sa diwa ng kapangyarihan, hanggang sa pagdadala sa kanila mula sa kadiliman tungo sa liwanag—oo, mula sa natatagong kadiliman at pagkabihag tungo sa kalayaan.\n\n6 Sapagkat si Jose ay tunay na nagpatotoo, sinasabing: Isang tagakita ang ibabangon ng Panginoon kong Diyos, na magiging piling tagakita sa bunga ng aking balakang.\n\n7 Oo, tunay na sinabi ni Jose: Ganito ang winika ng Panginoon sa akin: Isang piling tagakita ang ibabangon ko mula sa bunga ng iyong balakang; at siya ay labis na pahahalagahan sa mga bunga ng iyong balakang. At sa kanya ay ibibigay ko ang kautusan na siya ay may gawaing gagampanan para sa bunga ng iyong balakang, sa kanyang mga kapatid, na magiging malaki ang kahalagahan sa kanila, maging sa pagdadala sa kanila sa kaalaman ng mga tipan na aking ginawa sa iyong mga ama.\n\n8 At ibibigay ko sa kanya ang isang kautusan na wala siyang ibang gagawin, maliban sa gawaing iuutos ko sa kanya. At gagawin ko siyang dakila sa aking mga paningin; sapagkat gagawin niya ang aking gawain.\n\n9 At siya ay magiging dakilang katulad ni Moises, na sinabi kong ibabangon ko sa inyo, upang palayain ang aking mga tao, O sambahayan ni Israel.\n\n10 At si Moises ay aking ibabangon upang palayain ang aking mga tao sa lupain ng Egipto.\n\n11 Ngunit isang tagakita ang ibabangon ko mula sa bunga ng iyong balakang; at sa kanya ay ipagkakaloob ko ang kapangyarihang isiwalat ang aking salita sa mga binhi ng iyong balakang—at hindi lamang sa pagsisiwalat ng salita ko, wika ng Panginoon, kundi upang mapapaniwala sila sa aking salita, na napasakanila na.\n\n12 Samakatwid, ang bunga ng iyong balakang ay susulat; at ang bunga ng balakang ni Juda ay susulat; at ang yaong mga isusulat ng bunga ng iyong balakang, at gayundin ang yaong mga isusulat ng bunga ng balakang ni Juda ay magsasama, tungo sa pagpapabulaanan ng mga maling doktrina at pag-aalis ng mga pagtatalo, at pagtatatag ng kapayapaan sa bunga ng iyong balakang, at pagdadala sa kanila sa kaalaman ng kanilang mga ama sa mga huling araw, at gayundin sa kaalaman ng aking mga tipan, wika ng Panginoon.\n\n13 At mula sa kahinaan ay gagawin siyang malakas, sa araw na yaon kung kailan ang aking gawain ay magsisimula sa lahat ng aking mga tao, tungo sa pagpapanumbalik sa iyo, O sambahayan ni Israel, wika ng Panginoon.\n\n14 At sa gayon nagpropesiya si Jose, sinasabing: Dinggin, ang tagakitang yaon ay pagpapalain ng Panginoon; at sila na magtatangkang wasakin siya ay malilipol, sapagkat ang pangakong ito na aking natamo mula sa Panginoon, tungkol sa bunga ng aking balakang, ay matutupad. Dinggin, ako ay nakatitiyak sa katuparan ng pangakong ito.\n\n15 At ang kanyang pangalan ay tatawagin sunod sa pangalan ko; at ito ay isusunod sa pangalan ng kanyang ama. At siya ay magiging katulad ko; sapagkat ang bagay na isisiwalat ng Panginoon sa pamamagitan ng kanyang mga kamay, sa pamamagitan ng kapangyarihan ng Panginoon ay magdadala sa aking mga tao sa kaligtasan.\n\n16 Oo, gayon ang ipinropesiya ni Jose: Natitiyak ko ang bagay na ito, maging katulad ng katiyakan ko sa pangako patungkol sa isang Moises; sapagkat sinabi ng Panginoon sa akin, pangangalagaan ko ang iyong mga binhi magpakailanman.\n\n17 At winika ng Panginoon: Ako ay magbabangon ng isang Moises; at ipagkakaloob ko sa kanya ang kapangyarihan sa isang tungkod; at ipagkakaloob ko sa kanya ang kahatulan sa sulat. Gayunman, hindi ko kakalagan ang kanyang dila na siya ay makapagsalita nang labis, sapagkat hindi ko siya gagawing napakagaling sa pananalita. Kundi isusulat ko sa kanya ang aking batas, sa pamamagitan ng daliri ng sarili kong kamay; at magtatalaga ako ng tagapagsalita para sa kanya.\n\n18 At sinabi rin ng Panginoon sa akin: Ako ay may ibabangon mula sa bunga ng iyong balakang; at ako ay magtatalaga para sa kanya ng isang tagapagsalita. At ako, dinggin, ako ay magpapahintulot sa kanya na isulat niya ang kasulatan ng bunga ng iyong balakang, sa bunga ng iyong balakang; at ang tagapagsalita ng bunga ng iyong balakang ang magpapahayag nito.\n\n19 At ang mga salitang kanyang isusulat ay magiging mga salitang kapaki-pakinabang sa aking karunungan na dapat ipahayag sa bunga ng iyong balakang. At iyon ay mangyayari na parang ang bunga ng iyong balakang ay sumigaw sa kanila mula sa alabok; sapagkat nalalaman ko ang kanilang pananampalataya.\n\n20 At sila ay mangangaral mula sa alabok; oo, maging ng pagsisisi sa kanilang mga kapatid, maging hanggang sa maraming salinlahi ang dumaan sa kanila. At ito ay mangyayari na ang kanilang panawagan ay magpapatuloy, maging alinsunod sa kapayakan ng kanilang mga salita.\n\n21 Dahil sa kanilang pananampalataya, ang kanilang mga salita ay mamumutawi sa aking bibig tungo sa kanilang mga kapatid na bunga ng iyong balakang; at ang kahinaan ng kanilang mga salita ay gagawin kong malakas sa kanilang pananampalataya, tungo sa pag-alala ng aking tipan na aking ginawa sa iyong mga ama.\n\n22 At ngayon, dinggin, Jose, anak ko, alinsunod sa ganitong pamamaraan nagpropesiya ang aking ama noong unang panahon.\n\n23 Samakatwid, dahil sa tipang ito, ikaw ay pinagpala; sapagkat ang iyong mga binhi ay hindi malilipol, sapagkat sila ay makikinig sa mga salita ng aklat.\n\n24 At may magbabangon na isang makapangyarihan sa kanila na gagawa ng labis na kabutihan, kapwa sa salita at sa gawa, bilang kasangkapan sa kamay ng Diyos, na may labis na pananampalataya na makagawa ng mga kagila-gilalas na himala, at gawin ang bagay na dakila sa paningin ng Diyos, tungo sa pagsasakatuparan ng maraming pagpapanumbalik sa sambahayan ni Israel, at sa mga binhi ng iyong mga kapatid.\n\n25 At ngayon, pinagpala ka, Jose. Masdan, ikaw ay musmos pa; kaya nga, makinig ka sa mga salita ng iyong kapatid na si Nephi, at mangyayari ito sa iyo maging alinsunod sa mga salitang aking sinabi. Pakatandaan mo ang mga salita ng iyong nag-aagaw-buhay na ama. Amen.\n\n", "2-ne 4": "[center][font_size=26]Kabanata 4[/font_size][/center]\n\n[i]Pinayuhan at binasbasan ni Lehi ang kanyang angkan—Siya ay namatay at inilibing—Si Nephi ay nagpapuri sa kabutihan ng Diyos—Ibinigay ni Nephi ang kanyang pagtitiwala sa Panginoon magpakailanman. Mga 588–570 B.C.[/i]\n\n1 At ngayon, ako, si Nephi, ay nangungusap hinggil sa mga propesiyang sinabi ng aking ama, hinggil kay Jose, na dinala sa Egipto.\n\n2 Sapagkat masdan, tunay na siya ay nagpropesiya hinggil sa lahat ng kanyang binhi. At ang mga propesiyang kanyang isinulat, ay walang maraming makahihigit pa. At siya ay nagpropesiya hinggil sa amin, at sa aming mga susunod na salinlahi; at yaon ay nakasulat sa mga laminang tanso.\n\n3 Anupa’t nang matapos sa pagsasalita ang aking ama hinggil sa mga propesiya ni Jose, tinawag niya ang mga anak ni Laman, ang kanyang mga anak na lalaki, at ang kanyang mga anak na babae, at sinabi sa kanila: Dinggin, mga anak kong lalaki at babae, na mga anak na lalaki at babae ng aking panganay, nais ko na kayo ay makinig sa aking mga salita.\n\n4 Sapagkat winika ng Panginoong Diyos na: Yamang inyong sinusunod ang aking mga kautusan, kayo ay uunlad sa lupain; at yamang hindi ninyo sinusunod ang aking mga kautusan, kayo ay itatakwil mula sa aking harapan.\n\n5 Datapwat dinggin, mga anak kong lalaki at babae, hindi ako makabababa sa aking libingan maliban sa mag-iiwan ako sa inyo ng aking pagbabasbas; sapagkat dinggin, alam ko na kung kayo ay palalakihin sa landas na dapat ninyong tahakin, hindi kayo lilihis dito.\n\n6 Anupa’t kung kayo ay isusumpa, dinggin, iniiwan ko sa inyo ang aking pagbabasbas na ang sumpa ay maaalis sa inyo at pananagutan ng mga ulo ng inyong mga magulang.\n\n7 Samakatwid, dahil sa aking pagbabasbas, hindi pahihintulutan ng Panginoong Diyos na kayo ay masawi; kaya nga, siya ay magiging maawain sa inyo at sa inyong mga binhi magpakailanman.\n\n8 At ito ay nangyari na nang matapos ang aking ama sa pagsasalita sa mga anak na lalaki at babae ni Laman, ipinag-utos niyang dalhin sa harapan niya ang mga anak na lalaki at babae ni Lemuel.\n\n9 At nangusap siya sa kanila, sinasabing: Dinggin, mga anak kong lalaki at babae, na mga anak na lalaki at babae ng aking ikalawang anak na lalaki; dinggin, iniiwan ko sa inyo ang katulad na pagbabasbas na iniwan ko sa mga anak na lalaki at babae ni Laman; kaya nga, hindi kayo lubusang malilipol; kundi sa huli, ang inyong mga binhi ay pagpapalain.\n\n10 At ito ay nangyari na nang matapos ang aking ama sa pagsasalita sa kanila, masdan, siya ay nangusap sa mga anak na lalaki ni Ismael, oo, at maging sa kanyang buong sambahayan.\n\n11 At nang matapos siya sa pagsasalita sa kanila, siya ay nangusap kay Sam, sinasabing: Pinagpala ka, at ang iyong mga binhi; sapagkat mamanahin mo ang lupain na katulad ng iyong kapatid na si Nephi. At ang iyong mga binhi ay mapapabilang sa kanyang mga binhi; at ikaw ay matutulad din sa iyong kapatid, at ang iyong mga binhi ay matutulad sa kanyang mga binhi; at ikaw ay pagpapalain sa lahat ng iyong mga araw.\n\n12 At ito ay nangyari na matapos ang aking ama, si Lehi, ay makapangusap sa buo niyang sambahayan, alinsunod sa nararamdaman ng kanyang puso at sa Espiritu ng Panginoon na nasa kanya, siya ay tumanda na. At ito ay nangyari na siya ay namatay, at inilibing.\n\n13 At ito ay nangyari na hindi pa nakalilipas ang maraming araw pagkaraan ng kanyang kamatayan, sina Laman at Lemuel at ang mga anak na lalaki ni Ismael ay nagalit sa akin dahil sa mga babala ng Panginoon.\n\n14 Sapagkat ako, si Nephi, ay napilitang mangusap sa kanila, alinsunod sa kanyang salita; sapagkat ako ay nangusap ng maraming bagay sa kanila, at gayundin ang aking ama, bago siya namatay; karamihan sa mga naturan ay nakasulat sa iba ko pang mga lamina; sapagkat ang higit na malaking bahagi ng kasaysayan ay nakasulat sa iba ko pang mga lamina.\n\n15 At sa mga ito ay isinulat ko ang mga bagay ng aking kaluluwa, at marami sa mga banal na kasulatan na nakaukit sa mga laminang tanso. Sapagkat ang aking kaluluwa ay nalulugod sa mga banal na kasulatan, at ang aking puso ay nagbubulay sa mga yaon, at isinulat ang mga yaon para sa ikatututo at kapakinabangan ng aking mga anak.\n\n16 Masdan, ang aking kaluluwa ay nalulugod sa mga bagay ng Panginoon; at ang aking puso ay patuloy na nagbubulay sa mga bagay na aking nakita at narinig.\n\n17 Gayunpaman, sa kabila ng dakilang kabaitan ng Panginoon, sa pagpapakita sa akin ng kanyang mga dakila at kagila-gilalas na gawain, ang aking puso ay napabulalas: O kahabag-habag akong tao! Oo, ang aking puso ay nalulungkot dahil sa aking laman; ang aking kaluluwa ay nagdadalamhati dahil sa aking mga kasalanan.\n\n18 Ako ay napipiit dahil sa mga tukso at kasalanang madaling bumibihag sa akin.\n\n19 At kapag nais kong magsaya, ang aking puso ay dumaraing dahil sa aking mga kasalanan; gayunpaman, alam ko kung kanino ako nagtiwala.\n\n20 Ang aking Diyos ang aking naging tagapagtaguyod; pinatnubayan niya ako sa aking mga paghihirap sa ilang; at pinangalagaan niya ako sa ibabaw ng mga tubig ng malawak na karagatan.\n\n21 Pinuspos niya ako ng kanyang pag-ibig, maging hanggang sa madaig ang aking laman.\n\n22 Kanyang tinulig ang aking mga kaaway, hanggang sa pagpapangyarihin na sila ay manginig sa harapan ko.\n\n23 Masdan, narinig niya ang aking pagsamo sa araw, at binigyan niya ako ng kaalaman sa pamamagitan ng mga pangitain sa gabi.\n\n24 At sa araw ay naging walang-takot ako sa taimtim na panalangin sa harapan niya; oo, ang aking tinig ay pinarating ko sa kaitaasan; at ang mga anghel ay bumaba at naglingkod sa akin.\n\n25 At sa mga pakpak ng kanyang Espiritu ay dinala ang aking katawan sa lubhang matataas na bundok. At ang aking mga mata ay nakamalas ng mga dakilang bagay, oo, maging napakadakila para sa tao; kaya nga, ako ay pinagbawalang isulat ang mga yaon.\n\n26 O kung gayon, kung nasaksihan ko ang mga gayong kadakilang bagay, kung ang Panginoon sa kanyang pagpapakababa sa mga anak ng tao ay dinalaw ang mga tao sa labis na pagkaawa, bakit mananangis ang aking puso at mamamalagi ang aking kaluluwa sa lambak ng kalungkutan, at ang aking katawan ay manlalambot, at ang aking lakas ay manghihina, dahil sa aking mga paghihirap?\n\n27 At bakit ako magpapatalo sa kasalanan, dahil sa aking laman? Oo, bakit ko bibigyang-daan ang mga tukso, na ang masama ay magkaroon ng puwang sa aking puso upang wasakin ang aking katahimikan at pahirapan ang aking kaluluwa? Bakit ako nagagalit dahil sa aking kaaway?\n\n28 Gumising, kaluluwa ko! Huwag nang yumuko sa kasalanan. Magsaya, O aking puso, at huwag nang magbigay-puwang kailanman sa kaaway ng aking kaluluwa.\n\n29 Huwag nang muling magalit dahil sa aking mga kaaway. Huwag nang manghina ang aking lakas dahil sa aking mga paghihirap.\n\n30 Magsaya, O aking puso, at magsumamo sa Panginoon, at sabihin: O Panginoon, pupurihin ko kayo magpakailanman; oo, ang aking kaluluwa ay magsasaya sa inyo, aking Diyos, at bato ng aking kaligtasan.\n\n31 O Panginoon, maaari bang tubusin ninyo ang aking kaluluwa? Maaari bang iligtas ninyo ako mula sa mga kamay ng aking mga kaaway? Maaari bang gawin ninyong ako ay manginig sa paglitaw ng kasalanan?\n\n32 Nawa ang mga pasukan ng impiyerno ay patuloy na mapinid sa harapan ko, sapagkat ang aking puso ay bagbag at ang aking espiritu ay nagsisisi! O Panginoon, maaari bang huwag ninyong ipinid ang mga pasukan ng inyong katwiran sa harapan ko, upang ako ay makalakad sa landas ng mababang lambak, upang ako ay manatili sa patag na daan!\n\n33 O Panginoon, maaari bang balutin ninyo ako ng báta ng inyong katwiran! O Panginoon, maaari bang igawa ninyo ako ng daan upang makatakas sa harapan ng aking mga kaaway! Maaari bang gawin ninyong tuwid ang aking landas sa harapan ko! Maaari bang huwag kayong maglagay ng batong katitisuran sa aking daraanan—bagkus inyong hawanin ang aking daraanan sa harapan ko, at huwag ninyong harangan ang aking landas, kundi ang mga daan ng aking kaaway.\n\n34 O Panginoon, ako ay nagtiwala sa inyo, at ako ay magtitiwala sa inyo magpakailanman. Hindi ako magtitiwala sa bisig ng laman; sapagkat alam kong susumpain siya na nagtitiwala sa bisig ng laman. Oo, sumpain siya na nagtitiwala sa tao at ang laman ay ginagawa na kanyang bisig.\n\n35 Oo, alam ko na ang Diyos ay magkakaloob nang sagana sa kanya na humihingi. Oo, ang aking Diyos ay pagkakalooban ako, kung ako ay hihingi nang hindi mali; kaya nga, ipaaabot ko ang aking tinig sa inyo, oo, ako ay magsusumamo sa inyo, aking Diyos, ang bato ng aking katwiran. Dinggin, ang aking tinig ay papailanglang sa inyo magpakailanman, aking bato at aking Diyos na walang hanggan. Amen.\n\n", "2-ne 5": "[center][font_size=26]Kabanata 5[/font_size][/center]\n\n[i]Inihiwalay ng mga Nephita ang kanilang sarili mula sa mga Lamanita, sinunod ang batas ni Moises, at nagtayo ng templo—Dahil sa kanilang kawalang-paniniwala, ang mga Lamanita ay itinakwil mula sa harapan ng Panginoon, isinumpa, at naging pahirap sa mga Nephita. Mga 588–559 B.C.[/i]\n\n1 Masdan, ito ay nangyari na ako, si Nephi, ay labis na nagsumamo sa Panginoon kong Diyos, dahil sa galit ng aking mga kapatid.\n\n2 Datapwat masdan, ang kanilang galit ay lalong naragdagan laban sa akin, hanggang sa hinangad nilang kitlin ang aking buhay.\n\n3 Oo, sila ay bumulung-bulong laban sa akin, sinasabing: Ang ating nakababatang kapatid ay nag-iisip na mamuno sa atin; at tayo ay nagkaroon na ng maraming pagsubok dahil sa kanya; kaya nga, ngayon, atin siyang patayin, upang hindi na tayo mahirapan pa dahil sa kanyang mga salita. Sapagkat dinggin, hindi natin siya mapahihintulutang maging ating pinuno; sapagkat nauukol ito sa atin na kanyang mga nakatatandang kapatid, na mamuno sa mga taong ito.\n\n4 Ngayon, hindi ko isinusulat sa mga laminang ito ang lahat ng salitang kanilang ibinulung-bulong laban sa akin. Datapwat sapat nang aking sabihin na hinangad nilang kitlin ang aking buhay.\n\n5 At ito ay nangyari na binalaan ako ng Panginoon, na ako, si Nephi, ay dapat na lumayo sa kanila at tumakas patungo sa ilang, at ang lahat nilang nagnais na sumama sa akin.\n\n6 Samakatwid, ito ay nangyari na ako, si Nephi, ay isinama ang aking mag-anak, at gayundin si Zoram at ang kanyang mag-anak, at si Sam, na aking nakatatandang kapatid at ang kanyang mag-anak, at sina Jacob at Jose, na aking mga nakababatang kapatid, at gayundin ang aking mga kapatid na babae, at lahat silang nagnais na sumama sa akin. At lahat silang nagnais na sumama sa akin ay yaong mga naniwala sa mga babala at paghahayag ng Diyos; kaya nga, sila ay nakinig sa aking mga salita.\n\n7 At dinala namin ang aming mga tolda at ang lahat ng bagay na maaari naming madala, at kami ay naglakbay sa ilang sa loob ng maraming araw. At makaraang kami ay maglakbay sa loob ng maraming araw ay itinayo namin ang aming mga tolda.\n\n8 At ninais ng aking mga tao na tawagin namin ang pook sa pangalang Nephi; kaya nga, tinawag namin itong Nephi.\n\n9 At lahat silang sumama sa akin ay nagpasiya na kanilang tawagin ang mga sarili nila na mga tao ni Nephi.\n\n10 At aming pinagsikapang sundin ang mga kahatulan, at ang mga panuntunan, at ang mga kautusan ng Panginoon sa lahat ng bagay, alinsunod sa batas ni Moises.\n\n11 At ang Panginoon ay sumaamin; at kami ay labis na umunlad; sapagkat naghasik kami ng binhi, at muli kaming umani nang masagana. At kami ay nagsimulang mag-alaga ng mga kawan ng tupa at baka, at mga hayop na iba’t ibang uri.\n\n12 At ako, si Nephi, ay dinala rin ang mga talang nakaukit sa mga laminang tanso; at gayundin ang bola, o aguhon, na inihanda para sa aking ama ng kamay ng Panginoon, alinsunod sa nasusulat.\n\n13 At ito ay nangyari na kami ay nagsimulang umunlad nang labis, at dumami sa lupain.\n\n14 At ako, si Nephi, ay kinuha ang espada ni Laban, at alinsunod sa pagkakagawa nito ay gumawa ng maraming espada, sa pangambang sa anumang paraan ang mga tao na tinatawag na ngayon na mga Lamanita ay sumalakay sa amin at kami ay lipulin; sapagkat nalalaman ko ang pagkapoot nila sa akin at sa aking mga anak at sa kanila na tinatawag na aking mga tao.\n\n15 At tinuruan ko ang aking mga tao na magtayo ng mga gusali, at gumawa ng lahat ng uri ng kahoy, at ng bakal, at ng tumbaga, at ng tanso, at ng asero, at ng ginto, at ng pilak, at ng mahahalagang inang mina, na lubhang napakarami.\n\n16 At ako, si Nephi, ay nagtayo ng templo; at ito ay itinayo ko alinsunod sa pagkakayari ng templo ni Solomon maliban sa ito ay hindi yari mula sa maraming mamahaling bagay; sapagkat ang mga ito ay hindi matatagpuan sa lupain, kaya nga, ito ay hindi maitatayo na katulad ng templo ni Solomon. Datapwat ang paraan ng pagkakagawa ay katulad ng templo ni Solomon; at ang pagkakayari niyon ay labis na mahusay.\n\n17 At ito ay nangyari na ako, si Nephi, ay pinapangyaring maging masisipag ang aking mga tao, at gumawa sa pamamagitan ng kanilang mga kamay.\n\n18 At ito ay nangyari na ninais nilang ako ang kanilang maging hari. Datapwat ako, si Nephi, ay naghangad na huwag silang magkaroon ng hari; gayunpaman, ginawa ko para sa kanila ang alinsunod sa kapangyarihan na nasa akin.\n\n19 At masdan, ang mga salita ng Panginoon ay natupad sa aking mga kapatid, na kanyang sinabi hinggil sa kanila, na ako ang kanilang magiging pinuno at kanilang guro. Anupa’t ako ang kanilang naging pinuno at kanilang guro, alinsunod sa mga kautusan ng Panginoon, hanggang sa panahong kanilang hangaring kitlin ang aking buhay.\n\n20 Anupa’t ang salita ng Panginoon ay natupad na kanyang sinabi sa akin, sinasabing: Yamang hindi sila makikinig sa iyong mga salita, sila ay itatakwil mula sa harapan ng Panginoon. At masdan, sila ay itinakwil mula sa kanyang harapan.\n\n21 At itinulot niyang sumapit sa kanila ang sumpa, oo, maging isang masidhing sumpa, dahil sa kanilang kasamaan. Sapagkat masdan, pinatigas nila ang kanilang mga puso laban sa kanya, kung kaya’t natulad sila sa batong kiskisan; anupa’t sapagkat sila ay mapuputi, at labis na kaaya-aya at kalugud-lugod, upang hindi sila maging kaakit-akit sa aking mga tao ay itinulot ng Panginoong Diyos na umitim ang kanilang mga balat.\n\n22 At ganito ang wika ng Panginoong Diyos: Itutulot ko na sila ay maging karima-rimarim sa iyong mga tao, maliban kung magsisisi sila sa kanilang mga kasamaan.\n\n23 At kasumpa-sumpa ang mga binhi niya na makikiisa sa kanilang mga binhi; sapagkat masusumpa sila ng gayunding sumpa. At winika ito ng Panginoon, at ito ay nangyari.\n\n24 At dahil sa kanilang sumpa na napasakanila, sila ay naging mga tamad na tao, puno ng kasamaan at katusuhan, at naghanap sa ilang ng mga hayop na mahuhuli.\n\n25 At sinabi sa akin ng Panginoong Diyos: Sila ay magiging pahirap sa iyong mga binhi, upang pukawin sila sa pag-alaala sa akin; at yamang hindi nila ako aalalahanin, at makikinig sa aking mga salita, kanilang pahihirapan sila maging tungo sa pagkalipol.\n\n26 At ito ay nangyari na ako, si Nephi, ay itinalaga sina Jacob at Jose na maging mga saserdote at guro sila sa lupain ng aking mga tao.\n\n27 At ito ay nangyari na kami ay namuhay nang maligaya.\n\n28 At lumipas ang tatlumpung taon mula sa panahong nilisan namin ang Jerusalem.\n\n29 At ako, si Nephi, ang nangalaga sa mga tala sa aking mga lamina na aking ginawa, tungkol sa aking mga tao sa ngayon.\n\n30 At ito ay nangyari na sinabi sa akin ng Panginoong Diyos: Gumawa ng iba pang mga lamina; at mag-ukit ka ng maraming bagay sa mga ito na mabuti sa aking paningin, para sa kapakinabangan ng iyong mga tao.\n\n31 Samakatwid, ako, si Nephi, upang maging masunurin sa mga kautusan ng Panginoon, ay humayo at ginawa ang mga laminang ito kung saan ko iniukit ang mga bagay na ito.\n\n32 At inukit ko ang yaong kasiya-siya sa Diyos. At kung nasisiyahan ang aking mga tao sa mga bagay ng Diyos, sila ay masisiyahan sa aking mga inukit na nasa mga laminang ito.\n\n33 At kung naising malaman ng aking mga tao ang mas tiyak na bahagi ng kasaysayan ng aking mga tao ay kinakailangan nilang saliksikin ang iba ko pang mga lamina.\n\n34 At sapat nang sabihin ko na apatnapung taon ang lumipas, at kami ay nagkaroon na ng mga digmaan at sigalutan sa aming mga kapatid.\n\n", "2-ne 6": "[center][font_size=26]Kabanata 6[/font_size][/center]\n\n[i]Muling iniulat ni Jacob ang kasaysayan ng mga Judio: Ang pagkabihag at pagbabalik mula sa Babilonia; ang ministeryo at pagkakapako sa krus ng Banal ng Israel; ang matatanggap na tulong mula sa mga Gentil; at ang pagpapanumbalik sa huling araw ng mga Judio kapag naniwala sila sa Mesiyas. Mga 559–545 B.C.[/i]\n\n1 Ang mga salita ni Jacob, na kapatid ni Nephi, na kanyang sinabi sa mga tao ni Nephi:\n\n2 Dinggin, mga minamahal kong kapatid, ako, si Jacob, na tinawag ng Diyos, at inordenan alinsunod sa pamamaraan ng kanyang banal na orden, at itinalaga ng aking kapatid na si Nephi, na inyong kinikilala bilang isang hari o isang tagapagtanggol, at na siyang inaasahan ninyo para sa kaligtasan, dinggin, inyong nalalaman na lubhang maraming bagay na ang aking sinabi sa inyo.\n\n3 Gayunpaman, ako ay nagsasalitang muli sa inyo; sapagkat inaalaala ko ang kapakanan ng inyong mga kaluluwa. Oo, labis ang aking pag-aalala sa inyo; at nalalaman ninyo sa inyong sarili na noon pa man ay gayon na. Sapagkat akin kayong pinagpayuhan nang buong sigasig; at itinuro ko sa inyo ang mga salita ng aking ama; at nangusap ako sa inyo hinggil sa lahat ng bagay na nasusulat, mula sa pagkakalikha ng daigdig.\n\n4 At ngayon, dinggin, ako ay mangungusap sa inyo hinggil sa mga bagay na nangyayari, at yaong mga mangyayari pa; kaya nga, babasahin ko sa inyo ang mga salita ni Isaias. At yaon ang mga salitang ninanais ng aking kapatid na aking sabihin sa inyo. At ako ay nangungusap sa inyo para sa inyong kapakanan, upang kayo ay matuto at purihin ang pangalan ng inyong Diyos.\n\n5 At ngayon, ang mga salitang aking babasahin ay yaong mga sinabi ni Isaias hinggil sa buong sambahayan ni Israel; kaya nga, ang mga iyon ay maaaring iugnay sa inyo, sapagkat kayo ay kabilang sa sambahayan ni Israel. At maraming bagay na nasabi ni Isaias ang maaaring iugnay sa inyo, sapagkat kayo ay kabilang sa sambahayan ni Israel.\n\n6 At ngayon, ito ang mga salita: Ganito ang wika ng Panginoong Diyos: Dinggin, ikakaway ko ang aking kamay sa mga Gentil, at itatayo ko ang aking sagisag sa mga tao; at kakalungin nila ang iyong mga anak na lalaki sa kanilang mga bisig, at ang iyong mga anak na babae ay papasanin sa kanilang mga balikat.\n\n7 At mga hari ang iyong magiging mga tagakandiling ama, at ang kanilang mga reyna ang iyong mga tagakandiling ina; magsisiyukod sila sa iyo na ang kanilang mga mukha ay nasa lupa, at hihimurin ang alikabok ng iyong mga paa; at iyong makikilala na ako ang Panginoon; sapagkat ang mga naghihintay sa akin ay hindi mahihiya.\n\n8 At ngayon, ako, si Jacob, ay mangungusap nang bahagya hinggil sa mga salitang ito. Sapagkat dinggin, ipinakita sa akin ng Panginoon na ang mga yaong nasa Jerusalem, kung saan tayo nagmula, ay napatay at mga dinalang bihag.\n\n9 Gayunpaman, ipinakita sa akin ng Panginoon na muli silang magbabalik. At ipinakita rin niya sa akin na ang Panginoong Diyos, ang Banal ng Israel, ay ipakikita ang kanyang sarili sa kanila sa laman; at matapos niyang ipakita ang sarili ay kanilang pahihirapan siya at ipapako siya sa krus, ayon sa mga salita ng anghel na kumausap sa akin.\n\n10 At matapos nilang patigasin ang kanilang mga puso at patigasin ang kanilang mga leeg laban sa Banal ng Israel, dinggin, ang mga kahatulan ng Banal ng Israel ay ipapataw sa kanila. At darating ang araw na sila ay sasaktan at pahihirapan.\n\n11 Anupa’t matapos na itaboy sila nang paroo’t parito, sapagkat gayon ang wika ng anghel, marami ang pahihirapan sa laman, at hindi pahihintulutang masawi, dahil sa mga panalangin ng matatapat; ikakalat sila at sasaktan, at kapopootan; gayunpaman, ang Panginoon ay magiging maawain sa kanila, na kapag nakarating sa kanila ang kaalaman hinggil sa kanilang Manunubos, sila ay muling sama-samang titipunin sa mga lupaing kanilang mana.\n\n12 At pinagpala ang mga Gentil, sila na mga isinulat ng propeta; sapagkat dinggin, kung sakali mang magsisisi sila at hindi kakalabanin ang Sion, at hindi makikiisa ang kanilang sarili sa yaong makapangyarihan at karumal-dumal na simbahan, sila ay maliligtas; sapagkat tutuparin ng Panginoong Diyos ang kanyang mga tipan na kanyang ginawa sa kanyang mga anak; at sa kadahilanang ito isinulat ng propeta ang mga bagay na ito.\n\n13 Anupa’t sila na kumakalaban sa Sion at sa mga pinagtipanang tao ng Panginoon ay hihimurin ang alikabok sa kanilang mga paa; at ang mga tao ng Panginoon ay hindi mahihiya. Sapagkat ang mga tao ng Panginoon ay sila na mga naghihintay sa kanya; sapagkat kanila pa ring hinihintay ang pagparito ng Mesiyas.\n\n14 At dinggin, ayon sa mga salita ng propeta, ang Mesiyas ay muling iaatas ang kanyang sarili sa ikalawang pagkakataon upang bawiin sila; kaya nga, ipakikita niya ang kanyang sarili sa kanila sa kapangyarihan at dakilang kaluwalhatian, tungo sa pagkalipol ng kanilang mga kaaway, sa pagdating ng araw na yaon na maniniwala sila sa kanya; at wala siyang lilipulin na naniniwala sa kanya.\n\n15 At sila na hindi maniniwala sa kanya ay lilipulin, kapwa sa pamamagitan ng apoy, at sa pamamagitan ng bagyo, at sa pamamagitan ng mga lindol, at sa pamamagitan ng mga pagdanak ng dugo, at sa pamamagitan ng mga salot, at sa pamamagitan ng taggutom. At makikilala nila na ang Panginoon ay Diyos, ang Banal ng Israel.\n\n16 Sapagkat makukuha ba sa makapangyarihan ang kanyang huli, o ang makatuwirang nabihag ay makalalaya?\n\n17 Subalit ganito ang wika ng Panginoon: Maging ang mga bihag ng makapangyarihan ay kukunin, at ang huli ng kakila-kilabot ay makalalaya; sapagkat ililigtas ng Makapangyarihang Diyos ang kanyang mga pinagtipanang tao. Sapagkat ganito ang wika ng Panginoon: Makikipaglaban ako sa kanila na nakikipaglaban sa iyo—\n\n18 At ipakakain ko sa kanila na nang-aapi sa iyo ang kanilang sariling laman; at malalango sila ng kanilang sariling dugo gaya ng matamis na alak; at makikilala ng lahat ng tao na ako ang Panginoon, ang iyong Tagapagligtas at iyong Manunubos, ang Makapangyarihan ni Jacob.\n\n", "2-ne 7": "[center][font_size=26]Kabanata 7[/font_size][/center]\n\n[i]Nagpatuloy si Jacob sa pagbabasa mula sa Isaias: Si Isaias ay nagsalita nang mala-mesiyas—Ang Mesiyas ay magtataglay ng dila ng nangaturuan—Ihahain niya ang kanyang likod sa mga mananakit—Hindi siya maaaring matulig—Ihambing sa Isaias 50. Mga 559–545 B.C.[/i]\n\n1 Oo, sapagkat ganito ang wika ng Panginoon: Isinantabi ba kita, o itinakwil ba kita nang tuluyan? Sapagkat ganito ang wika ng Panginoon: Saan naroon ang sulat ng paghihiwalay sa iyong ina? Kanino ba kita ipinagpalit, o kanino ba sa mga nagpapautang sa akin kita ipinagbili? Oo, kanino kita ipinagbili? Masdan, dahil sa inyong mga kasamaan ay ipinagbili ninyo ang inyong sarili, at dahil sa inyong mga kasalanan ay isinantabi ang inyong ina.\n\n2 Anupa’t nang dumating ako, walang tao; nang ako ay tumawag, oo, ay walang sinumang sumagot. O sambahayan ni Israel, naging maiksi nga ba ang aking kamay kaya hindi makatubos, o wala ba akong kapangyarihang makapagligtas? Masdan, sa saway ko ay aking tinutuyo ang dagat, ginagawa kong ilang ang kanilang mga ilog at ang kanilang mga isda ay bumabaho dahil sa nangatuyo ang tubig, at nangamatay sila dahil sa uhaw.\n\n3 Binibihisan ko ng kadiliman ang kalangitan, at ginagawa kong damit na magaspang ang kanilang pantakip.\n\n4 Binigyan ako ng Panginoong Diyos ng dila ng nangaturuan, upang aking malaman kung paano sasabihin ang isang salita sa inyo sa tamang panahon, O sambahayan ni Israel. Kapag kayo ay nanlulupaypay, siya ay nagigising tuwing umaga. Ginigising niya ang aking tainga upang makarinig ng gaya ng mga nangaturuan.\n\n5 Binuksan ng Panginoong Diyos ang aking tainga, at ako ay hindi naging mapanghimagsik, ni tumalikod man.\n\n6 Aking inihain ang aking likod sa mananakit, at ang aking mga pisngi sa mga bumabaltak ng balbas. Hindi ko ikinubli ang aking mukha sa kahihiyan at sa paglura.\n\n7 Sapagkat tutulungan ako ng Panginoong Diyos, kaya nga hindi ako maaaring matulig. Samakatwid, pinagmistula ko ang aking mukha na parang batong kiskisan, at nalalaman kong hindi ako mapapahiya.\n\n8 At malapit ang Panginoon, at pinawawalang-sala niya ako. Sino ang makikipaglaban sa akin? Tayo ay magsitayong magkakasama. Sino ang aking kaaway? Hayaang lumapit siya sa akin, at parurusahan ko siya sa pamamagitan ng kapangyarihan ng aking bibig.\n\n9 Sapagkat tutulungan ako ng Panginoong Diyos. At silang lahat na hahatol sa akin, masdan, silang lahat ay maluluma na parang kasuotan, at lalamunin sila ng mga tangà.\n\n10 Sino sa inyo ang may takot sa Panginoon, na sumusunod sa tinig ng kanyang tagapaglingkod, na lumalakad sa kadiliman at walang liwanag?\n\n11 Masdan kayong lahat na nagpapaalab ng apoy, na pinalilibutan ang mga sarili ng mga sulo, magsilakad kayo sa liyab ng inyong apoy at sa gitna ng mga sulong inyong pinag-alab. Ito ang tatamuhin ninyo sa aking kamay—kayo ay magsisihiga sa kalungkutan.\n\n", "2-ne 8": "[center][font_size=26]Kabanata 8[/font_size][/center]\n\n[i]Nagpatuloy si Jacob sa pagbabasa mula sa Isaias: Sa mga huling araw, aaluin ang Sion at titipunin ang Israel ng Panginoon—Ang mga natubos ay magsisitungo sa Sion sa gitna ng labis na kagalakan—Ihambing sa Isaias 51 at 52:1–2. Mga 559–545 B.C.[/i]\n\n1 Magsipakinig kayo sa akin, kayong nagsisisunod sa katwiran. Magsitingin kayo sa malaking bato na inyong kinaputulan, at sa butas ng hukay na kinahukayan sa inyo.\n\n2 Tingnan ninyo si Abraham na inyong ama at si Sara na siyang nagsilang sa inyo; sapagkat siya lamang ang tinawag ko, at pinagpala siya.\n\n3 Sapagkat aaluin ng Panginoon ang Sion, kanyang aaluin ang lahat niyang sirang dako; at gagawin niyang tulad ng Eden ang kanyang ilang, at ang kanyang disyerto tulad ng halamanan ng Panginoon. Kagalakan at kasiyahan ay matatagpuan doon, pagpapasalamat at tinig na malambing.\n\n4 Makinig sa akin, aking mga tao; at pakinggan ninyo ako, O aking bansa; sapagkat magmumula sa akin ang isang batas, at itutulot ko na manahan ang aking kahatulan bilang liwanag para sa mga tao.\n\n5 Nalalapit na ang aking katwiran; lumabas na ang aking kaligtasan, at hahatulan ng aking mga bisig ang mga tao. Ang mga pulo ay maghihintay sa akin, at sa aking bisig sila magtitiwala.\n\n6 Ibaling ninyo ang inyong mga paningin sa kalangitan, at magsitingin kayo sa lupa sa ibaba; sapagkat ang kalangitan ay mapapawing parang usok, at ang lupa ay malulumang parang kasuotan; at silang nagsisitira doon ay mamamatay sa gayunding pamamaraan. Subalit ang kaligtasan ko ay magpakailanman, at ang aking katwiran ay hindi mawawala.\n\n7 Makinig sa akin, kayong nakaaalam ng katwiran, ang mga tao na sinulatan ko sa puso ng aking batas, huwag ninyong katakutan ang puna ng mga tao, ni katakutan ang kanilang mga panlalait.\n\n8 Sapagkat sila ay lalamunin ng tangà na parang kasuotan, at kakainin sila ng uod na parang balahibo ng tupa. Subalit ang katwiran ko ay walang hanggan, at ang aking kaligtasan ay sa lahat ng sali’t salinlahi.\n\n9 Gumising, gumising! Magbihis ng kalakasan, O bisig ng Panginoon; gumising nang gaya ng mga sinaunang araw. Hindi ba’t ikaw ang tumaga kay Rahab, at sumugat sa dragon?\n\n10 Hindi ba’t ikaw ang tumuyo sa dagat, sa mga tubig ng malawak na karagatan; na iyong ginawang daan ang kailaliman ng dagat upang daanan ng mga natubos?\n\n11 Samakatwid, ang mga tinubos ng Panginoon ay magsisibalik, at magsisiparoong may awitan sa Sion; at walang hanggang kagalakan at kabanalan ang mapapasakanilang mga ulo; at matatamo nila ang kasayahan at kagalakan; ang kalungkutan at pagdadalamhati ay mapapawi.\n\n12 Ako siya; oo, ako siya na umaalo sa iyo. Masdan, sino ka, na natatakot sa tao, na mamamatay, at sa anak ng tao, na gagawing parang damo?\n\n13 At kalilimutan ang Panginoon na iyong manlilikha, na nagladlad ng kalangitan, at naglagay ng saligan ng mundo, at patuloy na natatakot araw-araw, dahil sa pusok ng mamimighati, sa wari ay handa siyang manggiba? At saan naroon ang pusok ng mamimighati?\n\n14 Ang bihag na ipinatapon ay nagmamadali, upang siya ay palayain, at nang hindi siya mamatay sa hukay, ni magkulang ang kanyang tinapay.\n\n15 Subalit ako ang Panginoon mong Diyos, na nagpapaalon sa tubig; Panginoon ng mga Hukbo ang pangalan ko.\n\n16 At inilagay ko ang aking mga salita sa iyong bibig, at tinakpan kita sa lilim ng aking kamay, upang aking mailadlad ang kalangitan at mailagay ang saligan ng mundo, at masabi sa Sion: Dinggin, kayo ang aking mga tao.\n\n17 Gumising, gumising, bumangon ka, O Jerusalem, na uminom sa kamay ng Panginoon sa saro ng kanyang matinding galit—iyong sinaid hanggang sa latak ang sarong nakalalango—\n\n18 At walang pumatnubay sa kanya isa man sa mga anak na lalaking kanyang isinilang; ni umalalay sa kanya isa man sa mga anak na lalaking kanyang pinalaki.\n\n19 Ang dalawang anak na lalaking ito ay dumating sa iyo, na malulungkot para sa iyo—sa iyong kapanglawan at pagkawasak, at sa taggutom at sa espada—at kanino kita ipaaalo?\n\n20 Ang iyong mga anak na lalaki ay nangakalupaypay, maliban sa dalawang ito; sila ay nakahiga sa panulukan ng lahat ng lansangan; na katulad ng isang mabangis na toro na nasa silo, tigib ng matinding galit ng Panginoon, ang pagbabanta ng iyong Diyos.\n\n21 Samakatwid, dinggin ngayon ito, ikaw na naghihirap, at lango, ngunit hindi ng alak:\n\n22 Ganito ang wika ng iyong Panginoon, ang Panginoon at iyong Diyos ay nagmamakaawa sa kapakanan ng kanyang mga tao; masdan, kukunin ko sa iyong kamay ang sarong nakalalango, ang latak ng saro ng aking matinding galit; hindi mo na ito iinumin pang muli.\n\n23 Subalit aking ilalagay ito sa kamay nila na nagpapahirap sa iyo; na nakapagsabi sa iyong kaluluwa: Yumukod, upang kami ay makadaan—at iyong inilatag ang iyong katawan na parang lupa at parang lansangan sa kanila na nagdaraan.\n\n24 Gumising, gumising, isuot mo ang iyong kalakasan, O Sion; isuot ang iyong magagandang kasuotan, O Jerusalem, ang banal na lungsod; sapagkat mula ngayon, hindi na papasok sa iyo ang hindi tuli at ang marumi.\n\n25 Pagpagin mo ang sarili mula sa alabok; bumangon, umupo, O Jerusalem; kalagan ang sarili mula sa mga tali sa iyong leeg, O bihag na anak na babae ng Sion.\n\n", "2-ne 9": "[center][font_size=26]Kabanata 9[/font_size][/center]\n\n[i]Ipinaliwanag ni Jacob na ang mga Judio ay titipunin sa lahat ng kanilang lupang pangako—Tutubusin ng Pagbabayad-sala ang tao mula sa Pagkahulog—Babangon ang katawan ng mga patay mula sa libingan, at ang kanilang mga espiritu mula sa impiyerno at paraiso—Sila ay hahatulan—Ang Pagbabayad-sala ay nagliligtas mula sa kamatayan, sa impiyerno, sa diyablo, at sa walang hanggang pagdurusa—Ang mga matwid ay maliligtas sa kaharian ng Diyos—Ang mga parusa sa mga kasalanan ay itinakda—Ang Banal ng Israel ang tanod ng pasukan. Mga 559–545 B.C.[/i]\n\n1 At ngayon, mga minamahal kong kapatid, binasa ko ang mga bagay na ito upang malaman ninyo ang hinggil sa mga tipan ng Panginoon na kanyang itinipan sa buong sambahayan ni Israel—\n\n2 Na siya ay nangusap sa mga Judio, sa pamamagitan ng bibig ng kanyang mga banal na propeta, maging mula sa simula, sa bawat sali’t salinlahi, hanggang sa dumating ang panahon na sila ay maipanumbalik sa tunay na simbahan at kawan ng Diyos; kung kailan titipunin sila pauwi sa mga lupaing kanilang mana, at makapanahan sa lahat ng kanilang mga lupang pangako.\n\n3 Dinggin, mga minamahal kong kapatid, sinasabi ko sa inyo ang mga bagay na ito upang kayo ay magsaya, at maitaas ang inyong mga ulo magpakailanman, dahil sa mga pagpapalang ipagkakaloob ng Panginoong Diyos sa inyong mga anak.\n\n4 Sapagkat nalalaman kong nagsaliksik kayo nang mabuti, marami sa inyo, upang malaman ang mga bagay na mangyayari; kaya nga, alam kong nalalaman ninyo na ang ating laman ay tiyak na manghihina at mamamatay; gayunman, sa ating mga katawan ay makikita natin ang Diyos.\n\n5 Oo, alam kong nalalaman ninyo na sa katawan ay ipakikita niya ang kanyang sarili sa kanila na nasa Jerusalem, na ating pinanggalingan; sapagkat kinakailangang iyon ay sa kanila; sapagkat minamarapat ng dakilang Lumikha na tulutan niya ang kanyang sarili na magpasailalim sa tao sa laman, at mamatay para sa lahat ng tao, upang ang lahat ng tao ay mapasailalim sa kanya.\n\n6 Sapagkat sumapit ang kamatayan sa lahat ng tao, upang matupad ang maawaing plano ng dakilang Lumikha, talagang kinakailangang magkaroon ng kapangyarihan ng pagkabuhay na mag-uli, at ang pagkabuhay na mag-uli ay talagang kinakailangang mapasa-tao dahil sa pagkahulog; at ang pagkahulog ay dumating dahil sa paglabag; at dahil ang tao ay nahulog, sila ay itinakwil mula sa harapan ng Panginoon.\n\n7 Samakatwid, talagang kailangan ng isang walang hanggang pagbabayad-sala—maliban kung ito ay maging walang hanggang pagbabayad-sala, ang kabulukang ito ay hindi makapagbibihis ng walang kabulukan. Kaya nga, ang unang kahatulang sumapit sa tao ay talagang kinakailangang manatili nang walang hanggang panahon. At kung magkagayon, ang lamang ito ay tiyak na malilibing upang mabulok at maagnas sa inang lupa nito, upang hindi na bumangon pang muli.\n\n8 O ang karunungan ng Diyos, ang kanyang awa at biyaya! Sapagkat dinggin, kung ang katawang ito ay hindi na babangon pang muli, ang ating espiritu ay tiyak na mapapasailalim sa anghel na yaon na itinakwil mula sa kinaroroonan ng Diyos na Walang Hanggan, at naging diyablo, upang hindi na bumangon pang muli.\n\n9 At ang ating mga espiritu ay tiyak na matutulad sa kanya, at tayo ay magiging mga diyablo, mga anghel ng diyablo, na masasarahan mula sa kinaroroonan ng ating Diyos, at mananatiling kasama ng ama ng kasinungalingan, sa kalungkutan, katulad ng kanyang sarili; oo, sa nilalang na yaong luminlang sa ating mga unang magulang, na nag-anyo sa kanyang sarili na halos katulad ng isang anghel ng liwanag, at inudyukan ang mga anak ng tao sa mga lihim na pagsasabwatan ng pagpaslang at lahat ng uri ng lihim na gawain ng kadiliman.\n\n10 O kaydakila ng kabutihan ng ating Diyos, na naghanda ng daan upang tayo ay makawala mula sa mahigpit na pagkakahawak ng kakila-kilabot na halimaw na ito; oo, yaong halimaw, na kamatayan at impiyerno, na tinatawag kong kamatayan ng katawan, at kamatayan din ng espiritu.\n\n11 At dahil sa paraan ng pagliligtas ng ating Diyos, ang Banal ng Israel, ang kamatayang ito, na aking sinabi, na temporal, ay palalayain ang mga patay nito; na kamatayan ay libingan.\n\n12 At ang kamatayang ito na aking sinabi, na espirituwal na kamatayan, ay palalayain ang kanyang mga patay; na espirituwal na kamatayan ay impiyerno; kaya nga, ang kamatayan at ang impiyerno ay tiyak na palalayain ang kanilang mga patay, at tiyak na palalayain ng impiyerno ang bihag nitong mga espiritu, at tiyak na palalayain ng libingan ang bihag nitong mga katawan, at ang mga katawan at espiritu ng tao ay maipanunumbalik sa isa’t isa; at ito ay sa pamamagitan ng kapangyarihan ng pagkabuhay na mag-uli ng Banal ng Israel.\n\n13 O kaydakila ng plano ng ating Diyos! Sapagkat sa kabilang dako, ang paraiso ng Diyos ay tiyak na palalayain ang mga espiritu ng mga matwid, at ang libingan ay palalayain ang katawan ng mga matwid; at ang espiritu at ang katawan ay magsasamang muli sa sarili nito, at lahat ng tao ay magiging walang kabulukan, at walang kamatayan, at sila ay mga buhay na kaluluwa, na may ganap na kaalamang katulad natin na nasa laman, maliban lamang na ang ating kaalaman ay magiging ganap.\n\n14 Samakatwid, tayo ay magkakaroon ng ganap na kaalaman ng lahat ng ating mga pagkakasala, at ng ating karumihan, at ng ating kahubaran; at ang mga matwid ay magkakaroon ng ganap na kaalaman ng kanilang kasiyahan, at ng kanilang katwiran, na nabibihisan ng kadalisayan, oo, maging ng báta ng katwiran.\n\n15 At ito ay mangyayari na kapag ang lahat ng tao ay nakalampas mula sa unang kamatayang ito tungo sa pagkabuhay, kung kaya nga’t sila ay naging walang kamatayan, sila ay tiyak na haharap sa hukumang-luklukan ng Banal ng Israel; at pagkatapos ay darating ang kahatulan, at pagkatapos ay tiyak na hahatulan sila alinsunod sa banal na paghuhukom ng Diyos.\n\n16 At tunay, yamang ang Panginoon ay buhay, sapagkat sinabi ito ng Panginoong Diyos, at ito ay kanyang walang hanggang salita, na hindi mawawalang-bisa, na sila na mga matwid ay mananatili pa ring matwid, at sila na marurumi ay mananatili pa ring marurumi; anupa’t sila na marurumi ang diyablo at ang kanyang mga anghel; at sila ay ilalagak sa walang hanggang apoy, na inihanda para sa kanila; at ang kanilang pagdurusa ay magiging kagaya ng lawa ng apoy at asupre, na ang ningas ay pumapailanglang magpakailanman at walang katapusan.\n\n17 O ang kadakilaan at ang katarungan ng ating Diyos! Sapagkat isinasagawa niya ang lahat ng kanyang salita, at ang mga yaon ay nagmula sa kanyang bibig, at ang kanyang batas ay tiyak na matutupad.\n\n18 Datapwat, dinggin, ang mga matwid, ang mga banal ng Banal ng Israel, sila na nangagsipaniwala sa Banal ng Israel, sila na nangagsipagtiis sa mga pasakit ng daigdig, at nasuklam sa kahihiyan nito, sila ang magmamana ng kaharian ng Diyos, na inihanda para sa kanila mula pa sa pagkakatatag ng daigdig, at ang kanilang kagalakan ay malulubos magpakailanman.\n\n19 O ang kadakilaan ng awa ng ating Diyos, ang Banal ng Israel! Sapagkat inililigtas niya ang kanyang mga banal mula sa kakila-kilabot na halimaw, ang diyablo, at sa kamatayan, at sa impiyerno, at sa yaong lawa ng apoy at asupre, na walang katapusang pagdurusa.\n\n20 O kaydakila ng kabanalan ng ating Diyos! Sapagkat nalalaman niya ang lahat ng bagay, at walang anumang bagay na hindi niya alam.\n\n21 At siya ay paparito sa daigdig upang kanyang mailigtas ang lahat ng tao kung sila ay makikinig sa kanyang tinig; sapagkat dinggin, kanyang titiisin ang sakit ng lahat ng tao, oo, ang sakit ng bawat nilalang, kapwa lalaki, babae, at mga bata, na kabilang sa mag-anak ni Adan.\n\n22 At titiisin niya ito upang ang pagkabuhay na mag-uli ay maganap sa lahat ng tao, upang makatayo ang lahat sa harapan niya sa dakila at araw ng paghuhukom.\n\n23 At kanyang inutusan ang lahat ng tao na kailangan nilang magsisi, at mabinyagan sa kanyang pangalan, na may sakdal na pananampalataya sa Banal ng Israel, o sila ay hindi maliligtas sa kaharian ng Diyos.\n\n24 At kung hindi sila magsisisi at maniniwala sa kanyang pangalan, at mabibinyagan sa kanyang pangalan, at magtitiis hanggang wakas, sila ay tiyak na susumpain; sapagkat ang Panginoong Diyos, ang Banal ng Israel, ang nagsalita nito.\n\n25 Anupa’t siya ay nagbigay ng batas; at kung saan walang batas na ibinigay ay walang kaparusahan; at kung saan walang kaparusahan ay walang paghatol; at kung saan walang paghatol, ang mga awa ng Banal ng Israel ang aangkin sa kanila, dahil sa pagbabayad-sala; sapagkat sila ay ililigtas ng kapangyarihan niya.\n\n26 Sapagkat ang pagbabayad-sala ang makasisiya sa mga hinihingi ng kanyang katarungan sa lahat ng yaong walang batas na ibinigay sa kanila, upang sila ay maligtas mula sa yaong kakila-kilabot na halimaw, kamatayan at impiyerno, at sa diyablo, at sa lawa ng apoy at asupre, na walang hanggang pagdurusa; at sila ay manunumbalik sa yaong Diyos na nagkaloob sa kanila ng hininga, na siyang Banal ng Israel.\n\n27 Datapwat sa aba niya na binigyan ng batas, oo, na taglay ang lahat ng kautusan ng Diyos, na katulad natin, at lumabag sa mga ito, at sinayang ang mga araw ng kanyang pagsubok, sapagkat kakila-kilabot ang kanyang kalagayan!\n\n28 O yaong tusong plano ng masama! O ang kahambugan, at ang mga kahinaan, at ang kahangalan ng mga tao! Kapag sila ay marurunong, inaakala nila na sila ay matatalino, at sila ay hindi nakikinig sa payo ng Diyos, sapagkat isinasaisantabi nila ito, inaakala nilang alam nila sa kanilang sarili, kaya nga, ang kanilang karunungan ay kahangalan at wala silang pakinabang dito. At sila ay masasawi.\n\n29 Subalit ang maging marunong ay mabuti kung makikinig sila sa mga payo ng Diyos.\n\n30 Datapwat sa aba sa mayayaman, na mayayaman sa mga bagay ng daigdig. Sapagkat dahil sila ay mayayaman, kanilang hinahamak ang mga maralita, at kanilang inuusig ang maaamo, at ang kanilang mga puso ay nasa kanilang mga kayamanan; kaya nga, ang kanilang kayamanan ang kanilang diyos. At dinggin, ang kanilang kayamanan ay mawawala ring kasama nila.\n\n31 At sa aba sa mga bingi na ayaw makinig; sapagkat sila ay masasawi.\n\n32 Sa aba sa mga bulag na ayaw makakita; sapagkat sila rin ay masasawi.\n\n33 Sa aba sa mga hindi tuli ang puso, sapagkat parurusahan sila ng kaalaman ng kanilang kasamaan sa huling araw.\n\n34 Sa aba sa mga sinungaling, sapagkat sila ay itatapon sa impiyerno.\n\n35 Sa aba sa mamamatay-tao na pumapatay nang sadya, sapagkat siya ay mamamatay.\n\n36 Sa aba sa mga gumagawa ng mga pagpapatutot, sapagkat sila ay itatapon sa impiyerno.\n\n37 Oo, sa aba nila na sumasamba sa mga diyus-diyusan, sapagkat ang diyablo ng lahat ng diyablo ay nalulugod sa kanila.\n\n38 At, sa madaling salita, sa aba nilang lahat na namatay sa kanilang mga kasalanan; sapagkat sila ay babalik sa Diyos, at mamamasdan ang kanyang mukha, at mananatili sa kanilang mga kasalanan.\n\n39 O, mga minamahal kong kapatid, alalahanin ang kakila-kilabot na paglabag sa Banal na Diyos, at gayundin ang kakila-kilabot na pagbibigay-daan sa mga pang-aakit ng yaong tuso. Tandaan, ang maging mahalay sa kaisipan ay kamatayan, at ang maging espirituwal sa kaisipan ay buhay na walang hanggan.\n\n40 O, mga minamahal kong kapatid, makinig sa aking mga salita. Alalahanin ang kadakilaan ng Banal ng Israel. Huwag sabihin na ako ay nagsalita ng masasakit na bagay laban sa inyo; sapagkat kung gagawin ninyo ito, hinahamak ninyo ang katotohanan; sapagkat sinabi ko ang mga salita ng inyong Lumikha. Alam ko na ang mga salita ng katotohanan ay masakit laban sa lahat ng karumihan; ngunit ang mabubuti ay hindi natatakot sa mga yaon, sapagkat minamahal nila ang katotohanan at hindi nanginginig.\n\n41 O kung gayon, mga minamahal kong kapatid, lumapit sa Panginoon, ang Banal. Pakatandaan na ang kanyang mga landas ay matwid. Dinggin, ang daan para sa tao ay makipot, ngunit ito ay nasa isang tuwid na daraanan sa harapan niya, at ang Banal ng Israel ang tanod ng pasukan; at wala siyang inuupahang tagapaglingkod doon; at walang ibang daan maliban sa pasukan; sapagkat hindi siya malilinlang, sapagkat Panginoong Diyos ang kanyang pangalan.\n\n42 At ang sinumang kakatok, siya ay kanyang pagbubuksan; at ang matatalino, at ang marurunong, at silang mayayaman, na nagmamataas dahil sa kanilang kaalaman, at kanilang karunungan, at kanilang mga kayamanan—oo, sila yaong kanyang kinasusuklaman; at maliban kung kanilang iwawaksi ang mga bagay na ito, at ituturing na mga hangal ang kanilang sarili sa harapan ng Diyos, at bumaba sa kailaliman ng pagpapakumbaba, hindi niya sila pagbubuksan.\n\n43 Ngunit ang mga bagay ng matatalino at masisinop ay ikukubli mula sa kanila magpakailanman—oo, yaong kaligayahang inihanda para sa mga banal.\n\n44 O, mga minamahal kong kapatid, pakatandaan ang aking mga salita. Dinggin, hinuhubad ko ang aking mga kasuotan, at ipinapagpag ko ang mga ito sa harapan ninyo; ako ay dumadalangin sa Diyos ng aking kaligtasan na tingnan niya ako ng kanyang mapagsiyasat na mata; kaya nga, malalaman ninyo sa huling araw, kung kailan ang lahat ng tao ay hahatulan sa kanilang mga gawa, na ang Diyos ng Israel ay sumaksing ipinagpag ko ang inyong mga kasamaan mula sa aking kaluluwa, at na ako ay nakatayo nang maningning sa harapan niya, at naalis sa akin ang inyong dugo.\n\n45 O, mga minamahal kong kapatid, talikuran ang inyong mga kasalanan; iwagwag ang mga tanikala niya na gagapos sa inyo nang mahigpit; lumapit sa yaong Diyos na siyang bato ng inyong kaligtasan.\n\n46 Ihanda ang inyong mga kaluluwa para sa yaong maluwalhating araw kung kailan igagawad ang katarungan sa mga matwid, maging ang araw ng paghuhukom, upang huwag kayong manliit dahil sa nakapanghihilakbot na takot; upang huwag ninyong maalaala ang inyong nakakikilabot na pagkakasala sa kaganapan, at mapilitang bumulalas: Banal, banal ang inyong mga kahatulan, O Panginoong Diyos na Pinakamakapangyarihan—ngunit alam ko ang aking pagkakasala; ako ay lumabag sa inyong batas, at ang mga paglabag ko ay sa akin; at nakuha ako ng diyablo, na ako ay biktima ng kanyang nakapanghihilakbot na kalungkutan.\n\n47 Ngunit dinggin, mga kapatid ko, kinakailangan bang kayo ay gisingin ko sa isang kakila-kilabot na katotohanan ng mga bagay na ito? Susuyurin ko ba ang inyong mga kaluluwa kung ang inyong mga isipan ay dalisay? Ako ba ay magiging matapat sa inyo alinsunod sa katapatan ng katotohanan kung kayo ay malaya sa kasalanan?\n\n48 Dinggin, kung kayo ay banal, mangungusap ako sa inyo ng kabanalan; ngunit yamang kayo ay hindi banal, at itinuturing ninyo akong isang guro, talagang kinakailangang ituro ko sa inyo ang kahihinatnan ng kasalanan.\n\n49 Dinggin, ang aking kaluluwa ay nasusuklam sa kasalanan, at ang aking puso ay nalulugod sa kabutihan; at pupurihin ko ang banal na pangalan ng aking Diyos.\n\n50 Halikayo, mga kapatid ko, bawat isa na nauuhaw, lumapit kayo sa mga tubig; at siya na walang salapi, halika’t bumili at kumain; oo, bumili ng alak at gatas nang walang salapi at walang bayad.\n\n51 Anupa’t huwag gastusin ang salapi sa mga yaong walang kabuluhan, ni ang inyong paggawa sa mga yaong hindi nakasisiya. Makinig kayo nang masigasig sa akin, at tandaan ang mga salitang aking sinabi; at lumapit sa Banal ng Israel, at magpakabusog doon sa hindi nawawala, ni nasisira, at hayaang ang inyong kaluluwa ay malugod sa katabaan.\n\n52 Dinggin, mga minamahal kong kapatid, pakatandaan ang mga salita ng inyong Diyos; patuloy na manalangin sa kanya sa araw, at magbigay-pasalamat sa kanyang banal na pangalan sa gabi. Magsaya ang inyong mga puso.\n\n53 At masdan kung gaano kaydakila ng mga tipan ng Panginoon, at kaydakila ng kanyang mga pagpapakababa sa mga anak ng tao; at dahil sa kanyang kadakilaan, at kanyang biyaya at awa, kanyang ipinangako sa atin na ang ating mga binhi ay hindi lubusang malilipol, ayon sa laman, kundi kanyang pangangalagaan sila; at sa mga darating na salinlahi, sila ay magiging isang mabuting sanga sa sambahayan ni Israel.\n\n54 At ngayon, mga kapatid ko, magsasalita pa ako sa inyo nang marami; ngunit sa kinabukasan ko na ipahahayag sa inyo ang nalalabi sa aking mga salita. Amen.\n\n", "2-ne 10": "[center][font_size=26]Kabanata 10[/font_size][/center]\n\n[i]Ipinaliwanag ni Jacob na ipapako ng mga Judio ang kanilang Diyos—Sila ay ikakalat hanggang sa magsimula silang maniwala sa kanya—Ang Amerika ay magiging lupain ng kalayaan, kung saan walang haring mamamahala—Ipagkasundo sa Diyos ang inyong sarili at magtamo ng kaligtasan sa pamamagitan ng Kanyang biyaya. Mga 559–545 B.C.[/i]\n\n1 At ngayon, ako, si Jacob, ay muling nangungusap sa inyo, mga minamahal kong kapatid, hinggil sa matwid na sangang ito na aking sinabi.\n\n2 Sapagkat dinggin, ang mga pangakong ating natanggap ay mga pangako sa atin ayon sa laman; anupa’t sa kabila ng ipinakita sa akin na marami sa ating mga anak ang masasawi sa laman dahil sa kawalang-paniniwala, gayunman, magiging maawain ang Diyos sa marami; at ang ating mga anak ay ipanunumbalik, upang makarating sila sa mga yaong makapagbibigay ng tunay na kaalaman tungkol sa kanilang Manunubos.\n\n3 Anupa’t tulad ng sinabi ko sa inyo, talagang kinakailangan na si Cristo—sapagkat noong nakaraang gabi ay sinabi sa akin ng anghel na ito ang magiging pangalan niya—ay pumaroon sa mga Judio, sa mga yaong higit na masasama sa daigdig; at kanilang ipapako siya—sapagkat minamarapat ito ng ating Diyos, at wala nang ibang bansa sa mundo na magpapako sa kanilang Diyos.\n\n4 Sapagkat kung ginawa sa mga ibang bansa ang mga makapangyarihang himala ay magsisisi sila, at malalaman na siya ang kanilang Diyos.\n\n5 Subalit dahil sa mga huwad na pagkasaserdote at mga kasamaan, sila na nasa Jerusalem ay patitigasin ang kanilang mga leeg laban sa kanya, kaya nga ipapako siya sa krus.\n\n6 Anupa’t dahil sa kanilang mga kasamaan, ang mga pagkalipol, taggutom, salot, at pagdanak ng dugo ay sasapit sa kanila; at sila na hindi malilipol ay ikakalat sa lahat ng bansa.\n\n7 Subalit dinggin, ganito ang wika ng Panginoong Diyos: Sa pagdating ng araw na maniniwala sila sa akin, na ako ang Cristo, sa gayon ako nakipagtipan sa kanilang mga ama na ipanunumbalik sila habang nasa laman, sa mundo, sa mga lupaing kanilang mana.\n\n8 At ito ay mangyayari na titipunin sila mula sa matagal nilang pagkakakalat, mula sa mga pulo ng dagat, at mula sa apat na sulok ng mundo; at ang mga bansa ng mga Gentil ay magiging dakila sa aking paningin, wika ng Diyos, sa pagdadala sa kanila sa mga lupaing kanilang mana.\n\n9 Oo, ang mga hari ng mga Gentil ay magiging mga tagakandiling ama sa kanila, at ang kanilang mga reyna ay magiging mga tagakandiling ina; kaya nga, ang mga pangako ng Panginoon ay dakila sa mga Gentil, sapagkat sinabi niya ito, at sino ang makikipagtalo?\n\n10 Subalit dinggin, ang lupaing ito, wika ng Diyos, ay magiging lupaing inyong mana, at ang mga Gentil ay pagpapalain sa lupain.\n\n11 At ang lupaing ito ay magiging lupain ng kalayaan sa mga Gentil, at hindi magkakaroon ng mga hari sa lupain, na ibabangon sa mga Gentil.\n\n12 At aking palalakasin ang lupaing ito laban sa lahat ng iba pang bansa.\n\n13 At siya na lumalaban sa Sion ay masasawi, wika ng Diyos.\n\n14 Sapagkat siya na magbabangon ng isang hari laban sa akin ay masasawi, sapagkat ako, ang Panginoon, na hari ng langit, ang kanilang magiging hari, at ako ay magiging ilaw sa kanila magpakailanman, na mga makikinig sa aking mga salita.\n\n15 Anupa’t sa dahilang ito, upang matupad ang aking mga tipan na aking ginawa sa mga anak ng tao, na aking gagawin sa kanila habang sila ay nasa laman, talagang kinakailangan kong wasakin ang mga lihim na gawain ng kadiliman, at ang mga pagpaslang, at ang mga karumal-dumal na gawain.\n\n16 Samakatwid, siya na kumalaban sa Sion, kapwa Judio at Gentil, kapwa alipin at malaya, kapwa lalaki at babae, ay masasawi; sapagkat sila ang mga yaong patutot ng buong mundo; sapagkat sila na hindi para sa akin ay laban sa akin, wika ng ating Diyos.\n\n17 Sapagkat tutuparin ko ang aking mga pangako na aking ginawa sa mga anak ng tao, na gagawin ko sa kanila habang sila ay nasa laman—\n\n18 Anupa’t mga minamahal kong kapatid, ganito ang wika ng ating Diyos: Pahihirapan ko ang iyong mga binhi sa pamamagitan ng kamay ng mga Gentil; gayunman, palalambutin ko ang mga puso ng mga Gentil, na sila ay matutulad sa isang ama sa kanila; kaya nga, ang mga Gentil ay pagpapalain at ibibilang sa sambahayan ni Israel.\n\n19 Anupa’t ilalaan ko ang lupaing ito sa iyong mga binhi, at sa kanila na ibibilang sa iyong mga binhi, magpakailanman, bilang lupaing kanilang mana; sapagkat ito ay isang piling lupain, wika ng Diyos sa akin, higit sa iba pang mga lupain, kaya nga nais kong sumamba sa akin ang lahat ng taong mananahan dito, wika ng Diyos.\n\n20 At ngayon, mga minamahal kong kapatid, nalalamang binigyan tayo ng ating maawaing Diyos ng maraming kaalaman hinggil sa mga bagay na ito, atin siyang alalahanin, at isantabi ang ating mga kasalanan, at huwag iyuko ang ating mga ulo, sapagkat hindi tayo itinatakwil; gayunpaman, itinaboy tayo palabas mula sa lupaing ating mana; subalit tayo ay dinala sa higit na mainam na lupain, sapagkat ginawa ng Panginoon na ang dagat ay maging daan natin, at tayo ay nasa isang pulo ng dagat.\n\n21 Subalit dakila ang mga pangako ng Panginoon sa kanila na nasa mga pulo ng dagat; anupa’t sapagkat sinabing mga pulo, talagang tiyak na marami pang iba bukod dito, at ang mga ito ay tinitirahan din ng ating mga kapatid.\n\n22 Sapagkat dinggin, inaakay palayo ng Panginoong Diyos ang sambahayan ni Israel sa pana-panahon, alinsunod sa kanyang kalooban at kasiyahan. At ngayon, dinggin, naaalaala ng Panginoon silang lahat na nahiwalay, kaya nga, naaalaala rin niya tayo.\n\n23 Samakatwid, magalak sa inyong mga puso, at tandaan ninyo na kayo ay malayang makakikilos para sa inyong sarili—na piliin ang daan ng walang hanggang kamatayan o ang daan ng buhay na walang hanggan.\n\n24 Anupa’t mga minamahal kong kapatid, makipagkasundo kayo sa kalooban ng Diyos, at hindi sa kagustuhan ng diyablo at ng laman; at tandaan, matapos kayong makipagkasundo sa Diyos, na dahil lamang sa at sa pamamagitan ng biyaya ng Diyos kayo maliligtas.\n\n25 Anupa’t ibangon nawa kayo ng Diyos mula sa kamatayan sa pamamagitan ng kapangyarihan ng pagkabuhay na mag-uli, at mula rin sa walang hanggang kamatayan sa pamamagitan ng kapangyarihan ng pagbabayad-sala, upang kayo ay matanggap sa walang hanggang kaharian ng Diyos, upang inyong papurihan siya sa pamamagitan ng dakilang biyaya. Amen.\n\n", "2-ne 11": "[center][font_size=26]Kabanata 11[/font_size][/center]\n\n[i]Nakita ni Jacob ang kanyang Manunubos—Ang batas ni Moises ay sumasagisag kay Cristo at nagpapatunay na paparito Siya. Mga 559–545 B.C.[/i]\n\n1 At ngayon, marami pang bagay ang sinabi ni Jacob sa aking mga tao sa panahong yaon; gayunpaman, ang mga bagay lamang na ito ang aking isinulat, sapagkat ang mga bagay na naisulat ko ay sapat na sa akin.\n\n2 At ngayon, ako, si Nephi, ay magsusulat pa ng mga salita ni Isaias, sapagkat ang aking kaluluwa ay nalulugod sa kanyang mga salita. Sapagkat iniuugnay ko ang kanyang mga salita sa aking mga tao, at ipadadala ko ang mga ito sa lahat ng aking mga anak, sapagkat katotohanang nakita niya ang aking Manunubos tulad ng pagkakita ko sa kanya.\n\n3 At ang aking kapatid, si Jacob, ay nakita rin siya tulad ng pagkakita ko sa kanya; kaya nga, ipadadala ko ang kanilang mga salita sa aking mga anak upang patunayan sa kanila na totoo ang mga salita ko. Anupa’t sa pamamagitan ng mga salita ng tatlo, sinabi ng Diyos, na pagtitibayin ko ang aking salita. Gayunpaman, ang Diyos ay nagpapadala ng mga karagdagang saksi, at patutunayan niya ang lahat ng kanyang salita.\n\n4 Masdan, ang aking kaluluwa ay nalulugod sa pagpapatunay sa aking mga tao ng katotohanan ng pagparito ni Cristo; sapagkat, sa layuning ito ibinigay ang batas ni Moises; at lahat ng bagay na ibinigay ng Diyos mula pa sa simula ng daigdig, sa tao, ay pagsasagisag sa kanya.\n\n5 At ang aking kaluluwa ay nalulugod din sa mga tipan ng Panginoon na kanyang ginawa sa ating mga ama; oo, ang aking kaluluwa ay nalulugod sa kanyang biyaya, at sa kanyang katarungan, at kapangyarihan, at awa sa dakila at walang hanggang plano ng kaligtasan mula sa kamatayan.\n\n6 At ang aking kaluluwa ay nalulugod sa pagpapatunay sa aking mga tao na maliban kung paparito si Cristo ay tiyak na masasawi ang lahat ng tao.\n\n7 Sapagkat kung walang Cristo ay walang Diyos; at kung walang Diyos ay wala tayo, sapagkat hindi maaaring magkaroon ng paglikha. Subalit may Diyos, at siya si Cristo, at paparito siya sa kaganapan ng kanyang sariling kapanahunan.\n\n8 At ngayon, isusulat ko ang ilan sa mga salita ni Isaias, upang kung sinuman sa aking mga tao ang makababasa ng mga salitang ito ay magalak sa kanilang mga puso at magsaya para sa lahat ng tao. Ngayon, ito ang mga salita, at maaari ninyong iugnay ang mga ito sa inyo at sa lahat ng tao.\n\n", "2-ne 12": "[center][font_size=26]Kabanata 12[/font_size][/center]\n\n[i]Nakita ni Isaias ang templo ng huling araw, pagtitipon ng Israel, at paghuhukom at kapayapaang pang-milenyo—Ang mga palalo at masasama ay ibababa sa Ikalawang Pagparito—Ihambing sa Isaias 2. Mga 559–545 B.C.[/i]\n\n1 Ang salitang napag-alaman ni Isaias, ang anak ni Amos, hinggil sa Juda at Jerusalem:\n\n2 At ito ay mangyayari sa mga huling araw, na ang bundok na kinatitirikan ng bahay ng Panginoon ay matatatag sa tuktok ng mga bundok, at magiging mataas sa mga burol, at magsisiparoon ang lahat ng bansa.\n\n3 At maraming tao ang magsisiyaon at magsasabi, Halina kayo, at tayo ay umahon sa bundok ng Panginoon, sa bahay ng Diyos ni Jacob; at tuturuan niya tayo ng kanyang mga daan, at tayo ay magsisilakad sa kanyang mga landas; sapagkat mula sa Sion ay manggagaling ang batas, at ang salita ng Panginoon mula sa Jerusalem.\n\n4 At siya ang huhukom sa mga bansa, at pagsasabihan ang maraming tao: at kanilang gagawing sudsod ang kanilang mga espada, at mga karit ang kanilang mga sibat—ang bansa ay hindi magtataas ng espada laban sa bansa, ni hindi na sila magsasanay sa digmaan.\n\n5 O sambahayan ni Jacob, halina kayo at tayo ay magsilakad sa liwanag ng Panginoon; oo, halina, sapagkat lahat kayo ay nangaligaw, bawat isa sa kani-kanyang masasamang gawain.\n\n6 Samakatwid, O Panginoon, binayaan ninyo ang inyong mga tao, ang sambahayan ni Jacob, dahil sa sila ay napuspos ng silangan, at nakinig sa mga manghuhula gaya ng mga Filisteo, at kanilang binibigyang-lugod ang kanilang sarili sa mga anak ng mga dayuhan.\n\n7 Ang kanilang lupain ay puno rin ng pilak at ginto, ni walang katapusan ang kanilang mga kayamanan; at ang kanilang lupain ay puno rin ng mga kabayo, ni walang katapusan ang bilang ng kanilang mga karo.\n\n8 Ang kanilang lupain ay puno rin ng mga diyus-diyusan; sinasamba nila ang gawa ng kanilang sariling mga kamay, na gawa ng kanilang sariling mga daliri.\n\n9 At ang taong hamak ay hindi yumuyuko, at ang makapangyarihang tao ay hindi nagpapakumbaba, kaya nga, huwag siyang patawarin.\n\n10 O kayong masasama, pumasok kayo sa malaking bato, at magkubli kayo sa alabok, sapagkat ang takot sa Panginoon at ang kaluwalhatian ng kanyang kamahalan ang babagabag sa inyo.\n\n11 At ito ay mangyayari na ang tinging mapagmataas ng tao ay ibababa, at ang pagmamataas ng mga tao ay payuyukuin, at ang Panginoon lamang ang dadakilain sa araw na yaon.\n\n12 Sapagkat ang araw ng Panginoon ng mga Hukbo ay malapit nang sumapit sa lahat ng bansa, oo, sa lahat; oo, sa palalo at matatayog, at sa lahat ng mapagmataas, at siya ay ibababa.\n\n13 Oo, at sasapit ang araw ng Panginoon sa lahat ng sedro ng Libano, sapagkat sila ay matatayog at matataas; at sa lahat ng encina ng Basan;\n\n14 At sa lahat ng mataas na bundok, at sa lahat ng burol, at sa lahat ng bansang matayog, at sa lahat ng tao;\n\n15 At sa lahat ng mataas na tore, at sa lahat ng nababakurang muog;\n\n16 At sa lahat ng sasakyang-dagat ng dagat, at sa lahat ng sasakyang-dagat ng Tarsis, at sa lahat ng kaaya-ayang tanawin.\n\n17 At ang katayugan ng tao ay iyuyukod, at ang pagmamataas ng mga tao ay ibababa; at ang Panginoon lamang ang dadakilain sa araw na yaon.\n\n18 At ang mga diyus-diyusan ay papawiin niya nang tuluyan.\n\n19 At magtutungo sila sa mga bitak ng malalaking bato, at sa loob ng mga guwang ng lupa, sapagkat ang takot sa Panginoon ay mananaig sa kanila at babagabagin sila ng kaluwalhatian ng kanyang kamahalan, kapag pumarito siya upang labis na payanigin ang mundo.\n\n20 Sa araw na yaon ay itatapon ng tao ang kanyang mga diyus-diyusang pilak, at ang kanyang mga diyus-diyusang ginto, na ginawa niya para sa sarili upang kanyang sambahin, sa mga daga at sa mga paniki;\n\n21 Magtutungo sa mga bitak ng malalaking bato, at sa mga tuktok ng magagaspang na bato, sapagkat ang takot sa Panginoon ay mananaig sa kanila at babagabagin sila ng kamahalan ng kanyang kaluwalhatian, kapag pumarito siya upang labis na payanigin ang mundo.\n\n22 Layuan ninyo ang tao, na ang hininga ay nasa kanyang mga butas ng ilong; sapagkat sa ano siya pahahalagahan?\n\n", "2-ne 13": "[center][font_size=26]Kabanata 13[/font_size][/center]\n\n[i]Ang Juda at Jerusalem ay parurusahan dahil sa kanilang pagsuway—Ipagtatanggol at hahatulan ng Panginoon ang kanyang mga tao—Ang mga anak na babae ng Sion ay isusumpa at parurusahan dahil sa kanilang kamunduhan—Ihambing sa Isaias 3. Mga 559–545 B.C.[/i]\n\n1 Sapagkat masdan, ang Panginoon, ang Panginoon ng mga Hukbo, ay aalisin sa Jerusalem, at sa Juda, ang tukod at ang tungkod, ang pangtaguyod na tinapay, at ang buong pangtaguyod na tubig—\n\n2 Ang makapangyarihang lalaki, at ang lalaking mandirigma, ang hukom, at ang propeta, at ang pantas, at ang matanda;\n\n3 Ang kapitan ng limampu, at ang marangal na tao, at ang tagapayo, at ang bihasang manggagawa, at ang dalubhasang mananalumpati.\n\n4 At mga bata ang ibibigay ko sa kanila na maging kanilang mga prinsipe, at pamumunuan sila ng mga sanggol.\n\n5 At magiging api ang mga tao, bawat isa dahil sa iba, at bawat isa dahil sa kanyang kapwa; ang bata ay magpapalalo laban sa matanda, at ang hamak laban sa marangal.\n\n6 Kapag ang lalaki ay hahawak sa kanyang kapatid sa bahay ng kanyang ama, at sasabihin: Ikaw ay may damit, ikaw na ang aming maging pinuno, at huwag mong hayaan ang pagkasirang ito sa ilalim ng pamumuno ng iyong kamay—\n\n7 Manunumpa siya sa araw na iyon, sasabihin: Hindi ako magiging manggagamot; sapagkat sa aking bahay ay wala kahit tinapay ni damit; huwag ninyo akong gawing pinuno ng mga tao.\n\n8 Sapagkat ang Jerusalem ay nawasak, at ang Juda ay bumagsak, dahil ang kanilang mga dila at ang kanilang mga gawa ay laban sa Panginoon, upang galitin ang mga mata ng kanyang kaluwalhatian.\n\n9 Ang anyo ng kanilang pagmumukha ay sumasaksi laban sa kanila, at itinatanyag ang kanilang mga kasalanan tulad ng Sodoma, at hindi nila ito maitatago. Sa aba sa kanilang mga kaluluwa, sapagkat ginantimpalaan nila ang sarili ng kasamaan!\n\n10 Sabihin sa mga matwid na ito ay makabubuti sa kanila; sapagkat kakainin nila ang bunga ng kanilang mga gawa.\n\n11 Sa aba sa masasama, sapagkat masasawi sila; sapagkat mapapasakanila ang gantimpala ng kanilang mga kamay!\n\n12 At sa aking mga tao, mga bata ang mang-aapi sa kanila, at mga babae ang mamumuno sa kanila. O aking mga tao, ang mga umaakay sa iyo ang siyang nagliligaw sa iyo at sumisira sa iyong mga landas.\n\n13 Ang Panginoon ay tatayo upang magtanggol, at tatayo upang hatulan ang mga tao.\n\n14 Maghuhukom ang Panginoon na kasama ang matatanda ng kanyang mga tao at ang mga prinsipe nila; sapagkat nilamon ninyo ang ubasan, at ang samsam ng maralitang nasa inyong mga tahanan.\n\n15 Ano ang ibig ninyong sabihin? Hinagupit ninyo ang aking mga tao nang pira-piraso, at dinurog ang mukha ng mga maralita, wika ng Panginoong Diyos ng mga Hukbo.\n\n16 Bukod dito, wika ng Panginoon: Dahil sa mapagmataas ang mga anak na babae ng Sion, at nagsisilakad na tuwid ang mga leeg at nang-aakit ang mga mata, nagsisilakad at pakendeng-kendeng habang yumayaon at pinatutunog ang mga palamuting nasa kanilang mga paa—\n\n17 Samakatwid, pagnanaknakin ng Panginoon ng langib ang bao ng ulo ng mga anak na babae ng Sion, at huhubaran ng Panginoon ang kanilang mga lihim na bahagi.\n\n18 Sa araw na yaon ay aalisin ng Panginoon ang gayak ng kanilang mga kumakalansing na hiyas, at mga palamuti sa ulo, at mga hiyas na anyong kalahating buwan;\n\n19 Ang mga kuwintas at ang mga pulseras, at ang mga bandana;\n\n20 Ang mga bonete, at ang mga hiyas sa mga binti; at ang mga pamigkis sa ulo, at ang mga sisidlan ng pabango, at ang mga hikaw;\n\n21 Ang mga singsing, at mga hiyas na pang-ilong;\n\n22 Ang mga pabagu-bagong kasuotan, at ang mga balabal, at ang mga talukbong, at ang mga ipit;\n\n23 Ang mga salamin, at ang maiinam na lino, at ang mga pandong, at ang mga belo.\n\n24 At ito ay mangyayari, sa halip na masamyong halimuyak ay masamang amoy; at sa halip na pamigkis sa baywang ay lubid, at sa halip na maayos na buhok ay pagkapanot; at sa halip na mainam na baluti ay bigkis na yari sa kayong magaspang; hero sa halip na kagandahan.\n\n25 Ang iyong kalalakihan ay mangabubuwal sa pamamagitan ng espada at ang iyong matatapang naman ay sa digmaan.\n\n26 At ang kanyang mga pintuang-bayan ay mananaghoy at magdadalamhati; at mawawasak siya, at guguho sa lupa.\n\n", "2-ne 14": "[center][font_size=26]Kabanata 14[/font_size][/center]\n\n[i]Ang Sion at ang kanyang mga anak na babae ay tutubusin at lilinisin sa araw ng milenyo—Ihambing sa Isaias 4. Mga 559–545 B.C.[/i]\n\n1 At sa araw na yaon, hahawakan ng pitong babae ang isang lalaki, nagsasabing: Kakainin namin ang sarili naming tinapay, at isusuot ang sarili naming damit; tawagin lamang kami sa iyong pangalan upang maalis ang aming kadustaan.\n\n2 Sa araw na yaon, ang sanga ng Panginoon ay magiging maganda at maluwalhati; ang bunga ng lupa ay magaling at kaaya-aya sa mga yaong nakatakas ng Israel.\n\n3 At ito ay mangyayari, na sila na matitira sa Sion at maiiwan sa Jerusalem ay tatawaging banal, ang lahat ng matatala sa mga nabubuhay sa Jerusalem—\n\n4 Kapag nahugasan na ng Panginoon ang karumihan ng mga anak na babae ng Sion, at nalinis na ang dugo ng Jerusalem mula sa gitna nito sa pamamagitan ng diwa ng katarungan at sa pamamagitan ng diwa ng pagkasunog.\n\n5 At ang Panginoon ay gagawa sa lahat ng pook sa bundok ng Sion, at sa lahat ng kanyang pagtitipon, ng isang ulap at usok kung araw at ng liwanag ng isang nagniningas na apoy kung gabi; sapagkat magiging kanlungan sa lahat ang kaluwalhatian ng Sion.\n\n6 At magkakaroon ng isang kulandong na panganlong sa init ng maghapon, at isang pook na kanlungan, at kublihan sa bagyo at ulan.\n\n", "2-ne 15": "[center][font_size=26]Kabanata 15[/font_size][/center]\n\n[i]Ang ubasan ng Panginoon (Israel) ay mawawasak, at ikakalat ang Kanyang mga tao—Mamimighati sila sa kanilang nag-apostasiya at nakakalat na katayuan—Ang Panginoon ay magtataas ng sagisag at titipunin ang Israel—Ihambing sa Isaias 5. Mga 559–545 B.C.[/i]\n\n1 At doon ako aawit sa aking pinakamamahal ng isang awitin ng aking mahal, na tungkol sa kanyang ubasan. Ang aking pinakamamahal ay may ubasan sa isang mayabong na burol.\n\n2 At kanyang binakuran ito, at inalisan ng mga bato, at tinaniman ito ng pinakapiling puno ng ubas, at nagtayo ng isang tore sa gitna niyon, at naglagay rin ng isang pisaan ng ubas; at siya ay umasang magbubunga iyon ng mga ubas, at nagbunga ito ng mga ubas na ligaw.\n\n3 At ngayon, O mga naninirahan sa Jerusalem, at kalalakihan ng Juda, hatulan, isinasamo ko sa inyo, ako at ang aking ubasan.\n\n4 Ano pa ba ang sukat kong gawin sa aking ubasan na hindi ko pa nagagawa? Anupa’t ang aking inasahang magbunga ng ubas ay nagbunga ng ubas na ligaw.\n\n5 At ngayon, halina, aking sasabihin sa inyo ang gagawin ko sa aking ubasan—aking aalisin ang bakod na siit niyon, at ito ay masasalanta; at aking sisirain ang bakod niyon, at ito ay pagtatapakan.\n\n6 At akin itong sisirain; hindi ito pupungusan ni bubungkalin man; subalit magsisitubo ang mga dawag at mga tinik; akin ding uutusan ang mga ulap na huwag nilang ulanan ito ng ulan.\n\n7 Sapagkat ang ubasan ng Panginoon ng mga Hukbo ang sambahayan ni Israel, at ang kalalakihan ng Juda ang kanyang kaaya-ayang pananim; at siya ay naghangad ng katarungan, at masdan, pagpapahirap; ng katwiran, subalit masdan, pagdaing.\n\n8 Sa aba nila na nangahuhugpong ng bahay sa bahay, hanggang sa wala nang lugar, upang sila ay magsipanirahang mag-isa sa gitna ng lupain!\n\n9 Sa aking mga tainga, winika ng Panginoon ng mga Hukbo, sa katotohanan ay maraming bahay ang masisira, at makapangyarihan at magagandang lungsod ang mawawalan ng naninirahan.\n\n10 Oo, sampung akreng ubasan ay mamumunga ng isang bat, at ang isang homer na binhi ay magbubunga ng isang efa.\n\n11 Sa aba nila na nagsisibangon nang maaga sa umaga, upang maghanap ng nakalalasing na inumin, na patuloy na umiinom hanggang gabi, at pinag-aalab sila ng alak!\n\n12 At ang alpa, at ang lira, ang pandereta, at plawta, at alak ay nasa kanilang mga piging; subalit hindi nila inaalintana ang gawain ng Panginoon, ni hindi rin nila pinapansin ang gawa ng kanyang mga kamay.\n\n13 Samakatwid, ang aking mga tao ay nadala sa pagkabihag, dahil wala silang kaalaman; at ang kanilang mararangal na tao ay nagugutom, at ang kanilang mamamayan ay natutuyo sa pagkauhaw.\n\n14 Samakatwid, pinalalaki ng impiyerno ang kanyang sarili, at ibinubuka ang kanyang bunganga nang pagkalaki-laki; at ang kanilang kaluwalhatian, at kanilang mamamayan, at kanilang kahambugan, at siya na nagsasaya ay bababa roon.\n\n15 At yuyukod ang hamak na tao, at ang makapangyarihang tao ay magpapakumbaba, at ang mga mata ng matatayog ay magpapakumbaba.\n\n16 Subalit ang Panginoon ng mga Hukbo ay dadakilain sa paghuhukom, at ang Diyos na banal ay gagawing banal sa pamamagitan ng katwiran.\n\n17 At doon ay manginginain ang mga kordero ayon sa kanilang nakagisnan, at ang mga sirang dako ng matataba ay kakainin ng mga dayuhan.\n\n18 Sa aba nila na kumakaladkad ng kasamaan sa pamamagitan ng mga panali ng kapalaluan, at ng kasalanan na tulad ng panali ng kariton.\n\n19 Na nagsasabi: Magmadali siya, madaliin ang kanyang gawain, upang makita natin ito; at lumapit at dumating nawa ang payo ng Banal ng Israel upang malaman natin ito.\n\n20 Sa aba nila na tumatawag sa masama na mabuti, at sa mabuti na masama, na inaaring liwanag ang kadiliman, at kadiliman ang liwanag, na inaaring mapait ang matamis, at matamis ang mapait!\n\n21 Sa aba sa yaong marurunong sa kanilang sariling mga paningin at mga pantas sa kanilang sariling pananaw!\n\n22 Sa aba sa yaong malalakas uminom ng alak, at malalakas na kalalakihan sa paghahalo ng matatapang na inumin;\n\n23 Na pinawawalang-sala ang masama nang dahil sa suhol, at nagkakait ng katwiran sa kanya na matwid!\n\n24 Samakatwid, kung paano tinutupok ng apoy ang pinaggapasan, at kung paano sinusunog ng ningas ang ipa, ang kanilang mga ugat ay magiging kabulukan, at ang kanilang mga bulaklak ay iilanglang na tulad ng alabok; dahil kanilang itinakwil ang batas ng Panginoon ng mga Hukbo, at hinamak ang salita ng Banal ng Israel.\n\n25 Samakatwid, nagniningas ang galit ng Panginoon laban sa kanyang mga tao, at iniunat niya ang kanyang kamay laban sa kanila, at pinarusahan sila; at nayanig ang mga burol, at ang mga bangkay nila ay nagkalat sa gitna ng mga lansangan. Sa lahat ng ito, ang kanyang galit ay hindi napapawi, datapwat nakaunat pa rin ang kanyang kamay.\n\n26 At siya ay magtataas ng isang sagisag sa mga bansang malalayo, at sisipulan sila buhat sa kadulu-duluhan ng mundo; at masdan, darating sila na lubhang nagmamadali; walang mapapagod, ni matitisod man sa kanila.\n\n27 Walang iidlip ni matutulog man; ni hindi rin mag-aalis ng pamigkis sa kanilang baywang, ni mapapatid ang tali ng kanilang mga pangyapak;\n\n28 Na may matatalim na palaso, at nakaakma ang lahat ng kanilang busog, at ang mga kuko ng kanilang mga kabayo ay matuturing na batong kiskisan, at ang kanilang mga gulong ay gaya ng buhawi, ang kanilang ungol ay gaya ng sa leon.\n\n29 Sila ay magsisiungol tulad ng mga batang leon; oo, uungol sila, at sasakmalin ang huli, at tatangayin, at walang makaaagaw nito.\n\n30 At sa araw na yaon ay uungol sila laban sa kanila tulad ng hugong ng dagat; at kung titingnan nila ang lupain, masdan, kadiliman at kalungkutan, at magdidilim ang liwanag sa kalangitan niyon.\n\n", "2-ne 16": "[center][font_size=26]Kabanata 16[/font_size][/center]\n\n[i]Nakita ni Isaias ang Panginoon—Ang mga kasalanan ni Isaias ay pinatawad—Tinawag siya na magpropesiya—Ipinropesiya niya ang pagtanggi ng mga Judio sa mga aral ni Cristo—Magbabalik ang labi—Ihambing sa Isaias 6. Mga 559–545 B.C.[/i]\n\n1 Noong taong mamatay si haring Uzzias, nakita ko rin ang Panginoon na nakaupo sa isang trono, matayog at mataas, at ang laylayan ng kanyang damit ay pumuno sa templo.\n\n2 Sa itaas nito ay nangakatayo ang mga serapin; ang bawat isa ay may anim na pakpak; dalawa upang takpan niya ang kanyang mukha, at dalawa upang takpan niya ang kanyang mga paa, at dalawa upang ipanlipad niya.\n\n3 At nagsisigawan sa isa’t isa, at nagsasabi: Banal, banal, banal ang Panginoon ng mga Hukbo; ang buong mundo ay puspos ng kanyang kaluwalhatian.\n\n4 At ang mga haligi ng pintuan ay nayanig sa tinig ng yaong sumisigaw, at napuno ng usok ang bahay.\n\n5 Pagkatapos, sinabi ko: Sa aba ko! Sapagkat ako ay napahamak; dahil sa ako ay isang taong marurumi ang labi; at ako ay naninirahan sa piling ng mga taong marurumi ang mga labi; sapagkat nakita ng aking mga mata ang Hari, ang Panginoon ng mga Hukbo.\n\n6 Pagkatapos, lumipad patungo sa akin ang isa sa mga serapin, na may taglay na nagbabagang uling sa kanyang kamay, na kanyang kinuha sa dambana sa pamamagitan ng pang-ipit;\n\n7 At inilagay niya ito sa aking bibig, at sinabi: Narito, hinipo nito ang iyong mga labi; at naalis ang iyong kasamaan, at nalinis ang iyong mga kasalanan.\n\n8 Narinig ko rin ang tinig ng Panginoon, sinasabing: Sino ang aking isusugo, at sino ang hahayo para sa atin? Pagkatapos, sinabi ko: Narito po ako; isugo ninyo ako.\n\n9 At sinabi niya: Humayo at sabihin sa mga taong ito—Inyo ngang naririnig, subalit hindi ninyo nauunawaan; at inyo ngang nakikita, subalit hindi ninyo nababatid.\n\n10 Patigasin mo ang mga puso ng mga taong ito, at takpan mo ang kanilang mga tainga, at ipinid ang kanilang mga mata—baka makita ng kanilang mga mata, at marinig ng kanilang mga tainga, at maunawaan ng kanilang mga puso, at magbalik-loob at magsigaling.\n\n11 Pagkatapos, sinabi ko: Panginoon, gaano katagal? At sinabi niya: Hanggang sa mawasak ang mga lungsod at mawalan ng mga naninirahan, at ang mga bahay ay mawalan ng tao, at ang lupain ay lubusang mapabayaan;\n\n12 At inilayo ng Panginoon ang mga tao, sapagkat magkakaroon ng labis na kapabayaan sa gitna ng lupain.\n\n13 Subalit magkakaroon pa rin ng ikasampung bahagi, at magsisibalik sila, at lalamunin, tulad ng isang terebinto, at tulad ng isang encina na ang pinaka-puno ay naiiwan kapag nalalagas ang kanilang mga dahon; kung kaya’t ang mga banal na binhi ay siyang pinaka-puno niyon.\n\n", "2-ne 17": "[center][font_size=26]Kabanata 17[/font_size][/center]\n\n[i]Ang Ephraim at Siria ay makikidigma laban sa Juda—Isisilang si Cristo ng isang birhen—Ihambing sa Isaias 7. Mga 559–545 B.C.[/i]\n\n1 At ito ay nangyari na sa mga araw ni Achas na anak ni Jotam, anak ni Uzzias na hari ng Juda, na si Resin na hari ng Siria, at si Peka na anak ni Remalias, hari ng Israel, ay umahon upang lusubin ang Jerusalem, subalit hindi nanaig laban dito.\n\n2 At nabalita ito sa sambahayan ni David, sinasabing: Ang Siria ay nakipagsabwatan sa Ephraim. At nanginig ang puso niya, at ang puso ng kanyang mga tao, na tulad ng mga punungkahoy sa kakahuyan na pinakikilos ng hangin.\n\n3 Pagkatapos, sinabi ng Panginoon kay Isaias: Humayo ngayon upang salubungin si Achas, ikaw at si Sear-jasub na iyong anak, sa dulo ng padaluyan ng tangke ng tubig sa lansangan ng parang ng tagalaba;\n\n4 At sabihin sa kanya: Ikaw ay makinig, at tumahimik; huwag matakot, ni manlupaypay man ang iyong puso dahil sa dalawang sulong ito na umuusok, dahil sa masidhing galit ni Resin at Siria, at sa anak ni Remalias.\n\n5 Dahil ang Siria, Ephraim, at ang anak ni Remalias, ay nagbalak ng masama laban sa iyo, nagsasabing:\n\n6 Umahon tayo laban sa Juda at ligaligin ito, at pasukin natin ito, at magluklok ng hari sa gitna niyon, oo, ang anak ni Tabel.\n\n7 Ganito ang wika ng Panginoong Diyos: Hindi ito magkakagayon, ni hindi ito mangyayari.\n\n8 Sapagkat ang ulong-lungsod ng Siria ay Damasco, at ang pangulo ng Damasco ay si Resin; at sa loob ng animnapu at limang taon ay magkakawatak-watak ang Ephraim kung kaya’t hindi na ito magiging bayan.\n\n9 At ang ulong-lungsod ng Ephraim ay Samaria, at pangulo ng Samaria ang anak na lalaki ni Remalias. Kung hindi kayo maniniwala ay tiyak na hindi kayo mananatili.\n\n10 Bukod dito, muling nangusap ang Panginoon kay Achas, nagsasabing:\n\n11 Humingi ka ng palatandaan mula sa Panginoon mong Diyos; humingi maging sa kailaliman, o sa kaitaasan.\n\n12 Subalit sinabi ni Achas: Hindi ako hihingi, ni hindi ko tutuksuhin ang Panginoon.\n\n13 At sinabi niya: Dinggin ninyo ngayon, O sambahayan ni David; diyata’t maliit na bagay sa inyo ang pagurin ang mga tao, subalit inyo bang papagurin din ang aking Diyos?\n\n14 Samakatwid, ang Panginoon na rin ang magbibigay sa inyo ng palatandaan—Dinggin, maglilihi ang isang birhen, at magsisilang ng isang anak na lalaki, at tatawagin ang kanyang pangalang Emmanuel.\n\n15 Mantikilya at pulot ang kanyang kakainin, upang malaman niyang tumanggi sa kasamaan at piliin ang mabuti.\n\n16 Sapagkat bago matutong tumanggi ang bata sa kasamaan at piliin ang mabuti, ang lupaing iyong kinasusuklaman ay pababayaan ng dalawa niyang hari.\n\n17 Ipalalasap ng Panginoon sa iyo, at sa iyong mga tao, at sa sambahayan ng iyong ama, ang mga araw na kailanman ay hindi pa sumapit magmula nang mapahiwalay ang Ephraim sa Juda, ang hari ng Asiria.\n\n18 At ito ay mangyayari na sa araw na yaon ay susutsutan ng Panginoon ang langaw na nasa dulo ng mga ilog ng Egipto, at ang bubuyog na nasa lupain ng Asiria.\n\n19 At darating sila, at silang lahat ay mangagpapahinga sa mga nakatiwangwang na lambak, at sa mga bitak ng malalaking bato, at sa lahat ng tinikan, at sa lahat ng sukal.\n\n20 Sa araw ding iyon ay aahitin ng Panginoon gamit ang isang labahang upahan, sa pamamagitan nila na nasa kabila ng ilog, sa pamamagitan ng hari ng Asiria, ang ulo, at ang balahibo ng mga paa; at aalisin din nito ang balbas.\n\n21 At ito ay mangyayari na sa araw na yaon, ang isang tao ay mag-aalaga ng isang guya at dalawang tupa;\n\n22 At ito ay mangyayari, sapagkat sa dami ng gatas na kanilang ibibigay ay kakain siya ng mantikilya; dahil sa mantikilya at pulot ang kakainin ng lahat ng matitira sa lupain.\n\n23 At ito ay mangyayari na sa araw na yaon, ang bawat pook na kinaroroonan ng isanlibong puno ng ubas na nagkakahalaga ng isanlibong siklong pilak ay magiging dawagan at tinikan.\n\n24 Darating ang mga tao rito na may mga palaso at busog, dahil ang buong lupain ay magiging dawagan at tinikan.\n\n25 At ang lahat ng burol na huhukayin sa pamamagitan ng asarol, walang paroroon dahil sa takot sa mga dawagan at tinikan; kundi magiging pastulan ang mga ito ng mga baka, at pagyayapakan ng mga tupa.\n\n", "2-ne 18": "[center][font_size=26]Kabanata 18[/font_size][/center]\n\n[i]Si Cristo ay magiging isang batong katitisuran at isang malaking batong pambuwal—Sumangguni sa Panginoon, hindi sa mga humuhuning manghuhula—Bumaling sa batas at sa patotoo para sa patnubay—Ihambing sa Isaias 8. Mga 559–545 B.C.[/i]\n\n1 Bukod dito, sinabi sa akin ng salita ng Panginoon: Kumuha ka ng isang malaking balumbon ng papel, at sulatan ito sa pamamagitan ng panulat ng tao, hinggil kay Maher-salalias-baz.\n\n2 At kumuha ako ng mga tapat na saksi upang magtala, si Uria na saserdote, at si Zekarias na anak ni Jeberekias.\n\n3 At nagtungo ako sa propetisa; at naglihi siya at nagsilang ng isang anak na lalaki. Pagkatapos, sinabi sa akin ng Panginoon: Tawagin siya sa pangalang Maher-salalias-baz.\n\n4 Sapagkat dinggin, hindi pa man natututong magsalita ang bata ng, Ama ko, at ina ko, bago ang mga kayamanan ng Damasco, at ang mga sinamsam ng Samaria ay aagawin sa harapan ng hari ng Asiria.\n\n5 Muli ring nangusap sa akin ang Panginoon, nagsasabing:\n\n6 Yaman din lamang na tinatanggihan ng mga taong ito ang tubig ng Siloa na marahang umaagos, at nangagsasaya kay Resin at sa anak ni Remalias;\n\n7 Ngayon, samakatwid, dinggin, ipadadala ng Panginoon sa kanila ang mga tubig ng ilog, na malakas at bumubugso, maging ang hari ng Asiria at ang kanyang buong kapangyarihan; at aapaw siya sa lahat ng kanyang lagusan, at babaha sa lahat ng kanyang pampang.\n\n8 At magdaraan siya sa Juda; siya ay babaha at aapaw, aabot pa nga siya hanggang sa leeg; at tatakpan ng kanyang mga pakpak ang buong kalawakan ng inyong lupain, O Emmanuel.\n\n9 Magsama-sama kayo, O kayong mga tao, at kayo ay magkakawatak-watak; at makinig kayong lahat na nasa malalayong bansa; mangagbigkis kayo, at kayo ay magkakawatak-watak; mangagbigkis kayo, at kayo ay magkakawatak-watak.\n\n10 Magsanggunian kayo, at mawawalang-saysay ito; magsalita kayo at hindi ito mangyayari; sapagkat sumasaamin ang Diyos.\n\n11 Sapagkat nangusap ang Panginoon ng ganito sa akin sa pamamagitan ng malakas na kamay, at inatasan ako na huwag akong susunod sa mga yapak ng mga taong ito, nagsasabing:\n\n12 Huwag ninyong sabihin, Isang pagsasabwatan, sa lahat ng sasabihin ng mga taong ito, Isang pagsasabwatan; huwag kayong matakot sa kanilang kinatatakutan, ni mangamba.\n\n13 Itanyag ang Panginoon ng mga Hukbo, at sa kanya kayo matakot, at sa kanya kayo mangilabot.\n\n14 At siya ay magiging santuwaryo; ngunit batong katitisuran, at isang malaking batong pambuwal sa dalawang sambahayan ni Israel, bilang isang bitag at isang silo sa mga naninirahan sa Jerusalem.\n\n15 At marami sa kanila ang matitisod at mabubuwal, at masasaktan, at masisilo, at mahuhuli.\n\n16 Ingatan ang patotoo, tatakan ang batas sa aking mga disipulo.\n\n17 At maghihintay ako sa Panginoon, na ikinukubli ang kanyang mukha sa sambahayan ni Jacob, at hahanapin ko siya.\n\n18 Dinggin, ako at ang aking mga anak na ipinagkaloob sa akin ng Panginoon ay mga palatandaan at kababalaghan sa Israel mula sa Panginoon ng mga Hukbo, na nananahan sa Bundok ng Sion.\n\n19 At kapag sasabihin nila sa inyo: Sumangguni sa kanila na mga kumakausap sa mga espiritu, at sa mga manghuhulang nagsisihuni at nagsisibulong—hindi ba marapat na ang Diyos ang sanggunian ng tao, upang makarinig ang mga buhay mula sa mga patay?\n\n20 Sa batas at patotoo; at kung hindi sila magsasalita nang naaayon sa salitang ito, ito ay dahil sa wala ang liwanag sa kanila.\n\n21 At sila ay magsisidaan doon na higit na nanlulupaypay at nagugutom; at ito ay mangyayari na kapag nagutom sila, sila na rin ay mayayamot, at isusumpa ang kanilang hari at ang kanilang Diyos, at titingala.\n\n22 At titingin sila sa lupa at mamamasdan ang kaligaligan, at kadiliman, karimlan ng pagkahapis, at itataboy sila sa kadiliman.\n\n", "2-ne 19": "[center][font_size=26]Kabanata 19[/font_size][/center]\n\n[i]Si Isaias ay nangusap hinggil sa mesiyas—Ang mga tao na nasa kadiliman ay makakikita ng dakilang liwanag—Sa atin ay isisilang ang isang bata—Siya ang magiging Prinsipe ng Kapayapaan at maghahari sa trono ni David—Ihambing sa Isaias 9. Mga 559–545 B.C.[/i]\n\n1 Gayunpaman, ang karimlan ay hindi magiging katulad ng kanyang paghihinagpis, nang sa una ay magaan niyang pinahirapan ang lupain ng Zabulon, at ang lupain ng Neptali, at pagkaraan ay higit na masidhing pinahirapan ang daan patungo sa Dagat na Pula sa kabila ng Jordan sa Galilea ng mga bansa.\n\n2 Ang mga taong lumakad sa kadiliman ay nakakita ng dakilang liwanag; sila na nananahan sa lupain ng anino ng kamatayan, sa kanila sumikat ang liwanag.\n\n3 Iyong pinarami ang bansa, at pinag-ibayo ang kagalakan—nagagalak sila sa iyong harapan alinsunod sa kagalakan ng pag-aani, at gaya ng pagsasaya ng mga tao habang hinahati ang kanilang nasamsam.\n\n4 Sapagkat sinira mo ang pamatok na kanyang pasan, at ang singkaw sa kanyang balikat, ang panghagupit ng umaalipin sa kanya.\n\n5 Sapagkat ang bawat digmaan ng mandirigma ay may nakalilitong hiyaw, at ang mga kasuotan ay nabalot sa dugo; subalit ito ay susunugin at igagatong sa apoy.\n\n6 Sapagkat sa atin ay isinilang ang isang bata, ipinagkaloob sa atin ang isang anak na lalaki; at ang pamahalaan ay maaatang sa kanyang balikat; at ang kanyang pangalan ay tatawaging Kahanga-hanga, Tagapayo, Ang Makapangyarihang Diyos, Ang Amang Walang Hanggan, Ang Prinsipe ng Kapayapaan.\n\n7 Ang pag-unlad ng pamahalaan at kapayapaan ay walang katapusan, sa trono ni David, at sa kanyang kaharian upang isaayos ito, at upang itatag ito nang may kahatulan at may katarungan mula ngayon, maging magpakailanman. Ang pagpupunyagi ng Panginoon ng mga Hukbo ang tutupad nito.\n\n8 Ipinasabi ng Panginoon ang kanyang salita kay Jacob at naliwanagan nito ang Israel.\n\n9 At malalaman ng lahat ng tao, maging ng Ephraim at ng mga naninirahan sa Samaria, na nagsasabi sa kapalaluan at sa kapusukan ng kanilang puso:\n\n10 Nagkahulog ang mga ladrilyo, subalit magtatayo tayo gamit ang mga tinabasang bato; ang mga sikomoro ay nangaputol, subalit papalitan natin sila ng mga sedro.\n\n11 Samakatwid, patitibayin ng Panginoon ang mga kaaway ni Resin laban sa kanya, at pagsasamahin ang kanyang mga kaaway;\n\n12 Ang mga taga-Siria sa harapan at ang mga Filisteo sa likuran; at bukang bibig nilang lalamunin ang Israel. Sa lahat ng ito, ang kanyang galit ay hindi napapawi, datapwat nakaunat pa rin ang kanyang kamay.\n\n13 Sapagkat hindi bumabaling sa kanya ang mga tao na nagpapahirap sa kanila, ni hinahanap ang Panginoon ng mga Hukbo.\n\n14 Samakatwid, puputulin ng Panginoon mula sa Israel ang ulo at buntot, ang sanga at tambo sa isang araw.\n\n15 Ang matanda, siya ang ulo; at ang propetang nagtuturo ng mga kasinungalingan, siya ang buntot.\n\n16 Sapagkat ang mga pinuno ng mga taong ito ang nagliligaw sa kanila; at silang pinamumunuan nila ay winawasak.\n\n17 Samakatwid, hindi magkakaroon ng kagalakan ang Panginoon sa kanilang mga kabataang lalaki, ni kaaawaan ang kanilang mga ulila at babaeng balo; sapagkat bawat isa sa kanila ay mapagkunwari at mga manggagawa ng kasamaan, at bawat bibig ay nagsasalita ng kahangalan. Sa lahat ng ito, ang kanyang galit ay hindi napapawi, datapwat nakaunat pa rin ang kanyang kamay.\n\n18 Sapagkat ang kasamaan ay sumusunog na tulad ng apoy; tutupukin nito ang mga dawagan at tinikan, at mag-aalab sa kasukalan ng kagubatan, at paiilanglang sila tulad sa pagtaas ng usok.\n\n19 Sa pamamagitan ng poot ng Panginoon ng mga Hukbo ay dumilim ang lupain, at ang mga tao ay magiging tulad ng gatong ng apoy; walang sinumang tao ang maaawa sa kanyang kapatid.\n\n20 At susunggab siya sa kanyang kanang kamay at magugutom; at kakain siya sa kaliwang kamay at hindi sila mabubusog; kakainin ng bawat tao ang laman ng kanyang sariling bisig—\n\n21 Si Manases, si Ephraim; at si Ephraim, si Manases; magkasama silang kakalaban sa Juda. Sa lahat ng ito, ang kanyang galit ay hindi napapawi, datapwat nakaunat pa rin ang kanyang kamay.\n\n", "2-ne 20": "[center][font_size=26]Kabanata 20[/font_size][/center]\n\n[i]Ang pagkawasak ng Asiria ay sagisag ng magiging pagkalipol ng masasama sa Ikalawang Pagparito—Kakaunting tao ang maiiwan matapos ang muling pagparito ng Panginoon—Sa araw na yaon ay magbabalik ang mga labi ni Jacob—Ihambing sa Isaias 10. Mga 559–545 B.C.[/i]\n\n1 Sa aba nila na nag-uutos ng masasamang utos, at yaong sumusulat ng kasuwailan na kanilang ipinapayo;\n\n2 Upang pagkaitan ng katarungan ang mga nangangailangan, at alisan ng karapatan ang mga maralita ng aking mga tao, upang ang mga babaeng balo ay kanilang madambungan, at upang kanilang manakawan ang mga ulila!\n\n3 At ano ang inyong gagawin sa araw ng kaparusahan, at sa pagkawasak na darating mula sa malayo? Kanino kayo tatakbo upang humingi ng tulong? At saan ninyo iiwan ang inyong kayamanan?\n\n4 Kung wala ako ay yuyukod silang kasama ng mga bihag, at mabubuwal silang kasama ng mga napatay. Sa lahat ng ito, ang kanyang galit ay hindi napapawi, datapwat nakaunat pa rin ang kanyang kamay.\n\n5 O mga taga-Asiria, na pamalo ng aking galit, at ang tungkod sa kanilang mga kamay ay kanilang pagkapoot.\n\n6 Ipadadala ko siya laban sa isang mapagkunwaring bansa, at isusugo ko siya laban sa mga taong aking kinapopootan upang manamsam, at upang kunin ang nadambong, at upang yapakan sila na tulad ng luwad sa mga lansangan.\n\n7 Subalit hindi lamang gayon ang kanyang ninanais, ni hindi lamang gayon ang saloobin ng kanyang puso; kundi nasa puso niya ang mangwasak at maghiwalay ng hindi kakaunting mga bansa.\n\n8 Sapagkat winika niya: Hindi ba’t mga hari ang lahat ng aking prinsipe?\n\n9 Hindi ba’t ang Calno ay katulad ng Carchemis? Hindi ba’t ang Hamath ay katulad ng Arpad? Hindi ba’t ang Samaria ay katulad ng Damasco?\n\n10 Tulad ng pagtatag ng aking kamay sa mga kaharian ng mga diyus-diyusan, at ang kanilang mga nililok na larawan ay nahigitan ang mga yaong nasa Jerusalem at Samaria;\n\n11 Hindi ko ba gagawin ang tulad ng aking ginawa sa Samaria at sa kanyang mga diyus-diyusan, sa Jerusalem at sa kanyang mga diyus-diyusan?\n\n12 Anupa’t ito ay mangyayari na sa sandaling naisagawa ng Panginoon ang kanyang buong gawain sa Bundok ng Sion at sa Jerusalem, parurusahan ko ang bunga ng mapusok na puso ng hari ng Asiria, at ang kapalaluan ng kanyang mapagmataas na tingin.\n\n13 Sapagkat sinasabi niya: Sa pamamagitan ng lakas ng aking kamay at sa pamamagitan ng aking karunungan ay nagawa ko ang mga bagay na ito; sapagkat ako ay marunong; at aking isinulong ang mga hangganan ng mga mamamayan, at sinamsam ko ang kanilang mga kayamanan, at inilugmok ko ang mga naninirahan tulad ng isang magiting na lalaki;\n\n14 At natagpuan ng aking kamay ang mga kayamanan ng mga tao na tulad sa isang pugad; at tulad ng pagtitipon ng mga itlog na natira ay tinipon ko ang buong mundo; at walang sinuman ang naggalaw ng pakpak, o nagbuka ng bibig, o sumiyap.\n\n15 Makapagmamayabang din ba ang palakol laban sa kanya na gumagamit niyon? Makapagmamalaki rin ba ang lagari laban sa kanya na humahawak niyon? Na para bang makahahampas din ang pamalo laban sa kanila na nagtataas niyon, o para bang makatatayo rin ang tungkod na tila hindi ito kahoy!\n\n16 Samakatwid, ang Panginoon, ang Panginoon ng mga Hukbo, ay magpapadala sa kanyang matataba ng kapayatan; at sa ilalim ng kanyang kaluwalhatian ay kanyang paliliyabin ang ningas tulad ng pagniningas ng apoy.\n\n17 At ang liwanag ng Israel ay magiging tulad ng apoy, at ang kanyang Banal ay tulad ng ningas, at mag-aalab at tutupukin ang kanyang mga tinikan at dawagan sa isang araw;\n\n18 At tutupukin ang yaman ng kanyang gubat, at ng kanyang mayabong na taniman, kapwa kaluluwa at katawan; at sila ay magiging tulad ng nagdadala ng watawat kapag nanlulupaypay.\n\n19 At ang nalalabing punungkahoy ng kanyang gubat ay kakaunti, na mabibilang ang mga ito ng isang bata.\n\n20 At ito ay mangyayari sa araw na yaon, na ang labi ng Israel, at ang mga yaong nakatakas sa sambahayan ni Jacob, ay hindi na muling mananalig sa kanya na nananakit sa kanila, kundi mananalig sa Panginoon, ang Banal ng Israel, sa katotohanan.\n\n21 Magbabalik ang labi, oo, maging ang labi ni Jacob, sa makapangyarihang Diyos.\n\n22 Sapagkat bagama’t ang inyong mga tao sa Israel ay kasindami ng buhangin sa dagat, gayunpaman, magbabalik ang labi nila; ang itinakdang pagkalipol ay aapaw sa katwiran.\n\n23 Sapagkat magtatakda ng paglilipol ang Panginoong Diyos ng mga Hukbo, maging sa buong lupain.\n\n24 Samakatwid, ganito ang wika ng Panginoong Diyos ng mga Hukbo: O, aking mga tao na nananahan sa Sion, huwag kayong matakot sa mga taga-Asiria; hahampasin niya kayo ng isang pamalo, at magtataas siya ng tungkod laban sa inyo, ayon sa nakaugalian sa Egipto.\n\n25 Sapagkat sandaling-sandali na lamang, at magwawakas na ang kapootan, at ang aking galit sa kanilang pagkawasak.\n\n26 At ang Panginoon ng mga Hukbo ay magpupukaw ng isang pagpapahirap alinsunod sa pagkakatay sa Media sa malaking bato ng Horeb; at tulad ng pagtataas ng kanyang tungkod sa dagat, sa gayon din niya itataas ito ayon sa nakaugalian sa Egipto.\n\n27 At ito ay mangyayari na sa araw na yaon ay maaalis ang pasaning nakaatang sa kanyang balikat, at ang kanyang pamatok mula sa kanyang leeg, at mawawasak ang pamatok dahil sa pagpapahid ng langis.\n\n28 Dumating siya sa Aiat, nagdaan siya sa Migron; sa Mikmas ay iniwan niya ang kanyang mga karo.\n\n29 Nakaraan na sila sa tawiran; nagpahinga sila sa Gebas; natakot ang Ramat; tumakas ang Gibeas ni Saul.\n\n30 Humiyaw nang malakas, O anak na babae ni Galim; iparinig ito sa Lais, o kaawa-awang Anatot.\n\n31 Wala nang tao sa Madmena; nagtipun-tipon ang mga naninirahan sa Gabim upang tumakas.\n\n32 Gayunman, mananatili siya sa Nob sa araw na iyon; iwawasiwas niya ang kanyang kamay laban sa bundok ng anak na babae ng Sion, ang burol ng Jerusalem.\n\n33 Dinggin, puputulin ng Panginoon, ng Panginoon ng mga Hukbo, ang mga sanga sa pamamagitan ng pagsindak; at ibubuwal ang matatayog, at ang mapagmataas ay ibababa.\n\n34 At tatabasin niya ang kasukalan ng kagubatan sa pamamagitan ng bakal, at babagsak ang Libano sa pamamagitan ng makapangyarihan.\n\n", "2-ne 21": "[center][font_size=26]Kabanata 21[/font_size][/center]\n\n[i]Maghahatol ang sanga ni Jesse (Cristo) sa katwiran—Ang kaalaman sa Diyos ay babalot sa mundo sa Milenyo—Magtataas ng isang sagisag ang Panginoon at titipunin ang Israel—Ihambing sa Isaias 11. Mga 559–545 B.C.[/i]\n\n1 At may lalabas na isang usbong sa puno ni Jesse, at tutubo ang isang sanga mula sa kanyang mga ugat.\n\n2 At mapapasakanya ang Espiritu ng Panginoon, ang diwa ng karunungan at pang-unawa, ang diwa ng pagpapayo at kapangyarihan, ang diwa ng kaalaman at ng takot sa Panginoon;\n\n3 At mabilis niyang mauunawaan ang pagkakaroon ng takot sa Panginoon; at hindi siya hahatol alinsunod sa nakikita ng kanyang mga mata, ni hindi rin sasaway alinsunod sa naririnig ng kanyang mga tainga.\n\n4 Subalit hahatulan niya ang mga maralita nang may katwiran, at sasawayin ang maaamo ng mundo nang may katarungan; at hahampasin niya ang mundo gamit ang pamalo ng kanyang bibig, at gamit ang hininga ng kanyang mga labi ay papatayin niya ang masasama.\n\n5 At katwiran ang magiging bigkis ng kanyang baywang, at katapatan ang bigkis ng balakang.\n\n6 Mananahan din ang lobo na kasama ang kordero, at mahihiga ang leopardo na kasama ang batang kambing, at ang guya at ang batang leon at ang patabain ay magkakasama; at aakayin sila ng isang maliit na bata.\n\n7 At manginginain ang baka at ang oso; ang kanilang mga anak ay sama-samang mahihiga; at kakain ng dayami ang leon na tulad ng baka.\n\n8 At ang pasusuhing bata ay maglalaro sa lungga ng ahas, at ipapasok ng sanggol na kaaawat pa lamang ang kanyang kamay sa lungga ng ulupong.\n\n9 Hindi sila mananakit ni maninira sa lahat ng aking banal na bundok, sapagkat mapupuno ang mundo ng kaalaman sa Panginoon, tulad ng pagkapuno ng mga tubig sa dagat.\n\n10 At sa araw na yaon ay sisibol ang isang ugat ni Jesse, na tatayong sagisag sa mga tao; hahanapin ito ng mga Gentil; at magiging maluwalhati ang kanyang katiwasayan.\n\n11 At ito ay mangyayari sa araw na yaon na itataas na muli ng Panginoon ang kanyang kamay sa ikalawang pagkakataon upang maibalik ang labi ng kanyang mga tao na matitira, mula sa Asiria, at mula sa Egipto, at mula sa Patros, at mula sa Cus, at mula sa Elam, at mula sa Sinar, at mula sa Jamat, at mula sa mga pulo ng dagat.\n\n12 At magtataas siya ng sagisag para sa mga bansa, at titipunin niya ang mga tapon ng Israel, at sama-samang titipunin ang mga nagkalat ng Juda mula sa apat na sulok ng mundo.\n\n13 At ang inggit ng Ephraim ay maaalis din, at ihihiwalay ang mga kaaway ng Juda; hindi na maiinggit ang Ephraim sa Juda, at hindi na liligaligin ng Juda ang Ephraim.\n\n14 Kundi lulusob sila sa mga balikat ng mga Filisteo tungo sa kanluran; sama-sama nilang sasamsamin ang mga taga-silangan; at pagbubuhatan nila ng kanilang kamay ang Edom at Moab; at susundin sila ng mga anak ni Ammon.\n\n15 At lubusang patutuyuin ng Panginoon ang dila ng dagat Egipto; at sa pamamagitan ng kanyang malakas na hangin ay iwawasiwas niya ang kanyang kamay sa ilog, at hahampasin niya sa pitong batis, at palalakarin niya ang mga tao na hindi basa ang sapin sa paa.\n\n16 At magkakaroon ng lansangan para sa mga labi ng kanyang mga tao na matitira, mula sa Asiria, tulad ng sa Israel sa araw na sila ay lumabas mula sa lupain ng Egipto.\n\n", "2-ne 22": "[center][font_size=26]Kabanata 22[/font_size][/center]\n\n[i]Sa araw ng milenyo, pupurihin ng lahat ng tao ang Panginoon—Mananahan siyang kasama nila—Ihambing sa Isaias 12. Mga 559–545 B.C.[/i]\n\n1 At iyong sasabihin sa araw na yaon: O Panginoon, pupurihin kita; bagama’t nagalit kayo sa akin ay napawi ang inyong galit, at inalo ninyo ako.\n\n2 Dinggin, ang Diyos ang aking kaligtasan; ako ay magtitiwala, at hindi matatakot; sapagkat ang Panginoong Jehova ang aking lakas at aking awit; siya rin ay naging aking kaligtasan.\n\n3 Samakatwid, masaya kang iigib ng tubig mula sa mga balon ng kaligtasan.\n\n4 At sasabihin mo sa araw na yaon: Purihin ang Panginoon, manawagan sa kanyang pangalan, ipahayag ang kanyang mga gawain sa iyong mga tao, ipahayag na dakila ang kanyang pangalan.\n\n5 Awitan ang Panginoon; sapagkat gumawa siya ng mga dakilang bagay; ang mga ito ay nalalaman sa buong mundo.\n\n6 Humiyaw at sumigaw, kayong mga naninirahan sa Sion; sapagkat dakila ang Banal ng Israel na nasa piling ninyo.\n\n", "2-ne 23": "[center][font_size=26]Kabanata 23[/font_size][/center]\n\n[i]Ang pagkawasak ng Babilonia ay sagisag ng pagkawasak sa Ikalawang Pagparito—Ito ay magiging araw ng kapootan at paghihiganti—Ang Babilonia (ang daigdig) ay tuluyang babagsak magpakailanman—Ihambing sa Isaias 13. Mga 559–545 B.C.[/i]\n\n1 Ang babala sa Babilonia, na nakita ni Isaias na anak ni Amos.\n\n2 Magtaas ka ng bandila sa mataas na bundok, sumigaw sa kanila, iwasiwas ang kamay, upang makapasok sila sa mga pintuan ng mga maharlika.\n\n3 Inutusan ko ang aking mga itinalaga, tinawag ko rin ang aking mga makapangyarihan, sapagkat ang aking galit ay wala sa kanila na mga nagsasaya sa aking kamahalan.\n\n4 Ang ingay ng maraming tao sa mga bundok ay tulad ng isang dakilang bansa, isang nagkakagulong ingay ng mga kaharian ng mga bansang nagtipun-tipon, kinakalap ng Panginoon ng mga Hukbo ang mga hukbo ng digmaan.\n\n5 Nagmumula sila sa malayong bansa, mula sa hangganan ng langit, oo, ang Panginoon, at ang mga sandata ng kanyang poot, upang wasakin ang buong lupain.\n\n6 Magsiungol kayo, sapagkat nalalapit na ang araw ng Panginoon; darating ito bilang isang pagwasak mula sa Pinakamakapangyarihan.\n\n7 Samakatwid, manghihina ang lahat ng kamay, manlulumo ang puso ng bawat tao;\n\n8 At matatakot sila; matinding kirot at kalungkutan ang daranasin nila; magugulat sila sa isa’t isa; waring magliliyab ang kanilang mga mukha.\n\n9 Dinggin, nalalapit na ang araw ng Panginoon, malupit na may poot at masidhing galit, upang wasakin ang lupain; at lilipulin niya ang mga makasalanang naroon.\n\n10 Sapagkat ang mga bituin sa langit at ang mga kaningningan niyon ay hindi magbibigay ng kanilang liwanag; magdidilim ang araw sa kanyang pagsikat, at hindi magbibigay ng kanyang liwanag ang buwan.\n\n11 At parurusahan ko ang daigdig dahil sa kasamaan, at ang masasama dahil sa kanilang kabuktutan; aking patitigilin ang kahambugan ng mga palalo, at aking ibababa ang pagmamataas ng malulupit.\n\n12 Gagawin kong higit na mahalaga ang tao kaysa lantay na ginto; maging ang isang tao kaysa sa gintong sinsel ng Ofir.\n\n13 Samakatwid, yayanigin ko ang kalangitan, at maaalis ang lupa sa kanyang kinalalagyan, dahil sa kapootan ng Panginoon ng mga Hukbo, at sa araw ng kanyang masidhing galit.\n\n14 At matutulad ito sa usang hinahabol, at tulad ng isang tupang walang nag-aalaga; at magbabalik ang bawat isa sa kani-kanyang bayan, at tatakas ang bawat isa sa kani-kanyang lupain.\n\n15 Ang bawat palalo ay sisibatin; oo, at ang bawat isang aanib sa masama ay babagsak sa pamamagitan ng espada.\n\n16 Ang kanilang mga anak ay pagluluray-lurayin din sa harapan ng kanilang mga mata; pagnanakawan ang kanilang mga tahanan at gagahasain ang kanilang mga asawa.\n\n17 Dinggin, aking pupukawin ang mga taga-Media laban sa kanila, na hindi magpapakundangan sa pilak at ginto, ni hindi sila malulugod dito.\n\n18 Luluray-lurayin din ng kanilang mga busog ang mga kabataang lalaki; at mawawalan sila ng awa sa bunga ng sinapupunan; hindi patatawarin ng kanilang mga mata ang mga bata.\n\n19 At ang Babilonia, ang kaluwalhatian ng mga kaharian, ang gandang ipinagmamalaki ng mga Caldeo, ay magagaya sa pagwasak ng Diyos sa Sodoma at Gomorra.\n\n20 Hindi na ito matitirahan, ni hindi pananahanan sa bawat sali’t salinlahi: ni hindi na ito tatayuan ng tolda ng taga-Arabia; ni hindi pahihigain doon ng mga pastol ang kanilang kawan.\n\n21 Sa halip, ang mababangis na hayop ng ilang ang mahihiga roon; at mapupuno ang kanilang mga tahanan ng mga hayop na nagsisiungol; at mamamahay roon ang mga kuwago, at magluluksuhan doon ang mababangis na kambing.\n\n22 At magsisiungol ang mababangis na hayop ng mga pulo sa kanilang mapapanglaw na tahanan, at mga dragon sa kanilang maririkit na palasyo; at nalalapit na ang kanyang panahon, at hindi na pahahabain ang kanyang mga araw. Sapagkat mabilis ko siyang wawasakin; oo, sapagkat magiging maawain ako sa aking mga tao, subalit masasawi ang masasama.\n\n", "2-ne 24": "[center][font_size=26]Kabanata 24[/font_size][/center]\n\n[i]Titipunin ang Israel at magtatamasa ng kapahingahan sa milenyo—Si Lucifer ay itinakwil mula sa langit dahil sa paghihimagsik—Magagapi ng Israel ang Babilonia (ang daigdig)—Ihambing sa Isaias 14. Mga 559–545 B.C.[/i]\n\n1 Sapagkat maaawa ang Panginoon kay Jacob, at pipiliin niyang muli ang Israel, at ilalagay sila sa kanilang sariling lupain; at makikisama sa kanila ang mga dayuhan, at pipisan sa sambahayan ni Jacob.\n\n2 At kukunin sila ng mga tao at dadalhin sila sa kanilang lugar; oo, mula sa malayo hanggang sa mga dulo ng mundo; at babalik sila sa kanilang mga lupang pangako. At aangkinin sila ng sambahayan ni Israel, at magiging mga tagapagsilbing babae at lalaki sa lupain ng Panginoon; at kanilang bibihagin sila na mga yaong bumihag sa kanila; at paghaharian nila ang mga yaong nagmalupit sa kanila.\n\n3 At ito ay mangyayari na sa araw na yaon ay bibigyan ka ng Panginoon ng pahinga, mula sa iyong kalungkutan, at mula sa iyong takot, at mula sa mabigat na pagkaalipin kung saan ka pinaglingkod.\n\n4 At ito ay mangyayari na sa araw na yaon, na babanggitin mo ang kasabihang ito laban sa hari ng Babilonia, at sasabihin: Paano napatigil ang maniniil, nawala ang ginintuang lungsod!\n\n5 Binali ng Panginoon ang tungkod ng masasama, ang setro ng mga pinuno.\n\n6 Siya na humampas sa mga tao nang may walang tigil na paghataw sa pagkapoot, siya na namahala sa mga bansa sa galit, ay inusig, at walang humadlang.\n\n7 Ang buong mundo ay namahinga, at tahimik; bigla silang nagsipag-awit.\n\n8 Oo, nagalak sa iyo ang mga puno ng sipres, at gayundin ang mga sedro ng Libano, nagsasabing: Mula nang ikaw ay bumagsak, wala nang mamumutol na gumagalaw sa amin.\n\n9 Ang impiyerno sa kailaliman ay nagsisikilos para sa iyo upang salubungin ka sa iyong pagdating; pinupukaw niya ang mga patay para sa iyo, maging ang lahat ng pinuno sa mundo; pinatitindig niya mula sa kanilang mga trono ang lahat ng hari ng mga bansa.\n\n10 Lahat sila ay magsasalita at sasabihin sa iyo: Naging mahina ka rin bang tulad namin? Naging katulad ka ba namin?\n\n11 Bumaba ang iyong kahambugan sa libingan; hindi narinig ang ingay ng iyong mga lira; nangangalat ang mga uod sa ilalim mo, at natatakpan ka ng mga uod.\n\n12 Paano ka nahulog mula sa langit, O Lucifer, anak ng umaga! Ikaw na lumagpak sa lupa, na nagpahina sa mga bansa!\n\n13 Sapagkat sinasabi mo sa iyong puso: Aakyat ako sa langit, itataas ko ang aking trono sa ibabaw ng mga bituin ng Diyos; uupo rin ako sa itaas ng kapulungan, sa mga kadulu-duluhan ng hilaga;\n\n14 Aakyat ako sa ibabaw ng mga ulap; matutulad ako sa Kataas-taasan.\n\n15 Gayunpaman, mabubulid ka sa impiyerno, sa kadulu-duluhan ng hukay.\n\n16 Sila na nakakikita sa iyo ay matamang magmamasid sa iyo, at tititigan ka, at sasabihin: Ito ba ang lalaking nagpayanig sa mundo, na umuga sa mga kaharian?\n\n17 At ginawang tulad ng ilang ang daigdig, at nagwasak sa mga lungsod niyon, at hindi binuksan ang bahay ng kanyang mga bilanggo?\n\n18 Lahat ng hari ng mga bansa, oo, lahat sila, ay marangal na namamahinga, bawat isa sa kani-kanilang sariling tahanan.\n\n19 Subalit itinapon ka sa iyong libingan na tulad ng isang karumal-dumal na sanga, at ang labi ng mga yaong nasawi, na mga sinaksak ng espada, na ibinaba sa kadulu-duluhang bato ng libingan, katulad ng bangkay na niyapak-yapakan ng mga paa.\n\n20 Hindi mo sila makakasama sa libing, sapagkat winasak mo ang iyong lupain at pinatay mo ang iyong mga tao; ang mga binhi ng mga manggagawa ng kasamaan ay hindi kailanman kikilalanin.\n\n21 Maghanda sa pagkatay sa kanyang mga anak dahil sa kasamaan ng kanilang mga ama, upang hindi na sila magsibangon, ni angkinin ang lupain, ni punuin ng mga lungsod ang balat ng lupa.\n\n22 Sapagkat babangon ako laban sa kanila, wika ng Panginoon ng mga Hukbo, at papatayin sa Babilonia ang pangalan, at labi, at anak na lalaki, at pamangkin na lalaki, wika ng Panginoon.\n\n23 Gagawin ko rin itong pag-aari ng mga tagak, at mga latian ng tubig; at aking wawalisin ng pangwalis ng pagkawasak, wika ng Panginoon ng mga Hukbo.\n\n24 Sumumpa ang Panginoon ng mga Hukbo, sinasabing: Tunay na tulad ng aking inisip, gayon ang mangyayari; at tulad ng aking nilayon, gayon ang matutupad—\n\n25 Na dadalhin ko ang mga taga-Asiria sa aking lupain, at yayapakan ko siya sa ilalim ng mga paa sa aking mga bundok; pagkatapos ay aalisin sa kanila ang pamatok, at aalisin ang kanyang pasaning iniatang sa kanilang mga balikat.\n\n26 Ito ang layuning nilayon sa buong mundo; at ito ang kamay na nakaunat sa lahat ng bansa.\n\n27 Sapagkat ang Panginoon ng mga Hukbo ang naglayon, at sino ang magpapawalang-bisa? At nakaunat ang kanyang kamay, at sino ang makapagpapaurong nito?\n\n28 Ibinigay ang babalang ito sa taong namatay ang haring Achas.\n\n29 Huwag kang magalak, buong Palestina, sapagkat ang pamalo niya na humampas sa iyo ay nabali; sapagkat mula sa ugat ng ahas ay lalabas ang ulupong, at ang kanyang anak ay magiging nagliliyab na ahas na lumilipad.\n\n30 At kakain ang panganay ng mga maralita, at ang nangangailangan ay mamamahinga sa kaligtasan; at papatayin ko ang iyong ugat sa pamamagitan ng taggutom, at papatayin niya ang iyong mga labi.\n\n31 Magsiungol, O pintuang-bayan; magsihiyaw, O lungsod; ikaw, buong Palestina, ay mabubuwag; sapagkat lalabas ang usok mula sa hilaga, at walang mag-iisa sa kanyang takdang panahon.\n\n32 Ano ngayon ang isasagot ng mga sugo ng mga bansa? Na itinatag ng Panginoon ang Sion, at magtitiwala rito ang maralita ng kanyang mga tao.\n\n", "2-ne 25": "[center][font_size=26]Kabanata 25[/font_size][/center]\n\n[i]Si Nephi ay nagagalak sa kalinawan—Ang mga propesiya ni Isaias ay mauunawaan sa mga huling araw—Ang mga Judio ay magbabalik mula sa Babilonia, ipapako sa krus ang Mesiyas, at ikakalat at parurusahan—Ipanunumbalik sila kapag naniwala na sila sa Mesiyas—Una Siyang paparito anim na raang taon matapos lisanin ni Lehi ang Jerusalem—Sinunod ng mga Nephita ang batas ni Moises at naniwala kay Cristo, na siyang Banal ng Israel. Mga 559–545 B.C.[/i]\n\n1 Ngayon, ako, si Nephi, ay nagsasalita nang bahagya hinggil sa mga salitang aking isinulat, na winika ng bibig ni Isaias. Sapagkat dinggin, nangusap si Isaias ng maraming bagay na mahirap maunawaan ng marami sa aking mga tao; sapagkat hindi nila nalalaman ang hinggil sa paraan ng pagpopropesiya sa mga Judio.\n\n2 Sapagkat ako, si Nephi, ay hindi nagturo sa kanila ng maraming bagay hinggil sa pamamaraan ng mga Judio; sapagkat ang kanilang mga gawain ay gawain ng kadiliman, at ang kanilang mga gawi ay mga gawing karumal-dumal.\n\n3 Anupa’t sumusulat ako sa aking mga tao, sa lahat ng yaong makatatanggap ng mga bagay na ito na aking isinusulat, upang malaman nila ang mga kahatulan ng Diyos, na sasapit ang mga ito sa lahat ng bansa, alinsunod sa salitang kanyang sinabi.\n\n4 Anupa’t makinig, O aking mga tao, na nabibilang sa sambahayan ni Israel, at pakinggan ang aking mga salita; sapagkat hindi malinaw sa inyo ang mga salita ni Isaias, gayunpaman, malinaw ang mga yaon sa lahat ng yaong puspos ng diwa ng propesiya. Subalit magbibigay ako sa inyo ng isang propesiya, alinsunod sa espiritu na nasa akin; anupa’t magpopropesiya ako alinsunod sa kalinawan na nasa akin mula sa panahong ako ay lumisan sa Jerusalem na kasama ng aking ama; sapagkat dinggin, ang aking kaluluwa ay nalulugod sa kalinawan para sa aking mga tao, upang matuto sila.\n\n5 Oo, at ang aking kaluluwa ay nalulugod sa mga salita ni Isaias, sapagkat ako ay nagmula sa Jerusalem, at namasdan ng aking mga mata ang mga bagay ng mga Judio, at alam kong nauunawaan ng mga Judio ang mga ipinahayag ng mga propeta, at walang ibang taong makauunawa ng mga bagay na sinabi sa mga Judio na tulad nila, maliban kung sila ay naturuan alinsunod sa pamamaraan ng mga bagay ng mga Judio.\n\n6 Subalit dinggin, ako, si Nephi, ay hindi nagturo sa aking mga anak alinsunod sa mga pamamaraan ng mga Judio; subalit dinggin, ako, sa aking sarili, ay nakapanirahan sa Jerusalem, kaya nga, nalalaman ko ang hinggil sa mga lugar sa paligid; at nagawa kong banggitin sa aking mga anak ang hinggil sa mga kahatulan ng Diyos, na sasapit sa mga Judio, sa aking mga anak, alinsunod sa lahat ng sinabi ni Isaias, at hindi ko isinulat ang mga ito.\n\n7 Subalit dinggin, nagpapatuloy ako sa aking sariling propesiya, alinsunod sa aking kalinawan; kung saan nalalaman ko na walang sinuman ang maaaring magkamali; gayunpaman, sa mga araw na matutupad ang mga propesiya ni Isaias ay malalaman ng mga tao nang may katiyakan, sa mga panahong mangyayari ang mga ito.\n\n8 Samakatwid, mahalaga ang mga yaon sa mga anak ng tao, at siya na nag-aakala na hindi mahalaga ang mga yaon, mangungusap ako lalo na sa kanila, at itatakda lamang ang mga salita sa aking sariling mga tao; sapagkat nalalaman kong magiging labis na mahalaga ang mga ito sa kanila sa mga huling araw; sapagkat sa araw na yaon ay mauunawaan nila ang mga ito; kaya nga, isinulat ko ang mga ito para sa kanilang ikabubuti.\n\n9 At tulad ng pagkalipol ng isang salinlahi ng mga Judio dahil sa kasamaan, gayundin sila nalipol sa bawat sali’t salinlahi alinsunod sa kanilang kasamaan; at hindi kailanman nalipol ang sinuman sa kanila maliban lamang na ito ay ibinadya sa kanila ng mga propeta ng Panginoon.\n\n10 Samakatwid, sinabi sa kanila ang hinggil sa pagkawasak na sasapit sa kanila pagkatapos na pagkatapos lisanin ng aking ama ang Jerusalem; gayunpaman, pinatigas nila ang kanilang mga puso; at alinsunod sa aking propesiya ay nalipol sila, maliban sa mga yaong nadalang bihag sa Babilonia.\n\n11 At ngayon, sinasabi ko ito dahil sa espiritu na nasa akin. At bagama’t sila ay dinala palayo, sila ay muling magbabalik, at aangkinin ang lupain ng Jerusalem; kaya nga, maibabalik silang muli sa lupaing kanilang mana.\n\n12 Subalit dinggin, magkakaroon sila ng mga digmaan, at alingawngaw ng mga digmaan; at kapag dumating ang araw na ang Bugtong na Anak ng Ama, oo, maging ang Ama ng langit at ng lupa, ay ipakikita ang kanyang sarili sa kanila sa laman, dinggin, kanilang itatakwil siya, dahil sa kanilang mga kasamaan, at sa katigasan ng kanilang mga puso, at sa katigasan ng kanilang mga leeg.\n\n13 Dinggin, kanilang ipapako siya sa krus; at matapos siyang ilagay sa libingan sa loob ng tatlong araw ay babangon siya mula sa mga patay, na may pagpapagaling sa kanyang mga pakpak; at ang lahat ng yaong maniniwala sa kanyang pangalan ay maliligtas sa kaharian ng Diyos. Anupa’t ang aking kaluluwa ay nalulugod na magpropesiya hinggil sa kanya, sapagkat nakita ko ang kanyang panahon, at pinupuri ng aking puso ang kanyang banal na pangalan.\n\n14 At dinggin, ito ay mangyayari na matapos bumangon mula sa mga patay ang Mesiyas, at ipakita ang kanyang sarili sa kanyang mga tao, sa kasindami ng maniniwala sa kanyang pangalan, dinggin, wawasaking muli ang Jerusalem; sapagkat sa aba nila na kumakalaban sa Diyos at sa mga tao ng kanyang simbahan.\n\n15 Anupa’t ang mga Judio ay ikakalat sa lahat ng bansa; oo, at wawasakin din ang Babilonia; kaya nga, ang mga Judio ay ikakalat ng mga ibang bansa.\n\n16 At matapos silang ikalat, at parusahan ng Panginoong Diyos sa pamamagitan ng ibang mga bansa sa loob ng maraming salinlahi, oo, maging sa bawat sali’t salinlahi hanggang sa sila ay mahikayat na maniwala kay Cristo, ang Anak ng Diyos, at sa pagbabayad-sala, na walang hanggan para sa buong sangkatauhan—at kapag dumating ang araw na yaon na maniniwala sila kay Cristo, at sasambahin ang Ama sa kanyang pangalan, nang may mga pusong dalisay at malilinis na kamay, at hindi na maghihintay pa ng ibang Mesiyas, doon, sa oras na yaon, darating ang araw na talagang kinakailangang maniwala sila sa mga bagay na ito.\n\n17 At muling itataas ng Panginoon ang kanyang kamay sa ikalawang pagkakataon upang ipanumbalik ang kanyang mga tao mula sa kanilang ligaw at nahulog na kalagayan. Samakatwid, magpapatuloy siyang gumawa ng isang kagila-gilalas at kamangha-manghang gawain sa mga anak ng tao.\n\n18 Kaya nga, isisiwalat niya ang kanyang mga salita sa kanila, na mga salitang hahatol sa kanila sa huling araw, sapagkat ibibigay ang mga yaon sa kanila sa layuning hikayatin sila sa tunay na Mesiyas, na itinakwil nila; at sa paghihikayat sa kanila na hindi na nila kinakailangang maghintay pa sa pagparito ng isang Mesiyas, sapagkat wala nang darating pa, maliban sa isang huwad na Mesiyas na manlilinlang sa mga tao; sapagkat iisa lamang ang Mesiyas na tinutukoy ng mga propeta, at ang Mesiyas na yaon ang siyang itatakwil ng mga Judio.\n\n19 Sapagkat ayon sa mga salita ng mga propeta, paparito ang Mesiyas sa loob ng anim na raang taon mula sa panahong nilisan ng aking ama ang Jerusalem; at ayon sa mga salita ng mga propeta, at gayundin sa salita ng anghel ng Diyos, ang kanyang magiging pangalan ay Jesucristo, ang Anak ng Diyos.\n\n20 At ngayon, aking mga kapatid, nagsasalita ako nang malinaw upang hindi kayo magkamali. At yamang buhay ang Panginoong Diyos na naglabas sa Israel mula sa lupain ng Egipto, at nagbigay ng kapangyarihan kay Moises upang mapagaling niya ang mga lipi matapos silang matuklaw ng mga makamandag na ahas, kung ibabaling nila ang kanilang mga paningin sa ahas na itinaas niya sa kanilang harapan, at nagbigay rin ng kapangyarihan sa kanya na hampasin niya ang malaking bato at bumugso ang tubig; oo, dinggin, sinasabi ko sa inyo, na yamang totoo ang mga bagay na ito, at yamang buhay ang Panginoong Diyos, wala nang ibang pangalang ibinigay sa ilalim ng langit maliban sa Jesucristo na ito, na aking sinabi, na makapagliligtas sa tao.\n\n21 Anupa’t sa kadahilanang ito ay ipinangako sa akin ng Panginoong Diyos na ang mga bagay na ito na aking isinusulat ay itatago at iingatan, at ipapasa-pasa sa aking mga binhi, sa bawat sali’t salinlahi, upang matupad ang pangako kay Jose, na ang kanyang mga binhi ay hindi kailanman masasawi habang nakatindig ang mundo.\n\n22 Samakatwid, ang mga bagay na ito ay hahayo sa bawat sali’t salinlahi habang nakatindig ang mundo; at ang mga ito ay hahayo alinsunod sa kalooban at kasiyahan ng Diyos; at ang mga bansang magmamay-ari ng mga yaon ay hahatulan niyon alinsunod sa mga salitang nasusulat.\n\n23 Sapagkat masigasig kaming nagsusumikap na makasulat, upang hikayatin ang ating mga anak, at ang atin ding mga kapatid, na maniwala kay Cristo, at makipagkasundo sa Diyos; sapagkat nalalaman naming naligtas tayo sa pamamagitan ng biyaya, pagkatapos ng lahat ng ating magagawa.\n\n24 At, bagama’t naniniwala tayo kay Cristo, sinusunod natin ang batas ni Moises, at matatag na naghihintay kay Cristo, hanggang sa matupad ang batas.\n\n25 Sapagkat sa layuning ito ibinigay ang batas; kaya nga, naging patay ang batas sa atin, at nabuhay tayo kay Cristo dahil sa ating pananampalataya; gayunman, sinusunod natin ang batas dahil sa mga kautusan.\n\n26 At nangungusap tayo tungkol kay Cristo, nagagalak tayo kay Cristo, nangangaral tayo tungkol kay Cristo, nagpopropesiya tayo tungkol kay Cristo, at sumusulat tayo alinsunod sa ating mga propesiya, upang malaman ng ating mga anak kung saan sila babaling para sa kapatawaran ng kanilang mga kasalanan.\n\n27 Anupa’t nangungusap kami hinggil sa batas upang malaman ng aming mga anak ang pagiging patay ng batas; at sila, sa pamamagitan ng pagkaalam sa pagiging patay ng batas, ay makapaghintay sa buhay na yaong na kay Cristo, at malaman ang layunin kung bakit ibinigay ang batas. At matapos matupad ang batas kay Cristo, na hindi na nila kinakailangang patigasin pa ang kanilang mga puso laban sa kanya kapag kinakailangan nang wakasan ang batas.\n\n28 At ngayon, dinggin, aking mga tao, kayo ay mga taong matitigas ang leeg; anupa’t nagsalita ako nang malinaw sa inyo, upang hindi kayo magkamali ng pag-unawa. At ang mga salitang aking sinabi ay tatayong saksi laban sa inyo; sapagkat sapat na ang mga yaon upang ituro sa sinumang tao ang tamang landas; sapagkat ang tamang landas ay maniwala kay Cristo at huwag siyang itatwa; sapagkat sa pagtatatwa sa kanya ay inyo ring itinatatwa ang mga propeta at ang batas.\n\n29 At ngayon, dinggin, sinasabi ko sa inyo na ang tamang landas ay maniwala kay Cristo, at hindi siya itatwa; at si Cristo ang Banal ng Israel; anupa’t kinakailangan kayong lumuhod sa kanyang harapan, at sambahin siya nang buo ninyong kakayahan, pag-iisip, at lakas, at nang buo ninyong kaluluwa; at kung gagawin ninyo ito, hindi kayo maitataboy sa anumang paraan.\n\n30 At, yamang kinakailangan ito, dapat ninyong sundin ang mga gawain at ordenansa ng Diyos hanggang sa matupad ang batas na ibinigay kay Moises.\n\n", "2-ne 26": "[center][font_size=26]Kabanata 26[/font_size][/center]\n\n[i]Si Cristo ay magmiministeryo sa mga Nephita—Nakita ni Nephi sa pangitain ang pagkalipol ng kanyang mga tao—Magsasalita sila mula sa alabok—Ang mga Gentil ay magtatayo ng mga huwad na simbahan at lihim na pagsasabwatan—Pinagbabawalan ng Panginoon ang mga tao na magsagawa ng mga huwad na pagkasaserdote. Mga 559–545 B.C.[/i]\n\n1 At matapos na bumangon mula sa mga patay si Cristo ay ipakikita niya ang kanyang sarili sa inyo, aking mga anak, at aking mga minamahal na kapatid; at ang mga salitang sasabihin niya sa inyo ay magiging batas na inyong gagawin.\n\n2 Sapagkat dinggin, sinasabi ko sa inyo na namasdan kong lilipas ang maraming salinlahi, at magkakaroon ng malalaking digmaan at alitan sa aking mga tao.\n\n3 At matapos pumarito ang Mesiyas ay may ibibigay na mga palatandaan sa aking mga tao hinggil sa kanyang pagsilang, at gayundin sa kanyang kamatayan at pagkabuhay na mag-uli; at magiging dakila at kakila-kilabot ang araw na yaon sa masasama, sapagkat masasawi sila; at masasawi sila sapagkat ipinagtabuyan nila ang mga propeta, at ang mga banal, at binato sila, at pinatay sila; kaya nga, ang pagsusumamo ng dugo ng mga banal ay papailanglang sa Diyos mula sa lupa laban sa kanila.\n\n4 Anupa’t lahat ng yaong palalo, at gumagawa ng kasamaan, ang araw na darating ay susunugin sila, wika ng Panginoon ng mga Hukbo, sapagkat matutulad sila sa pinaggapasan.\n\n5 At sila na pumapatay sa mga propeta, at sa mga banal, lulunukin sila ng kailaliman ng mundo, wika ng Panginoon ng mga Hukbo; at tatakpan sila ng mga bundok, at tatangayin silang palayo ng mga buhawi, at mababagsakan sila ng mga gusali at dudurugin sila nang pira-piraso at gigilingin sila hanggang maging alabok.\n\n6 At dadalawin sila ng mga pagkulog, at mga pagkidlat, at mga paglindol, at lahat ng uri ng pagkawasak, sapagkat ang apoy ng galit ng Panginoon ay mag-aalab laban sa kanila, at magiging tulad sila ng pinaggapasan, at ang araw na darating ay tutupok sa kanila, wika ng Panginoon ng mga Hukbo.\n\n7 O ang pasakit, at ang pagdadalamhati ng aking kaluluwa dahil sa pagkalipol ng aking mga taong napatay! Sapagkat ako, si Nephi, ay nakita ito, at halos matunaw ako sa harapan ng Panginoon; subalit kailangan kong ipahayag sa aking Diyos: Makatarungan ang inyong pamamaraan.\n\n8 Subalit dinggin, ang mga matwid na nakikinig sa mga salita ng mga propeta, at hindi sila lilipulin, bagkus ay naghihintay kay Cristo nang may katatagan para sa mga palatandaang ibinigay, sa kabila ng lahat ng pag-uusig—dinggin, sila ang mga yaong hindi masasawi.\n\n9 Bagkus, ang Anak ng Kabutihan ay magpapakita sa kanila; at kanyang pagagalingin sila, at magkakaroon sila ng kapayapaan sa kanya, hanggang sa lumipas ang tatlong salinlahi, at marami sa ikaapat na salinlahi ang papanaw sa katwiran.\n\n10 At kapag lumipas na ang mga bagay na ito ay isang mabilis na pagkalipol ang sasapit sa aking mga tao; sapagkat sa kabila ng mga pasakit ng aking kaluluwa, ay nakita ko ito; anupa’t nalalaman ko na ito ay mangyayari; at ipinagbili nila ang kanilang sarili sa walang kabuluhan; sapagkat, dahil sa gantimpala ng kanilang kapalaluan at kanilang kahangalan ay aani sila ng pagkalipol; sapagkat nagpadaig sila sa diyablo at pinili ang mga gawain ng kadiliman kaysa liwanag, kaya nga, tiyak na mahuhulog sila sa impiyerno.\n\n11 Sapagkat hindi tuwinang nananatili sa tao ang Espiritu ng Panginoon. At kapag tumigil ang Espiritu sa pananatili sa tao ay sasapit ang mabilis na pagkalipol, at ito ang ipinagdaramdam ng aking kaluluwa.\n\n12 At tulad ng aking sinabi hinggil sa pagpapaniwala sa mga Judio na si Jesus ang tunay na Cristo, talagang kinakailangang mapaniwala rin ang mga Gentil na si Jesus ang Cristo, ang Diyos na Walang Hanggan;\n\n13 At na ipinakikita niya ang kanyang sarili sa lahat ng yaong naniniwala sa kanya, sa pamamagitan ng kapangyarihan ng Espiritu Santo; oo, sa bawat bansa, lahi, wika, at tao, gumagawa ng mga makapangyarihang himala, palatandaan, at kababalaghan, sa mga anak ng tao alinsunod sa kanilang pananampalataya.\n\n14 Subalit dinggin, nagpopropesiya ako sa inyo hinggil sa mga huling araw; hinggil sa mga araw na isisiwalat ng Panginoong Diyos ang mga bagay na ito sa mga anak ng tao.\n\n15 Matapos na manghina sa kawalang-paniniwala ang aking mga binhi at ang mga binhi ng aking mga kapatid, at pahirapan ng mga Gentil; oo, matapos humimpil ang Panginoong Diyos laban sa kanila sa palibot, at kubkubin sila ng bunton ng lupa, at magtayo ng mga kuta laban sa kanila; at matapos ibaba sila sa alabok, hanggang sa sila ay malipol, gayunpaman, masusulat ang mga salita ng mga matwid, at maririnig ang mga panalangin ng matatapat, at ang lahat ng yaong nanghina sa kawalang-paniniwala ay hindi malilimutan.\n\n16 Sapagkat ang mga yaong malilipol ay magsasalita sa kanila mula sa lupa, at ang kanilang pananalita ay manggagaling sa alabok, at ang kanilang tinig ay tulad sa yaong nakikipag-usap sa mga espiritu; sapagkat bibigyan siya ng Panginoong Diyos ng kapangyarihan na makabulong siya hinggil sa kanila; maging sa ito ay mula pa sa lupa; at ang kanilang pananalita ay bubulong mula sa alabok.\n\n17 Sapagkat ganito ang wika ng Panginoong Diyos: Isusulat nila ang mga bagay na ginawa sa kanila, at masusulat ang mga ito at tatatakan sa isang aklat, at ang mga ito ay hindi mapapasakamay ng mga yaong nanghina sa kawalang-paniniwala, sapagkat hinahangad nilang wasakin ang mga bagay ng Diyos.\n\n18 Anupa’t yamang ang mga yaong nalipol ay mabilis na nalipol; at ang marami sa kanilang mga kakila-kilabot ay matutulad sa ipang inilipad ng hangin—oo, ganito ang wika ng Panginoong Diyos: Ito ay magiging biglaan, madalian—\n\n19 At ito ay mangyayari, na ang mga yaong nanghina sa kawalang-paniniwala ay pahihirapan sa pamamagitan ng kamay ng mga Gentil.\n\n20 At ang mga Gentil ay maaangat sa kapalaluan ng kanilang mga paningin, at mangatitisod, dahil sa kalakihan ng kanilang batong kinatitisuran, kung kaya’t nagtayo sila ng maraming simbahan; gayunpaman, itinatanggi nila ang kapangyarihan at ang mga himala ng Diyos, at ipinangangaral sa kanilang sarili ang sarili nilang karunungan at kaalaman, upang makakuha sila ng pakinabang at hamakin ang mga maralita.\n\n21 At maraming simbahan ang itinayo na pinagmumulan ng mga inggitan, at sigalutan, at masasamang hangarin.\n\n22 At may mga lihim ding pagsasabwatan, maging tulad noong sinaunang panahon, alinsunod sa pagsasabwatan ng diyablo, sapagkat siya ang tagapagtatag ng lahat ng bagay na ito; oo, ang tagapagtatag ng pagpaslang, at mga gawain ng kadiliman; oo, at kanya silang hinihila sa kanilang leeg sa pamamagitan ng de-ilong lubid, hanggang sa maigapos niya sila ng kanyang matitibay na lubid magpakailanman.\n\n23 Sapagkat dinggin, mga minamahal kong kapatid, sinasabi ko sa inyo na ang Panginoong Diyos ay hindi gumagawa sa kadiliman.\n\n24 Hindi siya gumagawa ng anumang bagay maliban na lamang kung para sa kapakanan ng sanlibutan; sapagkat mahal niya ang sanlibutan, maging ang kanyang sariling buhay ay inialay niya upang mapalapit ang lahat ng tao sa kanya. Samakatwid, wala siyang inuutusan na hindi sila makababahagi ng kanyang pagliligtas.\n\n25 Dinggin, sumisigaw ba siya sa sinuman, sinasabing: Lumayo sa akin? Dinggin, sinasabi ko sa inyo, Hindi; kundi sinasabi niya: Magsilapit sa akin lahat kayong nasa mga dulo ng mundo, bumili ng gatas at pulot, nang walang salapi at walang bayad.\n\n26 Dinggin, nag-utos ba siya sa sinuman na lumabas sa sinagoga, o lumabas sa mga bahay-sambahan? Dinggin, sinasabi ko sa inyo, Hindi.\n\n27 Nag-utos ba siya sa sinuman na hindi sila makababahagi ng kanyang kaligtasan? Dinggin, sinasabi ko sa inyo, Hindi; kundi malaya niya itong ibinibigay sa lahat ng tao; at inutusan niya ang kanyang mga tao na nararapat nilang hikayatin ang lahat ng tao na magsisi.\n\n28 Dinggin, nag-utos ba ang Panginoon sa sinuman na hindi sila makababahagi ng kanyang kabutihan? Dinggin, sinasabi ko sa inyo, Hindi; kundi lahat ng tao ay may pribilehiyo, ang isa tulad ng iba, at walang pinagbabawalan.\n\n29 Ipinag-utos niyang hindi dapat magkaroon ng huwad na pagkasaserdote; sapagkat dinggin, ang huwad na pagkasaserdote ay yaong mangaral ang mga tao at itayo ang kanilang sarili bilang tanglaw ng sanlibutan, upang makakuha sila ng pakinabang at papuri ng sanlibutan; subalit hindi nila hinahangad ang kapakanan ng Sion.\n\n30 Dinggin, ipinagbabawal ng Panginoon ang bagay na ito; anupa’t ang Panginoong Diyos ay nagbigay ng isang kautusan na dapat magkaroon ng pag-ibig sa kapwa ang lahat ng tao, kung aling pag-ibig sa kapwa-tao ay pagmamahal. At kung wala silang pag-ibig sa kapwa-tao, sila ay walang silbi. Anupa’t kung mayroon silang pag-ibig sa kapwa-tao ay hindi nila pahihintulutang masawi ang manggagawa sa Sion.\n\n31 Subalit ang manggagawa sa Sion ay gagawa para sa Sion; sapagkat kung gagawa sila para sa salapi, sila ay masasawi.\n\n32 At muli, ipinag-uutos ng Panginoong Diyos na hindi dapat pumaslang ang mga tao; na hindi sila dapat magsinungaling; na hindi sila dapat magnakaw; na hindi nila dapat gamitin ang pangalan ng Panginoon nilang Diyos sa walang kabuluhan; na hindi sila dapat mainggit; na hindi sila dapat maghangad ng masama sa kapwa; na hindi sila dapat makipagtalo sa isa’t isa; na hindi sila dapat gumawa ng pagpapatutot; at hindi nila dapat gawin ang alinman sa mga bagay na ito; sapagkat ang sinumang gagawa ng mga yaon ay masasawi.\n\n33 Sapagkat wala sa mga kasamaang ito ang nanggagaling sa Panginoon; sapagkat ginagawa niya ang yaong makabubuti sa mga anak ng tao; at wala siyang ginagawa maliban sa ito ay madaling maunawaan ng mga anak ng tao; at inaanyayahan niya silang lahat na lumapit sa kanya at makibahagi sa kanyang kabutihan; at wala siyang tinatanggihan sa mga lumalapit sa kanya, maitim at maputi, alipin at malaya, lalaki at babae; at naaalaala niya ang mga hindi binyagan; at pantay-pantay ang lahat sa Diyos, kapwa Judio at Gentil.\n\n", "2-ne 27": "[center][font_size=26]Kabanata 27[/font_size][/center]\n\n[i]Mababalutan ang mundo ng kadiliman at apostasiya sa mga huling araw—Ang Aklat ni Mormon ay lalabas—Tatlong saksi ang magpapatotoo sa aklat—Sasabihin ng taong marunong na hindi niya mababasa ang aklat na tinatakan—Gagawa ang Panginoon ng isang kagila-gilalas at kamangha-manghang gawain—Ihambing sa Isaias 29. Mga 559–545 B.C.[/i]\n\n1 Subalit dinggin, sa mga huling araw, o sa mga araw ng mga Gentil—oo, dinggin, lahat ng bansa ng mga Gentil at gayundin ng mga Judio, kapwa ang mga yaong darating sa lupaing ito at yaong nasa mga ibang lupain, oo, maging sa lahat ng lupain sa mundo, dinggin, malalango sila sa kasamaan at sa lahat ng uri ng karumal-dumal na gawain—\n\n2 At kapag dumating ang araw na yaon, dadalawin sila ng Panginoon ng mga Hukbo, sa pamamagitan ng kulog at lindol, at labis na kaingayan, at unos, at bagyo, at alab ng nagniningas na apoy.\n\n3 At lahat ng bansang kumakalaban sa Sion, at yaong bumabagabag sa kanya, ay matutulad sa isang panaginip ng isang pangitain sa gabi; oo, magiging gayon ito sa kanila, maging tulad ng isang taong nagugutom na nananaginip, at dinggin, kumakain siya subalit siya ay nagising at walang laman ang kanyang kaluluwa; o tulad ng isang taong nauuhaw na nananaginip, at dinggin, umiinom siya subalit siya ay nagising at dinggin, nahihilo siya, at nananabik ang kanyang kaluluwa; oo, gayundin ang mangyayari sa maraming tao ng lahat ng bansang kumakalaban sa Bundok ng Sion.\n\n4 Sapagkat dinggin, lahat kayong gumagawa ng kasamaan, magsitigil kayo at manggilalas, sapagkat kayo ay magsisigawan, at mananangis; oo, malalango kayo subalit hindi sa alak, magpapasuray-suray kayo subalit hindi sa matapang na inumin.\n\n5 Sapagkat dinggin, ibinuhos ng Panginoon sa inyo ang diwa ng mahimbing na pagkakatulog. Sapagkat dinggin, ipinikit ninyo ang inyong mga mata, at itinakwil ninyo ang mga propeta; at ang inyong mga tagapamahala, at ang mga tagakita ay kanyang itinago dahil sa inyong kasamaan.\n\n6 At ito ay mangyayari na isisiwalat sa inyo ng Panginoong Diyos ang mga salita ng isang aklat, at ang mga ito ang mga salita ng mga yaong nagsitulog.\n\n7 At dinggin, ang aklat ay tatatakan; at ang nasusulat sa aklat ay magiging paghahayag mula sa Diyos, mula sa simula ng daigdig hanggang sa katapusan niyon.\n\n8 Anupa’t dahil sa mga bagay na tinatakan, ang mga bagay na tinatakan ay hindi ibibigay sa araw ng kasamaan at karumal-dumal na gawain ng mga tao. Kaya nga, itatago ang aklat mula sa kanila.\n\n9 Subalit ang aklat ay ibibigay sa isang lalaki, at kanyang ibibigay ang mga salita ng aklat na mga salita ng yaong nagsitulog sa alabok, at ibibigay niya ang mga salitang ito sa iba;\n\n10 Subalit ang mga salitang tinatakan ay hindi niya ibibigay, ni hindi niya ibibigay ang aklat. Sapagkat tinatakan ang aklat ng kapangyarihan ng Diyos, at ang paghahayag na tinatakan ay iingatan sa aklat hanggang sa sumapit ang sariling takdang panahon ng Panginoon, upang ang mga ito ay lumabas; sapagkat dinggin, ipinahahayag ng mga ito ang lahat ng bagay mula sa pagkakatatag ng daigdig hanggang sa katapusan niyon.\n\n11 At darating ang araw na ang mga salita ng aklat na tinatakan ay babasahin sa mga bubungan; at ang mga ito ay mababasa sa pamamagitan ng kapangyarihan ni Cristo; at ang lahat ng bagay ay ipahahayag sa mga anak ng tao kung anuman ang nangyari na sa mga anak ng tao, at kung anuman ang mangyayari pa hanggang sa katapusan ng mundo.\n\n12 Anupa’t sa araw na yaon, kapag ibibigay ang aklat sa lalaking yaon na aking sinabi, itatago ang aklat sa paningin ng sanlibutan, upang walang mga mata ang makamamalas nito maliban sa tatlong saksi na makamamalas nito, sa pamamagitan ng kapangyarihan ng Diyos, bukod sa kanya kung kanino ibibigay ang aklat; at magpapatotoo sila sa katotohanan ng aklat at ng mga bagay na nilalaman niyon.\n\n13 At wala nang ibang makamamalas nito, maliban sa ilan alinsunod sa kalooban ng Diyos, upang magbigay ng patotoo sa kanyang salita sa mga anak ng tao; sapagkat ang Panginoong Diyos ang nagsabi na ang mga salita ng matatapat ay magsasalita na para bang mula sa mga patay.\n\n14 Samakatwid, ang Panginoong Diyos ay magpapatuloy na ipahayag ang mga salita ng aklat; at sa pamamagitan ng bibig ng kasindami ng mga saksing inaakala niyang makabubuti ay pagtitibayin niya ang kanyang salita; at sa aba niya na tatanggi sa salita ng Diyos!\n\n15 Subalit dinggin, ito ay mangyayari na sasabihin ng Panginoong Diyos sa kanya na pagbibigyan niya ng aklat: Kunin mo ang mga salitang ito na hindi tinatakan at ibigay ang mga ito sa ibang tao, upang maipakita niya ang mga yaon sa taong marunong, sinasabing: Basahin ito, isinasamo ko sa iyo. At sasabihin ng marunong: Dalhin mo rito ang aklat, at babasahin ko yaon.\n\n16 At ngayon, dahil sa papuri ng sanlibutan, at upang makakuha ng pakinabang ay kanila itong sasabihin, at hindi para sa kaluwalhatian ng Diyos.\n\n17 At sasabihin ng lalaki: Hindi ko madadala ang aklat, sapagkat ito ay tinatakan.\n\n18 Pagkatapos, sasabihin ng marunong: Hindi ko ito mababasa.\n\n19 Anupa’t ito ay mangyayari na muling ibibigay ng Panginoong Diyos ang aklat at ang mga salita niyon sa kanya na hindi marunong; at sasabihin ng lalaking hindi marunong: Hindi ako marunong.\n\n20 Pagkatapos, sasabihin sa kanya ng Panginoong Diyos: Hindi yaon mababasa ng marunong, sapagkat yaon ay tinanggihan niya, at may kakayahan akong gawin ang aking sariling gawain; kaya nga, babasahin mo ang mga salitang ibibigay ko sa iyo.\n\n21 Huwag galawin ang mga bagay na tinatakan, sapagkat ilalabas ko ang mga ito sa aking sariling takdang panahon; sapagkat isisiwalat ko sa mga anak ng tao na may kakayahan akong gawin ang aking sariling gawain.\n\n22 Anupa’t kapag nabasa mo na ang mga salitang aking iniutos sa iyo, at matanggap ang mga saksing ipinangako ko sa iyo, saka mo na tatatakang muli ang aklat, at ikukubli iyon ayon sa akin, upang aking mapangalagaan ang mga salitang hindi mo nabasa, hanggang sa makita ko sa aking sariling karunungan na nararapat nang ipahayag ang lahat ng bagay sa mga anak ng tao.\n\n23 Sapagkat dinggin, ako ang Diyos; at ako ay Diyos ng mga himala; at ipakikita ko sa mundo na ako ay ako rin kahapon, ngayon, at magpakailanman; at hindi ako gumagawa sa mga anak ng tao maliban kung ito ay naaayon sa kanilang pananampalataya.\n\n24 At muli, ito ay mangyayari na sasabihin ng Panginoon sa kanya na babasa sa mga salitang ibibigay sa kanya:\n\n25 Yamang ang mga taong ito ay lumalapit sa akin sa pamamagitan ng kanilang bibig, at pinapupurihan ako ng kanilang mga labi, samantalang inilayo ang kanilang mga puso sa akin, at ang kanilang pagkatakot sa akin ay itinuro ng mga tuntunin ng tao—\n\n26 Samakatwid, magpapatuloy akong gumawa ng isang kagila-gilalas na gawain sa mga taong ito, oo, isang kagila-gilalas at kamangha-manghang gawain, sapagkat ang karunungan ng kanilang matatalino at marurunong ay mapapawi, at ang pang-unawa ng kanilang mahinahon ay malilingid.\n\n27 At sa aba nila na magtatangkang maghukay nang malalim upang ikubli ang kanilang mga balak mula sa Panginoon! At ang kanilang mga gawain ay nasa dilim; at sinasabi nila: Sinong nakakikita sa atin, at sinong nakakikilala sa atin? At kanila ring sinasabi: Sa katunayan, ang inyong pagbabaliktad ng mga bagay ay maituturing na luwad ng magpapalayok. Subalit dinggin, ipakikita ko sa kanila, wika ng Panginoon ng mga Hukbo, na nalalaman ko ang lahat ng kanilang gawain. Sapagkat masasabi ba ng likha sa lumikha sa kanya, hindi niya ako ginawa? O masasabi ba ng bagay na may anyo sa nag-anyo rito, wala siyang pang-unawa?\n\n28 Subalit dinggin, wika ng Panginoon ng mga Hukbo: Ipakikita ko sa mga anak ng tao na sandaling-sandali na lamang at ang Libano ay magiging masaganang taniman; at ang masaganang taniman ay ituturing na kagubatan.\n\n29 At sa araw na yaon ay maririnig ng bingi ang mga salita ng aklat, at makakikita ang mga mata ng bulag mula sa kalabuan at mula sa kadiliman.\n\n30 At lalago rin ang maaamo, at ang kanilang kagalakan ay mag-iibayo sa Panginoon, at ang mga maralita sa mga tao ay magagalak sa Banal ng Israel.\n\n31 Sapagkat tiyak na yamang buhay ang Panginoon ay makikita nila na ang kakila-kilabot ay mawawalang-saysay, at ang manlilibak ay matutupok, at lahat ng nag-aabang na gumawa ng kasamaan ay itatakwil;\n\n32 At sila na nagpaparatang sa kapwa nang dahil sa salita, at naglalagay ng bitag para sa kanya na sumasaway sa pintuang-bayan, at isinasaisantabi ang matwid dahil sa bagay na walang kabuluhan.\n\n33 Samakatwid, ganito ang wika ng Panginoon na siyang tumubos kay Abraham hinggil sa sambahayan ni Jacob: Hindi na ngayon mapapahiya si Jacob, ni hindi na ngayon mamumutla ang kanyang mukha.\n\n34 Bagkus, kapag nakita niya ang kanyang mga anak, na gawa ng aking mga kamay, sa piling niya, papupurihan nila ang aking pangalan, at papupurihan ang Banal ni Jacob, at magkakaroon ng takot sa Diyos ng Israel.\n\n35 Sila rin na nagkamali sa diwa ay makauunawa, at sila na bumulung-bulong ay matututo ng doktrina.\n\n", "2-ne 28": "[center][font_size=26]Kabanata 28[/font_size][/center]\n\n[i]Magtatayo ng maraming huwad na simbahan sa mga huling araw—Ang mga ito ay magtuturo ng mga mali, palalo, at hangal na doktrina—Lalaganap ang apostasiya dahil sa mga huwad na guro—Sasalantain ng diyablo ang puso ng mga tao—Magtuturo siya ng lahat ng uri ng mga maling doktrina. Mga 559–545 B.C.[/i]\n\n1 At ngayon, dinggin, aking mga kapatid, nagsalita ako sa inyo alinsunod sa Espiritung pumipilit sa akin; kaya nga, nalalaman kong tiyak na mangyayari ang mga yaon.\n\n2 At ang mga bagay na masusulat sa aklat ay magiging labis na mahalaga sa mga anak ng tao, at lalung-lalo na sa ating mga binhi na labi ng sambahayan ni Israel.\n\n3 Sapagkat ito ay mangyayari na sa araw na yaon na ang mga simbahang naitayo, at hindi sa Panginoon, kapag sasabihin ng isa sa iba: Dinggin, ako, ako ay sa Panginoon; at sasabihin ng iba pa: Ako, ako ay sa Panginoon; at gayon ang sasabihin ng bawat isa na nagtayo ng mga simbahan, at hindi sa Panginoon—\n\n4 At makikipagtalo sila sa isa’t isa; at ang kani-kanilang mga saserdote ay magtatalu-talo, at magtuturo sila sa pamamagitan ng kanilang kaalaman, at itatatwa ang Espiritu Santo, na nagbibigay ng pananalita.\n\n5 At itinatatwa nila ang kapangyarihan ng Diyos, ang Banal ng Israel; at sinasabi nila sa mga tao: Makinig sa amin, at pakinggan ninyo ang aming tuntunin; sapagkat dinggin, wala nang Diyos ngayon, sapagkat nagawa na ng Panginoon at ng Manunubos ang kanyang gawain, at ibinigay na niya ang kanyang kapangyarihan sa tao;\n\n6 Dinggin, pakinggan ninyo ang aking tuntunin; kung sasabihin nila na may isang himalang ginawa ng kamay ng Panginoon, huwag itong paniwalaan; sapagkat sa araw na ito ay hindi na siya Diyos ng mga himala; natapos na niya ang kanyang gawain.\n\n7 Oo, at marami ang magsasabi: Magsikain, magsiinom, at magsipagsaya, sapagkat mamamatay tayo bukas; at ito ay makabubuti sa atin.\n\n8 At marami rin ang magsasabi: Magsikain, magsiinom, at magsipagsaya; gayunpaman, matakot sa Diyos—kanyang bibigyang-katwiran ang paggawa ng kaunting kasalanan; oo, magsinungaling nang kaunti, pagsamantalahan ang isa dahil sa kanyang mga salita, humukay ng hukay para sa iyong kapwa; walang masama rito; at gawin ang lahat ng bagay na ito, sapagkat bukas ay mamamatay tayo; at kung tayo man ay may kasalanan, hahagupitin tayo ng Diyos nang ilang palo, at sa wakas ay maliligtas tayo sa kaharian ng Diyos.\n\n9 Oo, at marami ang magtuturo sa ganitong pamamaraan, mga mali at palalo at hangal na doktrina, at magiging mapagmataas sa kanilang mga puso, at magtatangkang maghukay nang malalim upang ikubli ang kanilang mga balak mula sa Panginoon; at ang kanilang mga gawain ay nasa dilim.\n\n10 At ang dugo ng mga banal ay daraing mula sa lupa laban sa kanila.\n\n11 Oo, silang lahat ay naligaw ng landas; silang lahat ay naging makasalanan.\n\n12 Dahil sa kapalaluan, at dahil sa mga huwad na guro, at maling doktrina, ang kanilang mga simbahan ay naging tiwali, at ang kanilang mga simbahan ay mapagmataas; dahil sa kapalaluan ay naging mapagmataas sila.\n\n13 Ninanakawan nila ang mga maralita dahil sa kanilang maiinam na santuwaryo; ninanakawan nila ang mga maralita dahil sa kanilang maiinam na kasuotan; at hinahamak nila ang maaamo at ang may mababang kalooban, dahil sa kanilang kapalaluan ay naging mapagmataas sila.\n\n14 Matitigas ang kanilang mga leeg at nakataas ang mga noo; oo, at dahil sa kapalaluan, at kasamaan, at mga karumal-dumal na gawain, at mga pagpapatutot, silang lahat ay naligaw maliban lamang sa iilan, na mga mapagkumbabang tagasunod ni Cristo; gayunpaman, naaakay sila, kung kaya’t sa maraming pagkakataon ay nagkakamali sila dahil sa naturuan sila ng mga tuntunin ng tao.\n\n15 O ang matalino, at ang marunong, at ang mayaman, na mapagmataas sa kapalaluan ng kanilang mga puso, at lahat ng yaong nangangaral ng mga maling doktrina, at lahat ng yaong gumagawa ng pagpapatutot, at binabaluktot ang matwid na landas ng Panginoon, sa aba, sa aba, sa aba nila, wika ng Panginoong Diyos na Pinakamakapangyarihan, sapagkat itatapon sila sa impiyerno!\n\n16 Sa aba nila na isinasantabi ang matwid para sa isang bagay na walang kabuluhan at nilalait ang yaong mabuti; at nagsasabing walang halaga ito! Sapagkat darating ang araw na biglang dadalawin ng Panginoong Diyos ang mga naninirahan sa mundo; at sa araw na yaon na hinog na sila sa kasamaan ay lilipulin sila.\n\n17 Subalit dinggin, kung magsisisi ang mga naninirahan sa mundo sa kanilang kasamaan at mga karumal-dumal na gawain ay hindi sila lilipulin, wika ng Panginoon ng mga Hukbo.\n\n18 Subalit dinggin, ang makapangyarihan at karumal-dumal na simbahang yaon, ang patutot ng buong mundo, ay tiyak na mabubuwal sa lupa, at tiyak na napakalakas ang magiging pagbagsak niyon.\n\n19 Sapagkat ang kaharian ng diyablo ay tiyak na mayayanig, at sila na nabibilang dito ay talagang kinakailangang pukawin sa pagsisisi, o mahigpit na hahawakan sila ng diyablo sa pamamagitan ng kanyang mga walang hanggang tanikala, at pupukawin sila sa pagkagalit, at masasawi;\n\n20 Sapagkat dinggin, sa araw na yaon ay sasalantahin niya ang puso ng mga anak ng tao, at uudyukan sila na magalit laban sa yaong bagay na mabuti.\n\n21 At gagawin niyang panatag ang iba, at dahan-dahan silang aakayin tungo sa mahalay na katiwasayan, na kanilang sasabihin: Mainam ang lahat sa Sion; oo, umuunlad ang Sion, mainam ang lahat—at sa gayon lilinlangin ng diyablo ang kanilang mga kaluluwa, at maingat silang aakayin pababa sa impiyerno.\n\n22 At dinggin, pupurihin niya nang labis-labis ang iba, at sasabihin sa kanila na walang impiyerno; at sasabihin niya sa kanila: Hindi ako diyablo, sapagkat walang diyablo—at ganito ang ibinubulong niya sa kanilang mga tainga, hanggang sa kanyang mahigpit na mahawakan sila ng kanyang mga kakila-kilabot na tanikala, na kung saan ay walang kawala.\n\n23 Oo, mahigpit na nahawakan sila ng kamatayan, at impiyerno; at ang kamatayan, at ang impiyerno, at ang diyablo, at lahat ng yaong nahawakan niyon ay tiyak na tatayo sa harapan ng trono ng Diyos, at hahatulan alinsunod sa kanilang mga gawa, kung saan sila tiyak na patutungo sa dakong inihanda para sa kanila, maging sa lawa ng apoy at asupre, na walang hanggang pagdurusa.\n\n24 Samakatwid, sa aba niya na pabaya sa Sion!\n\n25 Sa aba niya na sumisigaw nang: Mainam ang lahat!\n\n26 Oo, sa aba niya na nakikinig sa mga tuntunin ng tao, at nagtatatwa sa kapangyarihan ng Diyos, at sa kaloob na Espiritu Santo!\n\n27 Oo, sa aba niya na nagsasabing: Nakatanggap na kami, at hindi na kami nangangailangan pa ng dagdag!\n\n28 At sa madaling salita, sa aba sa lahat ng yaong nanginginig, at nagagalit dahil sa katotohanan ng Diyos! Sapagkat dinggin, siya na nakatayo sa malaking bato ay tinatanggap ito nang may kagalakan; at siya na nakatayo sa saligang buhangin ay nanginginig na baka siya mabuwal.\n\n29 Sa aba niya na magsasabing: Natanggap na namin ang salita ng Diyos, at hindi na namin kailangan pa ng salita ng Diyos, sapagkat sapat na ang kaalaman namin!\n\n30 Sapagkat dinggin, ganito ang wika ng Panginoong Diyos: Magbibigay ako sa mga anak ng tao nang taludtod sa taludtod, nang tuntunin sa tuntunin, kaunti rito at kaunti roon; at pinagpala ang mga yaong nakikinig sa aking mga tuntunin, at dinidinig ang aking mga payo, sapagkat matututo sila ng karunungan; sapagkat siya na tumatanggap ay bibigyan ko pa ng karagdagan; at mula sa kanila na nagsasabing, May sapat na kami, mula sa kanila ay kukunin maging ang mga yaong mayroon sila.\n\n31 Sumpain siya na nagtitiwala sa tao, o ang laman ay ginagawa na kanyang bisig, o makikinig sa mga tuntunin ng tao, maliban kung ibinigay ang kanilang mga tuntunin sa pamamagitan ng kapangyarihan ng Espiritu Santo.\n\n32 Sa aba sa mga Gentil, wika ng Panginoong Diyos ng mga Hukbo! Sapagkat bagama’t laging nakaunat sa kanila ang aking bisig sa araw-araw, ay itatatwa nila ako; gayunpaman, magiging maawain ako sa kanila, wika ng Panginoong Diyos, kung magsisisi sila at lalapit sa akin; sapagkat nakaunat ang aking bisig sa buong maghapon, wika ng Panginoong Diyos ng mga Hukbo.\n\n", "2-ne 29": "[center][font_size=26]Kabanata 29[/font_size][/center]\n\n[i]Maraming Gentil ang tatanggi sa Aklat ni Mormon—Kanilang sasabihin, Hindi na namin kailangan pa ng karagdagang Biblia—Ang Panginoon ay nangungusap sa maraming bansa—Kanyang hahatulan ang sanlibutan alinsunod sa mga aklat na isusulat. Mga 559–545 B.C.[/i]\n\n1 Ngunit dinggin, magkakaroon ng marami—sa araw na yaon kung kailan magpapatuloy ako na gumawa ng isang kagila-gilalas na gawain sa kanila upang maalala ko ang aking mga tipan na ginawa ko sa mga anak ng tao, upang maitaas kong muli ang aking kamay sa ikalawang pagkakataon upang mabawi ko ang aking mga tao, na kabilang sa sambahayan ni Israel;\n\n2 At gayundin, upang maalala ko ang aking mga pangakong ginawa sa iyo, Nephi, at gayundin sa iyong ama, na aalalahanin ko ang inyong mga binhi; at na ang mga salita ng inyong mga binhi ay mamumutawi mula sa aking bibig patungo sa inyong mga binhi; at ang aking mga salita ay titimo hanggang sa mga dulo ng mundo, bilang isang sagisag ng aking mga tao, na kabilang sa sambahayan ni Israel;\n\n3 At dahil ang aking mga salita ay titimo—marami sa mga Gentil ang magsasabi: Isang Biblia! Isang Biblia! Mayroon na kaming Biblia, at hindi na magkakaroon pa ng karagdagang Biblia.\n\n4 Ngunit ganito ang wika ng Panginoong Diyos: O mga hangal, sila ay magkakaroon ng Biblia; at iyon ay manggagaling sa mga Judio, na aking mga sinaunang pinagtipanang tao. At ano ang pasasalamatan nila sa mga Judio sa Biblia na kanilang tinanggap mula sa kanila? Oo, ano ang ibig sabihin ng mga Gentil? Naaalala ba nila ang mga paghihirap, at ang mga pagpapagal, at ang mga pasakit ng mga Judio, at ang kanilang pagsusumigasig para sa akin, sa pagdadala ng kaligtasan sa mga Gentil?\n\n5 O kayong mga Gentil, inyo bang naaalala ang mga Judio, na aking mga sinaunang pinagtipanang tao? Hindi; kundi inyong isinumpa sila, at kinamuhian sila, at hindi naghangad na sila ay mabawi. Ngunit dinggin, ibabalik ko sa inyong sariling mga ulo ang lahat ng bagay na ito; sapagkat ako, ang Panginoon, ay hindi nakalilimot sa aking mga tao.\n\n6 Ikaw na hangal, na magsasabi: Isang Biblia, mayroon na kaming Biblia, at hindi na namin kailangan pa ng karagdagang Biblia. Nagkaroon ba kayo ng Biblia maliban sa ito ay sa pamamagitan ng mga Judio?\n\n7 Hindi ba ninyo alam na higit pa sa isa ang mga bansa? Hindi ba ninyo alam na ako, ang Panginoon ninyong Diyos, ang lumikha sa lahat ng tao, at na naaalala ko ang mga yaong nasa pulo ng dagat; at na ako ang namamahala sa kalangitan sa itaas at sa lupa sa ibaba; at isinisiwalat ko ang aking salita sa mga anak ng tao, oo, maging sa lahat ng bansa sa mundo?\n\n8 Ano’t bumulung-bulong kayo, dahil ba sa kayo ay tatanggap pa ng karagdagang salita ko? Hindi ba ninyo alam na ang patotoo ng dalawang bansa ay saksi sa inyo na ako nga ang Diyos, na naaalala ko ang isang bansa gaya ng iba? Kung gayon, sinasabi ko ang mga gayunding salita sa isang bansa gaya ng sa iba. At kapag ang dalawang bansa ay susulong na magkasabay, ang patotoo ng dalawang bansa ay susulong ding magkasabay.\n\n9 At ito ay ginagawa ko upang mapatunayan ko sa marami na ako ay ako rin kahapon, ngayon, at magpakailanman; at sinasabi ko ang aking mga salita alinsunod sa aking sariling kasiyahan. At sapagkat ako ay nakapagsabi na ng isang salita ay hindi ninyo dapat ipalagay na hindi na ako makapagsasabi pa ng iba; sapagkat ang aking gawain ay hindi pa natatapos; ni hindi pa hanggang sa katapusan ng tao, ni sa simula ng panahong iyon at magpakailanman.\n\n10 Anupa’t sapagkat mayroon kayong Biblia ay hindi ninyo dapat ipalagay na yaon ay naglalaman na ng lahat kong salita; ni hindi ninyo dapat ipalagay na ako ay hindi na magpapasulat pa ng karagdagan.\n\n11 Sapagkat inuutusan ko ang lahat ng tao, kapwa sa silangan at sa kanluran, at sa hilaga, at sa timog, at sa mga pulo ng dagat, na kanilang isusulat ang mga salitang aking sasabihin sa kanila; sapagkat alinsunod sa mga aklat na isusulat ay hahatulan ko ang sanlibutan, bawat tao alinsunod sa kanyang mga gawa, alinsunod doon sa nasusulat.\n\n12 Sapagkat dinggin, magsasalita ako sa mga Judio at kanilang isusulat ito; at magsasalita rin ako sa mga Nephita at kanilang isusulat ito; at magsasalita rin ako sa ibang mga lipi ng sambahayan ni Israel, na aking inakay palayo, at kanilang isusulat ito; at ako ay magsasalita rin sa lahat ng bansa sa mundo at kanilang isusulat ito.\n\n13 At ito ay mangyayari na matatanggap ng mga Judio ang mga salita ng mga Nephita, at matatanggap ng mga Nephita ang mga salita ng mga Judio; at matatanggap ng mga Nephita at ng mga Judio ang mga salita ng mga nawalang lipi ni Israel; at matatanggap ng mga nawalang lipi ni Israel ang mga salita ng mga Nephita at ng mga Judio.\n\n14 At ito ay mangyayari na ang aking mga tao, na nabibilang sa sambahayan ni Israel, ay titipunin pauwi sa mga lupaing kanilang pag-aari; at ang aking salita ay matitipon din sa isa. At ipakikilala ko sa kanila na lumalaban sa aking salita at laban sa aking mga tao, na nabibilang sa sambahayan ni Israel, na ako ang Diyos, at na ako ay nakipagtipan kay Abraham na aking aalalahanin ang kanyang mga binhi magpakailanman.\n\n", "2-ne 30": "[center][font_size=26]Kabanata 30[/font_size][/center]\n\n[i]Ang mga nagbalik-loob na Gentil ay mabibilang sa mga pinagtipanang tao—Maraming Lamanita at Judio ang maniniwala sa salita at magiging kaaya-aya—Ipanunumbalik ang Israel at lilipulin ang masasama. Mga 559–545 B.C.[/i]\n\n1 At ngayon, dinggin, mga minamahal kong kapatid, mangungusap ako sa inyo; sapagkat ako, si Nephi, ay hindi tutulutang ipagpalagay ninyo na higit kayong matwid kaysa sa mga Gentil. Sapagkat dinggin, maliban kung susundin ninyo ang mga kautusan ng Diyos, kayong lahat ay masasawi rin; at dahil sa mga salitang sinabi ay hindi ninyo dapat ipagpalagay na lubusang malilipol ang mga Gentil.\n\n2 Sapagkat dinggin, sinasabi ko sa inyo, na kasindami ng mga Gentil na magsisisi ay mga pinagtipanang tao ng Panginoon; at kasindami ng mga Judio na hindi magsisisi ay itatakwil; sapagkat ang Panginoon ay hindi nakikipagtipan sa kanino man maliban sa kanila na nagsisisi at naniniwala sa kanyang Anak, na siyang Banal ng Israel.\n\n3 At ngayon, magpopropesiya pa ako kahit paano hinggil sa mga Judio at sa mga Gentil. Sapagkat matapos lumabas ang aklat na aking sinabi, at maisulat sa mga Gentil, at muling tatatakan ayon sa Panginoon, marami ang maniniwala sa mga salitang nakasulat; at dadalhin nila ang mga yaon sa mga labi ng ating mga binhi.\n\n4 At doon malalaman ng mga labi ng ating mga binhi ang hinggil sa atin, kung paanong lumisan tayo mula sa Jerusalem, at na sila ay mga inapo ng mga Judio.\n\n5 At ang ebanghelyo ni Jesucristo ay ihahayag sa kanila; anupa’t maipanunumbalik sila sa kaalaman ng kanilang mga ama, at gayundin sa kaalaman tungkol kay Jesucristo, na taglay ng kanilang mga ama.\n\n6 At pagkatapos, sila ay magagalak; sapagkat malalaman nila na pagpapala ito sa kanila mula sa kamay ng Diyos; at ang kanilang kaliskis ng kadiliman ay magsisimulang malaglag mula sa kanilang mga mata; at hindi lilipas ang maraming salinlahi sa kanila, maliban sa magiging dalisay sila at mga kaaya-ayang tao.\n\n7 At ito ay mangyayari na ang mga Judio na nakakalat ay magsisimula ring maniwala kay Cristo; at magsisimula silang magtipon sa ibabaw ng lupain; at kasindami ng maniniwala kay Cristo ay magiging mga kaaya-ayang tao rin.\n\n8 At ito ay mangyayari na sisimulan ng Panginoong Diyos ang kanyang gawain sa lahat ng bansa, lahi, wika, at tao, upang maisakatuparan ang pagpapanumbalik ng kanyang mga tao sa mundo.\n\n9 At sa katwiran ay hahatulan ng Panginoong Diyos ang mga maralita, at hahatulan nang may katarungan ang maaamo ng mundo. At hahampasin niya ang mundo sa pamamagitan ng pamalo ng kanyang bibig; at sa pamamagitan ng hinga ng kanyang mga labi ay papatayin niya ang masasama.\n\n10 Sapagkat mabilis na darating ang panahon na magdudulot ng malaking paghahati ang Panginoong Diyos sa mga tao, at lilipulin niya ang masasama; at patatawarin niya ang kanyang mga tao, oo, maging kung nararapat na kanyang lipulin ang masasama sa pamamagitan ng apoy.\n\n11 At katwiran ang magiging bigkis ng kanyang baywang, at katapatan ang bigkis ng balakang.\n\n12 At pagkatapos, mananahan ang lobo na kasama ng kordero; at mahihiga ang leopardo na kasama ang batang kambing, at ang guya, at ang batang leon, at ang patabain ay magkakasama; at aakayin sila ng isang maliit na bata.\n\n13 At manginginain ang baka at ang oso; ang kanilang mga anak ay sama-samang mahihiga; at kakain ng dayami ang leon na tulad ng baka.\n\n14 At ang pasusuhing bata ay maglalaro sa lungga ng ahas, at ipapasok ng sanggol na kaaawat pa lamang ang kanyang kamay sa lungga ng ulupong.\n\n15 Hindi sila mananakit ni maninira sa lahat ng aking banal na bundok; sapagkat mapupuno ang mundo ng kaalaman tungkol sa Panginoon, tulad ng pagkapuno ng mga tubig sa dagat.\n\n16 Anupa’t ipaaalam ang mga bagay tungkol sa lahat ng bansa; oo, lahat ng bagay ay ipaaalam sa mga anak ng tao.\n\n17 Walang bagay na lihim maliban sa ito ay ipahahayag; walang gawain ng kadiliman maliban sa ito ay ipakikita sa liwanag; at walang bagay na tinatakan sa mundo maliban sa ito ay mabubuksan.\n\n18 Samakatwid, ang lahat ng bagay na naipahayag na sa mga anak ng tao ay ipahahayag sa araw na yaon, at mawawalan ng kapangyarihan si Satanas sa puso ng mga anak ng tao, sa mahabang panahon. At ngayon, mga minamahal kong kapatid, tinatapos ko ang aking mga sinasabi.\n\n", "2-ne 31": "[center][font_size=26]Kabanata 31[/font_size][/center]\n\n[i]Sinabi ni Nephi kung bakit bininyagan si Cristo—Ang mga tao ay dapat sumunod kay Cristo, magpabinyag, matanggap ang Espiritu Santo, at magtiis hanggang wakas upang maligtas—Pagsisisi at binyag ang pasukan sa makipot at makitid na landas—Buhay na walang hanggan ang mapapasalahat sa yaong susunod sa mga kautusan pagkatapos ng binyag. Mga 559–545 B.C.[/i]\n\n1 At ngayon, ako, si Nephi, ay tinatapos na ang aking pagpopropesiya sa inyo, mga minamahal kong kapatid. At ilang bagay lamang ang maisusulat ko, na alam kong tiyak na mangyayari; ni hindi ko maisusulat maliban lamang sa ilan sa mga salita ng aking kapatid na si Jacob.\n\n2 Anupa’t ang mga bagay na isinulat ko ay sapat na sa akin, maliban sa ilang salita na kailangan kong sabihin hinggil sa doktrina ni Cristo; anupa’t ako ay magsasalita sa inyo nang malinaw, alinsunod sa kalinawan ng aking pagpopropesiya.\n\n3 Sapagkat ang aking kaluluwa ay nalulugod sa kalinawan; sapagkat sa ganitong pamamaraan gumagawa ang Panginoong Diyos sa mga anak ng tao. Sapagkat ang Panginoong Diyos ay nagbibigay-liwanag tungo sa pang-unawa; sapagkat siya ay nagsasalita sa mga tao alinsunod sa kanilang wika, sa kanilang ikauunawa.\n\n4 Anupa’t nais kong inyong pakatandaan na nagsalita ako sa inyo hinggil sa yaong propetang ipinakita sa akin ng Panginoon, na siyang magbibinyag sa Kordero ng Diyos, na siyang mag-aalis ng mga kasalanan ng sanlibutan.\n\n5 At ngayon, kung ang Kordero ng Diyos, siya na banal, ay kinakailangang mabinyagan sa pamamagitan ng tubig, upang ganapin ang lahat ng katwiran, O kung gayon, gaano pa kaya higit na kinakailangan na tayong mga hindi banal ay mabinyagan, oo, maging sa pamamagitan ng tubig!\n\n6 At ngayon, magtatanong ako sa inyo, mga minamahal kong kapatid, paanong ginanap ng Kordero ng Diyos ang lahat ng katwiran sa pagpapabinyag sa pamamagitan ng tubig?\n\n7 Hindi ba ninyo nalalaman na siya ay banal? Ngunit sa kabila ng kanyang pagiging banal, ipinakikita niya sa mga anak ng tao na ayon sa laman ay nagpakumbaba siya ng kanyang sarili sa harapan ng Ama, at pinatototohanan sa Ama na siya ay magiging masunurin sa kanya sa pagsunod ng kanyang mga kautusan.\n\n8 Anupa’t matapos na siya ay mabinyagan sa pamamagitan ng tubig, bumaba sa kanya ang Espiritu Santo na tulad sa isang kalapati.\n\n9 At muli, iyon ay nagpapakita sa mga anak ng tao ng kakiputan ng landas, at ng kakitiran ng pasukan, na kanilang dapat pasukin, siya na nagbigay ng halimbawa sa harapan nila.\n\n10 At sinabi niya sa mga anak ng tao: Sumunod kayo sa akin. Kaya nga, mga minamahal kong kapatid, makasusunod ba tayo kay Jesus maliban sa tayo ay nakahandang sumunod sa mga kautusan ng Ama?\n\n11 At sinabi ng Ama: Magsisi kayo, magsisi kayo, at magpabinyag sa pangalan ng Minamahal kong Anak.\n\n12 At gayundin, ang tinig ng Anak ay nangusap sa akin, nagsasabing: Siya na nabinyagan sa aking pangalan, sa kanya ay ibibigay ng Ama ang Espiritu Santo, katulad sa akin; anupa’t sumunod sa akin, at gawin ang mga bagay na nakita ninyong ginawa ko.\n\n13 Samakatwid, mga minamahal kong kapatid, alam ko na kung inyong susundin ang Anak, nang may buong layunin ng puso, nang walang pagkukunwari at walang panlilinlang sa harapan ng Diyos, kundi may tunay na hangarin, nagsisisi sa inyong mga kasalanan, nagpapatotoo sa Ama na nahahanda kayong taglayin sa inyong sarili ang pangalan ni Cristo, sa pamamagitan ng binyag—oo, sa pamamagitan ng pagsunod sa inyong Panginoon at inyong Tagapagligtas doon sa tubig, alinsunod sa kanyang salita, dinggin, pagkatapos ay inyong tatanggapin ang Espiritu Santo; oo, pagkatapos ay susunod ang binyag ng apoy at ng Espiritu Santo; at pagkatapos, kayo ay makapagsasalita ng wika ng mga anghel, at sisigaw ng papuri sa Banal ng Israel.\n\n14 Datapwat dinggin, mga minamahal kong kapatid, sa ganito nangusap ang tinig ng Anak sa akin, nagsasabing: Matapos na kayo ay magsisi ng inyong mga kasalanan, at magpatotoo sa Ama na kayo ay nahahandang sumunod sa aking mga kautusan, sa pamamagitan ng pagpapabinyag sa tubig, at tumanggap ng binyag ng apoy at ng Espiritu Santo, at makapagsalita ng bagong wika, oo, maging ng wika ng mga anghel, at pagkaraan nito ay itatakwil ako, makabubuti pa sa inyo na hindi ninyo ako nakilala.\n\n15 At narinig ko ang isang tinig mula sa Ama, nagsasabing: Oo, ang mga salita ng aking Minamahal ay tunay at tapat. Siya na makapagtitiis hanggang wakas, siya rin ay maliligtas.\n\n16 At ngayon, mga minamahal kong kapatid, nalalaman ko sa pamamagitan nito na maliban sa ang tao ay magtiis hanggang wakas, sa pagsunod sa halimbawa ng Anak ng buhay na Diyos, siya ay hindi maaaring maligtas.\n\n17 Samakatwid, gawin ninyo ang mga bagay na sinabi ko sa inyo na nakita kong gagawin ng inyong Panginoon at inyong Manunubos; sapagkat sa ganitong layunin ang mga yaon ay ipinakita sa akin, upang malaman ninyo ang pasukang inyong dapat pasukin. Sapagkat ang pasukang inyong dapat pasukin ay pagsisisi at binyag sa pamamagitan ng tubig; at pagkatapos, darating ang kapatawaran ng inyong mga kasalanan sa pamamagitan ng apoy at ng Espiritu Santo.\n\n18 At pagkatapos, kayo ay nasa makipot at makitid na landas na patungo sa buhay na walang hanggan; oo, kayo ay nakapasok na sa pasukan; nagawa na ninyo ang alinsunod sa mga kautusan ng Ama at ng Anak; at inyong natanggap ang Espiritu Santo, na sumasaksi sa Ama at sa Anak, tungo sa katuparan ng pangakong kanyang ginawa, na kung kayo ay papasok sa daan, inyong tatanggapin.\n\n19 At ngayon, mga minamahal kong kapatid, matapos na kayo ay makayapak sa makipot at makitid na landas, itatanong ko kung ang lahat ay nagawa na? Dinggin, sinasabi ko sa inyo, Hindi; sapagkat hindi pa kayo nakalalayo maliban sa ito ay sa pamamagitan ng salita ni Cristo nang may hindi matitinag na pananampalataya sa kanya, na umaasa nang lubos sa mga kabutihan niya na makapangyarihang magligtas.\n\n20 Samakatwid, kinakailangan kayong magpatuloy sa paglakad nang may katatagan kay Cristo, na may ganap na kaliwanagan ng pag-asa, at pag-ibig sa Diyos at sa lahat ng tao. Anupa’t kung kayo ay magpapatuloy, nagpapakabusog sa salita ni Cristo, at magtitiis hanggang wakas, dinggin, ganito ang wika ng Ama: Kayo ay magkakaroon ng buhay na walang hanggan.\n\n21 At ngayon, dinggin, mga minamahal kong kapatid, ito ang daan; at walang ibang daan ni pangalang ibinigay sa ilalim ng langit na makapagliligtas sa tao sa kaharian ng Diyos. At ngayon, dinggin, ito ang doktrina ni Cristo, at ang tangi at tunay na doktrina ng Ama, at ng Anak, at ng Espiritu Santo, na isang Diyos, na walang katapusan. Amen.\n\n", "2-ne 32": "[center][font_size=26]Kabanata 32[/font_size][/center]\n\n[i]Ang mga anghel ay nagsasalita sa pamamagitan ng kapangyarihan ng Espiritu Santo—Ang mga tao ay kinakailangang manalangin at magtamo ng kaalaman para sa kanilang sarili mula sa Espiritu Santo. Mga 559–545 B.C.[/i]\n\n1 At ngayon, dinggin, mga minamahal kong kapatid, sa aking pakiwari ay tila inyong pinagninilayan pa sa inyong mga puso ang hinggil sa mga yaong nararapat ninyong gawin pagkatapos na kayo ay makapasok sa daan. Datapwat dinggin, bakit ninyo pinagninilayan ang mga bagay na ito sa inyong mga puso?\n\n2 Hindi ba ninyo natatandaan na sinabi ko sa inyo na makaraan ninyong matanggap ang Espiritu Santo na kayo ay makapagsasalita sa wika ng mga anghel? At ngayon, paano kayo makapagsasalita sa wika ng mga anghel maliban kung ito ay sa pamamagitan ng Espiritu Santo?\n\n3 Ang mga anghel ay nagsasalita sa pamamagitan ng kapangyarihan ng Espiritu Santo; kaya nga, nangungusap sila ng mga salita ni Cristo. Anupa’t sinabi ko sa inyo, magpakabusog sa mga salita ni Cristo; sapagkat dinggin, ang mga salita ni Cristo ang magsasabi sa inyo ng lahat ng bagay na dapat ninyong gawin.\n\n4 Anupa’t ngayon, matapos kong sabihin ang mga salitang ito, kung hindi ninyo naunawaan ang mga ito, iyan ay dahil sa hindi kayo humihingi, ni hindi kayo kumakatok; kaya nga, hindi kayo nadadala sa liwanag, kundi tiyak na masasawi sa kadiliman.\n\n5 Sapagkat dinggin, muli kong sinasabi sa inyo na kung kayo ay papasok sa daan, at tatanggapin ang Espiritu Santo, iyon ang magbibigay-alam sa inyo ng lahat ng bagay na nararapat ninyong gawin.\n\n6 Dinggin, ito ang doktrina ni Cristo, at wala nang doktrinang ibibigay pa hanggang sa siya ay magpakita ng kanyang sarili sa inyo sa laman. At kapag siya ay nagpakita na ng kanyang sarili sa inyo sa laman, ang mga bagay na sasabihin niya sa inyo ay inyong gawin.\n\n7 At ngayon, ako, si Nephi, ay hindi na makapagsasalita pa; pinipigil ng Espiritu ang aking pagsasalita, at ako ay naiwan na magdalamhati na lamang dahil sa kawalang-paniniwala, at sa kasamaan, at sa kamangmangan, at sa katigasan ng leeg ng mga tao; sapagkat ayaw nilang magsaliksik ng kaalaman, ni makaunawa ng dakilang kaalaman, samantalang ibinibigay ito sa kanila nang buong linaw, maging kasinlinaw ng pinakamalinaw na salita.\n\n8 At ngayon, mga minamahal kong kapatid, nadarama kong nagninilay pa kayo sa inyong mga puso; at nakalulungkot iyon sa akin na ako ay kinakailangang magsalita hinggil sa bagay na ito. Sapagkat kung kayo ay makikinig sa Espiritung nagtuturo sa isang tao na manalangin, malalaman ninyong kinakailangan kayong manalangin; sapagkat ang masamang espiritu ay hindi nagtuturo sa tao na manalangin, sa halip ay nagtuturo sa kanya na huwag siyang manalangin.\n\n9 Ngunit dinggin, sinasabi ko sa inyo na kinakailangan kayong manalangin sa tuwina, at huwag manghina; na huwag ninyong isasagawa ang anumang bagay sa Panginoon maliban sa kayo ay mananalangin muna sa Ama sa pangalan ni Cristo, upang kanyang ilaan ang inyong pagganap sa kanya, nang ang inyong pagganap ay maging para sa kapakanan ng inyong mga kaluluwa.\n\n", "2-ne 33": "[center][font_size=26]Kabanata 33[/font_size][/center]\n\n[i]Ang mga salita ni Nephi ay totoo—Ang mga ito ay nagpapatotoo kay Cristo—Silang naniniwala kay Cristo ay maniniwala sa mga salita ni Nephi, na siyang tatayo bilang saksi sa harapan ng hukumang-luklukan. Mga 559–545 B.C.[/i]\n\n1 At ngayon, ako, si Nephi, ay hindi maisusulat ang lahat ng bagay na itinuro sa aking mga tao; ni ako ay hindi magaling sa pagsusulat, na tulad sa pagsasalita; sapagkat kapag ang isang tao ay nagsasalita sa pamamagitan ng kapangyarihan ng Espiritu Santo, ang kapangyarihan ng Espiritu Santo ang nagdadala nito sa puso ng mga anak ng tao.\n\n2 Datapwat dinggin, marami ang pinatitigas ang kanilang mga puso laban sa Banal na Espiritu, kaya hindi ito magkaroon ng puwang sa kanila; kaya nga, kanilang itinatapon ang maraming bagay na naisulat at itinuring yaon na mga bagay na walang kabuluhan.\n\n3 Datapwat ako, si Nephi, ay isinulat na ang aking naisulat, at itinuturing ko ito na may malaking kahalagahan, at lalung-lalo na sa aking mga tao. Sapagkat ako ay patuloy na dumadalangin para sa kanila sa araw, at nababasa ng luha ng aking mga mata ang aking unan sa gabi, dahil sa kanila; at ako ay sumasamo sa aking Diyos nang may pananampalataya, at alam kong diringgin niya ang aking pagsusumamo.\n\n4 At alam kong ilalaan ng Panginoong Diyos ang aking mga dalangin para sa kapakinabangan ng aking mga tao. At ang mga salitang aking isinulat sa kahinaan ay palalakasin para sa kanila; sapagkat ito ay humihikayat sa kanila na gumawa ng mabuti; ipinaaalam nito sa kanila ang tungkol sa kanilang mga ama; at ito ay nangungusap tungkol kay Jesus, at hinihikayat silang maniwala sa kanya, at magtiis hanggang wakas, na siyang buhay na walang hanggan.\n\n5 At ito ay nagsasalita nang marahas laban sa kasalanan, alinsunod sa kalinawan ng katotohanan; kaya nga, walang taong magagalit sa mga salitang aking isinulat maliban sa siya ay sa espiritu ng diyablo.\n\n6 Ako ay nagpupuri sa kalinawan; ako ay nagpupuri sa katotohanan; ako ay nagpupuri sa aking Jesus, sapagkat kanyang tinubos ang aking kaluluwa mula sa impiyerno.\n\n7 May pag-ibig ako sa aking mga tao, at malaking pananampalataya kay Cristo na matatagpuan ko ang maraming kaluluwa na walang bahid-dungis sa kanyang hukumang-luklukan.\n\n8 May pag-ibig ako sa mga Judio—Sinasabi kong Judio, dahil ang ibig kong tukuyin ay sila na galing sa aking pinagmulan.\n\n9 May pag-ibig din ako sa mga Gentil. Ngunit dinggin, wala sa mga ito ang maaasahan ko maliban kung sila ay makipagkasundo kay Cristo, at pumasok sa makitid na pasukan at lumakad sa makipot na landas patungo sa buhay, at magpatuloy sa landas hanggang sa wakas ng araw ng pagsubok.\n\n10 At ngayon, mga minamahal kong kapatid, at gayundin sa mga Judio, at lahat kayong nasa mga dulo ng mundo, makinig sa mga salitang ito at maniwala kay Cristo; at kung hindi kayo naniniwala sa mga salitang ito ay maniwala kay Cristo. At kung maniniwala kayo kay Cristo ay maniniwala kayo sa mga salitang ito, sapagkat ang mga ito ay mga salita ni Cristo, at kanyang ibinigay ang mga ito sa akin; at ang mga ito ay nagtuturo sa lahat ng tao na nararapat silang gumawa ng mabuti.\n\n11 At kung ang mga ito ay hindi mga salita ni Cristo, hatulan ninyo—sapagkat ipakikita ni Cristo sa inyo, sa kapangyarihan at dakilang kaluwalhatian, na ang mga ito ay kanyang mga salita, sa huling araw; at kayo at ako ay harap-harapang tatayo sa harapan ng kanyang hukuman; at malalaman ninyo na ako ay inutusan niyang isulat ang mga bagay na ito sa kabila ng aking kahinaan.\n\n12 At ako ay dumadalangin sa Ama sa pangalan ni Cristo na marami sa atin, kung hindi man lahat, ay maligtas sa kanyang kaharian sa dakila at huling araw na yaon.\n\n13 At ngayon, mga minamahal kong kapatid, lahat kayo na nabibilang sa sambahayan ni Israel, at lahat kayo na nasa mga dulo ng mundo, nagsasalita ako sa inyo gaya ng tinig ng isang sumisigaw mula sa alabok: Paalam hanggang sa dumating ang dakilang araw na yaon.\n\n14 At kayong hindi makikibahagi sa kabaitan ng Diyos, at gumagalang sa mga salita ng mga Judio, at gayundin sa aking mga salita, at sa mga salitang mamumutawi sa bibig ng Kordero ng Diyos, dinggin, magpapaalam ako sa inyo ng walang hanggang pamamaalam, sapagkat ang mga salitang ito ang hahatol sa inyo sa huling araw.\n\n15 Sapagkat kung ano ang aking tinatakan sa lupa, ay dadalhin laban sa inyo sa hukumang-luklukan; sapagkat gayon ang iniutos ng Panginoon sa akin, at kinakailangan kong sumunod. Amen.\n\n", "jacob 1": "[center][font_size=26]Ang Aklat ni Jacob na Kapatid ni Nephi[/font_size][/center]\n\nAng mga salita ng kanyang pangangaral sa kanyang mga kapatid. Tinulig niya ang isang lalaking naghahangad na lupigin ang doktrina ni Cristo. Ilang salita hinggil sa kasaysayan ng mga tao ni Nephi.\n\n[center][font_size=26]Kabanata 1[/font_size][/center]\n\n[i]Hinangad nina Jacob at Jose na hikayatin ang mga tao na maniwala kay Cristo at sundin ang Kanyang mga kautusan—Si Nephi ay namatay—Namayani ang kasamaan sa mga Nephita. Mga 544–421 B.C.[/i]\n\n1 Sapagkat dinggin, ito ay nangyari na limampu at limang taon na ang lumipas mula ng panahong nilisan ni Lehi ang Jerusalem; anupa’t ibinigay ni Nephi sa akin, kay Jacob, ang isang kautusan hinggil sa maliliit na lamina, kung saan ang mga bagay na ito ay nakaukit.\n\n2 At ibinigay niya sa akin, kay Jacob, ang isang kautusan na dapat kong isulat sa mga laminang ito ang ilan sa mga bagay na itinuturing kong pinakamahalaga; na hindi ko dapat talakayin, maliban kung bahagya lamang, ang hinggil sa kasaysayan ng mga taong ito na tinatawag na mga tao ni Nephi.\n\n3 Sapagkat sinabi niya na ang kasaysayan ng kanyang mga tao ay dapat iukit sa isa pa niyang mga lamina, at na dapat kong ingatan ang mga laminang ito at ipasa ang mga ito sa aking mga binhi, sa bawat sali’t salinlahi.\n\n4 At kung may mga pangangaral na banal, o paghahayag na dakila, o pagpropesiya, na dapat kong iukit ang mahahalagang paksa nito sa mga laminang ito, at talakayin ang mga ito hangga’t maaari, alang-alang kay Cristo, at para sa kapakanan ng aming mga tao.\n\n5 Sapagkat dahil sa pananampalataya at sa labis na pag-aalala, tunay na ipinaalam sa amin ang hinggil sa aming mga tao, kung ano ang mga bagay na mangyayari sa kanila.\n\n6 At nagkaroon din kami ng maraming paghahayag, at ng diwa ng labis na pagpopropesiya; kaya nga, nalalaman namin ang tungkol kay Cristo at sa kanyang kahariang darating.\n\n7 Anupa’t masigasig kaming gumagawa sa aming mga tao, upang mahikayat namin silang lumapit kay Cristo, at makibahagi sa kabutihan ng Diyos, upang makapasok sila sa kanyang kapahingahan, na baka dahil sa anumang kadahilanan ay isusumpa niya sa kanyang kapootan na hindi sila makapapasok, tulad sa pang-uudyok sa mga araw ng panunukso habang ang mga anak ni Israel ay nasa ilang.\n\n8 Samakatwid, hangad namin sa Diyos na aming mahikayat ang lahat ng tao na huwag maghimagsik laban sa Diyos, upang pukawin siyang magalit, kundi maniwala kay Cristo ang lahat ng tao, at isaalang-alang ang kanyang kamatayan, at batahin ang kanyang krus at tiisin ang kahihiyan ng sanlibutan; kaya nga, ako, si Jacob, ay tinanggap sa sarili na sundin ang kautusan ng aking kapatid na si Nephi.\n\n9 Ngayon, si Nephi ay nagsimulang tumanda, at napagtanto niyang malapit na siyang mamatay; kaya nga, nagtalaga siya ng isang lalaki upang maging hari at tagapamahala sa kanyang mga tao sa ngayon, alinsunod sa mga paghahari ng mga hari.\n\n10 Sa labis na pagmamahal na iniukol ng mga tao kay Nephi, siya na naging dakilang tagapagtanggol nila, na nagwasiwas ng espada ni Laban sa pagtatanggol sa kanila, at nagpakapagod nang buong panahon niya para sa kanilang kapakanan—\n\n11 Samakatwid, labis na naghangad ang mga tao na panatilihin sa alaala ang kanyang pangalan. At sinuman ang humaliling kapalit niya ay tinatawag ng mga tao na ikalawang Nephi, ikatlong Nephi, at gayon na nga, alinsunod sa mga paghahari ng mga hari; at sa gayon sila tinawag ng mga tao, hayaan kung anumang pangalan ang naisin nila.\n\n12 At ito ay nangyari na namatay si Nephi.\n\n13 Ngayon, ang mga taong hindi mga Lamanita ay mga Nephita; gayunpaman, tinawag silang mga Nephita, Jacobita, Josefita, Zoramita, Lamanita, Lemuelita, at Ismaelita.\n\n14 Subalit ako, si Jacob, ay hindi sila kikilalanin mula ngayon sa mga ganitong pangalan, kundi tatawagin ko silang mga Lamanita na naghahangad na lipulin ang mga tao ni Nephi, at ang yaong malalapit kay Nephi ay tatawagin kong mga Nephita, o ang mga tao ni Nephi, alinsunod sa mga paghahari ng mga hari.\n\n15 At ngayon, ito ay nangyari na ang mga tao ni Nephi, sa ilalim ng paghahari ng pangalawang hari, ay nagsimulang maging matigas sa kanilang mga puso, at halos nagpasasa sila sa masasamang gawa, tulad ni David noon na naghahangad ng maraming asawa at mga kalunya, at gayundin si Solomon na kanyang anak.\n\n16 Oo, at nagsimula rin silang maghanap ng maraming ginto at pilak, at nagsimulang umangat nang bahagya sa kapalaluan.\n\n17 Samakatwid, ako, si Jacob, ay ipinahayag sa kanila ang mga salitang ito habang tinuturuan ko sila sa templo, matapos kong matanggap ang aking tungkulin mula sa Panginoon.\n\n18 Sapagkat ako, si Jacob, at ang aking kapatid na si Jose ay itinalagang mga saserdote at guro ng mga taong ito ng kamay ni Nephi.\n\n19 At tinupad namin ang aming mga tungkulin sa Panginoon, sa pagtanggap ng pananagutan, sa pagsagot sa mga kasalanan ng mga tao sa aming sariling mga ulo kung hindi namin sila tuturuan ng salita ng Diyos nang buong pagsusumigasig; kaya nga, sa pamamagitan ng puspusang pangangaral ay hindi marurumihan ng kanilang dugo ang aming mga kasuotan; kung hindi ay marurumihan ng kanilang mga dugo ang aming mga kasuotan, at hindi kami matatagpuang walang bahid-dungis sa huling araw.\n\n", "jacob 2": "[center][font_size=26]Kabanata 2[/font_size][/center]\n\n[i]Binatikos ni Jacob ang pagmamahal sa kayamanan, kapalaluan, at karumihang puri—Maaaring maghangad ang tao ng kayamanan upang matulungan ang kanilang kapwa—Ipinag-utos ng Panginoon na walang sinumang lalaki sa mga Nephita ang maaaring magkaroon ng higit pa sa isang asawa—Ang Panginoon ay nalulugod sa kalinisang puri ng kababaihan. Mga 544–421 B.C.[/i]\n\n1 Ang mga salitang sinabi ni Jacob, kapatid ni Nephi, sa mga tao ni Nephi, matapos ang pagpanaw ni Nephi:\n\n2 Ngayon, mga minamahal kong kapatid, ako, si Jacob, alinsunod sa pananagutan kung saan ako ay napapasailalim sa Diyos, na tuparin ang aking tungkulin nang mataimtim, at upang malinis ko ang aking mga kasuotan sa mga kasalanan ninyo, ako ay nagtungo sa templo sa araw na ito upang ipahayag sa inyo ang salita ng Diyos.\n\n3 At nalalaman ninyo sa inyong sarili na noon pa ay masigasig na ako sa aking tungkulin; subalit sa panahong ito, ako ay labis na nabibigatan dahil sa aking labis na paghahangad at pag-aalala para sa kapakanan ng inyong mga kaluluwa kaysa noon.\n\n4 Sapagkat dinggin, sa ngayon, naging masunurin kayo sa salita ng Panginoon, na aking ibinigay sa inyo.\n\n5 Subalit dinggin, makinig kayo sa akin, at malaman na sa pamamagitan ng tulong ng pinakamakapangyarihang Lumikha ng langit at lupa ay maaari kong sabihin sa inyo ang hinggil sa inyong mga iniisip, kung paanong nagsisimula kayong maging makasalanan, yaong kasalanang labis na karumal-dumal sa paningin ko, oo, at karumal-dumal sa Diyos.\n\n6 Oo, ipinagdadalamhati ito ng aking kaluluwa at nanliliit ako sa kahihiyan sa harapan ng aking Lumikha, na kinakailangan kong magpatotoo sa inyo hinggil sa kasamaan ng inyong mga puso.\n\n7 At ipinagdadalamhati ko rin na kinakailangan akong gumamit ng labis na matalim na pananalita hinggil sa inyo, sa harapan ng inyong mga asawa at ng inyong mga anak, marami sa kanila ang may mga damdaming labis na mapagmahal at dalisay at maselan sa harapan ng Diyos, na bagay na kasiya-siya sa Diyos;\n\n8 At ipinapalagay kong nagtungo sila rito upang makinig sa kasiya-siyang salita ng Diyos, oo, ang salitang humihilom sa sugatang kaluluwa.\n\n9 Samakatwid, nahihirapan ang aking kaluluwa na ako ay mapilitan, dahil sa mahigpit na kautusang aking natanggap mula sa Diyos, na balaan kayo alinsunod sa inyong mabibigat na kasalanan, upang palakihin ang mga sugat ng mga yaong nasugatan na, sa halip na paginhawain at pahilumin ang kanilang mga sugat; at ang mga yaong hindi pa nasusugatan, sa halip na magpakabusog sa kasiya-siyang salita ng Diyos ay saksakin ng balaraw ang kanilang mga kaluluwa at sugatan ang kanilang maseselang pag-iisip.\n\n10 Subalit, sa kabila ng kalakihan ng gawain, kinakailangang gawin ko ang naaayon sa mahigpit na ipinag-uutos ng Diyos, at sabihin sa inyo ang hinggil sa inyong kasamaan at mga karumal-dumal na gawain, sa harapan ng yaong may mga dalisay na puso, at bagbag na puso, at sa ilalim ng sulyap ng matalim na mata ng Pinakamakapangyarihang Diyos.\n\n11 Samakatwid, kinakailangang sabihin ko sa inyo ang katotohanan alinsunod sa kalinawan ng salita ng Diyos. Sapagkat dinggin, nang nagtanong ako sa Panginoon, ganito ang salitang dumating sa akin, sinasabing: Jacob, magtungo ka sa templo bukas, at ipahayag ang salitang aking ibibigay sa iyo sa mga taong ito.\n\n12 At ngayon, dinggin, aking mga kapatid, ito ang salitang ipahahayag ko sa inyo, na marami sa inyo ang nagsisimulang maghanap ng ginto, at ng pilak, at ng lahat ng uri ng mahahalagang inang mina, kung saan ang lupaing ito, na isang lupang pangako sa inyo at sa inyong mga binhi, ay lubhang sagana.\n\n13 At ang mapagpalang kamay ay buong kasiyahang nginitian kayo, kung kaya’t nakatanggap kayo ng maraming kayamanan; at dahil ang ilan sa inyo ay nagtamo ng higit na marami kaysa sa inyong mga kapatid, kayo ay iniangat sa kapalaluan ng inyong mga puso, at nagpapatigas ng inyong mga leeg at nagtataas ng mga ulo dahil sa kamahalan ng inyong pananamit, at hinahamak ang inyong mga kapatid sapagkat inaakala ninyo na kayo ay nakahihigit kaysa sa kanila.\n\n14 At ngayon, aking mga kapatid, sa palagay ba ninyo ay pawawalang-sala kayo ng Diyos sa bagay na ito? Dinggin, sinasabi ko sa inyo, Hindi. Kundi isinusumpa niya kayo, at kung kayo ay magpupumilit sa mga bagay na ito, ang kanyang mga paghahatol ay tiyak na madaling sasapit sa inyo.\n\n15 O, na kanyang ipakita sa inyo na magagawa niya kayong duruin, at sa isang sulyap ng kanyang mata ay magagawa niya kayong parusahan hanggang sa maging alabok!\n\n16 O, na kanyang pakawalan kayo mula sa kasamaan at karumal-dumal na gawaing ito. At, O, na makinig kayo sa salita na kanyang ipinag-uutos, at huwag hayaang wasakin ng inyong mapagpalalong puso ang inyong mga kaluluwa!\n\n17 Ituring ang inyong mga kapatid nang tulad sa inyong sarili, at maging malapit sa lahat at mapagbigay sa inyong pag-aari, upang yumaman silang tulad ninyo.\n\n18 Subalit bago kayo maghanap ng mga kayamanan, hanapin muna ninyo ang kaharian ng Diyos.\n\n19 At matapos kayong makatamo ng pag-asa kay Cristo, kayo ay makatatamo ng mga kayamanan, kung inyo itong hahanapin; at hahanapin ninyo ito para sa hangaring gumawa ng kabutihan—upang damitan ang hubad, at pakainin ang nagugutom, at palayain ang bihag, at bigyang-ginhawa ang may karamdaman, at ang naghihirap.\n\n20 At ngayon, aking mga kapatid, nagsalita ako sa inyo hinggil sa kapalaluan; at kayong mga nagpahirap sa inyong kapwa, at hinamak siya dahil palalo ang inyong puso, sa mga bagay na ibinigay sa inyo ng Diyos, ano ang masasabi ninyo rito?\n\n21 Hindi ba ninyo ipinapalagay na ang mga gayong bagay ay karumal-dumal sa kanya na lumikha sa lahat ng tao? At ang bawat nilikha ay magkakasinghalaga sa kanyang paningin. At ang lahat ng tao ay mula sa alabok; at sa gayunding layunin niya nilikha sila, na dapat nilang sundin ang kanyang mga kautusan at papurihan siya magpakailanman.\n\n22 At ngayon, tinatapos ko ang aking sinasabi sa inyo hinggil sa kapalaluang ito. At kung hindi lamang kinakailangang magsalita ako sa inyo hinggil sa higit na mabigat na kasalanan, labis na magsasaya ang aking puso dahil sa inyo.\n\n23 Subalit pinahihirapan ako ng salita ng Diyos dahil sa higit na mabibigat ninyong kasalanan. Sapagkat dinggin, ganito ang wika ng Panginoon: Ang mga taong ito ay nagsisimulang malulong sa kasalanan; hindi nila nauunawaan ang mga banal na kasulatan, sapagkat hinahangad nilang pangatwiranan ang kanilang sarili sa paggawa ng mga pagpapatutot, dahil sa mga bagay na nasusulat hinggil kay David, at kay Solomon na kanyang anak.\n\n24 Dinggin, tunay na sina David at Solomon ay nagkaroon ng maraming asawa at kalunya, na bagay na karumal-dumal sa aking harapan, wika ng Panginoon.\n\n25 Samakatwid, ganito ang wika ng Panginoon, inakay ko ang mga taong ito palabas ng lupain ng Jerusalem, sa pamamagitan ng kapangyarihan ng aking bisig, upang makapagpabangon ako ng isang matwid na sanga mula sa bunga ng balakang ni Jose.\n\n26 Samakatwid, ako na Panginoong Diyos ay hindi pahihintulutan ang mga taong ito na gawin ang tulad ng ginawa nila noon.\n\n27 Samakatwid, aking mga kapatid, makinig sa akin, at pakinggan ang salita ng Panginoon: Sapagkat walang sinumang lalaki sa inyo ang magkakaroon maliban sa isang asawa; at hindi siya magkakaroon ng mga kalunya;\n\n28 Sapagkat ako, ang Panginoong Diyos, ay nalulugod sa kalinisang puri ng mga babae. At ang pagpapatutot ay karumal-dumal sa aking harapan; ganito ang wika ng Panginoon ng mga Hukbo.\n\n29 Anupa’t susundin ng mga taong ito ang aking mga kautusan, wika ng Panginoon ng mga Hukbo, o susumpain ang lupain dahil sa kanila.\n\n30 Sapagkat kung loloobin ko, wika ng Panginoon ng mga Hukbo, na magbangon ng mga binhi sa akin, uutusan ko ang aking mga tao; kung hindi ay makikinig sila sa mga bagay na ito.\n\n31 Sapagkat dinggin, ako, ang Panginoon, ay nakita ang kalungkutan, at narinig ang pagdadalamhati ng mga anak na babae ng aking mga tao sa lupain ng Jerusalem, oo, at sa lahat ng lupain ng aking mga tao, dahil sa kasamaan at mga karumal-dumal na gawain ng kanilang mga asawa.\n\n32 At hindi ko pahihintulutan, wika ng Panginoon ng mga Hukbo, na ang pagtangis ng mga kaaya-ayang anak na babae ng mga taong ito, na aking inakay palabas ng lupain ng Jerusalem, ay makarating sa akin laban sa kalalakihan ng aking mga tao, wika ng Panginoon ng mga Hukbo.\n\n33 Sapagkat hindi nila madadalang bihag ang mga anak na babae ng aking mga tao dahil sa sila ay mapagmahal, kundi ay akin silang dadalawin ng masidhing sumpa, maging hanggang sa pagkalipol; sapagkat hindi sila gagawa ng mga pagpapatutot, tulad nila noon, wika ng Panginoon ng mga Hukbo.\n\n34 At ngayon, dinggin, aking mga kapatid, nalalaman ninyo na ang mga kautusang ito ay ibinigay sa ating amang si Lehi; kaya nga, alam na ninyo ang mga yaon noong una pa; at nakarating kayo sa masidhing sumpa; sapagkat ginawa ninyo ang mga bagay na ito na hindi ninyo dapat ginawa.\n\n35 Dinggin, nakagawa kayo ng higit na kasamaan kaysa sa mga Lamanita, na ating mga kapatid. Sinaktan ninyo ang mga puso ng inyong mga mapagmahal na asawa, at nawala ang tiwala ng inyong mga anak, dahil sa inyong masasamang halimbawa sa kanila; at ang mga hinaing ng kanilang mga puso ay nakararating sa Diyos laban sa inyo. At dahil sa kahigpitan ng salita ng Diyos, na tumutuligsa sa inyo, maraming puso ang namatay, nasugatan nang malalalim na sugat.\n\n", "jacob 3": "[center][font_size=26]Kabanata 3[/font_size][/center]\n\n[i]Tinatanggap ng mga may pusong dalisay ang kasiya-siyang salita ng Diyos—Ang pagkamatwid ng mga Lamanita ay humigit pa kaysa sa mga Nephita—Si Jacob ay nagbabala laban sa pangangalunya, kahalayan, at lahat ng kasalanan. Mga 544–421 B.C.[/i]\n\n1 Subalit dinggin, ako, si Jacob, ay magsasalita sa inyo na may mga pusong dalisay. Umasa sa Diyos nang may katatagan ng pag-iisip, at manalangin sa kanya nang may labis na pananampalataya, at kanya kayong aaluin sa inyong mga paghihirap, at kanyang isasamo ang inyong kapakanan, at magpapataw ng katarungan sa mga yaong naghahangad ng inyong pagkalipol.\n\n2 O kayong lahat na may dalisay na puso, itaas ang inyong mga ulo at tanggapin ang kasiya-siyang salita ng Diyos, at magpakabusog sa kanyang pagmamahal; sapagkat maaari ninyong gawin ito, kung matatag ang inyong mga isipan, magpakailanman.\n\n3 Subalit sa aba, sa aba, sa inyo na hindi mga dalisay ang puso, na sa ngayon ay marurumi sa harapan ng Diyos; sapagkat maliban kung magsisipagsisi kayo, ang lupain ay masusumpa dahil sa inyo; at ang mga Lamanita, na hindi maruruming tulad ninyo, gayunpaman ay isinumpa sila ng masidhing sumpa, ay pahihirapan kayo maging tungo sa pagkalipol.\n\n4 At mabilis na darating ang panahon, na maliban kung magsisipagsisi kayo, na aangkinin nila ang lupaing inyong mana, at aakaying palayo ng Panginoong Diyos ang mga matwid mula sa inyo.\n\n5 Dinggin, ang mga Lamanita na inyong mga kapatid, na inyong kinapopootan dahil sa kanilang karumihan at sa sumpang sumapit sa kanilang mga balat, ay higit na matwid kaysa sa inyo; sapagkat hindi nila nalilimutan ang kautusan ng Panginoon, na ibinigay sa ating ama—na dapat na magkaroon lamang sila ng isang asawa, at dapat na hindi sila magkaroon ng mga kalunya, at dapat na hindi magkaroon ng mga pagpapatutot sa kanila.\n\n6 At ngayon, kanilang sinusunod ang kautusang ito, kaya nga, dahil sa pagtupad na ito, sa pagsunod sa kautusang ito, sila ay hindi lilipulin ng Panginoong Diyos, kundi magiging maawain sa kanila; at isang araw, sila ay magiging mga pinagpalang tao.\n\n7 Dinggin, mahal ng kalalakihan nila ang kanilang mga asawa, at mahal ng kababaihan nila ang kanilang mga asawa; at mahal ng mga ama at ina nila ang kanilang mga anak; at ang kanilang kawalang-paniniwala at pagkapoot sa inyo ay dahil sa kasamaan ng kanilang mga ama; kaya nga, gaano kayo kabuti kaysa sa kanila, sa paningin ng inyong dakilang Lumikha?\n\n8 O aking mga kapatid, ako ay natatakot na maliban sa kayo ay magsipagsisi ng inyong mga kasalanan na ang kanilang mga balat ay magiging mas mapuputi pa kaysa sa inyo, kapag kayo ay dadalhing kasama nila sa harapan ng trono ng Diyos.\n\n9 Samakatwid, isang kautusan ang ibinibigay ko sa inyo, na salita ng Diyos, na huwag na ninyong laitin pa sila dahil sa kaitiman ng kanilang mga balat; ni laitin sila dahil sa kanilang karumihan; kundi alalahanin ang inyong sariling karumihan, at tandaan na ang kanilang karumihan ay dahil sa kanilang mga ama.\n\n10 Anupa’t aalalahanin ninyo ang inyong mga anak, kung paano ninyo sinaktan ang kanilang mga puso dahil sa halimbawang inyong ipinakita sa kanila; at gayundin, pakatandaan na maaari ninyo, dahil sa inyong karumihan, dalhin ang inyong mga anak sa pagkalipol, at ipapataw sa mga ulo ninyo ang kanilang mga kasalanan sa huling araw.\n\n11 O aking mga kapatid, pakinggan ang aking mga salita; gisingin ang mga kakayahan ng inyong mga kaluluwa; yugyugin ang inyong sarili upang magising mula sa pagkakahimbing ng kamatayan; at pakawalan ang inyong sarili mula sa pasakit ng impiyerno upang kayo ay hindi maging mga anghel sa diyablo, upang itapon sa yaong lawa ng apoy at asupre na ikalawang kamatayan.\n\n12 At ngayon, ako, si Jacob, ay nangusap ng marami pang bagay sa mga tao ni Nephi, binabalaan sila laban sa pangangalunya at kahalayan, at lahat ng uri ng kasalanan, sinasabi sa kanila ang kakila-kilabot na ibubunga ng mga yaon.\n\n13 At ang ika-isandaang bahagi ng pangyayari sa mga taong ito, na ngayon ay nagsisimula nang dumami, ay hindi maisusulat sa mga laminang ito; subalit marami sa mga nangyari sa kanila ang nasusulat sa malalaking lamina, at ang kanilang mga digmaan, at ang kanilang mga alitan, at ang paghahari ng kanilang mga hari.\n\n14 Ang mga laminang ito ay tinatawag na mga lamina ni Jacob, at ito ay ginawa ng mga kamay ni Nephi. At nagtatapos ako sa pangungusap ng mga salitang ito.\n\n", "jacob 4": "[center][font_size=26]Kabanata 4[/font_size][/center]\n\n[i]Ang lahat ng propeta ay sumamba sa Ama sa pangalan ni Cristo—Ang pag-aalay ni Abraham kay Isaac ay kahalintulad ng Diyos at ng Kanyang Bugtong na Anak—Kinakailangang ipagkasundo ng mga tao ang kanilang sarili sa Diyos sa pamamagitan ng Pagbabayad-sala—Tatanggihan ng mga Judio ang saligang bato. Mga 544–421 B.C.[/i]\n\n1 Ngayon, dinggin, ito ay nangyari na ako, si Jacob, matapos mangaral nang husto sa aking mga tao sa salita, (at hindi ko maisusulat maliban sa maliit na bahagi ng aking mga salita dahil sa hirap ng pag-uukit ng aming salita sa mga lamina) at nalalaman namin na ang mga bagay na aming isinusulat sa mga lamina ay kinakailangang manatili;\n\n2 Subalit anumang mga bagay na aming isinusulat sa alinmang bagay maliban sa mga lamina ay masisira at mawawala; subalit makasusulat kami ng ilang salita sa mga lamina, na makapagbibigay sa aming mga anak, at gayundin sa aming mga minamahal na kapatid, ng kaunting kaalaman hinggil sa amin, o hinggil sa kanilang mga ama—\n\n3 Ngayon, kami ay nagsasaya sa bagay na ito; at masigasig kaming nagsusumikap na maiukit ang mga salitang ito sa mga lamina, umaasang tatanggapin ang mga yaon ng aming mga minamahal na kapatid at aming mga anak nang may pasasalamat sa kanilang mga puso, at sasaliksikin ang mga yaon upang malaman nila nang may kagalakan at hindi sa kalungkutan, ni paghamak, ang hinggil sa kanilang mga unang magulang.\n\n4 Sapagkat sa hangaring ito, isinulat namin ang mga bagay na ito, upang kanilang malaman na alam namin ang hinggil kay Cristo, at nagkaroon kami ng pag-asa sa kanyang kaluwalhatian maraming daang taon bago pa ang kanyang pagparito; at hindi lamang kami ang nagkaroon ng pag-asa sa kanyang kaluwalhatian, kundi maging ang lahat ng banal na propetang nauna sa amin.\n\n5 Dinggin, sila ay naniwala kay Cristo at sinamba ang Ama sa kanyang pangalan, at amin ding sinasamba ang Ama sa kanyang pangalan. At sa hangaring ito namin sinusunod ang batas ni Moises, itinuturo nito ang aming mga kaluluwa sa kanya; at sa kadahilanang ito ibinibilang ito na katwiran sa amin, maging tulad ng pagbibigay-sulit kay Abraham sa ilang na maging masunurin sa mga utos ng Diyos sa pag-aalay ng kanyang anak na si Isaac, na isang kahalintulad ng Diyos at ng kanyang Bugtong na Anak.\n\n6 Samakatwid, aming sinasaliksik ang mga propeta, at marami kaming paghahayag at ang diwa ng propesiya; at taglay ang lahat ng patotoong ito, kami ay nagtamo ng pag-asa, at ang aming pananampalataya ay naging matatag, kung kaya nga’t tunay na nakapag-uutos kami sa pangalan ni Jesus at sinusunod kami maging ng mga punungkahoy, o ng mga bundok, o ng mga alon sa dagat.\n\n7 Gayunpaman, ipinaaalam sa amin ng Panginoong Diyos ang aming kahinaan upang malaman namin na dahil sa kanyang biyaya, at kanyang dakilang pagpapakababa sa mga anak ng tao, kung kaya’t may kapangyarihan kaming gawin ang mga bagay na ito.\n\n8 Dinggin, dakila at kagila-gilalas ang mga gawain ng Panginoon. O kayhirap tarukin ang kalaliman ng kanyang mga hiwaga; at hindi maaaring malaman ng tao ang lahat ng kanyang pamamaraan. At walang sinuman ang nakaaalam ng kanyang mga pamamaraan maliban kung ihahayag ito sa kanya; kaya nga, mga kapatid, huwag hamakin ang mga paghahayag ng Diyos.\n\n9 Sapagkat dinggin, sa pamamagitan ng kapangyarihan ng kanyang salita ay isinilang ang tao sa ibabaw ng mundo, na mundong nilikha sa pamamagitan ng kapangyarihan ng kanyang salita. Samakatwid, kung ang Diyos ay may kakayahang magsalita at nagkaroon ng daigdig, at nagsalita at nalikha ang tao, O kung gayon, bakit hindi magagawang utusan ang mundo, o ang likha ng kanyang mga kamay sa ibabaw nito, alinsunod sa kanyang kalooban at kasiyahan?\n\n10 Samakatwid, mga kapatid, huwag hangaring payuhan ang Panginoon, kundi tumanggap ng payo mula sa kanyang kamay. Sapagkat dinggin, kayo na rin sa inyong sarili ay nalalamang nagpapayo siya sa karunungan, at sa katarungan, at sa dakilang pagkaawa, sa lahat ng kanyang gawa.\n\n11 Samakatwid, mga minamahal na kapatid, makipagkasundo sa kanya sa pamamagitan ng pagbabayad-sala ni Cristo, ang kanyang Bugtong na Anak, at maaaring matamo ninyo ang pagkabuhay na mag-uli, alinsunod sa kapangyarihan ng pagkabuhay na mag-uli na na kay Cristo, at maihandog bilang mga unang bunga ni Cristo sa Diyos, na may pananampalataya, at magtamo ng mabuting pag-asa sa kaluwalhatian na nasa kanya bago niya ipakita ang sarili sa laman.\n\n12 At ngayon, mga minamahal, huwag mamanghang sinasabi ko sa inyo ang mga bagay na ito; sapagkat bakit hindi tayo mangungusap tungkol sa pagbabayad-sala ni Cristo, at magkamit ng ganap na kaalaman tungkol sa kanya, tulad ng pagkamit ng kaalaman tungkol sa pagkabuhay na mag-uli, at sa susunod na daigdig?\n\n13 Dinggin, aking mga kapatid, siya na nagpopropesiya, hayaan siyang magpropesiya sa ikauunawa ng mga tao; sapagkat ang Espiritu ay nagsasabi ng katotohanan at hindi nagsisinungaling. Samakatwid, nagsasabi ito tungkol sa mga bagay kung ano talaga ang mga ito, at tungkol sa mga bagay kung ano talaga ang kahahantungan nito; kaya nga, ipinaalam sa amin ang mga bagay na ito nang malinaw, para sa kaligtasan ng ating mga kaluluwa. Subalit dinggin, hindi kami nag-iisang mga saksi sa mga bagay na ito; sapagkat sinabi rin ng Diyos ang mga yaon sa mga propeta noon.\n\n14 Subalit dinggin, ang mga Judio ay mga taong matitigas ang leeg; at hinamak nila ang mga salita ng kalinawan, at pinatay ang mga propeta, at naghangad ng mga bagay na hindi nila maunawaan. Anupa’t dahil sa kanilang pagkabulag, na pagkabulag na dumating sa pamamagitan ng pagtingin nang lampas sa tanda, talagang kinakailangan silang bumagsak; sapagkat inalis ng Diyos ang kanyang kalinawan mula sa kanila, at ibinigay sa kanila ang maraming bagay na hindi nila maunawaan, sapagkat ito ang ninais nila. At dahil sa ito ang kanilang ninais kung kaya’t ginawa ito ng Diyos, upang sila ay matisod.\n\n15 At ngayon, ako, si Jacob, ay inaakay ng Espiritu sa pagpopropesiya; sapagkat nahiwatigan ko sa pamamagitan ng pamumukaw ng Espiritu na nasa akin, na bunga ng pagkakatisod ng mga Judio ay kanilang tatanggihan ang bato kung saan sila makapagtatayo at magkakaroon ng ligtas na saligan.\n\n16 Subalit dinggin, ayon sa mga banal na kasulatan, ang batong ito ang magiging dakila, at huli, at tanging tiyak na saligan, kung saan makapagtatayo ang mga Judio.\n\n17 At ngayon, aking mga minamahal, paano mangyayari na ang mga ito, matapos tanggihan ang tiyak na saligan, ay makapagtatayo rito kailanman, upang ito ay maging kanilang batong panulok?\n\n18 Dinggin, mga minamahal kong kapatid, aking ilalahad ang hiwagang ito sa inyo; kung hindi ako, sa anumang pagkakataon, ay mayayanig mula sa aking katatagan sa Espiritu, at matitisod dahil sa aking labis na pag-aalala sa inyo.\n\n", "jacob 5": "[center][font_size=26]Kabanata 5[/font_size][/center]\n\n[i]Sinipi ni Jacob si Zenos hinggil sa talinghaga ng mga nilinang at mga ligaw na punong olibo—Kahalintulad ang mga ito ng Israel at ng mga Gentil—Ang pagkakalat at pagtitipon ng Israel ay ibinadya—Nagkaroon ng mga pagbanggit sa mga Nephita at sa mga Lamanita at sa buong sambahayan ni Israel—Ang mga Gentil ay ihuhugpong sa Israel—Sa huli ay susunugin ang olibohan. Mga 544–421 B.C.[/i]\n\n1 Dinggin, aking mga kapatid, hindi ba ninyo natatandaang nabasa ang mga salita ng propetang si Zenos, na kanyang sinabi sa sambahayan ni Israel, sinasabing:\n\n2 Makinig, O kayong sambahayan ni Israel, at pakinggan ang mga salita ko, na isang propeta ng Panginoon.\n\n3 Sapagkat dinggin, ganito ang wika ng Panginoon, ihahambing kita, O sambahayan ni Israel, sa isang nilinang na punong olibo, na itinanim at inalagaan ng isang lalaki sa kanyang olibohan; at tumubo ito, at gumulang, at nagsimulang mabulok.\n\n4 At ito ay nangyari na ang panginoon ng olibohan ay humayo, at nakita niya na ang kanyang punong olibo ay nagsimulang mabulok; at kanyang sinabi: Aking pupungusin ito, at bubungkalin ang palibot nito, at aalagaan ito, na baka sakaling tubuan ito ng mga sariwa at murang sanga, at hindi ito matutuyot.\n\n5 At ito ay nangyari na kanya itong pinungusan, at binungkal ang palibot nito, at inalagaan ito alinsunod sa kanyang salita.\n\n6 At ito ay nangyari na sa paglipas ng maraming araw ay nagsimulang tubuan ito ng kaunting mga sariwa at murang sanga; subalit dinggin, ang pinakatalbos niyon ay nagsimulang matuyot.\n\n7 At ito ay nangyari na nakita ito ng panginoon ng olibohan, at sinabi sa kanyang tagapagsilbi: Ikalulungkot kong mawala sa akin ang punong ito; kaya nga, humayo at pumutol ng mga sanga mula sa isang ligaw na punong olibo, at dalhin dito sa akin; at ating puputulin ang mga yaong punong sanga na nagsisimulang matuyot, at itatapon natin ang mga yaon sa apoy upang ang mga ito ay sunugin.\n\n8 At dinggin, wika ng Panginoon ng olibohan, kukunin ko ang marami sa mga yaong sariwa at murang sanga, at ihuhugpong ko ang mga ito saan ko man naisin; at hindi na mahalaga kung sakali mang matuyot ang ugat ng punong ito, maiimbak ko ang bunga niyon para sa aking sarili; kaya nga, kukunin ko ang mga sariwa at murang sangang ito at ihuhugpong ko ang mga ito saan ko man naisin.\n\n9 Iyong kunin ang mga sanga ng ligaw na punong olibo, at ihugpong ang mga ito sa pinagkunan niyon; at itong aking mga pinutol ay itatapon ko sa apoy at susunugin ang mga ito upang hindi makasagabal ang mga ito sa aking olibohan.\n\n10 At ito ay nangyari na ginawa ng tagapagsilbi ng Panginoon ng olibohan ang naaayon sa salita ng Panginoon ng olibohan, at inihugpong ang mga sanga ng ligaw na punong olibo.\n\n11 At iniutos ng Panginoon ng olibohan na dapat itong bungkalin sa palibot, at pungusan, at alagaan, sinasabi sa kanyang tagapagsilbi: Ikalulungkot kong mawala sa akin ang punong ito; anupa’t baka sakaling mapangalagaan ko ang mga ugat niyon upang hindi matuyot ang mga ito, upang maalagaan ko ang mga yaon para sa aking sarili, kung kaya’t ginawa ko ang bagay na ito.\n\n12 Anupa’t humayo ka; bantayan ang puno, at alagaan ito, alinsunod sa aking mga salita.\n\n13 At ang mga ito ay ilalagay ko sa pinakamalayong dako ng aking olibohan, saan ko man naisin, hindi na ito mahalaga sa iyo; at gagawin ko ito upang mapangalagaan ko para sa aking sarili ang mga likas na sanga ng puno; at gayundin, upang makapag-imbak ako ng mga bunga sa panahon niyon, para sa aking sarili; sapagkat ikalulungkot kong mawala sa akin ang punong ito at ang bunga niyon.\n\n14 At ito ay nangyari na ang Panginoon ng olibohan ay humayo na, at itinago ang mga likas na sanga ng nilinang na punong olibo sa mga pinakamalayong dako ng olibohan, ang ilan sa isang dako at ang iba ay sa ibang dako, alinsunod sa kanyang kalooban at kasiyahan.\n\n15 At ito ay nangyari na lumipas ang mahabang panahon, at sinabi ng Panginoon ng olibohan sa kanyang tagapagsilbi: Halina, bumaba tayo sa olibohan, upang makagawa sa olibohan.\n\n16 At ito ay nangyari na ang Panginoon ng olibohan, at gayundin ang tagapagsilbi, ay bumaba sa olibohan upang gumawa. At ito ay nangyari na sinabi ng tagapagsilbi sa kanyang panginoon: Masdan, tumingin dito; masdan ang puno.\n\n17 At ito ay nangyari na ang Panginoon ng olibohan ay tumingin at namasdan ang puno kung saan inihugpong ang mga ligaw na sanga ng olibo; at tumubo ito at nagsimulang mamunga. At namasdan niyang mainam ito; at ang bunga niyon ay tulad ng likas na bunga.\n\n18 At sinabi niya sa tagapagsilbi: Masdan, nakakuha ang mga sanga ng ligaw na puno ng halumigmig sa ugat niyon, na nakapagbigay ng labis na lakas sa ugat niyon; at dahil sa labis na lakas ng ugat niyon, ang mga ligaw na sanga ay namunga ng nilinang na bunga. Ngayon, kung hindi natin inihugpong ang mga sangang ito, ang punong yaon ay natuyot na sana. At ngayon, dinggin, makapag-iimbak ako ng maraming bunga, na ibinunga ng punong yaon; at ang bunga niyon ay iiimbak ko para sa darating na panahon, para sa aking sarili.\n\n19 At ito ay nangyari na sinabi ng Panginoon ng olibohan sa tagapagsilbi: Halina, magtungo tayo sa pinakamalayong dako ng olibohan, at masdan kung hindi rin namunga nang marami ang mga likas na sanga ng puno, upang maiimbak ko ang mga bunga niyon para sa darating na panahon, para sa aking sarili.\n\n20 At ito ay nangyari na nagtungo sila sa kung saan itinago ng panginoon ang mga likas na sanga ng puno, at sinabi niya sa tagapagsilbi: Masdan ang mga ito; at namasdan niya ang una na namunga ito nang marami; at kanya ring namasdan na mainam ito. At sinabi niya sa tagapagsilbi: Kunin ang mga bunga niyon, at iimbak ito para sa darating na panahon, upang ito ay aking maiimbak para sa aking sarili; sapagkat dinggin, sinabi niya, inalagaan ko ito sa mahabang panahong ito, at namunga ito nang marami.\n\n21 At ito ay nangyari na sinabi ng tagapagsilbi sa kanyang panginoon: Bakit po kayo nagtungo rito upang itanim ang punong ito, o ang sangang ito ng puno? Sapagkat masdan, ito ang pinakatigang na dako sa lahat ng lupain ng inyong olibohan.\n\n22 At sinabi sa kanya ng Panginoon ng olibohan: Huwag mo akong payuhan; nalalaman ko na ito ay isang tigang na dako ng lupa; anupa’t sinabi ko sa iyo, inalagaan ko ito sa mahabang panahong ito, at namasdan mong namunga ito nang marami.\n\n23 At ito ay nangyari na sinabi ng Panginoon ng olibohan sa kanyang tagapagsilbi: Tumingin dito; masdan, nagtanim ako ng isa pang sanga ng puno; at nalalaman mo na ang dakong ito ng lupa ay higit na tigang kaysa sa una. Subalit, masdan ang puno. Inalagaan ko ito sa mahabang panahong ito, at namunga ito nang marami; kaya nga, tipunin ito, at iimbak para sa darating na panahon, upang maiimbak ko ito para sa aking sarili.\n\n24 At ito ay nangyari na muling sinabi ng Panginoon ng olibohan sa kanyang tagapagsilbi: Tumingin dito, at masdan ang isa pa ring sanga, na aking itinanim; masdan, ito rin ay inalagaan ko, at namunga ito.\n\n25 At sinabi niya sa tagapagsilbi: Tumingin dito at masdan ang huli. Masdan, itinanim ko ito sa isang mainam na dako ng lupa; at inalagaan ko ito sa mahabang panahong ito, at isang bahagi lamang ng puno ang namunga ng nilinang na bunga, at ang ibang bahagi ng puno ay namunga ng ligaw na bunga; dinggin, inalagaan ko ang punong ito na tulad ng iba.\n\n26 At ito ay nangyari na sinabi ng Panginoon ng olibohan sa tagapagsilbi: Putulin ang mga sangang hindi namunga ng mabuting bunga, at itapon ang mga ito sa apoy.\n\n27 Subalit dinggin, sinabi ng tagapagsilbi sa kanya: Pungusan natin ito, at bungkalin ang palibot nito, at alagaan ito nang kaunti pang panahon, na baka sakaling mamunga ito ng mabuting bunga para sa inyo, upang makapag-imbak kayo para sa darating na panahon.\n\n28 At ito ay nangyari na inalagaan ng Panginoon ng olibohan at ng tagapagsilbi ng Panginoon ng olibohan ang lahat ng bunga sa olibohan.\n\n29 At ito ay nangyari na lumipas ang mahabang panahon, at sinabi ng Panginoon ng olibohan sa kanyang tagapagsilbi: Halina, bumaba tayo sa olibohan, upang muli tayong makagawa sa olibohan. Sapagkat dinggin, nalalapit na ang panahon, at ang katapusan ay malapit nang dumating; kaya nga, kinakailangan kong mag-imbak ng bunga para sa darating na panahon, para sa aking sarili.\n\n30 At ito ay nangyari na bumaba sa olibohan ang Panginoon ng olibohan at ang tagapagsilbi; at nagtungo sila sa puno na pinutulan ng mga likas na sanga, at hinugpungan ng mga ligaw na sanga; at dinggin, napuno ang puno ng lahat ng uri ng bunga.\n\n31 At ito ay nangyari na tinikman ng Panginoon ng olibohan ang bunga, bawat uri ayon sa bilang nito. At sinabi ng Panginoon ng olibohan: Masdan, inalagaan natin ang punong ito sa mahabang panahong ito, at nakapag-imbak ako para sa aking sarili ng maraming bunga para sa darating na panahon.\n\n32 Subalit masdan, sa pagkakataong ito ay namunga ito ng maraming bunga, at wala ni isa man dito ang mainam. At masdan, may lahat ng uri ng masasamang bunga; at walang silbi ito sa akin, sa kabila ng lahat ng ating pagpapagal; at ngayon, ikinalulungkot kong mawala ang punong ito.\n\n33 At sinabi ng Panginoon ng olibohan sa tagapagsilbi: Ano ang ating gagawin sa puno, upang muli kong maiimbak ang mainam na bunga niyon para sa aking sarili?\n\n34 At sinabi ng tagapagsilbi sa kanyang panginoon: Masdan, dahil inyong inihugpong ang mga sanga ng ligaw na punong olibo ay pinagyaman nito ang mga ugat, kung kaya’t nabuhay ang mga ito at hindi natuyot; kaya nga, namasdan ninyo na ang mga ito ay mainam pa rin.\n\n35 At ito ay nangyari na sinabi ng Panginoon ng olibohan sa kanyang tagapagsilbi: Ang punong ito ay walang silbi sa akin, at ang mga ugat niyon ay walang silbi sa akin habang ito ay namumunga ng masamang bunga.\n\n36 Gayunpaman, nalalaman ko na ang mga ugat ay mabuti, at pinangalagaan ko ang mga ito para sa aking sariling layunin; at dahil sa kanilang labis na lakas, namunga ang mga ito, mula sa mga ligaw na sanga, ng mabuting bunga.\n\n37 Subalit masdan, ang mga ligaw na sanga ay tumubo at nadaig ang mga ugat niyon; at dahil sa nadaig ng mga ligaw na sanga ang mga ugat niyon, namunga ito ng maraming masamang bunga; at dahil sa namunga ito ng maraming masamang bunga ay namasdan ninyong nagsimula itong matuyot; at malapit na itong mahinog, upang maitapon sa apoy, maliban kung gagawa tayo ng anumang paraan upang ito ay maligtas.\n\n38 At ito ay nangyari na sinabi ng Panginoon ng olibohan sa kanyang tagapagsilbi: Halina’t bumaba tayo sa mga pinakamalayong dako ng olibohan, at masdan kung namunga rin ng masasamang bunga ang mga likas na sanga.\n\n39 At ito ay nangyari na bumaba sila sa mga pinakamalayong dako ng olibohan. At ito ay nangyari na namasdan nilang nangabulok din ang bunga ng mga likas na sanga; oo, ang una at ang ikalawa, at gayundin ang huli; at nangabulok lahat ang mga ito.\n\n40 At ang ligaw na bunga ng huli ay nadaig ang yaong bahagi ng puno na namunga ng mabuting bunga, maging sa natuyot ang sanga at namatay.\n\n41 At ito ay nangyari na lumuha ang Panginoon ng olibohan, at sinabi sa tagapagsilbi: Ano pa ba ang magagawa ko para sa aking olibohan?\n\n42 Dinggin, alam ko na lahat ng bunga ng olibohan, maliban sa mga ito, ay nangabulok. At ngayon, ang mga ito na noong una ay namunga ng mabuting bunga ay nangabulok din; at ngayon, ang lahat ng puno sa aking olibohan ay walang silbi maliban sa ito ay putulin at ihagis sa apoy.\n\n43 At masdan itong huli na natuyo ang sanga ay itinanim ko sa mainam na dako ng lupa; oo, maging sa yaong pinakamataba sa lahat ng dako ng lupa ng aking olibohan.\n\n44 At namasdan mong akin ding pinutol ang yaong sumasagabal sa dako ng lupa na ito, upang maitanim ko ang punong ito bilang kapalit niyon.\n\n45 At namasdan mo na isang bahagi niyon ay namunga ng mabuting bunga, at ang isang bahagi niyon ay namunga ng ligaw na bunga; at dahil sa hindi ko pinutol ang mga sanga niyon at itinapon ang mga ito sa apoy, masdan, dinaig ng mga ito ang mabuting sanga kung kaya’t natuyot ito.\n\n46 At ngayon, dinggin, sa kabila ng lahat ng ating pangangalaga sa aking olibohan, ang mga puno niyon ay nangabulok, kung kaya’t walang ibinubungang mabuting bunga ang mga ito; at ang mga ito ang inasahan kong pangangalagaan, upang makapag-imbak ng bunga niyon para sa darating na panahon, para sa aking sarili. Subalit dinggin, naging katulad ang mga ito ng ligaw na punong olibo, at wala itong silbi kundi putulin at ihagis sa apoy; at ikinalulungkot kong mawala sa akin ang mga yaon.\n\n47 Subalit ano pa ba ang magagawa ko para sa aking olibohan? Naging mahina ba ang aking mga kamay, na hindi ko ito naalagaan? Hindi, aking inalagaan ito, at aking binungkal ang palibot nito, at aking pinungusan ito, at nilagyan ko ito ng pataba; at iniunat ko ang aking kamay halos buong maghapon, at papalapit na ang katapusan. At ikinalulungkot ko na nararapat kong putulin ang lahat ng puno ng aking olibohan, at ihagis ang mga ito sa apoy upang ang mga yaon ay sunugin. Sino ang nagpabulok sa aking olibohan?\n\n48 At ito ay nangyari na sinabi ng tagapagsilbi sa kanyang panginoon: Hindi ba sa kataasan ng inyong olibohan—hindi ba’t dinaig ng mga sanga niyon ang mga ugat na mabubuti? At dahil sa nadaig ng mga sanga ang mga ugat niyon, masdan, higit na mabilis ang pagtubo nito kaysa sa lakas ng mga ugat, kumukuha ng lakas para sa kanilang sarili. Dinggin, sinasabi ko, hindi ba’t ito ang dahilan kung bakit nangabulok ang mga puno ng inyong olibohan?\n\n49 At ito ay nangyari na sinabi ng Panginoon ng olibohan sa tagapagsilbi: Halina’t humayo tayo at putulin ang mga puno ng olibohan at ihagis ang mga ito sa apoy, upang hindi na muling makasagabal pa ang mga ito sa lupa ng aking olibohan, sapagkat nagawa ko na ang lahat. Ano pa ba ang magagawa ko para sa aking olibohan?\n\n50 Subalit, dinggin, sinabi ng tagapagsilbi sa Panginoon ng olibohan: Patagalin pa natin ito nang kaunti.\n\n51 At sinabi ng Panginoon: Oo, patatagalin ko ito nang kaunti pa, sapagkat ikalulungkot kong mawala sa akin ang mga puno ng aking olibohan.\n\n52 Anupa’t kunin natin ang mga sanga ng mga ito na itinanim ko sa mga pinakamalayong dako ng aking olibohan, at ating ihugpong ang mga ito sa punong kanilang pinagmulan; at ating putulin mula sa puno ang mga yaong sangang napakapait ang bunga, at ihugpong ang mga likas na sanga ng puno bilang kapalit niyon.\n\n53 At gagawin ko ito upang hindi matuyot ang puno, na, baka sakali, mapangalagaan ko para sa aking sariling layunin ang mga ugat niyon.\n\n54 At, masdan, buhay pa ang mga ugat ng mga likas na sanga ng puno na aking itinanim saan ko man naisin; anupa’t upang mapangalagaan ko ang mga yaon para sa sarili kong layunin, kukuha ako ng mga sanga sa punong ito, at ihuhugpong ko ang mga ito sa mga yaon. Oo, ihuhugpong ko sa mga yaon ang mga sanga ng kanilang inang puno, upang mapangalagaan ko rin ang mga ugat para sa aking sarili, na kapag sapat na ang kanilang lakas ay baka sakaling mamunga ang mga ito ng mabubuting bunga para sa akin, at magkakaroon pa rin ako ng kagalakan sa bunga ng aking olibohan.\n\n55 At ito ay nangyari na kumuha sila mula sa mga likas na puno na naging ligaw, at inihugpong sa mga likas na puno na naging ligaw rin.\n\n56 At kumuha rin sila mula sa mga likas na puno na naging ligaw, at inihugpong sa kanilang inang puno.\n\n57 At sinabi ng Panginoon ng olibohan sa tagapagsilbi: Huwag mong putulin ang mga ligaw na sanga mula sa mga puno, maliban sa mga yaong napakapait; at sa mga yaon ay ihuhugpong mo ang alinsunod sa mga yaong aking sinabi.\n\n58 At muli nating aalagaan ang mga puno ng olibohan, at ating pupungusin ang mga sanga niyon; at puputulin natin mula sa mga puno ang yaong mga sangang magulang na, na natuyot, at ihahagis ang mga ito sa apoy.\n\n59 At gagawin ko ito na baka sakaling ang mga ugat niyon ay mabigyang-lakas dahil sa kanilang kabutihan; at dahil sa pagpapalit ng mga sanga, madaig ng mabuti ang masama.\n\n60 At dahil sa inalagaan ko ang mga likas na sanga at mga ugat niyon, at aking muling inihugpong ang mga likas na sanga sa kanilang inang puno, at inalagaan ang mga ugat ng kanilang inang puno, na baka sakaling ang mga puno ng aking olibohan ay muling mamunga ng mabuting bunga; at upang muli akong magkaroon ng kagalakan sa bunga ng aking olibohan, at baka sakaling lubusan akong masiyahan na aking inalagaan ang mga ugat at sanga ng unang bunga—\n\n61 Anupa’t humayo, at magtawag ng mga tagapagsilbi, upang masigasig tayong makagawa nang buong lakas sa olibohan, upang ating maihanda ang daan, upang muli akong makapagpabunga ng likas na bunga, na likas na bungang mainam at pinakamahalaga sa lahat ng iba pang bunga.\n\n62 Samakatwid, halina’t humayo tayo at gumawa nang buong lakas natin sa huling pagkakataong ito, sapagkat dinggin, ang katapusan ay nalalapit na, at ito ang huling pagkakataon na pupungusan ko ang aking olibohan.\n\n63 Ihugpong ang mga sanga; simulan sa huli upang ang mga ito ang mauna, at upang ang nauna ang mahuli, at bungkalin ang palibot ng mga puno, kapwa magulang at mura, ang una at ang huli; at ang huli at ang una, upang muling maalagaan ang lahat sa huling pagkakataon.\n\n64 Anupa’t bungkalin ang kanilang palibot, at pungusan ang mga ito, at muling lagyan ng pataba ang mga ito, sa huling pagkakataon, sapagkat ang katapusan ay nalalapit na. At kung sakali mang tumubo ang mga huling hugpong na ito, at mamunga ng likas na bunga, doon ninyo ihahanda ang paraan para sa mga yaon upang ang mga ito ay tumubo.\n\n65 At habang nagsisimulang tumubo ang mga ito ay tatanggalin ninyo ang mga sangang namumunga ng mapait na bunga, alinsunod sa lakas ng mabubuti at sukat niyon; at hindi ninyo tatanggalin kaagad ang lahat ng masasama, at baka maging labis na malakas ang mga ugat niyon para sa hugpong, at ang hugpong niyon ay matutuyot, at mawawala sa akin ang mga puno ng aking olibohan.\n\n66 Sapagkat ikalulungkot kong mawala sa akin ang mga puno ng aking olibohan; kaya nga, tanggalin ninyo ang masasama alinsunod sa pagtubo ng mabubuti, upang ang ugat at ang talbos ay maging magkasinlakas, hanggang sa madaig ng mabuti ang masama, at ang masama ay maputol at mahagis sa apoy, upang hindi makasagabal ang mga ito sa aking olibohan; at sa ganito ihihiwalay ang masama mula sa aking olibohan.\n\n67 At ang mga sanga ng likas na puno ay muli kong ihuhugpong sa likas na puno;\n\n68 At ang mga sanga ng likas na puno ay ihuhugpong ko sa mga likas na sanga ng puno; at sa ganito ko muling pagsasamahin ang mga ito, nang mamunga ang mga ito ng likas na bunga, at ang mga ito ay pag-iisahin.\n\n69 At ang masasama ay itatapon, oo, maging sa labas ng lupain ng aking olibohan; sapagkat dinggin, tanging sa pagkakataong ito ko pupungusan ang aking olibohan.\n\n70 At ito ay nangyari na isinugo ng Panginoon ng olibohan ang kanyang tagapagsilbi; at humayo ang tagapagsilbi at ginawa ang iniutos sa kanya ng Panginoon, at nagdala ng iba pang mga tagapagsilbi, at kakaunti sila.\n\n71 At sinabi ng Panginoon ng olibohan sa kanila: Humayo at gumawa sa olibohan nang buong lakas ninyo. Sapagkat dinggin, ito ang huling pagkakataong aalagaan ko ang aking olibohan; sapagkat ang katapusan ay lubhang nalalapit na, at dagliang darating ang panahon; at kung gagawa kayo nang buong lakas na kasama ko, magkakaroon kayo ng kagalakan sa bunga na iimbakin ko para sa aking sarili para sa panahong malapit nang dumating.\n\n72 At ito ay nangyari na humayo ang mga tagapagsilbi at gumawa nang buong lakas nila; at gumawa rin ang Panginoon ng olibohan na kasama nila; at sinunod nila ang mga kautusan ng Panginoon ng olibohan sa lahat ng bagay.\n\n73 At nagsimula muling magkaroon ng likas na bunga sa olibohan; at ang mga likas na sanga ay nagsimulang tumubo at umusbong nang mayabong; at ang mga ligaw na sanga ay nagsimulang putulin at itapon; at pantay nilang pinanatili ang ugat at ang talbos niyon, alinsunod sa lakas niyon.\n\n74 At sa gayon sila gumawa, nang buong pagsusumigasig, alinsunod sa mga kautusan ng Panginoon ng olibohan, maging hanggang sa maitapon ang masama sa labas ng olibohan, at pinangalagaan ng Panginoon sa kanyang sarili ang mga punungkahoy upang muling magkaroon ng likas na bunga; at naging tulad ang mga ito sa isang kumpol; at pantay ang mga bunga; at iniimbak ng Panginoon ng olibohan ang likas na bunga para sa kanyang sarili, na pinakamahalaga sa kanya mula pa sa simula.\n\n75 At ito ay nangyari na nang makita ng Panginoon ng olibohan na mainam ang kanyang bunga, at na ang kanyang olibohan ay hindi na nangabubulok, tinawag niya ang kanyang mga tagapagsilbi, at sinabi sa kanila: Dinggin, sa huling pagkakataong ito ay inalagaan natin ang aking olibohan; at namamasdan ninyong ginawa ko ang alinsunod sa aking kalooban; at naiimbak ko ang likas na bunga, na mainam ito, maging hanggang sa matulad ito sa simula. At pinagpala kayo; sapagkat naging masigasig kayo sa paggawa na kasama ko sa aking olibohan, at sinunod ang aking mga kautusan, at naibalik muli sa akin ang likas na bunga, na hindi na nangabubulok ang aking olibohan, at itinapon ang masasama, dinggin, magkakaroon kayo ng kagalakan kasama ko dahil sa bunga ng aking olibohan.\n\n76 Sapagkat dinggin, sa mahabang panahon ko iniimbak ang bunga ng aking olibohan para sa aking sarili sa darating na panahon, na madaling darating; at sa huling pagkakataon ay inalagaan ko ang aking olibohan, at pinungusan ito, at binungkal ang palibot nito, at nilagyan ng pataba ito; anupa’t mag-iimbak ako ng bunga para sa aking sarili, sa mahabang panahon, alinsunod sa yaong aking sinabi.\n\n77 At kapag dumating ang panahon na muling magkakaroon ng masasamang bunga ang aking olibohan, doon ko pagtitipun-tipunin ang mabubuti at masasama; at ang mabubuti ay iiimbak ko para sa aking sarili, at itatapon ko ang masasama sa sariling lugar nito. At doon darating ang panahon at ang katapusan; at ipasusunog ko ang aking olibohan sa pamamagitan ng apoy.\n\n", "jacob 6": "[center][font_size=26]Kabanata 6[/font_size][/center]\n\n[i]Babawiin ng Panginoon ang Israel sa mga huling araw—Susunugin ng apoy ang daigdig—Ang mga tao ay kinakailangang sumunod kay Cristo upang maiwasan ang lawa ng apoy at asupre. Mga 544–421 B.C.[/i]\n\n1 At ngayon, dinggin, aking mga kapatid, tulad ng sinabi ko sa inyo na magpopropesiya ako, dinggin, ito ang aking propesiya—na ang mga bagay na sinabi nitong propetang si Zenos, hinggil sa sambahayan ni Israel, kung saan niya inihalintulad sila sa isang likas na punong olibo, ay tiyak na magaganap.\n\n2 At sa araw na iuunat niyang muli ang kanyang kamay sa ikalawang pagkakataon upang bawiin ang kanyang mga tao, ay ang araw, oo, maging ang huling pagkakataon, na ang mga tagapaglingkod ng Panginoon ay hahayo sa kanyang kapangyarihan, upang pangalagaan at pungusan ang kanyang olibohan; at matapos yaon ay mabilis na darating ang katapusan.\n\n3 At pinagpala ang mga yaong gumawa nang may pagsusumigasig sa kanyang olibohan; at kasumpa-sumpa ang mga yaong itatapon sa kanilang sariling lugar! At ang daigdig ay susunugin ng apoy.\n\n4 At napakamaawain ng ating Diyos sa atin, sapagkat naaalala niya ang sambahayan ni Israel, kapwa mga ugat at sanga; at iniuunat niya ang kanyang mga kamay sa kanila sa buong maghapon; at sila ay mga taong matitigas ang leeg at mapagsalungat; subalit kasindami ng hindi magpapatigas ng kanilang mga puso ay maliligtas sa kaharian ng Diyos.\n\n5 Samakatwid, mga minamahal kong kapatid, nagsusumamo ako sa inyo sa mahinahong pananalita na magsisi kayo, at lumapit nang may buong layunin ng puso, at kumapit sa Diyos na tulad ng kanyang pagkapit sa inyo. At habang ang kanyang bisig ng awa ay nakaunat sa inyo sa liwanag ng araw, huwag patigasin ang inyong mga puso.\n\n6 Oo, ngayon, kung inyong maririnig ang kanyang tinig, huwag ninyong patigasin ang inyong mga puso; sapagkat bakit kayo mamamatay?\n\n7 Sapagkat dinggin, matapos kayong busugin ng mabuting salita ng Diyos sa buong maghapon, mamumunga ba kayo ng masasamang bunga, upang kayo ay putulin at ihagis sa apoy?\n\n8 Dinggin, inyo bang tatanggihan ang mga salitang ito? Inyo bang tatanggihan ang mga salita ng mga propeta; at inyo bang tatanggihan ang lahat ng salitang sinabi hinggil kay Cristo, matapos na napakaraming nangusap hinggil sa kanya; at itatwa ang mabuting salita ni Cristo, at ang kapangyarihan ng Diyos, at ang kaloob na Espiritu Santo, at inaapula ang Banal na Espiritu, at hinahamak ang dakilang plano ng pagtubos, na inilaan para sa inyo?\n\n9 Hindi ba ninyo nalalaman na kung inyong gagawin ang mga bagay na ito, na ang kapangyarihan ng pagtubos at ng pagkabuhay na mag-uli, na taglay ni Cristo, ay ibabangon kayo nang may kahihiyan at kakila-kilabot na pagkadama ng kasalanan sa harapan ng hukuman ng Diyos?\n\n10 At alinsunod sa kapangyarihan ng katarungan, sapagkat hindi maitatanggi ang katarungan, tiyak na matutungo kayo sa yaong lawa ng apoy at asupre, na ang mga ningas ay di maapula, at ang usok ay pumapailanglang magpakailanman, kung aling lawa ng apoy at asupre ay walang katapusang kaparusahan.\n\n11 O kaya nga, mga minamahal kong kapatid, magsipagsisi kayo, at magsipasok sa makitid na pasukan, at magpatuloy sa landas na makipot, hanggang sa inyong matamo ang buhay na walang hanggan.\n\n12 O maging marunong; ano pa ang masasabi ko?\n\n13 Bilang pagtatapos, nagpapaalam ako sa inyo, hanggang sa magkita tayo sa harapan ng kasiya-siyang hukuman ng Diyos, na hukumang magkikintal ng karima-rimarim na sindak at takot sa masasama. Amen.\n\n", "jacob 7": "[center][font_size=26]Kabanata 7[/font_size][/center]\n\n[i]Itinatwa ni Serem si Cristo, nakipagtalo siya kay Jacob, humingi ng isang palatandaan, at pinarusahan ng Diyos—Ang lahat ng propeta ay nangusap tungkol kay Cristo at sa kanyang pagbabayad-sala—Ginugol ng mga Nephita ang kanilang mga araw bilang mga palaboy, isinilang sa pagdurusa, at kinapopootan ng mga Lamanita. Mga 544–421 B.C.[/i]\n\n1 At ngayon, ito ay nangyari na matapos lumipas ang ilang taon, may dumating na isang lalaki sa mga tao ni Nephi, na ang pangalan ay Serem.\n\n2 At ito ay nangyari na nagsimula siyang mangaral sa mga tao, at ipahayag sa kanila na hindi magkakaroon ng Cristo. At marami siyang ipinangaral na mga bagay na mapanghibok sa mga tao; at ginawa niya ito upang kanyang malupig ang doktrina ni Cristo.\n\n3 At masigasig siyang gumawa upang kanyang matangay palayo ang mga puso ng tao, kung kaya’t marami siyang pusong natangay palayo; at sapagkat nalalaman niya na ako, si Jacob, ay may pananampalataya kay Cristo na darating, naghanap siya ng maraming pagkakataon na magharap kami.\n\n4 At siya ay marunong, kaya nga mayroon siyang ganap na kaalaman tungkol sa wika ng mga tao; kaya nga, nakagagamit siya ng labis na panghihibok, at labis na mapanghikayat na pananalita, alinsunod sa kapangyarihan ng diyablo.\n\n5 At umasa siya na matitinag ako mula sa pananampalataya, sa kabila ng maraming paghahayag at ng maraming bagay na nakita ko na hinggil sa mga bagay na ito; sapagkat tunay na nakakita ako ng mga anghel, at naglingkod sila sa akin. At gayundin, tunay na narinig ko na ang tinig ng Panginoon na nangungusap sa akin, sa pana-panahon; kaya nga, hindi ako maaaring matinag.\n\n6 At ito ay nangyari na nagtungo siya sa akin, at sa ganitong paraan siya nagsalita sa akin, sinasabing: Kapatid na Jacob, naghanap ako ng maraming pagkakataon na makausap ka; sapagkat narinig ko at nalalaman din na parati kang abala, nangangaral ng yaong tinatawag mong ebanghelyo, o ang doktrina ni Cristo.\n\n7 At natangay mo palayo ang marami sa mga taong ito kung kaya’t kanilang binabaluktot ang matwid na landas ng Diyos, at hindi sinusunod ang batas ni Moises na siyang matwid na landas; at pinalitan ang batas ni Moises tungo sa pagsamba sa isang nilalang na iyong sinasabing paparito ilang daang taon mula ngayon. At ngayon, dinggin, ako, si Serem, ay ipinahahayag sa iyo na ito ay isang kalapastanganan; sapagkat walang taong nakaaalam ng gayong mga bagay; sapagkat hindi siya maaaring makapagsabi ng mga bagay na darating. At sa ganitong paraan nakipagtalo si Serem sa akin.\n\n8 Subalit dinggin, ibinuhos ng Panginoong Diyos ang kanyang Espiritu sa aking kaluluwa, kung kaya’t natulig ko siya sa lahat ng kanyang salita.\n\n9 At sinabi ko sa kanya: Itinatatwa mo ba ang Cristo na paparito? At sinabi niya: Kung magkakaroon ng isang Cristo, hindi ko siya itatatwa; subalit nalalaman kong walang Cristo, ni hindi nagkaroon man, ni magkakaroon kailanman.\n\n10 At sinabi ko sa kanya: Naniniwala ka ba sa mga banal na kasulatan? At sinabi niya, Oo.\n\n11 At sinabi ko sa kanya: Kung gayon, hindi mo nauunawaan ang mga yaon; sapagkat tunay na nagpapatotoo ang mga ito kay Cristo. Dinggin, sinasabi ko sa iyo na walang sinuman sa mga propeta ang nagsulat, ni nagpropesiya, maliban sa nangusap sila hinggil sa Cristong ito.\n\n12 At hindi lamang ito—ipinaalam sa akin ito, sapagkat aking narinig at nakita; at ipinaalam din ito sa akin sa pamamagitan ng kapangyarihan ng Espiritu Santo; kaya nga, nalalaman ko na kung walang pagbabayad-salang gagawin ay tiyak na maliligaw ang buong sangkatauhan.\n\n13 At ito ay nangyari na sinabi niya sa akin: Magpakita ka sa akin ng isang palatandaan sa pamamagitan ng kapangyarihang ito ng Espiritu Santo, kung saan marami kang nalalaman.\n\n14 At sinabi ko sa kanya: Sino ako upang aking tuksuhin ang Diyos na magpakita sa iyo ng isang palatandaan sa isang bagay na nalalaman mong totoo? Subalit iyong itatatwa ito, dahil sa ikaw ay sa diyablo. Gayunpaman, hindi ang aking kalooban ang masusunod, subalit kung parurusahan ka ng Diyos, yaon ang magiging palatandaan sa iyo na mayroon siyang kapangyarihan, kapwa sa langit at sa lupa; at gayundin, na darating si Cristo. At inyong kalooban, O Panginoon, ang siyang masusunod, at hindi sa akin.\n\n15 At ito ay nangyari na nang sabihin ko, si Jacob, ang mga salitang ito, ang kapangyarihan ng Panginoon ay dinaig siya, kung kaya’t nabuwal siya sa lupa. At ito ay nangyari na inalagaan siya sa loob ng maraming araw.\n\n16 At ito ay nangyari na kanyang sinabi sa mga tao: Sama-samang magtipon kinabukasan, sapagkat mamamatay na ako; anupa’t nais kong makapagsalita sa mga tao bago ako mamatay.\n\n17 At ito ay nangyari na kinabukasan, ang maraming tao ay sama-samang nagtipon; at nangusap siya nang malinaw sa kanila at itinatwa ang mga bagay na kanyang itinuro sa kanila, at kinilala ang Cristo, at ang kapangyarihan ng Espiritu Santo, at ang paglilingkod ng mga anghel.\n\n18 At nangusap siya nang malinaw sa kanila, na siya ay nalinlang ng kapangyarihan ng diyablo. At nangusap siya tungkol sa impiyerno, at sa kawalang-hanggan, at sa walang hanggang kaparusahan.\n\n19 At sinabi niya: Natatakot ako na baka nakagawa ako ng walang kapatawarang pagkakasala, sapagkat nagsinungaling ako sa Diyos; sapagkat itinatwa ko ang Cristo, at sinabing naniniwala ako sa mga banal na kasulatan; at tunay na nagpapatotoo ang mga ito sa kanya. At dahil sa nagsinungaling ako nang gayon sa Diyos ay labis akong natatakot at baka maging kakila-kilabot ang aking kalagayan; subalit nagtatapat ako sa Diyos.\n\n20 At ito ay nangyari na nang sabihin niya ang mga salitang ito ay hindi na siya nakapagsalita pa, at siya ay nalagutan ng hininga.\n\n21 At nang masaksihan ng maraming tao na sinabi niya ang mga bagay na ito nang malapit na siyang malagutan ng hininga, labis silang namangha; kung kaya’t napasakanila ang kapangyarihan ng Diyos, at nadaig sila at nangabuwal sila sa lupa.\n\n22 Ngayon, kasiya-siya ang bagay na ito sa akin, si Jacob, sapagkat hiniling ko ito sa aking Ama na nasa langit; sapagkat dininig niya ang aking pagsusumamo at tinugon ang aking panalangin.\n\n23 At ito ay nangyari na ang kapayapaan at ang pag-ibig sa Diyos ay muling nanumbalik sa mga tao; at sinaliksik nila ang mga banal na kasulatan, at hindi na pinakinggan ang mga salita ng masamang taong ito.\n\n24 At ito ay nangyari na maraming pamamaraan ang ginawa upang mabawi at maipanumbalik ang mga Lamanita sa kaalaman ng katotohanan; subalit lahat ng ito ay nawalang-saysay, sapagkat nalulugod sila sa mga digmaan at pagpapadanak ng dugo, at mayroon silang walang hanggang pagkapoot sa amin, na kanilang mga kapatid. At patuloy na hinangad nilang lipulin kami sa pamamagitan ng lakas ng kanilang mga sandata.\n\n25 Samakatwid, ang mga tao ni Nephi ay nagpakatatag laban sa kanila sa pamamagitan ng kanilang mga sandata, at sa pamamagitan ng kanilang buong lakas, nagtitiwala sa Diyos at sa bato ng kanilang kaligtasan; kaya nga, sila sa ngayon ay naging manlulupig ng kanilang mga kaaway.\n\n26 At ito ay nangyari na ako, si Jacob, ay nagsimulang tumanda; at ang tala ng mga taong ito na nakasulat sa isa pang mga lamina ni Nephi, kaya nga, tinatapos ko ang talang ito, ipinahahayag na sumulat ako ayon sa abot ng aking kaalaman, sa pamamagitan ng pagsasabing lumipas na ang panahon na kasabay namin, at lumipas din ang aming buhay na tulad ng isang panaginip, kami na mga taong malulungkot at mapitagan, mga palaboy, itinaboy palabas ng Jerusalem, isinilang sa pagdurusa, sa ilang, at kinapopootan ng aming mga kapatid, na naging sanhi ng mga digmaan at alitan; kaya nga, ipinagdadalamhati namin ang aming mga araw.\n\n27 At ako, si Jacob, ay nadamang malapit na akong bumaba sa aking libingan; kaya nga, sinabi ko sa aking anak na si Enos: Kunin mo ang mga laminang ito. At sinabi ko sa kanya ang mga bagay na iniutos sa akin ng aking kapatid na si Nephi, at nangako siyang susunod sa mga utos. At tinatapos ko ang aking pagsusulat sa mga laminang ito, na ang nasusulat ay kakaunti lamang; at nagpapaalam ako sa mambabasa, umaasa na marami sa aking mga kapatid ang makababasa ng aking mga salita. Mga kapatid, paalam.\n\n", "enos 1": "[center][font_size=26]Ang Aklat ni Enos[/font_size][/center]\n\n[center][font_size=26]Kabanata 1[/font_size][/center]\n\n[i]Si Enos ay nanalangin nang mataimtim at nagtamo ng kapatawaran ng kanyang mga kasalanan—Ang tinig ng Panginoon ay sumaisip niya, nangangako ng kaligtasan para sa mga Lamanita isang araw sa hinaharap—Nagsikap ang mga Nephita na maibalik ang mga Lamanita—Si Enos ay nagalak sa kanyang Manunubos. Mga 420 B.C.[/i]\n\n1 Dinggin, ito ay nangyari na ako, si Enos, na nakikilala ang aking ama na siya ay isang matwid na tao—sapagkat tinuruan niya ako sa kanyang wika, at gayundin sa pag-aalaga at pagpapayo ng Panginoon—at purihin ang pangalan ng aking Diyos dahil dito—\n\n2 At sasabihin ko sa inyo ang pakikipagbunong ginawa ko sa harapan ng Diyos, bago ko natanggap ang kapatawaran ng aking mga kasalanan.\n\n3 Dinggin, ako ay humayo upang mangaso sa mga kagubatan; at ang mga salitang madalas kong marinig na sinasabi ng aking ama hinggil sa buhay na walang hanggan, at sa kagalakan ng mga banal, ay tumimo nang malalim sa aking puso.\n\n4 At ang aking kaluluwa ay nagutom; at ako ay lumuhod sa harapan ng aking Lumikha, at ako ay nagsumamo sa kanya sa mataimtim na panalangin at panambitan para sa aking sariling kaluluwa; at sa buong araw ay nagsumamo ako sa kanya; oo, at nang sumapit ang gabi ay inilakas ko pa ang aking tinig sa kaitaasan kung kaya’t iyon ay nakarating sa kalangitan.\n\n5 At may nangusap na isang tinig sa akin, sinasabing: Enos, ang iyong mga kasalanan ay pinatatawad na, at ikaw ay pagpapalain.\n\n6 At ako, si Enos, ay nalalaman na ang Diyos ay hindi makapagsisinungaling; kaya nga, ang aking pagkakasala ay napawi.\n\n7 At aking sinabi: Panginoon, paano ito nangyari?\n\n8 At sinabi niya sa akin: Dahil sa iyong pananampalataya kay Cristo, na hindi mo pa kailanman narinig o nakita. At maraming taon ang lilipas bago niya ipakikita ang kanyang sarili sa laman; anupa’t humayo ka, pinagaling ka ng iyong pananampalataya.\n\n9 Ngayon, ito ay nangyari na nang aking marinig ang mga salitang ito, ako ay nagsimulang makadama ng pagnanais para sa kapakanan ng aking mga kapatid, ang mga Nephita; kaya nga, ibinuhos ko ang aking buong kaluluwa sa Diyos para sa kanila.\n\n10 At habang ako ay nasa gayong pagpupunyagi sa espiritu, dinggin, ang tinig ng Panginoon ay sumaisip kong muli, sinasabing: Ako ay dadalaw sa iyong mga kapatid alinsunod sa kanilang pagsusumigasig sa pagsunod sa aking mga kautusan. Ibinigay ko sa kanila ang lupaing ito, at ito ay isang banal na lupain; at ito ay hindi ko isusumpa maliban sa kadahilanan ng kasamaan; kaya nga, ako ay dadalaw sa iyong mga kapatid alinsunod sa aking sinabi; at ang kanilang mga kasalanan ay ipapataw ko nang may kalungkutan sa kanilang sariling mga ulo.\n\n11 At matapos na ako, si Enos, ay marinig ang mga salitang ito, ang aking pananampalataya ay nagsimulang maging matatag sa Panginoon; at ako ay nanalangin sa kanya ng maraming mahabang pagpupunyagi para sa aking mga kapatid, ang mga Lamanita.\n\n12 At ito ay nangyari na matapos na ako ay manalangin at magpagal nang buong pagsusumigasig, sinabi sa akin ng Panginoon: Ipagkakaloob ko sa iyo ang alinsunod sa iyong mga naisin, dahil sa iyong pananampalataya.\n\n13 At ngayon, dinggin, ito ang naising hiniling ko sa kanya—na kung mangyayari, na ang aking mga tao, ang mga Nephita, ay mahuhulog sa paglabag, at sa anumang paraan ay malipol, at ang mga Lamanita ay hindi malilipol, na ang Panginoong Diyos ay mag-iingat ng isang tala ng aking mga tao, ang mga Nephita; maging ito man ay sa pamamagitan ng kapangyarihan ng kanyang banal na bisig, nang ito ay maiparating sa mga araw sa hinaharap sa mga Lamanita, na baka sakali, sila ay maakay sa kaligtasan—\n\n14 Sapagkat sa kasalukuyan, ang aming pagpupunyaging mapanumbalik sila sa tunay na pananampalataya ay walang saysay. At sila ay sumumpa sa kanilang kapootan na kung maaari, wawasakin nila kami at ang aming mga talaan, at gayundin ang lahat ng kaugalian ng aming mga ama.\n\n15 Anupa’t nalalaman kong mapangangalagaan ng Panginoong Diyos ang aming mga tala, ako ay patuloy na nagsumamo sa kanya, sapagkat sinabi niya sa akin: Ang anumang bagay na iyong hihingin nang may pananampalataya, naniniwalang makatatanggap ka sa pangalan ni Cristo, ito ay matatanggap mo.\n\n16 At ako ay may pananampalataya, at ako ay nagsumamo sa Diyos na kanyang pangalagaan ang mga tala; at siya ay nakipagtipan sa akin na kanya itong ipararating sa mga Lamanita sa kanyang sariling takdang panahon.\n\n17 At ako, si Enos, ay nalalamang alinsunod ito sa tipang kanyang ginawa; kaya nga, ang aking kaluluwa ay napayapa.\n\n18 At sinabi sa akin ng Panginoon: Ang iyong mga ama ay humiling din sa akin ng bagay na ito; at ito ay mangyayari sa kanila alinsunod sa kanilang pananampalataya; sapagkat ang kanilang pananampalataya ay katulad din ng sa iyo.\n\n19 At ngayon, ito ay nangyari na ako, si Enos, ay humayo sa mga tao ni Nephi, nagpopropesiya ng mga bagay na darating, at nagpapatotoo sa mga bagay na aking narinig at nakita.\n\n20 At ako ay nagpapatotoo na ang mga tao ni Nephi ay buong sigasig na nagsikap na maipanumbalik ang mga Lamanita sa tunay na pananampalataya sa Diyos. Ngunit ang aming mga pagpapagal ay nawalan ng saysay; ang kanilang poot ay di matinag, at sila ay naakay ng kanilang likas na kasamaan kaya nga’t sila ay naging mababangis, at malulupit, at mga taong uhaw sa dugo, puno ng pagsamba sa diyus-diyusan at karumihan; nabubusog sa mga hayop na maninila; nananahanan sa mga tolda, at gumagala sa ilang na may isang maigsing bigkis na balat sa kanilang mga balakang at ang kanilang mga ulo ay ahit; at ang kanilang kahusayan ay sa pana, at sa simitar at sa palakol. At marami sa kanila ay hindi kumakain maliban sa ito ay hilaw na karne; at sila ay patuloy na naghahangad na lipulin kami.\n\n21 At ito ay nangyari na ang mga tao ni Nephi ay nagbungkal ng lupa, at nagtanim ng lahat ng uri ng butil, at ng bungang-kahoy, at mga kawan ng mga hayop, at mga kawan ng lahat ng uri ng baka, at mga kambing, at maiilap na kambing, at gayundin ng maraming kabayo.\n\n22 At lubhang maraming propeta sa amin. At ang mga tao ay mga taong matitigas ang leeg, mahirap makaunawa.\n\n23 At wala nang ibang bagay maliban sa labis na paghihigpit, pangangaral at pagpopropesiya ng mga digmaan, at mga alitan, at mga pagkawasak, at patuloy na pagpapaalaala sa kanila tungkol sa kamatayan, at sa tagal ng kawalang-hanggan, at sa mga hatol at sa kapangyarihan ng Diyos, at lahat ng bagay na ito—patuloy na pinupukaw sila upang manatili silang may takot sa Panginoon. Sinasabi ko na walang kulang sa mga bagay na ito, at labis na malaking kalinawan ng pananalita, ang pipigil sa kanila mula sa mabilis na pagbaba sa pagkalipol. At ayon sa ganitong pamamaraan ako sumulat hinggil sa kanila.\n\n24 At nakita ko ang mga digmaang namagitan sa mga Nephita at Lamanita sa paglipas ng aking mga araw.\n\n25 At ito ay nangyari na ako ay nagsimulang tumanda, at isandaan at pitumpu at siyam na taon na ang lumipas mula sa panahon na ang aming amang si Lehi ay lumisan sa Jerusalem.\n\n26 At napagtanto ko na malapit na akong bumaba sa aking libingan, na naatasan sa pamamagitan ng kapangyarihan ng Diyos na ako ay kailangang mangaral at magpropesiya sa mga taong ito, at ipahayag ang salita alinsunod sa katotohanan na na kay Cristo. At ipinahayag ko iyon sa lahat ng aking mga araw, at nagsaya sa mga iyon nang higit sa anupaman sa daigdig.\n\n27 At ako ay malapit nang magtungo sa pook ng aking kapahingahan, na kasama ang aking Manunubos; sapagkat alam ko na sa kanya ay magkakaroon ako ng pamamahinga. At ako ay magsasaya sa araw na ang aking pagiging may kamatayan ay mabibihisan ng kawalang-kamatayan, at tatayo sa kanyang harapan; sa gayon, makikita ko ang kanyang mukha nang may katuwaan, at sasabihin niya sa akin: Lumapit ka sa akin, ikaw na pinagpala, may isang pook na inihanda para sa iyo sa mga mansiyon ng aking Ama. Amen.\n\n", "jarom 1": "[center][font_size=26]Ang Aklat ni Jarom[/font_size][/center]\n\n[center][font_size=26]Kabanata 1[/font_size][/center]\n\n[i]Sinunod ng mga Nephita ang batas ni Moises, umasa sa pagparito ni Cristo, at umunlad sa lupain—Maraming propeta ang nagpagal upang mapanatili ang mga tao sa landas ng katotohanan. Mga 399–361 B.C.[/i]\n\n1 Ngayon, dinggin, ako, si Jarom, ay sumusulat ng ilang salita alinsunod sa kautusan ng aking amang si Enos upang maipagpatuloy ang aming talaangkanan.\n\n2 At dahil sa maliliit ang mga laminang ito, at dahil ang mga bagay na ito ay nasusulat para sa kapakanan ng aming mga kapatid, ang mga Lamanita, kaya nga, talagang kinakailangang makapagsulat ako nang kaunti; subalit hindi ako magsusulat ng mga bagay tungkol sa aking pagpopropesiya, ni sa aking mga paghahayag. Sapagkat ano pa ba ang maisusulat ko na makahihigit pa kaysa sa mga naisulat na ng aking mga ama? Sapagkat hindi ba’t kanilang inihayag ang plano ng kaligtasan? Sinasabi ko sa inyo, Oo; at sapat na ito sa akin.\n\n3 Dinggin, kinakailangang marami pa ang gawin sa mga taong ito dahil sa katigasan ng kanilang mga puso, at sa kabingihan ng kanilang mga tainga, at sa kabulagan ng kanilang mga isipan, at sa katigasan ng kanilang mga leeg; gayunpaman, labis na maawain ang Diyos sa kanila, at hindi pa sila pinapalis sa ibabaw ng lupain.\n\n4 At marami sa amin ang nakatatanggap ng maraming paghahayag, sapagkat hindi lahat sila ay matitigas ang leeg. At kasindami ng hindi matitigas ang leeg at may pananampalataya, ay may pakikipag-ugnayan sa Banal na Espiritu, na naghahayag sa mga anak ng tao, alinsunod sa kanilang pananampalataya.\n\n5 At ngayon, dinggin, nakalipas na ang dalawang daang taon, at ang mga tao ni Nephi ay naging makapangyarihan sa lupain. Pinagsikapan nilang sundin ang batas ni Moises at gawing banal ang araw ng sabbath sa Panginoon. At hindi sila nawalan ng pitagan; ni hindi sila nanlapastangan. At ang mga batas ng lupain ay napakahigpit.\n\n6 At nakakalat sila sa halos buong ibabaw ng lupain, at gayundin ang mga Lamanita. At higit silang marami kaysa sa mga Nephita; at ikinagagalak nila ang pumaslang at iniinom ang dugo ng mga hayop.\n\n7 At ito ay nangyari na maraming ulit silang sumalakay laban sa amin, na mga Nephita, upang makipaglaban. Subalit ang aming mga hari at aming mga pinuno ay mga makapangyarihang lalaki sa pananampalataya sa Panginoon; at itinuro nila sa mga tao ang mga landas ng Panginoon; kaya nga, napigilan namin ang mga Lamanita at naitaboy silang palabas ng aming mga lupain, at nagsimulang patibayin ang aming mga lungsod, o alinmang lugar na aming mana.\n\n8 At labis kaming dumami, at nagsikalat sa ibabaw ng lupain, at naging labis na mayaman sa ginto, at sa pilak, at sa mamahaling bagay, at sa mahusay na pagyari ng kahoy, sa mga gusali, at sa mga makinarya, at gayundin sa bakal at tumbaga, at tanso at asero, gumagawa ng lahat ng uri ng kagamitan ng bawat uri upang makapagbungkal ng lupa, at mga sandata ng digmaan—oo, ang matulis na palaso, at ang sisidlan ng palaso, at ang tunod, at ang sibat, at lahat ng paghahanda para sa digmaan.\n\n9 At sa gayon nakahandang harapin ang mga Lamanita, hindi sila namayani laban sa amin. Sa halip, ang salita ng Panginoon ay napatunayan, na kanyang sinabi sa aming mga ama, sinasabi na: Yamang inyong sinusunod ang aking mga kautusan, kayo ay uunlad sa lupain.\n\n10 At ito ay nangyari na binigyang-babala ng mga propeta ng Panginoon ang mga tao ni Nephi, alinsunod sa salita ng Diyos, na kung hindi nila susundin ang mga kautusan, bagkus ay mahuhulog sa paglabag, na malilipol sila mula sa ibabaw ng lupain.\n\n11 Samakatwid, ang mga propeta, at ang mga saserdote, at ang mga guro, ay masisigasig na nagpagal, pinapayuhan nang may mahabang pagtitiis ang mga tao na magsumigasig; itinuturo ang batas ni Moises, at ang hangarin ng pagbibigay nito; hinihikayat silang umasa sa Mesiyas, at maniwalang siya ay paparito na para bagang pumarito na siya. At sa ganitong pamamaraan nila tinuruan sila.\n\n12 At ito ay nangyari na sa paggawa nito ay naiadya nila ang kanilang pagkalipol sa ibabaw ng lupain; sapagkat dinuro nila ang kanilang mga puso sa pamamagitan ng salita, patuloy na pinupukaw sila tungo sa pagsisisi.\n\n13 At ito ay nangyari na lumipas ang dalawang daan at tatlumpu at walong taon—alinsunod sa mga alitan, at mga kaguluhan, at mga pagtatalu-talo, sa loob ng maraming panahon.\n\n14 At ako, si Jarom, ay hindi na magsusulat pa, sapagkat maliliit ang mga lamina. Subalit dinggin, aking mga kapatid, maaari kayong sumangguni sa iba pang mga lamina ni Nephi; sapagkat dinggin, sa mga yaon nauukit ang mga tala ng aming mga digmaan, ayon sa mga sulat ng mga hari, o mga yaong ipinasulat nila.\n\n15 At ibinibigay ko ang mga laminang ito sa mga kamay ng aking anak na lalaki na si Omni, upang ang mga ito ay maipagpatuloy alinsunod sa mga kautusan ng aking mga ama.\n\n", "omni 1": "[center][font_size=26]Ang Aklat ni Omni[/font_size][/center]\n\n[center][font_size=26]Kabanata 1[/font_size][/center]\n\n[i]Sina Omni, Amaron, Chemis, Abinadom, at Amaleki ay nagsalit-salit sa pagpapatuloy sa mga tala—Natagpuan ni Mosias ang mga tao ni Zarahemla, na nagmula pa sa Jerusalem noong mga panahon ni Zedekias—Ginawa si Mosias na hari nila—Natagpuan ng mga inapo ni Mulek sa Zarahemla si Coriantumer, ang pinakahuling Jaredita—Humalili si Haring Benjamin kay Mosias—Dapat ialay ng mga tao ang kanilang mga kaluluwa bilang handog kay Cristo. Mga 323–130 B.C.[/i]\n\n1 Dinggin, ito ay nangyari na ako, si Omni, na inutusan ng aking amang si Jarom na dapat akong magsulat kahit paano sa mga laminang ito, upang maipagpatuloy ang aming talaangkanan—\n\n2 Samakatwid, sa mga araw ko, nais kong malaman ninyo na nakipaglaban ako nang husto sa pamamagitan ng espada upang mapangalagaan ang aking mga tao, ang mga Nephita, mula sa pagkahulog sa mga kamay ng kanilang mga kaaway, ang mga Lamanita. Subalit dinggin, ako rin sa aking sarili ay isang masamang tao, at hindi ko sinunod ang mga batas at ang mga kautusan ng Panginoon na dapat ko sanang ginawa.\n\n3 At ito ay nangyari na lumipas ang dalawang daan at pitumpu at anim na taon, at nagkaroon kami ng maraming panahon ng kapayapaan; at nagkaroon kami ng maraming panahon ng malubhang digmaan at pagdanak ng dugo. Oo, at sa madaling salita, lumipas ang dalawang daan at walumpu at dalawang taon, at iningatan ko ang mga laminang ito alinsunod sa mga kautusan ng aking mga ama; at ipinagkatiwala ko ang mga ito sa aking anak na lalaki na si Amaron. At ako ay nagtatapos.\n\n4 At ngayon, ako, si Amaron, ay isinusulat ang anumang mga bagay na aking maisusulat, na kakaunti, sa aklat ng aking ama.\n\n5 Dinggin, ito ay nangyari na lumipas ang tatlong daan at dalawampung taon, at ang higit na masasamang bahagi ng mga Nephita ay nalipol.\n\n6 Sapagkat hindi pahihintulutan ng Panginoon, matapos niya silang akayin palabas ng lupain ng Jerusalem at inaruga at pinangalagaan sila mula sa pagkahulog sa mga kamay ng kanilang mga kaaway, oo, hindi niya ipahihintulot na hindi mapatunayan ang mga salita na kanyang sinabi sa aming mga ama, sinasabi na: Yamang hindi kayo sumusunod sa aking mga kautusan, kayo ay hindi uunlad sa lupain.\n\n7 Samakatwid, dinalaw sila ng Panginoon sa dakilang paghahatol; gayunpaman, kinaawaan niya ang mga matwid upang hindi sila mangasawi, sa halip ay iniligtas sila mula sa mga kamay ng kanilang mga kaaway.\n\n8 At ito ay nangyari na ibinigay ko ang mga lamina sa aking kapatid na lalaki na si Chemis.\n\n9 Ngayon, ako, si Chemis, ay isinusulat ang kaunting bagay na aking maisusulat, sa yaon ding aklat na kasama ng aking kapatid; sapagkat dinggin, nakita ko ang huli niyang isinulat, na isinulat niya ito sa pamamagitan ng sarili niyang kamay; at isinulat niya ito sa araw na ibinigay niya ang mga ito sa akin. At sa ganitong pamamaraan namin ipinagpapatuloy ang mga tala, sapagkat alinsunod ito sa mga kautusan ng aming mga ama. At ako ay nagtatapos.\n\n10 Dinggin, ako, si Abinadom, ay anak na lalaki ni Chemis. Dinggin, ito ay nangyari na nakakita ako ng maraming digmaan at kaguluhan sa pagitan ng aking mga tao, ang mga Nephita, at ng mga Lamanita; at kinitil ko, sa pamamagitan ng aking sariling espada, ang buhay ng marami sa mga Lamanita sa pagtatanggol sa aking mga kapatid.\n\n11 At dinggin, ang tala ng mga taong ito ay nauukit sa mga laminang nasa pag-iingat ng mga hari, alinsunod sa mga salinlahi; at wala akong nalalamang paghahayag maliban sa mga yaong nasusulat, ni propesiya; kaya nga, sapat na ang yaong nasusulat. At ako ay nagtatapos.\n\n12 Dinggin, ako si Amaleki, ang anak na lalaki ni Abinadom. Dinggin, ako ay mangungusap sa inyo kahit paano hinggil kay Mosias, na siyang ginawang hari sa lupain ng Zarahemla; sapagkat dinggin, siya na binigyang-babala ng Panginoon na dapat siyang tumakas palabas ng lupain ng Nephi, at kasindami ng makikinig sa tinig ng Panginoon ay nararapat ding lisanin ang lupain na kasama niya, patungo sa ilang—\n\n13 At ito ay nangyari na ginawa niya ang naaayon sa iniutos sa kanya ng Panginoon. At nilisan nila ang lupain patungo sa ilang, kasindami ng nakinig sa tinig ng Panginoon; at pinatnubayan sila sa pamamagitan ng maraming pangangaral at pagpopropesiya. At patuloy silang pinaaalalahanan sa pamamagitan ng salita ng Diyos; at inakay sila sa pamamagitan ng lakas ng kanyang bisig, sa gitna ng ilang hanggang sa makarating sila sa lupaing tinatawag na lupain ng Zarahemla.\n\n14 At natagpuan nila ang isang pangkat ng mga tao, na tinatawag na mga tao ni Zarahemla. Ngayon, nagkaroon ng labis na pagsasaya sa mga tao ni Zarahemla; at labis ding nagalak si Zarahemla, sapagkat isinugo ng Panginoon ang mga tao ni Mosias na dala ang mga laminang tanso na naglalaman ng tala ng mga Judio.\n\n15 Dinggin, ito ay nangyari na natuklasan ni Mosias na ang mga tao ni Zarahemla ay nagmula sa Jerusalem sa panahon na si Zedekias, ang hari ng Juda, ay dinalang bihag sa Babilonia.\n\n16 At naglakbay sila sa ilang, at dinala ng kamay ng Panginoon sa kabila ng malalaking katubigan, sa lupain kung saan sila natagpuan ni Mosias; at simula noon ay roon na sila nanahan.\n\n17 At sa panahong natagpuan sila ni Mosias, labis na ang kanilang idinami. Gayunpaman, nagkaroon na sila ng maraming digmaan at malulubhang alitan, at bumagsak sa pamamagitan ng espada sa pana-panahon; at ang kanilang wika ay naging marumi; at wala silang dinalang mga talaan; at itinatwa nila ang pagiging totoo ng kanilang Lumikha; at si Mosias, ni ang mga tao ni Mosias ay hindi sila maunawaan.\n\n18 Subalit ito ay nangyari na nag-utos si Mosias na turuan sila ng kanyang wika. At ito ay nangyari na matapos silang maturuan ng wika ni Mosias, si Zarahemla ay nagbigay ng talaangkanan ng kanyang mga ama, ayon sa kanyang alaala; at ang mga ito ay isinulat, subalit hindi sa mga laminang ito.\n\n19 At ito ay nangyari na ang mga tao ni Zarahemla, at ni Mosias ay nagsama-sama; at si Mosias ay hinirang na maging kanilang hari.\n\n20 At ito ay nangyari na sa panahon ni Mosias, may dinalang isang malaking bato sa kanya na may mga nakaukit; at binigyang-kahulugan niya ang mga nauukit sa pamamagitan ng kaloob at kapangyarihan ng Diyos.\n\n21 At nagbigay-salaysay ang mga ito hinggil sa isang Coriantumer, at sa pagkapatay ng kanyang mga tao. At si Coriantumer ay natagpuan ng mga tao ni Zarahemla; at nanahan siyang kasama nila sa loob ng siyam na buwan.\n\n22 At naglalahad din ito ng kaunting mga salita hinggil sa kanyang mga ama. At ang kanyang mga unang magulang ay nagmula sa tore sa panahong nilito ng Panginoon ang wika ng mga tao; at ang bagsik ng Panginoon ay sumapit sa kanila alinsunod sa kanyang mga paghuhukom, na makatarungan; at ang kanilang mga buto ay nakakalat sa lupaing pahilaga.\n\n23 Dinggin, ako, si Amaleki, ay isinilang sa panahon ni Mosias; at nabuhay ako hanggang sa masaksihan ko ang kanyang pagpanaw; at si Benjamin, ang kanyang anak na lalaki, ang humalili sa kanyang paghahari.\n\n24 At dinggin, aking nakita, sa panahon ni haring Benjamin, ang isang malubhang digmaan at labis na pagdanak ng dugo sa pagitan ng mga Nephita at ng mga Lamanita. Subalit dinggin, ang mga Nephita ay nagkaroon ng malaking kalamangan sa kanila; oo, kung kaya’t naitaboy sila ni haring Benjamin palabas ng lupain ng Zarahemla.\n\n25 At ito ay nangyari na nagsimula akong tumanda; at, sa kawalan ng binhi, at nalalamang si haring Benjamin ay isang matwid na tao sa harapan ng Panginoon, kaya nga, ibibigay ko ang mga laminang ito sa kanya, hinihikayat ang lahat ng tao na lumapit sa Diyos, ang Banal ng Israel, at maniwala sa pagpopropesiya, at sa mga paghahayag, at sa paglilingkod ng mga anghel, at sa kaloob na pagsasalita ng mga wika, at sa kaloob na pagbibigay-kahulugan sa mga wika, at sa lahat ng mabuting bagay; sapagkat walang anumang bagay na mabuti maliban sa ito ay nagmula sa Panginoon: at ang yaong masama ay nagmumula sa diyablo.\n\n26 At ngayon, mga minamahal kong kapatid, nais kong lumapit kayo kay Cristo, na siyang Banal ng Israel, at makibahagi sa kanyang pagliligtas, at sa kapangyarihan ng kanyang pagtubos. Oo, lumapit sa kanya, at ialay ang inyong buong kaluluwa bilang handog sa kanya, at magpatuloy sa pag-aayuno at pananalangin, at magtiis hanggang wakas; at yamang buhay ang Panginoon, kayo ay maliligtas.\n\n27 At ngayon, mangungusap ako kahit paano hinggil sa ilang katao na umahon sa ilang upang bumalik sa lupain ng Nephi; sapagkat may malaking bilang ang nagnais na maangkin ang lupaing kanilang mana.\n\n28 Samakatwid, umahon sila sa ilang. At ang kanilang pinuno ay isang malakas at makapangyarihang lalaki, at isang lalaking matigas ang leeg, kaya nga, naging sanhi siya ng alitan sa kanila; at silang lahat ay napatay, maliban sa limampu, sa ilang, at muli silang bumalik sa lupain ng Zarahemla.\n\n29 At ito ay nangyari na nakapagsama sila ng marami pang iba, at muli silang naglakbay patungo sa ilang.\n\n30 At ako, si Amaleki, ay may isang kapatid na lalaki, na sumama rin sa kanila; at simula noon ay wala na akong nabalitaan pa hinggil sa kanila. At nalalapit na akong humimlay sa aking libingan; at puno na ang mga laminang ito. At tinatapos ko ang aking pananalita.\n\n", "w-of-m 1": "[center][font_size=26]Ang mga Salita ni Mormon[/font_size][/center]\n\n[center][font_size=26]Kabanata 1[/font_size][/center]\n\n[i]Pinaikli ni Mormon ang malalaking lamina ni Nephi—Isinama niya ang maliliit na lamina sa ibang mga lamina—Si Haring Benjamin ay nagtatag ng kapayapaan sa lupain. Mga A.D. 385.[/i]\n\n1 At ngayon, ako, si Mormon, na malapit nang ibigay ang talaang aking ginagawa sa mga kamay ng aking anak na lalaking si Moroni, dinggin, aking nasaksihan ang halos buong pagkalipol ng aking mga tao, ang mga Nephita.\n\n2 At pagkalipas ng maraming daang taon matapos ang pagparito ni Cristo ko ibibigay ang mga talaang ito sa mga kamay ng aking anak; at ipinapalagay kong masasaksihan niya ang ganap na pagkalipol ng aking mga tao. Subalit ipagkaloob nawa ng Diyos na makaligtas siya sa kanila, upang makasulat siya kahit paano ng hinggil sa kanila, at kahit paano hinggil kay Cristo, na baka sakali isang araw ay mapakinabangan nila ito.\n\n3 At ngayon, mangungusap ako kahit paano hinggil sa yaong aking naisulat na; sapagkat matapos akong makagawa ng pinaikling ulat mula sa mga lamina ni Nephi, hanggang sa paghahari nitong si haring Benjamin, na nabanggit ni Amaleki, sinaliksik ko ang mga talaang ibinigay sa aking mga kamay, at natagpuan ko ang mga laminang ito, na naglalaman nitong maikling ulat ng mga propeta, mula kay Jacob hanggang sa paghahari nitong si haring Benjamin, at marami rin sa mga salita ni Nephi.\n\n4 At ang mga bagay na nasa mga laminang ito ay nakasisiya sa akin, dahil sa mga propesiya tungkol sa pagparito ni Cristo; at nalalaman ng aking mga ama na marami sa mga ito ang natupad na; oo, at nalalaman ko rin na kasindami ng mga bagay na naipropesiya hinggil sa amin hanggang sa panahong ito ay natupad na, at kasindami sa mga mangyayari pa lamang sa panahong ito ay tiyak na mangyayari—\n\n5 Dahil dito, pinili ko ang mga bagay na ito, upang tapusin ang aking tala hinggil sa kanila, na hahanguin ko ang nalalabi sa aking mga tala mula sa mga lamina ni Nephi; at hindi ko maisusulat ang ika-isandaang bahagi man lamang ng mga bagay tungkol sa aking mga tao.\n\n6 Subalit dinggin, kukunin ko ang mga laminang ito, na naglalaman ng mga pagpopropesiya at paghahayag na ito, at isasama ang mga ito sa mga labi ng aking tala, sapagkat mahahalaga ang mga ito sa akin; at nalalaman kong magiging mahalaga ang mga ito sa aking mga kapatid.\n\n7 At gagawin ko ito para sa isang matalinong layunin; sapagkat ganito ang bulong sa akin, alinsunod sa mga pamamatnubay ng Espiritu ng Panginoon na nasa akin. At ngayon, hindi ko nalalaman ang lahat ng bagay; subalit nalalaman ng Panginoon ang lahat ng bagay na darating; kaya nga, pinapatnubayan niya ako na gumawa alinsunod sa kanyang kalooban.\n\n8 At ang panalangin ko sa Diyos ay hinggil sa aking mga kapatid, na muli silang makarating sa kaalaman ng Diyos, oo, sa pagtubos ni Cristo; na muli silang maging mga kaaya-ayang tao.\n\n9 At ngayon, ako, si Mormon, ay magpapatuloy na tapusin ang aking tala, na aking hahanguin mula sa mga lamina ni Nephi; at ginagawa ko ito alinsunod sa kaalaman at pang-unawang ibinigay sa akin ng Diyos.\n\n10 Anupa’t ito ay nangyari na matapos ibigay ni Amaleki ang mga laminang ito sa mga kamay ni haring Benjamin, na kanyang kinuha ang mga ito at isinama sa iba pang mga lamina, na naglalaman ng mga talaang pinagpasa-pasahan ng mga hari, sa bawat sali’t salinlahi hanggang sa panahon ni haring Benjamin.\n\n11 At ipinasa-pasa ang mga ito mula kay haring Benjamin, sa bawat sali’t salinlahi hanggang ang mga ito ay napasa aking mga kamay. At ako, si Mormon, ay nananalangin sa Diyos na mapangalagaan ang mga ito mula sa panahong ito. At nalalaman kong mapangangalagaan ang mga ito; sapagkat may mga dakilang bagay na nasusulat sa mga ito, na alinsunod dito hahatulan ang aking mga tao at ang kanilang mga kapatid sa dakila at huling araw, alinsunod sa salita ng Diyos na nasusulat.\n\n12 At ngayon, hinggil sa haring Benjamin na ito—nagkaroon siya ng ilang alitan sa sarili niyang mga tao.\n\n13 At ito rin ay nangyari na bumaba ang mga hukbo ng mga Lamanita mula sa lupain ng Nephi, upang makidigma sa kanyang mga tao. Subalit dinggin, kinalap ni haring Benjamin ang kanyang mga hukbo, at nilabanan niya sila; at lumaban siya sa lakas ng kanyang sariling bisig, gamit ang espada ni Laban.\n\n14 At sa lakas ng Panginoon sila nakipaglaban sa kanilang mga kaaway, hanggang sa nakapatay sila ng libu-libong mga Lamanita. At ito ay nangyari na nakipaglaban sila sa mga Lamanita hanggang sa kanilang maitaboy sila palabas sa lahat ng lupaing kanilang mana.\n\n15 At ito ay nangyari na matapos magkaroon ng mga huwad na Cristo, at ang kanilang mga bibig ay itinikom, at sila ay pinarusahan alinsunod sa kanilang mabibigat na kasalanan;\n\n16 At matapos magkaroon ng mga huwad na propeta, at mga huwad na mangangaral at guro sa mga tao, at lahat sila ay pinarusahan alinsunod sa kanilang mabibigat na kasalanan; at matapos magkaroon ng maraming alitan at maraming pagtalikod patungo sa mga Lamanita, dinggin, ito ay nangyari na si haring Benjamin, sa tulong ng mga banal na propeta na nasa kanyang mga tao—\n\n17 Sapagkat dinggin, si haring Benjamin ay isang banal na tao, at namahala siya sa kanyang mga tao sa katwiran; at maraming banal na tao sa lupain, at nangusap sila ng salita ng Diyos nang may kapangyarihan at karapatan; at gumamit sila ng labis na katalasan dahil sa katigasan ng leeg ng mga tao—\n\n18 Dahil dito, sa tulong nila, si haring Benjamin, sa pamamagitan ng paggawa nang buong lakas ng kanyang katawan at ng kakayahan ng kanyang buong kaluluwa, at gayundin ang mga propeta, ay muling nakapagtatag ng kapayapaan sa lupain.\n\n", "mosiah 1": "[center][font_size=26]Ang Aklat ni Mosias[/font_size][/center]\n\n[center][font_size=26]Kabanata 1[/font_size][/center]\n\n[i]Itinuro ni Haring Benjamin sa kanyang mga anak na lalaki ang wika at mga propesiya ng kanilang mga ama—Ang kanilang relihiyon at kabihasnan ay napangalagaan dahil sa mga talang naingatan sa iba’t ibang lamina—Si Mosias ay pinili na maging hari at ibinigay sa kanya ang pangangalaga sa mga talaan at iba pang bagay. Mga 130–124 B.C.[/i]\n\n1 At ngayon, wala nang alitan sa buong lupain ng Zarahemla, sa lahat ng taong nabibilang kay haring Benjamin, kung kaya’t si haring Benjamin ay nagkaroon ng patuloy na kapayapaan sa lahat ng nalalabi niyang mga araw.\n\n2 At ito ay nangyari na nagkaroon siya ng tatlong anak na lalaki; at tinawag niya ang kanilang mga pangalang Mosias, at Helorum, at Helaman. At kanyang pinaturuan sila ng lahat ng wika ng kanyang mga ama, nang sa gayon sila ay maging mga lalaking may pang-unawa; at upang kanilang malaman ang hinggil sa mga propesiyang sinabi ng mga bibig ng kanilang mga ama, na ibinigay sa kanila ng kamay ng Panginoon.\n\n3 At kanya ring itinuro sa kanila ang hinggil sa mga talang nauukit sa mga laminang tanso, sinasabing: Aking mga anak, nais kong inyong pakatandaan na kung hindi sa mga laminang ito, na naglalaman ng mga talang ito at ng mga kautusang ito, nagdusa na marahil tayo sa kamangmangan, maging hanggang sa ngayon, hindi nalalaman ang mga hiwaga ng Diyos.\n\n4 Sapagkat hindi maaari na ang ating amang si Lehi ay maalala ang lahat ng bagay na ito, upang maituro ang mga yaon sa kanyang mga anak, kung hindi dahil sa tulong ng mga laminang ito; sapagkat siya na naturuan sa wika ng mga taga-Egipto kaya nga magagawa niyang basahin ang mga nakaukit na ito, at ituro ang mga yaon sa kanyang mga anak, nang sa gayon ay maituro nila ang mga yaon sa kanilang mga anak, at sa gayon naisasakatuparan ang mga kautusan ng Diyos, maging hanggang sa panahong ito.\n\n5 Sinasabi ko sa inyo, aking mga anak, kung hindi dahil sa mga bagay na ito, na naingatan at napangalagaan ng kamay ng Diyos, upang ating mabasa at maunawaan ang kanyang mga hiwaga, at panatilihin tuwina ang kanyang mga kautusan sa harapan ng ating mga mata, na maging ang ating mga ama ay nanghina marahil sa kawalang-paniniwala, at marahil tayo ay natulad na rin sa ating mga kapatid, ang mga Lamanita, na walang nalalaman hinggil sa mga bagay na ito, o maging sa hindi maniniwala sa mga yaon kapag itinuro ang mga yaon sa kanila, dahil sa mga kaugalian ng kanilang mga ama, na hindi tama.\n\n6 O aking mga anak, nais kong inyong pakatandaan na ang mga salitang ito ay totoo, at na ang mga talaang ito ay totoo rin. At dinggin, maging ang mga lamina ni Nephi, na naglalaman ng mga tala at ng mga salita ng ating mga ama mula sa panahong nilisan nila ang Jerusalem hanggang sa ngayon, at ang mga ito ay totoo; at nalalaman natin ang kanilang katiyakan sapagkat namamalas ang mga ito ng ating mga mata.\n\n7 At ngayon, aking mga anak, nais kong inyong pakatandaan na masigasig na saliksikin ang mga yaon, nang sa gayon kayo ay makinabang dito; at nais kong inyong sundin ang mga kautusan ng Diyos, upang umunlad kayo sa lupain alinsunod sa mga ginawang pangako ng Panginoon sa ating mga ama.\n\n8 At marami pang bagay ang itinuro ni haring Benjamin sa kanyang mga anak, na hindi nasusulat sa aklat na ito.\n\n9 At ito ay nangyari na nang matapos si haring Benjamin ng pagtuturo sa kanyang mga anak, na tumanda na siya, at kanyang napagtanto na siya ay nalalapit nang yumaon sa lakad ng buong lupa; kaya nga, ipinalagay niyang kinakailangan na niyang igawad ang kaharian sa isa sa kanyang mga anak.\n\n10 Samakatwid, ipinatawag niya sa kanyang harapan si Mosias; at ito ang mga salitang sinabi niya sa kanya, sinasabing: Anak ko, nais kong gumawa ka ng pagpapahayag sa lahat ng dako ng lupaing ito sa lahat ng taong ito, o sa mga tao ni Zarahemla, at sa mga tao ni Mosias na nananahan sa lupain, nang sa gayon ay sama-sama silang magtipon; sapagkat kinabukasan ay ipapahayag ko sa mga tao kong ito mula sa sarili kong bibig na ikaw ang hari at tagapamahala ng mga taong ito, na ipinagkatiwala ng Panginoong Diyos sa atin.\n\n11 At bukod doon, bibigyan ko ng pangalan ang mga taong ito, nang sa gayon ay makilala sila nang higit sa lahat ng tao na inilabas ng Panginoong Diyos mula sa lupain ng Jerusalem; at gagawin ko ito sapagkat sila ay naging masisigasig na tao sa pagsunod sa mga kautusan ng Panginoon.\n\n12 At aking ibibigay sa kanila ang isang pangalan na kailanman ay hindi mabubura, maliban na lamang kung dahil sa paglabag.\n\n13 Oo, at bukod doon, sinasabi ko sa iyo, na kung ang mga taong ito na labis na pinagpala ng Panginoon ay mahuhulog sa paglabag, at maging masasama at mga taong mapang-apid, hahayaan sila ng Panginoon, kung kaya’t magiging mahina sila na tulad ng kanilang mga kapatid; at hindi na niya sila pangangalagaan pa sa pamamagitan ng kanyang walang kapantay at kagila-gilalas na kapangyarihan, tulad ng pangangalaga niya sa ating mga ama hanggang sa ngayon.\n\n14 Sapagkat sinasabi ko sa iyo, na kung hindi niya iniunat ang kanyang bisig sa pangangalaga sa ating mga ama, sila ay tiyak na nahulog sa mga kamay ng mga Lamanita, at naging mga biktima ng kanilang pagkapoot.\n\n15 At ito ay nangyari na nang matapos si haring Benjamin sa pagsasalitang ito sa kanyang anak, na kanyang binigyan siya ng tagubilin hinggil sa lahat ng gawain sa kaharian.\n\n16 At bukod doon, kanyang binigyan din siya ng tagubilin hinggil sa mga talang nakaukit sa mga laminang tanso; at sa mga lamina rin ni Nephi; at gayundin, sa espada ni Laban, at sa bola o aguhon, na pumatnubay sa aming mga ama sa ilang, na inihanda ng kamay ng Panginoon nang sa gayon sila ay mapatnubayan, bawat isa alinsunod sa pakikinig at pagsusumigasig na kanilang ibinibigay sa kanya.\n\n17 Samakatwid, dahil sa hindi sila naging matapat, hindi sila umunlad ni sumulong sa kanilang paglalakbay, kundi itinaboy pabalik, at sumapit ang galit ng Diyos sa kanila; at kaya nga, pinarusahan sila sa pamamagitan ng taggutom at masidhing paghihirap, upang pukawin sila sa pag-alala ng kanilang tungkulin.\n\n18 At ngayon, ito ay nangyari na humayo at ginawa ni Mosias ang ipinag-utos sa kanya ng kanyang ama, at nagpahayag sa lahat ng tao na nasa lupain ng Zarahemla nang sa gayon ay sama-sama nilang matipon ang kanilang sarili, upang umahon sa templo nang mapakinggan ang mga salitang sasabihin ng kanyang ama sa kanila.\n\n", "mosiah 2": "[center][font_size=26]Kabanata 2[/font_size][/center]\n\n[i]Si Haring Benjamin ay nagtalumpati sa kanyang mga tao—Kanyang iniulat ang pagkamakatao, pagkamakatarungan, at espirituwalidad ng kanyang paghahari—Kanya silang pinayuhang maglingkod sa kanilang Hari sa Langit—Sila na mga naghihimagsik laban sa Diyos ay magdaranas ng dalamhati na katulad ng apoy na hindi maapula. Mga 124 B.C.[/i]\n\n1 At ito ay nangyari na matapos na maisagawa ni Mosias ang ipinag-utos ng kanyang ama sa kanya, at makagawa ng pagpapahayag sa lahat ng dako ng buong lupain, na magkakasamang tinipon ng mga tao ang kanilang sarili sa lahat ng dako ng buong lupain, nang sila ay makaahon sa templo upang marinig ang mga salitang sasabihin ni haring Benjamin sa kanila.\n\n2 At malaki ang bilang nila, maging sa napakarami kung kaya’t hindi sila mabilang; sapagkat sila ay labis na nagpakarami at lubhang dumami sa lupain.\n\n3 At kanila ring dinala ang mga unang anak ng kanilang mga kawan, upang sila ay makapag-alay ng hain at mga handog na susunugin alinsunod sa batas ni Moises;\n\n4 At upang sila ay makapagbigay-pasalamat din sa Panginoon nilang Diyos na nagdala sa kanila palabas ng lupain ng Jerusalem, at nagligtas sa kanila mula sa mga kamay ng kanilang mga kaaway, at naghirang ng mga matwid na tao na kanilang maging mga guro, at gayundin ng isang matwid na tao na kanilang maging hari, na siyang nagtatag ng kapayapaan sa lupain ng Zarahemla, at nagturo sa kanilang sundin ang mga kautusan ng Diyos, upang sila ay magsaya at mapuspos ng pag-ibig sa Diyos at sa lahat ng tao.\n\n5 At ito ay nangyari na nang sila ay dumating sa templo, itinayo nila ang kanilang mga tolda sa palibot, bawat lalaki alinsunod sa kanyang mag-anak, na binubuo ng kanyang asawa, at kanyang mga anak na lalaki at kanyang mga anak na babae, at ang kanilang mga anak na lalaki at kanilang mga anak na babae, mula sa pinakamatanda hanggang sa pinakabata, bawat mag-anak ay nakabukod mula sa isa’t isa.\n\n6 At itinayo nila ang kanilang mga tolda sa palibot ng templo, bawat tao ay iniharap sa templo ang pintuan ng kanilang tolda, nang sa gayon sila ay makapanatili sa kanilang mga tolda at marinig ang mga salitang sasabihin ni haring Benjamin sa kanila;\n\n7 Sapagkat lubhang napakaraming tao kung kaya’t hindi sila kayang maturuang lahat ni haring Benjamin sa loob ng mga pader ng templo, kaya nga iniutos niyang magtayo ng isang tore, nang sa gayon ay marinig ng kanyang mga tao ang mga salitang kanyang sasabihin sa kanila.\n\n8 At ito ay nangyari na nagsimula siyang magsalita sa kanyang mga tao mula sa tore; at hindi nila lahat marinig ang kanyang mga salita dahil sa dami ng mga tao; kaya nga iniutos niya na ang mga salitang kanyang sinabi ay isulat at ipadala sa mga yaong hindi naabot ng kanyang tinig, upang sila rin ay makatanggap ng kanyang mga salita.\n\n9 At ito ang mga salitang kanyang sinabi at iniutos na isulat, sinasabing: Aking mga kapatid, kayong lahat na sama-samang tinipon ang inyong sarili, kayong nakaririnig ng aking mga salita na sasabihin ko sa inyo sa araw na ito; sapagkat hindi ko kayo inutusang magtungo rito upang lapastanganin ang mga salitang aking sasabihin, kundi upang kayo ay makinig sa akin, at buksan ang inyong mga tainga upang kayo ay makarinig, at ang inyong mga puso upang kayo ay makaunawa, at ang inyong mga isipan upang ang mga hiwaga ng Diyos ay mabuksan sa inyong mga pananaw.\n\n10 Hindi ko kayo inutusang magtungo rito upang kayo ay matakot sa akin, o upang inyong isipin na ako sa aking sarili ay higit sa isang mortal na tao.\n\n11 Kundi ako ay katulad din ng inyong sarili, saklaw ng lahat ng uri ng mga sakit sa katawan at isipan; gayunman, ako ay pinili ng mga taong ito, at itinalaga ng aking ama, at pinahintulutan ng kamay ng Panginoon na ako ay maging isang pinuno at isang hari sa mga taong ito; at inaruga at pinangalagaan ng kanyang walang kapantay na kapangyarihan upang paglingkuran kayo nang buo kong kakayahan, pag-iisip at lakas na ipinagkaloob sa akin ng Panginoon.\n\n12 Sinasabi ko sa inyo na sapagkat ako ay pinahintulutang gugulin ang aking panahon sa paglilingkod sa inyo, maging hanggang sa ngayon, at hindi ako naghangad ng ginto o pilak o anumang uri ng inyong kayamanan;\n\n13 Ni hindi ko pinahintulutan na kayo ay makulong sa mga bartolina, ni alipinin ninyo ang isa’t isa, ni pumaslang, o mandambong, o magnakaw, o makiapid kayo; ni hindi ko pinahintulutan na kayo ay gumawa ng anumang uri ng kasamaan, at tinuruan ko kayo na nararapat ninyong sundin ang mga kautusan ng Panginoon sa lahat ng bagay na kanyang iniutos sa inyo—\n\n14 At maging ako, sa aking sarili, ay gumawa sa pamamagitan ng sarili kong mga kamay upang kayo ay aking mapaglingkuran, at upang kayo ay hindi mabigatan sa mga buwis, at upang walang anumang bagay na ipataw sa inyo na mabigat dalhin—at sa lahat ng bagay na ito na aking sinabi, kayo na rin sa inyong sarili ang mga saksi sa araw na ito.\n\n15 Gayunman, mga kapatid ko, hindi ko ginawa ang mga bagay na ito upang ako ay makapagmalaki, ni hindi ko sinasabi ang mga bagay na ito upang ako ay magparatang sa inyo; kundi sinasabi ko sa inyo ang mga bagay na ito upang inyong malaman na ako ay makasasagot nang may malinis na budhi sa harapan ng Diyos sa araw na ito.\n\n16 Dinggin, sinasabi ko sa inyo na dahil sa sinabi ko sa inyo na ginugol ko ang aking panahon sa paglilingkod sa inyo, hindi ko ninanais na magmalaki, sapagkat ako ay nasa paglilingkod lamang ng Diyos.\n\n17 At dinggin, sinasabi ko sa inyo ang mga bagay na ito upang inyong matamo ang karunungan; upang inyong malaman na kung kayo ay nasa paglilingkod sa inyong kapwa tao, kayo ay nasa paglilingkod lamang ng inyong Diyos.\n\n18 Dinggin, tinawag ninyo akong inyong hari; at kung ako, na tinatawag ninyong hari, ay nagpapagal upang paglingkuran kayo, hindi ba’t nararapat na kayo ay magpagal upang paglingkuran ang isa’t isa?\n\n19 At dinggin din, kung ako, na tinatawag ninyong inyong hari, na ginugol ang kanyang panahon sa paglilingkod sa inyo, at nasa paglilingkod din naman ng Diyos, ay karapat-dapat sa anumang pasasalamat mula sa inyo, o hindi ba’t nararapat na pasalamatan ninyo ang inyong Haring nasa langit!\n\n20 Sinasabi ko sa inyo, mga kapatid ko, na kung inyong ibibigay ang lahat ng pasasalamat at papuri na makakayang taglayin ng inyong buong kaluluwa, sa Diyos na siyang lumikha sa inyo, at nag-aaruga at nangangalaga sa inyo, at pinapangyari na kayo ay magsaya, at nagtulot na kayo ay mabuhay sa kapayapaan kapiling ang isa’t isa—\n\n21 Sinasabi ko sa inyo na kung paglilingkuran ninyo siya na lumikha sa inyo mula sa simula, at nangangalaga sa inyo sa araw-araw, sa pamamagitan ng pagpapahiram sa inyo ng hininga, upang kayo ay mabuhay at makakilos at makagawa alinsunod sa inyong sariling kagustuhan, at maging sa pagtataguyod sa inyo sa bawat sandali—sinasabi ko, kung siya ay paglilingkuran ninyo ng inyong buong kaluluwa, gayunman, kayo ay magiging hindi kapaki-pakinabang na mga tagapaglingkod.\n\n22 At dinggin, ang hinihingi lamang niya sa inyo ay sundin ang kanyang mga kautusan; at pinangakuan niya kayo na kung inyong susundin ang kanyang mga kautusan, kayo ay uunlad sa lupain; at kailanman ay hindi siya nag-iiba mula sa yaong kanyang sinabi; kaya nga, kung inyong susundin ang kanyang mga kautusan, kayo ay kanyang pagpapalain at pauunlarin.\n\n23 At ngayon, sa una pa lamang, kayo ay kanyang nilikha, at ipinagkaloob sa inyo ang inyong mga buhay, kaya’t kayo ay may pagkakautang sa kanya.\n\n24 At ikalawa, iginigiit niya na dapat ninyong gawin ang kanyang ipinag-uutos sa inyo; sapagkat kung gagawin ninyo ito, kayo ay kaagad niyang pagpapalain; at samakatwid, kayo ay kanya nang nabayaran. At kayo ay may pagkakautang pa rin sa kanya, at mayroon, at magkakagayon magpakailanman at walang katapusan; kaya nga, ano ang inyong maipagmamalaki?\n\n25 At ngayon, itinatanong ko, kayo ba ay may masasabing anuman sa inyong sarili? Sinasagot ko kayo, Wala. Hindi ninyo masasabi na kayo ay nakahihigit maging sa alabok ng lupa; gayunman, kayo ay nilikha mula sa alabok ng lupa; ngunit dinggin, ito ay pag-aari niya na lumikha sa inyo.\n\n26 At ako, maging ako, na tinatawag ninyong hari, ay hindi nakahihigit kaysa sa inyong sarili; sapagkat ako rin ay mula sa alabok. At inyong namamasdan na ako ay matanda na, at malapit nang isuko ang may kamatayang katawang ito sa kanyang inang lupa.\n\n27 Samakatwid, kagaya ng sinabi ko sa inyo na ako ay naglingkod sa inyo, lumalakad nang may malinis na budhi sa harapan ng Diyos, kaya sa panahong ito ay iniutos kong dapat sama-sama ninyong tipunin ang inyong sarili, upang ako ay matagpuang walang sala, at nang hindi dumungis ang inyong dugo sa akin, kapag ako ay tatayo upang hatulan ng Diyos para sa mga bagay na kanyang iniutos sa akin hinggil sa inyo.\n\n28 Sinasabi ko sa inyo na iniutos ko na sama-sama ninyong tipunin ang inyong sarili upang maalis ko sa aking mga kasuotan ang inyong dugo, sa panahong ito kung kailan malapit na akong humimlay sa aking libingan, upang ako ay humimlay nang mapayapa, at ang aking walang kamatayang espiritu ay makasama sa mga koro sa kaitaasan sa pag-awit ng mga papuri sa isang makatarungang Diyos.\n\n29 At bukod dito, sinasabi ko sa inyo na iniutos ko na sama-sama ninyong tipunin ang inyong sarili upang aking maipahayag sa inyo na ako ay hindi na maaari pang maging inyong guro, o inyong hari;\n\n30 Sapagkat maging sa oras na ito, ang aking buong katawan ay nanginginig nang labis habang nagtatangkang magsalita sa inyo; subalit ang Panginoong Diyos ang nagtataguyod sa akin, at pinahintulutan niya akong makapagsalita sa inyo, at inutusan akong ipahayag sa inyo sa araw na ito na ang aking anak na si Mosias ay isang hari at isang tagapamahala ninyo.\n\n31 At ngayon, mga kapatid ko, nais kong gawin ninyo ang gaya ng ginawa na ninyo. Gaya ng inyong pagsunod sa mga kautusan ko, at gayundin sa mga kautusan ng aking ama, at umunlad, at naiadya mula sa pagkahulog sa mga kamay ng inyong mga kaaway, gayundin, kung inyong susundin ang mga kautusan ng aking anak, o ang mga kautusan ng Diyos na ibibigay sa inyo sa pamamagitan niya, kayo ay uunlad sa lupain, at ang inyong mga kaaway ay hindi magkakaroon ng kapangyarihan sa inyo.\n\n32 Ngunit, o aking mga tao, mag-ingat na baka magkaroon ng mga pagtatalo sa inyo, at inyong piliing sundin ang masamang espiritu, na siyang binanggit ng aking amang si Mosias.\n\n33 Sapagkat dinggin, may isang kapighatiang igagawad sa kanya na pumiling sumunod sa espiritung yaon; sapagkat kung pinili niyang sumunod sa kanya, at mananatili at mamamatay sa kanyang mga kasalanan, siya rin ay umiinom ng kapahamakan sa kanyang sariling kaluluwa; sapagkat siya ay tatanggap bilang kanyang kabayaran ng isang walang hanggang kaparusahan, sapagkat lumabag sa batas ng Diyos na salungat sa kanyang sariling kaalaman.\n\n34 Sinasabi ko sa inyo na walang sinuman sa inyo, maliban sa inyong maliliit na anak na hindi pa naturuan hinggil sa mga bagay na ito, ang hindi nakaaalam na kayo ay may walang hanggang pagkakautang sa inyong Ama sa langit, upang ibigay sa kanya ang lahat ng nasa inyo at ang inyong sarili; at naturuan din hinggil sa mga talaang naglalaman ng mga propesiyang winika ng mga banal na propeta, maging buhat pa sa panahong ang ating amang si Lehi ay lumisan sa Jerusalem;\n\n35 At gayundin, ang lahat ng sinabi ng ating mga ama hanggang sa ngayon. At dinggin, gayundin, sinabi nila ang mga iniutos sa kanila ng Panginoon; kaya nga, ang mga yaon ay wasto at totoo.\n\n36 At ngayon, sinasabi ko sa inyo, mga kapatid ko, na matapos na inyong malaman at maturuan ng lahat ng bagay na ito, kung kayo ay lalabag at sasalungat sa mga yaong sinabi na, ay inilalayo ninyo ang inyong sarili sa Espiritu ng Panginoon, upang mawalan ito ng puwang sa inyo na patnubayan kayo sa mga landas ng karunungan nang kayo ay pagpalain, paunlarin, at pangalagaan—\n\n37 Sinasabi ko sa inyo, na ang taong gumagawa nito, siya rin ay hayagang naghihimagsik laban sa Diyos; samakatwid, kanyang piniling sundin ang masamang espiritu, at naging isang kaaway ng lahat ng katwiran; kaya nga, ang Panginoon ay walang puwang sa kanya, sapagkat siya ay hindi nananahan sa mga hindi banal na templo.\n\n38 Samakatwid, kung ang taong yaon ay hindi magsisisi, at mananatili at mamamatay na isang kaaway ng Diyos, ang hinihingi ng banal na katarungan ang gigising sa kanyang walang kamatayang kaluluwa sa isang buhay na damdamin ng kanyang sariling kasalanan, na ikapanliliit niya sa harapan ng Panginoon, at pupuno sa kanyang dibdib ng kasalanan, at kirot, at pagdurusa na katulad ng isang hindi maapulang apoy, na ang ningas ay pumapailanglang magpakailanman at sa walang katapusan.\n\n39 At ngayon, sinasabi ko sa inyo na hindi maaangkin ng awa ang taong yaon; kaya nga, ang kanyang kahahantungan sa huli ay makaranas ng isang walang katapusang pagdurusa.\n\n40 O, lahat kayong matatandang lalaki, at gayundin kayong mga kabataang lalaki, at kayong maliliit na bata na nakauunawa ng aking mga salita, sapagkat maliwanag akong nangusap sa inyo upang kayo ay makaunawa, ako ay dumadalangin na magising kayo sa isang pag-alala sa kakila-kilabot na kalagayan ng mga yaong nangahulog sa paglabag.\n\n41 At bukod dito, ninanais kong inyong isaalang-alang ang pinagpala at maligayang kalagayan ng mga yaong sumusunod sa mga kautusan ng Diyos. Sapagkat dinggin, sila ay pinagpala sa lahat ng bagay, kapwa temporal at espirituwal; at kung sila ay mananatiling matapat hanggang wakas, tatanggapin sila sa langit upang doon ay manahan silang kasama ng Diyos sa isang kalagayan ng walang katapusang kaligayahan. O tandaan, tandaan na ang mga bagay na ito ay totoo; sapagkat ang Panginoong Diyos ang siyang nagsabi ng mga ito.\n\n", "mosiah 3": "[center][font_size=26]Kabanata 3[/font_size][/center]\n\n[i]Ipinagpatuloy ni Haring Benjamin ang kanyang talumpati—Ang Panginoong Makapangyarihan ay maglilingkod sa mga tao sa katawang-lupa—Ang dugo ay lalabas mula sa bawat butas ng kanyang balat habang ipinagbabayad-sala niya ang mga kasalanan ng sanlibutan—Ang kanyang pangalan ang tanging pangalan kung saan ang kaligtasan ay darating—Maaaring hubarin ng mga tao ang likas na pagkatao at maging mga Banal sa pamamagitan ng Pagbabayad-sala—Ang kaparusahan ng masasama ay magiging katulad ng lawa ng apoy at asupre. Mga 124 B.C.[/i]\n\n1 At muli, aking mga kapatid, nais kong tawagin ang inyong pansin, sapagkat ako ay mayroon pang ilang sasabihin sa inyo; sapagkat dinggin, ako ay may mga bagay na sasabihin sa inyo hinggil sa yaong darating.\n\n2 At ang mga bagay na sasabihin ko sa inyo ay ipinaalam sa akin ng isang anghel mula sa Diyos. At sinabi niya sa akin: Gising; at ako ay gumising, at dinggin, siya ay nakatayo sa harapan ko.\n\n3 At sinabi niya sa akin: Gising, at pakinggan ang mga salitang aking sasabihin sa iyo; sapagkat dinggin, ako ay naparito upang ipahayag sa iyo ang masasayang balita ng dakilang kagalakan.\n\n4 Sapagkat dininig ng Panginoon ang iyong mga panalangin, at hinatulan ang iyong katwiran, at isinugo ako upang magpahayag sa iyo nang ikaw ay magsaya; at nang ikaw ay makapagpahayag sa iyong mga tao, upang sila rin ay mapuspos ng kagalakan.\n\n5 Sapagkat dinggin, ang panahon ay darating, at hindi na nalalayo, na taglay ang kapangyarihan, ang Panginoong Makapangyarihan na naghahari, na noon, at ngayon, mula sa lahat ng kawalang-hanggan, hanggang sa kawalang-hanggan, ay bababa mula sa langit sa mga anak ng tao, at mananahan sa isang katawang-lupa, at hahayo sa mga tao, gumagawa ng mga dakilang himala, tulad ng pagpapagaling ng may karamdaman, pagbuhay ng patay, pagpapalakad ng pilay, na matanggap ng bulag ang kanilang paningin, at makarinig ang bingi, at pinagagaling ang lahat ng uri ng sakit.\n\n6 At siya ay magpapalayas ng mga diyablo, o ng masasamang espiritu na nananahan sa puso ng mga anak ng tao.\n\n7 At dinggin, siya ay magdaranas ng mga tukso, at sakit ng katawan, gutom, uhaw, at pagod, nang higit sa matitiis ng tao, maliban na yaon ay sa kamatayan; sapagkat dinggin, ang dugo ay lumalabas sa bawat butas ng balat, napakasidhi ng kanyang magiging pagdurusa dahil sa kasamaan at mga karumal-dumal na gawain ng kanyang mga tao.\n\n8 At siya ay tatawaging Jesucristo, ang Anak ng Diyos, ang Ama ng langit at lupa, ang Lumikha ng lahat ng bagay mula sa simula; at ang kanyang ina ay tatawaging Maria.\n\n9 At dinggin, siya ay paparito sa kanyang kalahi, upang ang kaligtasan ay mapasa mga anak ng tao, maging sa pamamagitan ng pananampalataya sa kanyang pangalan; at maging matapos ang lahat ng ito, siya ay ituturing nilang isang tao, at sasabihin na siya ay may sapi ng diyablo, at pahihirapan siya, at siya ay ipapako sa krus.\n\n10 At siya ay babangon sa ikatlong araw mula sa patay; at dinggin, siya ay tatayo upang hatulan ang sanlibutan; at dinggin, lahat ng bagay na ito ay mangyayari upang ang makatwirang hatol ay sumapit sa mga anak ng tao.\n\n11 Sapagkat dinggin, at gayundin ang kanyang dugo ang magbabayad-sala para sa mga kasalanan ng mga yaong nahulog dahil sa paglabag ni Adan, na nangamatay nang hindi nalalaman ang kalooban ng Diyos hinggil sa kanila, o kung sino na walang malay na nagkasala.\n\n12 Ngunit, sa aba, sa aba niya na nakaaalam na siya ay naghihimagsik laban sa Diyos! Sapagkat ang kaligtasan ay hindi mapapasa kaninuman maliban sa pamamagitan ng pagsisisi at pananampalataya sa Panginoong Jesucristo.\n\n13 At isinugo ng Panginoong Diyos ang kanyang mga banal na propeta sa mga anak ng tao, upang ipahayag ang mga bagay na ito sa lahat ng lahi, bansa, at wika, nang sa gayon ang sinumang maniniwala na si Cristo ay paparito, sila rin ay makatatanggap ng kapatawaran ng kanilang mga kasalanan, at magsasaya nang may labis na kagalakan, na parang siya ay pumaroon na sa kanila.\n\n14 Gayunman, nakita ng Panginoong Diyos na ang kanyang mga tao ay mga taong matitigas ang leeg, at kanyang itinakda sa kanila ang isang batas, maging ang batas ni Moises.\n\n15 At maraming palatandaan, at kababalaghan, at pahiwatig, at pagkakahawig ang kanyang ipinakita sa kanila hinggil sa kanyang pagparito; at gayundin ang mga banal na propeta ay nagsalita sa kanila hinggil sa kanyang pagparito; at gayunman, pinatigas nila ang kanilang mga puso, at hindi naunawaan na walang kabuluhan ang batas ni Moises maliban sa ito ay sa pamamagitan ng pagbabayad-sala ng kanyang dugo.\n\n16 At kahit na maaaring mangyari na ang maliliit na bata ay magkasala, sila ay hindi maliligtas; ngunit sinasabi ko sa inyo, sila ay mga pinagpala; sapagkat dinggin, tulad ni Adan, o sa likas na pagkatao, sila ay nahulog, gayundin ang dugo ni Cristo ay nagbayad-sala para sa kanilang mga kasalanan.\n\n17 At bukod dito, sinasabi ko sa inyo, na walang ibang pangalang ibinigay, o anumang daan, o paraan kung saan ang kaligtasan ay mapapasa mga anak ng tao, tanging dahil sa at sa pamamagitan lamang ng pangalan ni Cristo, ang Panginoong Makapangyarihan.\n\n18 Sapagkat dinggin, siya ang hahatol, at ang kanyang hatol ay makatarungan; at ang sanggol ay hindi masasawi na namatay sa kanyang pagkasanggol; ngunit ang mga tao ay tutungga ng kapahamakan sa kanilang sariling mga kaluluwa maliban kung magpakumbaba sila ng kanilang sarili at maging tulad ng maliliit na bata, at maniwala na ang kaligtasan ay nabuhay, at nabubuhay, at paparito, dahil sa at sa pamamagitan ng nagbabayad-salang dugo ni Cristo, ang Panginoong Makapangyarihan.\n\n19 Sapagkat ang likas na tao ay kaaway ng Diyos, at naging gayon mula pa sa pagkahulog ni Adan, at magiging gayon, magpakailanman at walang katapusan, maliban kung kanyang bibigyang-daan ang panghihikayat ng Banal na Espiritu, at hubarin ang likas na tao at maging banal sa pamamagitan ng pagbabayad-sala ni Cristo, ang Panginoon, at maging tulad ng isang bata, masunurin, maamo, mapagpakumbaba, mapagtiis, puno ng pag-ibig, nakahandang pasakop sa lahat ng bagay na nakita ng Panginoon na angkop na ipabata sa kanya, maging katulad ng isang batang napasasakop sa kanyang ama.\n\n20 At bukod dito, sinasabi ko sa inyo, na ang panahon ay darating kung kailan ang kaalaman tungkol sa isang Tagapagligtas ay kakalat sa bawat bansa, lahi, wika, at tao.\n\n21 At dinggin, kapag dumating ang panahong yaon, walang sinuman ang matatagpuang walang sala sa harapan ng Diyos, maliban sa maliliit na bata, tanging sa pamamagitan lamang ng pagsisisi at pananampalataya sa pangalan ng Panginoong Diyos na Makapangyarihan.\n\n22 At maging sa panahong ito, matapos na maituro mo sa iyong mga tao ang mga bagay na iniutos sa inyo ng Panginoon ninyong Diyos, maging magkagayon man, sila ay hindi matatagpuang walang sala sa paningin ng Diyos, tanging alinsunod lamang sa mga salitang aking sinabi sa iyo.\n\n23 At ngayon, nasabi ko na ang mga salitang iniutos sa akin ng Panginoong Diyos.\n\n24 At ganito ang wika ng Panginoon: Ang mga yaon ay magsisilbing malinaw na patotoo laban sa mga taong ito, sa araw ng paghuhukom; kaya nga, sila ay hahatulan, bawat tao alinsunod sa kanyang mga gawa, maging ang mga yaon ay mabuti, o maging ang mga yaon ay masama.\n\n25 At kung sila ay masama, sila ay matatalaga sa isang kakila-kilabot na pagkilala sa kanilang sariling pagkakasala at mga karumal-dumal na gawain, na magiging dahilan upang sila ay manliit sa harapan ng Panginoon tungo sa isang kalagayan ng kalungkutan at walang katapusang pagdurusa, kung saan sila ay hindi na makababalik; kaya nga, sila ay tumungga ng kapahamakan sa kanilang sariling mga kaluluwa.\n\n26 Samakatwid, sila ay tumungga mula sa saro ng poot ng Diyos, na katarungang hindi na maipagkakait sa kanila tulad din ng hindi pagkakait nito na si Adan ay nararapat na mahulog dahil sa kanyang pagkain ng ipinagbabawal na bunga; kaya nga, ang awa ay hindi na magkakaroon ng pag-angkin sa kanila magpakailanman.\n\n27 At ang kanilang pagdurusa ay kagaya ng isang lawa ng apoy at asupre, na hindi maapula ang mga ningas, at ang usok ay pumapailanglang magpakailanman at walang katapusan. At gayon ang iniutos sa akin ng Panginoon. Amen.\n\n", "mosiah 4": "[center][font_size=26]Kabanata 4[/font_size][/center]\n\n[i]Ipinagpatuloy ni Haring Benjamin ang kanyang talumpati—Ang kaligtasan ay dumarating dahil sa Pagbabayad-sala—Maniwala sa Diyos upang maligtas—Panatilihin ang kapatawaran ng inyong mga kasalanan sa pamamagitan ng katapatan—Ipamahagi ang inyong kabuhayan sa mga maralita—Gawin ang lahat ng bagay sa karunungan at kaayusan. Mga 124 B.C.[/i]\n\n1 At ngayon, ito ay nangyari na nang matapos si haring Benjamin sa pangungusap sa mga salitang ibinigay sa kanya ng anghel ng Panginoon, inilibot niya ang kanyang mga paningin sa maraming tao, at dinggin, sila ay nangapalugmok sa lupa, sapagkat ang takot sa Panginoon ay napasa kanila.\n\n2 At nakita nila ang sarili sa kanilang makamundong kalagayan, maging higit na mababa kaysa sa alabok ng lupa. At silang lahat ay sumigaw nang malakas sa iisang tinig, sinasabing: O maawa, at gamitin ang nagbabayad-salang dugo ni Cristo upang kami ay makatanggap ng kapatawaran ng aming mga kasalanan, at ang aming mga puso ay maging dalisay; sapagkat kami ay naniniwala kay Jesucristo, ang Anak ng Diyos, na siyang lumikha ng langit at lupa, at ng lahat ng bagay; na siyang bababa sa mga anak ng tao.\n\n3 At ito ay nangyari na matapos na kanilang sabihin ang mga salitang ito, ang Espiritu ng Panginoon ay napasakanila, at sila ay napuspos ng kagalakan, sa pagkatanggap ng kapatawaran ng kanilang mga kasalanan, at sa pagkakaroon ng katahimikan ng budhi, dahil sa labis na pananampalataya na mayroon sila kay Jesucristo na paparito, alinsunod sa mga salitang sinabi ni haring Benjamin sa kanila.\n\n4 At muling binuksan ni haring Benjamin ang kanyang bibig at nagsimulang magsalita sa kanila, sinasabing: Aking mga kaibigan at aking mga kapatid, aking mga kaanak at aking mga tao, muli kong tatawagin ang inyong pansin, upang inyong marinig at maunawaan ang nalalabi sa aking mga salita na sasabihin ko sa inyo.\n\n5 Sapagkat dinggin, kung ang kaalaman ng kabutihan ng Diyos sa oras na ito ay gumising sa inyo sa isang damdamin ng inyong kawalang-kabuluhan, at inyong pagiging walang kahalagahan at nahulog na kalagayan—\n\n6 Sinasabi ko sa inyo, kung kayo ay nakarating sa kaalaman ng kabutihan ng Diyos, at ng kanyang hindi mapapantayang kapangyarihan, at kanyang karunungan, at kanyang kahinahunan, at kanyang mahabang pagtitiis sa mga anak ng tao; at gayundin, ang pagbabayad-sala na inihanda mula pa sa pagkakatatag ng daigdig, nang sa gayon ang kaligtasan ay mapasakanya na magbibigay ng pagtitiwala niya sa Panginoon, at magiging masigasig sa pagsunod sa kanyang mga kautusan, at magpapatuloy sa pananampalataya maging hanggang sa katapusan ng kanyang buhay, ang buhay ng katawang mortal ang tinutukoy ko—\n\n7 Sinasabi ko, na ito ang taong tumatanggap ng kaligtasan, sa pamamagitan ng pagbabayad-salang inihanda mula sa pagkakatatag ng daigdig para sa buong sangkatauhan, na gayon na simula pa ng pagkahulog ni Adan, o sinuman ngayon o sinuman na darating, maging hanggang sa katapusan ng daigdig.\n\n8 At ito ang paraan upang ang kaligtasan ay dumating. At walang ibang kaligtasan maliban dito sa nabanggit; ni wala nang iba pang mga hinihingi upang ang tao ay maligtas maliban sa mga hinihinging aking sinabi sa inyo.\n\n9 Maniwala sa Diyos; maniwala na siya nga, at na siya ang lumikha ng lahat ng bagay, kapwa sa langit at sa lupa; maniwala na taglay niya ang lahat ng karunungan, at lahat ng kapangyarihan, kapwa sa langit at sa lupa; maniwalang hindi nauunawaan ng tao ang lahat ng bagay na nauunawaan ng Panginoon.\n\n10 At muli, maniwala na kayo ay kinakailangang magsisi ng inyong mga kasalanan at talikdan ang mga ito, at magpakumbaba ng inyong sarili sa harapan ng Diyos; at humingi nang taos sa puso nang kayo ay kanyang patawarin; at ngayon, kung kayo ay naniniwala sa lahat ng bagay na ito, tiyaking ang mga ito ay inyong gagawin.\n\n11 At muli, sinasabi ko sa inyo gaya ng sinabi ko noon, na kapag kayo ay dumating sa kaalaman tungkol sa kaluwalhatian ng Diyos, o kapag napag-alaman ninyo ang kanyang kabutihan at natikman ang kanyang pag-ibig, at nakatanggap ng kapatawaran ng inyong mga kasalanan, na nagdudulot ng labis na malaking kagalakan sa inyong mga kaluluwa, gayundin ay nais kong inyong pakatandaan, at laging panatilihin sa inyong alaala, ang kadakilaan ng Diyos, at ang inyong sariling kawalang-kabuluhan, at ang kanyang kabutihan, at mahabang pagtitiis sa inyo, na mga hindi karapat-dapat na nilikha, at magpakumbaba ng inyong sarili maging sa kailaliman ng pagpapakumbaba, nananawagan sa pangalan ng Panginoon sa araw-araw, at matatag na naninindigan sa pananampalataya sa kanya na paparito, na sinabi ng bibig ng anghel.\n\n12 At dinggin, sinasabi ko sa inyo na kapag ito ay inyong gagawin, kayo ay laging magsasaya, at mapupuspos ng pag-ibig ng Diyos, at laging magpapanatili ng kapatawaran ng inyong mga kasalanan; at kayo ay uunlad sa kaalaman ng kaluwalhatian niya na lumikha sa inyo, o sa kaalaman ng yaong makatarungan at totoo.\n\n13 At hindi kayo mag-iisip na saktan ang isa’t isa, kundi ang mabuhay nang mapayapa, at magbigay sa bawat tao ng alinsunod sa nararapat sa kanya.\n\n14 At hindi ninyo pahihintulutan ang inyong mga anak na sila ay magutom, o maging hubad; ni hindi ninyo pahihintulutan na sila ay lumabag sa mga batas ng Diyos, at makipaglaban at makipag-away sa isa’t isa, at maglingkod sa diyablo, na siyang panginoon ng kasalanan, o siyang masamang espiritu na sinabi ng ating mga ama, siya na isang kaaway ng lahat ng katwiran.\n\n15 Kundi tuturuan ninyo silang lumakad sa mga daan ng katotohanan at kahinahunan; tuturuan ninyo silang mahalin ang isa’t isa, at paglingkuran ang isa’t isa.\n\n16 At gayundin, kayo na rin sa inyong sarili ang tutulong sa kanila na nangangailangan ng inyong tulong; ibabahagi ninyo ang inyong kabuhayan sa kanya na nangangailangan; at hindi ninyo pahihintulutan na ang kahilingan ng pulubi sa inyo ay mawalan ng saysay, at ipagtabuyan siya upang masawi.\n\n17 Marahil inyong sasabihin: Ang tao ang nagdala sa kanyang sarili ng kanyang kalungkutan; kaya nga pipigilin ko ang aking kamay, at hindi ibibigay sa kanya ang aking pagkain, o ibabahagi sa kanya ang aking kabuhayan nang hindi siya maghirap, sapagkat ang kanyang mga kaparusahan ay makatarungan—\n\n18 Ngunit sinasabi ko sa inyo, O tao, sinuman ang gumagawa nito, siya rin ay may malaking dahilan upang magsisi; at maliban sa siya ay magsisi sa yaong kanyang ginawa, siya ay masasawi magpakailanman, at walang puwang sa kaharian ng Diyos.\n\n19 Sapagkat dinggin, hindi ba’t tayong lahat ay mga pulubi? Hindi ba’t tayong lahat ay umaasa sa iisang Katauhan, maging sa Diyos, para sa lahat ng kabuhayan na nasa atin, kapwa sa pagkain at kasuotan, at sa ginto, at sa pilak, at sa bawat uri ng lahat ng kayamanan na nasa atin?\n\n20 At dinggin, maging sa sandaling ito, kayo ay nananawagan sa kanyang pangalan, at nagsusumamo para sa kapatawaran ng inyong mga kasalanan. At pinahintulutan ba niya na ang inyong pagsusumamo ay mawalan ng saysay? Hindi; kanyang ibinuhos ang kanyang Espiritu sa inyo, at pinapangyari na ang inyong mga puso ay mapuspos ng galak, at pinapangyari na ang inyong mga bibig ay pigilin upang kayo ay hindi makapagsalita, sadyang labis-labis ang inyong kagalakan.\n\n21 At ngayon, kung ang Diyos na lumikha sa inyo, kung kanino kayo umaasa para sa inyong mga buhay at para sa lahat ng mayroon at ikinabubuhay ninyo, na nagbibigay sa inyo ng anumang inyong hinihiling na tama, nang may pananampalataya, naniniwala na kayo ay makatatanggap, O kung gayon, higit kayong nararapat na magbahagi ng inyong kabuhayan na mayroon kayo sa isa’t isa.\n\n22 At kung hahatulan ninyo ang taong humihingi sa inyo ng inyong kabuhayan upang siya ay hindi masawi, at ipagtabuyan siya, gaano higit na makatarungan ang inyong magiging kahatulan dahil sa pagkakait ninyo ng inyong kabuhayan, na hindi ninyo pag-aari, kundi sa Diyos, na siya ring nagmamay-ari ng inyong buhay; at gayunpaman, hindi kayo humihingi, ni nagsisisi sa mga bagay na inyong nagawa.\n\n23 Sinasabi ko sa inyo, sa aba sa taong yaon, sapagkat ang kanyang kabuhayan ay mawawalang kasama niya; at ngayon, sinasabi ko ang mga bagay na ito sa yaong mayayaman ukol sa mga bagay ng daigdig na ito.\n\n24 At muli, sinasabi ko sa mga maralita, kayo na wala at gayunpaman ay may sapat, na kayo ay magpatuloy sa araw-araw; ang tinutukoy ko ay kayong lahat na nagkait sa mga pulubi, sapagkat kayo ay wala; nais kong sabihin ninyo sa inyong mga puso na: Hindi ako nagbigay sapagkat ako ay wala, ngunit kung mayroon ako, ako ay magbibigay.\n\n25 At ngayon, kung ito ay sasabihin ninyo sa inyong mga puso, kayo ay mananatiling walang sala, kung hindi, kayo ay hahatulan; at ang hatol sa inyo ay makatarungan sapagkat kayo ay nagnanasa sa hindi ninyo tinanggap.\n\n26 At ngayon, alang-alang sa mga bagay na ito na aking sinabi sa inyo—na, alang-alang sa pananatili ng kapatawaran ng inyong mga kasalanan sa araw-araw, upang kayo ay makalakad nang walang kasalanan sa harapan ng Diyos—nais kong ibahagi ninyo ang inyong kabuhayan sa mga maralita, bawat tao alinsunod sa kung ano ang mayroon siya, gaya ng pagpapakain sa nagugutom, pagdadamit sa hubad, pagdalaw sa may karamdaman, at pangangasiwa sa kanilang ikagiginhawa, kapwa espirituwal at temporal, alinsunod sa kanilang mga pangangailangan.\n\n27 At tiyakin na ang lahat ng bagay na ito ay gagawin sa karunungan at kaayusan; sapagkat hindi kinakailangan na ang tao ay tumakbo nang higit na mabilis kaysa sa kanyang lakas. At muli, kinakailangang siya ay maging masigasig, nang sa gayon siya ay maaaring magkamit ng gantimpala; kaya nga, ang lahat ng bagay ay dapat na gawin nang maayos.\n\n28 At nais kong inyong pakatandaan, na sinuman sa inyo ang manghiram sa kanyang kapitbahay ay nararapat na isauli ang bagay na kanyang hiniram, alinsunod sa kanyang pinakipagkasunduan, o kung hindi, kayo ay magkakasala; at marahil, inyong idudulot sa inyong kapitbahay na magkasala rin.\n\n29 At sa huli, hindi ko masasabi sa inyo ang lahat ng bagay kung saan kayo ay maaaring magkasala; sapagkat maraming magkakaibang daan at mga paraan, maging lubhang napakarami kung kaya’t hindi ko na yaon magagawang bilangin.\n\n30 Ngunit ito lamang ang masasabi ko sa inyo, na kung hindi ninyo babantayan ang inyong sarili, at ang inyong mga isipan, at ang inyong mga salita, at ang inyong mga gawa, at susunod sa mga kautusan ng Diyos, at magpapatuloy sa pananampalataya sa inyong mga narinig hinggil sa pagparito ng ating Panginoon, maging hanggang sa katapusan ng inyong mga buhay, kayo ay tiyak na masasawi. At ngayon, O tao, pakatandaan at nang huwag masawi.\n\n", "mosiah 5": "[center][font_size=26]Kabanata 5[/font_size][/center]\n\n[i]Ang mga Banal ay nagiging mga anak na lalaki at mga anak na babae ni Cristo sa pamamagitan ng pananampalataya—Matapos nito ay tatawagin sila sa pangalan ni Cristo—Pinayuhan sila ni Haring Benjamin na maging matatag at hindi natitinag sa mabubuting gawa. Mga 124 B.C.[/i]\n\n1 At ngayon, ito ay nangyari na nang makapangusap si haring Benjamin sa kanyang mga tao, siya ay nagpasugo sa kanila, nagnanais na malaman kung ang kanyang mga tao ay naniwala sa mga salitang kanyang sinabi sa kanila.\n\n2 At silang lahat ay sumigaw sa iisang tinig, sinasabing: Oo, pinaniniwalaan namin ang lahat ng salitang iyong sinabi sa amin; at gayundin, alam namin ang katiyakan at katotohanan ng mga yaon, dahil sa Espiritu ng Panginoong Makapangyarihan, na gumawa ng malaking pagbabago sa amin, o sa aming mga puso, kaya nga kami ay wala nang hangarin pang gumawa ng masama, kundi ang patuloy na gumawa ng mabuti.\n\n3 At kami, sa aming sarili, gayundin, sa pamamagitan ng walang hanggang kabutihan ng Diyos, at sa mga pagpapahayag ng kanyang Espiritu, ay nagkaroon ng mga dakilang pangitain tungkol sa yaong darating; at kung naaangkop, maaari kaming makapagpropesiya tungkol sa lahat ng bagay.\n\n4 At ang pananampalatayang nakamit namin sa mga bagay na sinabi sa amin ng aming hari ang nagdala sa amin sa ganito kadakilang kaalaman, kung kaya’t kami ay nagsasaya nang may labis-labis na dakilang kagalakan.\n\n5 At kami ay nahahandang makipagtipan sa aming Diyos na gawin ang kanyang kalooban, at maging masunurin sa kanyang mga kautusan sa lahat ng bagay na kanyang ipag-uutos sa amin, sa lahat ng nalalabi naming mga araw, upang hindi namin dalhin sa aming sarili ang isang walang katapusang parusa, tulad ng sinabi ng anghel, upang hindi kami tumungga mula sa saro ng poot ng Diyos.\n\n6 At ngayon, ito ang mga salitang ninais ni haring Benjamin mula sa kanila; at kaya nga, kanyang sinabi sa kanila: Inyong sinabi ang mga salitang aking ninais; at ang tipang inyong ginawa ay isang matwid na tipan.\n\n7 At ngayon, dahil sa tipang inyong ginawa, kayo ay tatawaging mga anak ni Cristo, mga anak niyang lalaki, at mga anak niyang babae; sapagkat dinggin, sa araw na ito, kayo ay kanyang espirituwal na isinilang; sapagkat sinasabi ninyo na ang inyong mga puso ay nagbago sa pamamagitan ng pananampalataya sa kanyang pangalan; kaya nga, kayo ay isinilang sa kanya at naging kanyang mga anak na lalaki at mga anak na babae.\n\n8 At sa ilalim ng pangalang ito, kayo ay ginawang malaya, at walang ibang pangalan kung saan kayo ay kayang gawing malaya. Walang ibang pangalang ibinigay kung saan ang kaligtasan ay darating; kaya nga, nais kong taglayin ninyo ang pangalan ni Cristo, kayong lahat na nakipagtipan sa Diyos na kayo ay maging masunurin hanggang sa wakas ng inyong mga buhay.\n\n9 At ito ay mangyayari na sinumang gagawa nito ay matatagpuan sa kanang kamay ng Diyos, sapagkat malalaman niya ang pangalang itatawag sa kanya; sapagkat siya ay tatawagin sa pangalan ni Cristo.\n\n10 At ngayon, ito ay mangyayari na sinumang hindi magtataglay ng pangalan ni Cristo sa kanyang sarili ay tiyak na tatawagin sa ibang pangalan; kaya nga, matatagpuan niya ang sarili sa kaliwang kamay ng Diyos.\n\n11 At nais kong inyo ring pakatandaan, na ito ang pangalang sinabi ko na aking ibibigay sa inyo na hindi kailanman mabubura, maliban na lamang kung dahil sa paglabag; kaya nga, ingatan ninyo na hindi kayo lalabag, nang ang pangalan ay hindi mabura sa inyong mga puso.\n\n12 Sinasabi ko sa inyo, nais kong inyong pakatandaan na panatilihing laging nakasulat ang pangalan sa inyong mga puso, nang kayo ay hindi matagpuan sa kaliwang kamay ng Diyos, kundi inyong marinig at makilala ang tinig ng tatawag sa inyo, at gayundin, ang pangalang kanyang itatawag sa inyo.\n\n13 Sapagkat paano makikilala ng isang tao ang panginoon na hindi niya pinaglingkuran, at isang dayuhan sa kanya, at malayo sa pag-iisip at mga hangarin ng kanyang puso?\n\n14 At muli, kinukuha ba ng isang tao ang asno na pag-aari ng kanyang kapitbahay, at itatago ito? Sinasabi ko sa inyo, Hindi; ni hindi niya pahihintulutan na kumain ito kasama ng kanyang mga kawan, kundi ito ay kanyang itataboy, at iwawaksi sa labas. Sinasabi ko sa inyo, gayundin ang mangyayari sa inyo kung hindi ninyo nalalaman ang pangalang itatawag sa inyo.\n\n15 Anupa’t nais kong kayo ay maging matatag at hindi natitinag, laging nananagana sa mabubuting gawa, upang si Cristo, ang Panginoong Diyos na Makapangyarihan, ay matatakan kayong kanya, upang kayo ay madala sa langit, upang kayo ay magkaroon ng walang katapusang kaligtasan at buhay na walang hanggan, sa pamamagitan ng karunungan, at kapangyarihan, at katarungan, at awa niya na lumikha sa lahat ng bagay na nasa langit at nasa lupa, na siyang Diyos ng lahat. Amen.\n\n", "mosiah 6": "[center][font_size=26]Kabanata 6[/font_size][/center]\n\n[i]Itinala ni Haring Benjamin ang mga pangalan ng mga tao at humirang ng mga saserdote upang turuan sila—Namahala si Mosias bilang isang matwid na hari. Mga 124–121 B.C.[/i]\n\n1 At ngayon, naisip ni haring Benjamin na naaangkop, matapos mangusap sa mga tao, na kunin niya ang pangalan ng lahat ng yaong nakipagtipan sa Diyos na susundin ang kanyang mga kautusan.\n\n2 At ito ay nangyari na wala kahit isang kaluluwa, maliban sa maliliit na bata, ang hindi nakipagtipan at tinaglay sa kanilang sarili ang pangalan ni Cristo.\n\n3 At muli, ito ay nangyari na nang matapos si haring Benjamin sa lahat ng bagay na ito, at itinalaga ang kanyang anak na si Mosias na maging tagapamahala at hari ng kanyang mga tao, at ibinigay sa kanya ang lahat ng pananagutan hinggil sa kaharian, at naghirang din ng mga saserdote upang turuan ang mga tao, nang sa gayon ay maaari nilang marinig at malaman ang mga kautusan ng Diyos, at upang pukawin sila sa pag-alala ng sumpang kanilang ginawa, pinauwi niya ang maraming tao, at sila ay nagsiuwi, bawat isa, alinsunod sa kanilang mga mag-anak, sa kani-kanilang tahanan.\n\n4 At si Mosias ay nagsimulang mamahala bilang kahalili ng kanyang ama. At nagsimula siyang mamahala sa ikatatlumpung taon ng kanyang gulang, na sa kabuuan ay tinatayang mga apatnaraan at pitumpu’t anim na taon mula sa panahong nilisan ni Lehi ang Jerusalem.\n\n5 At si haring Benjamin ay nabuhay nang tatlo pang taon at siya ay namatay.\n\n6 At ito ay nangyari na lumakad si haring Mosias sa mga landas ng Panginoon, at sinunod ang kanyang mga paghuhukom at kanyang mga batas, at sinunod ang kanyang mga kautusan sa lahat ng bagay na ipinag-uutos sa kanya.\n\n7 At iniutos ni haring Mosias sa kanyang mga tao na bungkalin ang lupa. At siya rin, sa kanyang sarili, ay nagbungkal ng lupa, nang sa gayon siya ay hindi maging pabigat sa kanyang mga tao, upang magawa niya ang naaalinsunod sa ginawa ng kanyang ama sa lahat ng bagay. At walang anumang alitang nangyari sa kanyang mga tao sa loob ng tatlong taon.\n\n", "mosiah 7": "[center][font_size=26]Kabanata 7[/font_size][/center]\n\n[i]Natagpuan ni Ammon ang lupain ng Lehi-Nephi, kung saan hari si Limhi—Ang mga tao ni Limhi ay nasa pagkaalipin sa mga Lamanita—Isinalaysay ni Limhi ang kanilang kasaysayan—Nagpatotoo ang isang propeta (si Abinadi) na si Cristo ang Diyos at Ama ng lahat ng bagay—Ang mga yaong nagpunla ng karumihan ay mag-aani ng buhawi, at ang mga yaong nagbigay ng kanilang pagtitiwala sa Panginoon ay maliligtas. Mga 121 B.C.[/i]\n\n1 At ngayon, ito ay nangyari na matapos makatamasa si haring Mosias ng patuloy na kapayapaan sa loob ng tatlong taon, nagnais siyang malaman ang hinggil sa mga taong umahon upang manahan sa lupain ng Lehi-Nephi, o sa lungsod ng Lehi-Nephi; sapagkat ang kanyang mga tao ay walang anumang nabalitaan hinggil sa kanila mula pa noong panahong umalis sila sa lupain ng Zarahemla; kaya nga, binagabag siya ng kanilang mga panliligalig.\n\n2 At ito ay nangyari na pinahintulutan ni haring Mosias na umahon sa lupain ng Lehi-Nephi ang labing-anim sa kanilang malalakas na kalalakihan, upang magsiyasat hinggil sa kanilang mga kapatid.\n\n3 At ito ay nangyari na nagsimula silang umahon kinabukasan, kasama nila ang isang Ammon, siya na isang malakas at magiting na lalaki, at isang inapo ni Zarahemla; at siya rin ang kanilang pinuno.\n\n4 At ngayon, hindi nila alam kung anong landas ang kanilang tatahakin sa ilang upang makaahon sa lupain ng Lehi-Nephi; kaya nga, nagpagala-gala sila ng maraming araw sa ilang, maging apatnapung araw silang nagpagala-gala.\n\n5 At nang apatnapung araw na silang nagpagala-gala ay nakarating sila sa isang burol, na nasa hilaga ng lupain ng Silom, at doon nila itinayo ang kanilang mga tolda.\n\n6 At isinama ni Ammon ang tatlo sa kanyang mga kapatid, at ang kanilang mga pangalan ay Amaleki, Helem, at Hem, at bumaba sila sa lupain ng Nephi.\n\n7 At dinggin, nakaharap nila ang hari ng mga tao na nasa lupain ng Nephi, at sa lupain ng Silom; at pinalibutan sila ng mga bantay ng hari, at dinakip, at iginapos, at ipinasok sa bilangguan.\n\n8 At ito ay nangyari na noong nasa ikalawang araw na sila sa bilangguan ay muli silang dinala sa harapan ng hari, at ang kanilang mga gapos ay kinalag; at tumayo sila sa harapan ng hari, at pinahintulutan, o sa madaling salita ay inutusan, na sagutin nila ang mga katanungang kanyang itatanong sa kanila.\n\n9 At sinabi niya sa kanila: Dinggin, ako si Limhi, ang anak ni Noe, na anak ni Zenif, na lumisan sa lupain ng Zarahemla upang manahin ang lupaing ito, na lupain ng kanilang mga ama, na ginawang hari sa pamamagitan ng tinig ng mga tao.\n\n10 At ngayon, nais kong malaman ang dahilan kung bakit nangahas kayong lumapit sa mga pader ng lungsod, kung ako nga rin ay kasama ng aking mga bantay sa labas ng pintuang-bayan?\n\n11 At ngayon, sa dahilang ito kung kaya’t kayo ay pinahintulutan kong mabuhay, upang matanong ko kayo, o kung hindi ay ipinapatay ko na sana kayo sa aking mga bantay. Pinahihintulutan kayong makapagsalita.\n\n12 At ngayon, nang matanto ni Ammon na siya ay pinahihintulutang makapagsalita, lumapit siya at yumukod sa harapan ng hari; at nang muling tumayo ay sinabi niya: O hari, labis akong nagpapasalamat sa Diyos sa araw na ito na nabubuhay pa ako, at pinahihintulutang makapagsalita; at mangangahas akong magsalita pa;\n\n13 Sapagkat nakatitiyak ako na kung nakikilala ninyo ako ay hindi ninyo pahihintulutang ako ay magapos. Sapagkat ako si Ammon, at isa akong inapo ni Zarahemla, at naglakbay mula sa lupain ng Zarahemla upang magsiyasat hinggil sa aming mga kapatid, na inilabas ni Zenif mula sa lupaing yaon.\n\n14 At ngayon, ito ay nangyari na matapos marinig ni Limhi ang mga salita ni Ammon, labis siyang nagalak, at nagsabing: Ngayon, nalalaman ko nang may katiyakan na ang aking mga kapatid na nasa lupain ng Zarahemla ay buhay pa. At ngayon, ako ay magsasaya; at bukas ay papapangyarihin ko na magsaya rin ang aking mga tao.\n\n15 Sapagkat dinggin, kami ay nasa pagkaalipin sa mga Lamanita, at nabubuwisan ng buwis na napakabigat dalhin. At ngayon, dinggin, palalayain tayo ng ating mga kapatid mula sa ating pagkaalipin, o mula sa mga kamay ng mga Lamanita, at magiging mga alipin nila tayo; sapagkat higit na mabuting maging mga alipin tayo ng mga Nephita kaysa magbayad ng buwis sa hari ng mga Lamanita.\n\n16 At ngayon, inutusan ni haring Limhi ang kanyang mga bantay na hindi na nila dapat igapos pa si Ammon ni ang kanyang mga kapatid, kundi iniutos na sila ay magtungo sa burol na nasa hilaga ng Silom, at dalhin ang kanilang mga kapatid sa lungsod, nang sa gayon sila ay makakain, at makainom, at maipahinga ang kanilang sarili mula sa hirap ng kanilang paglalakbay; sapagkat maraming bagay ang kanilang dinanas; nagdanas sila ng gutom, uhaw, at pagod.\n\n17 At ngayon, ito ay nangyari na kinabukasan, si haring Limhi ay nagpadala ng pahayag sa lahat ng kanyang mga tao, nang sa gayon sama-sama nilang matipon ang kanilang sarili sa templo, upang pakinggan ang mga salitang kanyang sasabihin sa kanila.\n\n18 At ito ay nangyari na nang sama-samang matipon nila ang sarili na nangusap siya sa kanila sa ganitong pamamaraan, sinasabing: O kayo, aking mga tao, itaas ang inyong mga ulo at maalo; sapagkat dinggin, nalalapit na ang panahon, o hindi na nalalayo, na hindi na tayo masasakop pa ng ating mga kaaway, sa kabila ng marami nating pakikibaka, na nauwi sa wala; ngunit nananalig ako na mayroon pang nananatiling isang mabisang pakikibaka na magagawa.\n\n19 Samakatwid, itaas ang inyong mga ulo, at magsaya, at ibigay ang inyong tiwala sa Diyos, sa yaong Diyos na Diyos ni Abraham, at ni Isaac, at ni Jacob; at gayundin, ang yaong Diyos na naglabas sa mga anak ni Israel sa lupain ng Egipto, at pinapangyari na sila ay makalakad sa Dagat na Pula sa ibabaw ng tuyong lupa, at pinakain sila ng manna upang hindi sila mangasawi sa ilang; at marami pang bagay ang kanyang ginawa para sa kanila.\n\n20 At muli, ang yaon ding Diyos ang naglabas sa ating mga ama sa lupain ng Jerusalem, at nag-aruga at nangalaga sa kanyang mga tao maging hanggang sa ngayon; at dinggin, dahil sa ating kasamaan at mga karumal-dumal na gawain kaya tayo ay dinala niya sa pagkaalipin.\n\n21 At lahat kayo ay mga saksi sa araw na ito, na si Zenif, na ginawang hari ng mga taong ito, siya na naging labis na sabik na manahin ang lupain ng kanyang mga ama, kaya nga, dahil sa nalinlang ng katusuhan at pandaraya ni haring Laman, na nakipagkasundo kay haring Zenif, at matapos isuko sa kanyang mga kamay ang pag-aari ng isang bahagi ng lupain, o maging ang lungsod ng Lehi-Nephi, at ang lungsod ng Silom; at ang lupain sa paligid—\n\n22 At ang lahat ng ito ay kanyang ginawa, dahil sa natatanging layuning dalhin ang mga taong ito sa pagkasakop o pagkaalipin. At dinggin, tayo sa panahong ito ay nagbabayad ng buwis sa hari ng mga Lamanita, na umaabot sa kalahati ng ating mga mais, at ng ating sebada, at maging bawat uri ng lahat ng ating mga butil, at kalahati ng tubo ng ating mga kawan at bakahan; at maging kalahati ng lahat ng mayroon tayo o inaari ay sinisingil sa atin ng hari ng mga Lamanita, o ang ating mga buhay.\n\n23 At ngayon, hindi ba ito mabigat dalhin? At hindi ba itong ating pagdurusa ay labis? Ngayon, dinggin, anong laking dahilan upang tayo ay magdalamhati.\n\n24 Oo, sinasabi ko sa inyo, napakalaki ng mga dahilan upang tayo ay magdalamhati; sapagkat dinggin, kayrami na sa ating mga kapatid ang napatay, at ang kanilang dugo ay dumanak nang walang kabuluhan, at lahat ay dahil sa kasamaan.\n\n25 Sapagkat kung hindi sana nangahulog sa paglabag ang mga taong ito ay hindi sana pinahintulutan ng Panginoon na sumapit ang malaking kapahamakang ito sa kanila. Subalit dinggin, ayaw nilang makinig sa kanyang mga salita; kundi nagkaroon ng mga alitan sa kanila, maging napakarami hanggang sa dumanak ang dugo sa kanila.\n\n26 At isang propeta ng Panginoon ang kanilang pinatay; oo, isang piniling tao ng Diyos, na nagsabi sa kanila tungkol sa kanilang mga kasamaan at karumal-dumal na gawain, at nagpropesiya ng maraming bagay na mangyayari, oo, maging ang pagparito ni Cristo.\n\n27 At dahil sa sinabi niya sa kanila na si Cristo ang Diyos, ang Ama ng lahat ng bagay, at sinabing mag-aanyong tao siya, at ito ang anyo kung saan iwinangis ang tao sa simula; o sa ibang mga salita, sinabi niyang nilikha ang tao na kawangis ng Diyos, at na ang Diyos ay bababa sa mga anak ng tao, at magkakaroon siya ng laman at dugo, at hahayo sa balat ng lupa—\n\n28 At ngayon, dahil sa sinabi niya ito ay kanilang pinatay siya; at marami pang bagay ang kanilang ginawa na nagdala ng kapootan ng Diyos sa kanila. Samakatwid, sino ang magtataka na sila ay nasa pagkaalipin, at sila nga ay binagabag ng matitinding paghihirap?\n\n29 Sapagkat dinggin, sinabi ng Panginoon: Hindi ko tutulungan ang aking mga tao sa araw ng kanilang paglabag; kundi hahadlangan ko ang kanilang mga landas nang hindi sila umunlad; at ang kanilang mga gawa ay magiging isang batong katitisuran nila.\n\n30 At muli, sinabi niya: Kung magpupunla ng karumihan ang aking mga tao, aanihin nila ang ipa niyon sa buhawi; at ang kahihinatnan nito ay lason.\n\n31 At muli, sinabi niya: Kung magpupunla ng karumihan ang aking mga tao, aanihin nila ang hanging silangan, na nagdadala ng dagliang pagkalipol.\n\n32 At ngayon, dinggin, ang pangako ng Panginoon ay natupad, at kayo ay pinarurusahan at naghihirap.\n\n33 Subalit kung kayo ay babaling sa Panginoon nang may buong layunin ng puso, at ibibigay ang tiwala ninyo sa kanya, at paglilingkuran siya nang buong pagsusumigasig ng pag-iisip, kung gagawin ninyo ito, siya, alinsunod sa kanyang sariling kalooban at kagalakan, ay palalayain kayo mula sa pagkaalipin.\n\n", "mosiah 8": "[center][font_size=26]Kabanata 8[/font_size][/center]\n\n[i]Tinuruan ni Ammon ang mga tao ni Limhi—Nalaman niya ang tungkol sa dalawampu’t apat na lamina ng mga Jaredita—Ang mga sinaunang talaan ay maaaring isalin ng mga tagakita—Walang kaloob ang hihigit pa kaysa sa pagka-tagakita. Mga 121 B.C.[/i]\n\n1 At ito ay nangyari na matapos mangusap si haring Limhi sa kanyang mga tao, sapagkat marami siyang sinabi sa kanila at kaunti lamang sa mga yaon ang aking isinulat sa aklat na ito, sinabi niya sa kanyang mga tao ang lahat ng bagay hinggil sa kanilang mga kapatid na nasa lupain ng Zarahemla.\n\n2 At iniutos niya na si Ammon ay tumayo sa harapan ng maraming tao, at ilahad sa kanila ang lahat ng nangyari sa kanilang mga kapatid mula sa panahong umahon si Zenif mula sa lupain maging hanggang sa panahong siya rin ay dumating sa lupain.\n\n3 At inilahad din niya sa kanila ang mga huling salitang itinuro ni haring Benjamin sa kanila, at ipinaliwanag ang mga ito sa mga tao ni haring Limhi, nang sa gayon maunawaan nila ang lahat ng salitang kanyang sinabi.\n\n4 At ito ay nangyari na nang matapos niyang gawin ang lahat ng ito, na pinauwi ni haring Limhi ang maraming tao, at pinapangyari na ang bawat isa sa kanila ay magsibalik na sa kani-kanilang tahanan.\n\n5 At ito ay nangyari na iniutos niya na dalhin sa harapan ni Ammon ang mga laminang naglalaman ng mga tala ng kanyang mga tao mula noong panahong umalis sila sa lupain ng Zarahemla, upang kanyang mabasa ang mga ito.\n\n6 Ngayon, pagkatapos na pagkatapos mabasa ni Ammon ang talaan, nagtanong ang hari sa kanya upang malaman kung siya ba ay makapagbibigay-pakahulugan sa mga wika, at sinabi ni Ammon sa kanya na hindi siya marunong.\n\n7 At sinabi ng hari sa kanya: Dahil sa pagdadalamhating sanhi ng paghihirap ng aking mga tao, iniutos ko na apatnapu’t tatlo ng aking mga tao ang maglakbay sa ilang, nang sa gayon ay baka sakaling matagpuan nila ang lupain ng Zarahemla, upang makapagsumamo kami sa aming mga kapatid na palayain kami mula sa pagkaalipin.\n\n8 At naligaw sila sa ilang sa loob ng maraming araw, ngunit nagsumigasig sila, at hindi natagpuan ang lupain ng Zarahemla kundi bumalik sa lupaing ito, matapos maglakbay sa isang lupain sa gitna ng maraming tubig, matapos matagpuan ang isang lupaing nagkalat ang mga buto ng tao, at ng mga hayop, at nagkalat din ang mga guho ng bawat uri ng gusali, matapos matagpuan ang isang lupaing tinirahan ng mga taong kasindami ng mga hukbo ng Israel.\n\n9 At bilang patunay na totoo ang mga bagay na kanilang sinabi ay nagdala sila ng dalawampu’t apat na lamina na puno ng mga ukit, at gawa ang mga ito sa lantay na ginto.\n\n10 At dinggin din, nagdala sila ng mga baluti sa dibdib, na malalaki, at gawa ang mga ito sa tanso at tumbaga, at walang mga sira.\n\n11 At muli, nagdala sila ng mga espada, ang mga puluhan niyon ay sira na, at ang mga talim niyon ay kinain na ng kalawang; at walang sinuman sa lupain ang makapagbigay-pakahulugan ng wika o ng mga ukit na nasa mga lamina. Samakatwid, sinabi ko sa iyo: Marunong ka bang magsalin?\n\n12 At sinasabi ko sa iyong muli: May kilala ka bang marunong magsalin? Sapagkat nais kong maisalin sa aming wika ang mga talaang ito; sapagkat, baka sakali, ang mga ito ay makapagbigay sa amin ng kaalaman tungkol sa labi ng mga taong nalipol, kung saan ang mga talaang ito ay nanggaling; o, baka sakali, ang mga ito ay makapagbigay sa amin ng kaalaman tungkol na rin sa mga taong ito na nalipol; at nais kong malaman ang sanhi ng kanilang pagkalipol.\n\n13 Ngayon, sinabi ni Ammon sa kanya: Ako ay tiyak na makapagsasabi sa inyo, O hari, tungkol sa isang lalaking makapagsasalin sa mga talaan; sapagkat may magagamit siya sa pagtingin, at pagsalin ng lahat ng talaang sinauna; at kaloob ito mula sa Diyos. At ang mga bagay na ito ay tinatawag na mga pansalin, at walang sinumang makatitingin sa mga yaon maliban kung inutusan siya, at baka tingnan niya ang yaong hindi nararapat at masawi siya. At kung sinuman ang inutusang tumingin dito, siya rin ay tinatawag na tagakita.\n\n14 At dinggin, ang hari ng mga tao na nasa lupain ng Zarahemla ang taong inutusan upang gawin ang mga bagay na ito, at siyang may taglay nitong mataas na kaloob mula sa Diyos.\n\n15 At sinabi ng hari na ang tagakita ay higit pa kaysa propeta.\n\n16 At sinabi ni Ammon na ang tagakita ay tagapaghayag at propeta rin; at isang kaloob na nakahihigit na hindi maaaring makamtan ng sinuman, maliban kung taglay niya ang kapangyarihan ng Diyos, na walang sinuman ang maaaring magtaglay; bagama’t maaaring magtaglay ang isang tao ng dakilang kapangyarihan na ibinigay sa kanya mula sa Diyos.\n\n17 Subalit maaaring malaman ng tagakita ang mga bagay na nakalipas na, at gayundin ang mga bagay na mangyayari pa lamang, at sa pamamagitan nila ay ipahahayag ang lahat ng bagay, o, sa madaling salita, ang mga lihim na bagay ay maipaaalam, at ang mga nakatagong bagay ay malalagay sa liwanag, at ang mga bagay na hindi pa nalalaman ay ipaaalam nila, at ang mga bagay rin na hindi sana malalaman ay maipaaalam nila.\n\n18 Sa gayon, ang Diyos ay nagbigay ng paraan upang ang taong yaon, sa pamamagitan ng pananampalataya, ay makagawa ng mga makapangyarihang himala; kaya nga, siya ay naging malaking kapakinabangan sa kanyang kapwa.\n\n19 At ngayon, nang matapos si Ammon sa pangungusap ng mga salitang ito ay labis na nagsaya ang hari, at nagbigay-pasasalamat sa Diyos, sinasabing: Walang alinlangan na isang malaking hiwaga ang nilalaman ng mga laminang ito, at ang mga pansaling ito ay walang alinlangang inihanda para sa layunin ng paglalahad ng mga hiwagang ganito sa mga anak ng tao.\n\n20 O kagila-gilalas ang mga gawa ng Panginoon, at gaano katagal niyang titiisin ang kanyang mga tao; oo, at napakabulag at hindi maarok ang mga pang-unawa ng mga anak ng tao; sapagkat ayaw nilang maghangad ng karunungan, ni hindi nila nais na mamuno siya sa kanila!\n\n21 Oo, para silang mga ligaw na kawan na nagsisitakas mula sa pastol, at nagsikalat, at nataboy, at mga sinila ng mga hayop sa kagubatan.\n\n", "mosiah 9": "Ang Talaan ni Zenif—Isang ulat tungkol sa kanyang mga tao, mula sa panahong umalis sila sa lupain ng Zarahemla hanggang sa panahong naligtas sila mula sa mga kamay ng mga Lamanita.\n\nBinubuo ng mga kabanata 9 hanggang 22.\n\n[center][font_size=26]Kabanata 9[/font_size][/center]\n\n[i]Pinamunuan ni Zenif ang isang pangkat mula sa Zarahemla upang angkinin ang lupain ng Lehi-Nephi—Ang hari ng mga Lamanita ay pinahintulutan silang manahin ang lupain—Nagkaroon ng digmaan sa pagitan ng mga Lamanita at mga tao ni Zenif. Mga 200–187 B.C.[/i]\n\n1 Ako, si Zenif, na naturuan sa lahat ng wika ng mga Nephita, at nagkaroon ng kaalaman tungkol sa lupain ng Nephi, o sa lupain ng unang pamana ng aming mga ama, at naisugo bilang isang tagamanman sa mga Lamanita upang subaybayan ko nang palihim ang kanilang lakas, upang masalakay sila ng aming mga hukbo at lipulin sila—subalit nang makita kong may mabuti sa kanila ay hinangad kong hindi na sila lipulin.\n\n2 Samakatwid, nakipagtalo ako sa aking mga kapatid sa ilang, sapagkat ninais kong makipagkasundo sa kanila ang aming pinuno; subalit dahil sa siya ay isang taong mabagsik at uhaw sa dugo, iniutos niyang patayin ako; subalit naligtas ako dahil sa labis na pagpapadanak ng dugo; sapagkat ang ama ay lumaban sa ama, at kapatid laban sa kapatid, hanggang sa nalipol ang malaking bahagi ng aming hukbo sa ilang; at bumalik kami, ang mga yaong natira sa amin, sa lupain ng Zarahemla, upang isalaysay ang pangyayaring yaon sa kanilang mga asawa’t anak.\n\n3 At gayunpaman, ako na labis na sabik na manahin ang lupain ng aming mga ama ay nagtipon ng kasindami ng nagnanais na umahon upang angkinin ang lupain, at nagsimula muling maglakbay sa ilang paahon sa lupain; subalit binagabag kami ng taggutom at mga labis na paghihirap; sapagkat naging mabagal kami sa pag-alala sa Panginoon naming Diyos.\n\n4 Gayunpaman, matapos ang maraming araw na pagpapagala-gala sa ilang, itinayo namin ang aming mga tolda sa lugar kung saan napatay ang aming mga kapatid, na malapit sa lupain ng aming mga ama.\n\n5 At ito ay nangyari na nagtungo akong muli kasama ang apat sa aking mga tauhan sa lungsod, patungo sa hari, upang malaman ko ang kalooban ng hari, at upang malaman ko kung maaari akong pumasok kasama ang aking mga tao at angkinin ang lupain nang mapayapa.\n\n6 At ako ay humarap sa hari, at siya ay nakipagtipan sa akin na maaari kong angkinin ang lupain ng Lehi-Nephi, at ang lupain ng Silom.\n\n7 At iniutos din niyang umalis sa lupain ang kanyang mga tao, at ako at ang aking mga tao ay pumasok sa lupain upang angkinin ito.\n\n8 At kami ay nagsimulang magtayo ng mga gusali, at ayusin ang mga pader ng lungsod, oo, maging ang mga pader ng lungsod ng Lehi-Nephi, at ng lungsod ng Silom.\n\n9 At kami ay nagsimulang magbungkal ng lupa, oo, maging lahat ng uri ng butil, mga butil ng mais, at ng trigo, at ng sebada, at ng neas, at ng seum, at ng mga binhi ng lahat ng uri ng bungang-kahoy; at kami ay nagsimulang dumami at umunlad sa lupain.\n\n10 Ngayon, ito ang katusuhan at ang pandaraya ni haring Laman, ang dalhin ang aking mga tao sa pagkaalipin, kung kaya’t isinuko niya ang lupain upang maangkin namin ito.\n\n11 Anupa’t ito ay nangyari, na matapos kaming manirahan sa lupain sa loob ng labindalawang taon ay nagsimulang mabalisa si haring Laman, na baka sa anumang pamamaraan ang aking mga tao ay maging malakas sa lupain, at hindi nila madaig sila at madala sila sa pagkaalipin.\n\n12 Ngayon, sila ay mga tamad at mga taong sumasamba sa mga diyus-diyusan; kaya nga, ninais nila na kami ay dalhin sa pagkaalipin, upang magpakabundat sila sa mga gawa ng aming mga kamay; oo, upang magpakabusog sila sa mga kawan ng aming mga pastulan.\n\n13 Samakatwid, ito ay nangyari na nagsimula si haring Laman na galitin ang kanyang mga tao upang sila ay makipaglaban sa aking mga tao; kaya nga, nagsimulang magkaroon ng mga digmaan at kaguluhan sa lupain.\n\n14 Sapagkat sa ikalabintatlong taon ng aking paghahari sa lupain ng Nephi, sa dakong katimugan ng lupain ng Silom, nang pinaiinom at pinakakain ng aking mga tao ang kanilang mga kawan, at binubungkal ang kanilang mga lupa, isang napakalaking hukbo ng mga Lamanita ang sumalakay at nagsimulang patayin sila, at kinuha ang kanilang mga kawan, at ang mga mais ng kanilang bukirin.\n\n15 Oo, at ito ay nangyari na nagsitakas sila, ang lahat ng hindi naabutan, maging patungo sa lungsod ng Nephi, at nanawagan sa akin para sa kaligtasan.\n\n16 At ito ay nangyari na sinandatahan ko sila ng mga busog, at ng mga palaso, at ng mga espada, at ng mga simitar, at ng mga pamalo, at ng mga tirador, at ng lahat ng uri ng sandata na aming maaaring malikha, at ako at ang aking mga tao ay humayo upang harapin ang mga Lamanita sa digmaan.\n\n17 Oo, sa lakas ng Panginoon, humayo kami para makipagdigma laban sa mga Lamanita; sapagkat ako at ang aking mga tao ay taimtim na nagsumamo sa Panginoon na iligtas niya kami mula sa mga kamay ng aming mga kaaway, sapagkat kami ay nagising sa pag-alala sa pagkakaligtas ng aming mga ama.\n\n18 At dininig ng Diyos ang aming mga pagsusumamo at tinugon ang aming mga panalangin; at humayo kami sa kanyang kapangyarihan; oo, humayo kami laban sa mga Lamanita, at sa loob ng isang araw at isang gabi ay nakapatay kami ng tatlong libo at apatnapu’t tatlo; pinagpapatay namin sila maging hanggang sa maitaboy namin sila palabas ng aming lupain.\n\n19 At ako rin, sa pamamagitan ng aking sariling mga kamay, ay tumulong sa paglilibing sa kanilang mga patay. At dinggin, sa aming labis na kalungkutan at panaghoy, dalawang daan at pitumpu’t siyam sa aming mga kapatid ang napatay.\n\n", "mosiah 10": "[center][font_size=26]Kabanata 10[/font_size][/center]\n\n[i]Namatay si Haring Laman—Ang kanyang mga tao ay mababangis at malulupit at naniniwala sa mga maling kaugalian—Si Zenif at ang kanyang mga tao ay nanaig laban sa kanila. Mga 187–160 B.C.[/i]\n\n1 At ito ay nangyari na muli naming sinimulang itatag ang kaharian at muli naming sinimulang angkinin ang lupain nang mapayapa. At iniutos kong gumawa ng lahat ng uri ng sandata ng digmaan, nang sa gayon magkaroon ako ng mga sandata para sa aking mga tao sa pagdating ng panahon na ang mga Lamanita ay sumalakay muli upang makidigma sa aking mga tao.\n\n2 At ako ay nagtalaga ng mga bantay sa paligid ng lupain, upang ang mga Lamanita ay hindi na makasalakay sa aming muli nang hindi namamalayan at lipulin kami; at sa ganito ko binantayan ang aking mga tao at aking mga kawan, at iniadya sila mula sa pagkahulog sa mga kamay ng aming mga kaaway.\n\n3 At ito ay nangyari na aming minana ang lupain ng aming mga ama sa loob ng maraming taon, oo, sa loob ng dalawampu’t dalawang taon.\n\n4 At iniutos kong bungkalin ng kalalakihan ang lupa, at magtanim ng lahat ng uri ng butil at lahat ng uri ng bawat bungang-kahoy.\n\n5 At iniutos ko na ang kababaihan ay magkidkid, at magsikap, at gumawa, at maghabi ng lahat ng uri ng mainam na lino, oo, at lahat ng uri ng tela, upang madamitan namin ang aming kahubaran; at sa ganito kami umunlad sa lupain—sa ganito kami nagkaroon ng patuloy na kapayapaan sa lupain sa loob ng dalawampu’t dalawang taon.\n\n6 At ito ay nangyari na namatay si haring Laman, at nagsimulang mamamahala ang kanyang anak bilang kahalili niya. At sinimulan niyang pukawin ang kanyang mga tao na maghimagsik laban sa aking mga tao; kaya nga, nagsimula silang maghanda upang makidigma, at sumalakay sa pakikidigma sa aking mga tao.\n\n7 Subalit isinugo ko ang aking mga tagamanman sa paligid ng lupain ng Semlon, upang matuklasan ko ang kanilang mga paghahanda, upang makapagbantay ako laban sa kanila, upang hindi sila makasalakay sa aking mga tao at lipulin sila.\n\n8 At ito ay nangyari na sumalakay sila sa dakong hilaga ng lupain ng Silom, kasama ang kanilang napakalaking hukbo, mga kalalakihang nasasandatahan ng mga busog, at ng mga palaso, at ng mga espada, at ng mga simitar, at ng mga bato, at ng mga tirador; at kanilang inahitan ang kanilang mga ulo kung kaya’t sila ay kalbo; at sila ay nabibigkisan ng bigkis na balat sa kanilang mga balakang.\n\n9 At ito ay nangyari na iniutos ko na magtago sa ilang ang kababaihan at mga anak ng aking mga tao; at iniutos ko rin na ang lahat ng matatandang lalaki na kayang magdala ng sandata, at gayundin ang lahat ng aking mga kabataang lalaki na kayang magdala ng sandata, ay sama-samang tipunin ang kanilang sarili upang makidigma laban sa mga Lamanita; at itinalaga ko sila sa kanilang mga hanay, bawat lalaki alinsunod sa kanyang gulang.\n\n10 At ito ay nangyari na umahon kami upang makidigma laban sa mga Lamanita; at ako, maging ako, sa aking katandaan, ay umahon upang makidigma laban sa mga Lamanita. At ito ay nangyari na umahon kami sa lakas ng Panginoon upang makidigma.\n\n11 Ngayon, ang mga Lamanita ay walang nalalaman hinggil sa Panginoon, ni sa lakas ng Panginoon, kaya nga, umaasa sila sa kanilang sariling lakas. Gayunman, sila ay malalakas na tao, batay sa lakas ng tao.\n\n12 Sila ay mababangis, at malulupit, at mga taong uhaw sa dugo, naniniwala sa mga kaugalian ng kanilang mga ama, na ito—Naniniwala na sila ay itinaboy palabas ng lupain ng Jerusalem dahil sa kasamaan ng kanilang mga ama, at na ginawan sila ng masama sa ilang ng kanilang mga kapatid, at ginawan din sila ng masama habang tumatawid sa dagat;\n\n13 At muli, na ginawan sila ng masama habang nasa lupain ng kanilang unang pamana, matapos silang tumawid sa dagat, at lahat ng ito ay dahil sa higit na matapat si Nephi sa pagsunod sa mga kautusan ng Panginoon—kaya nga pinagpala siya ng Panginoon, sapagkat dininig ng Panginoon ang kanyang mga panalangin at tinugon ang mga yaon, at siya ang namuno sa kanilang paglalakbay sa ilang.\n\n14 At napoot sa kanya ang kanyang mga kapatid dahil sa hindi nila naunawaan ang mga pakikitungo ng Panginoon; napoot din sila sa kanya sa ibabaw ng mga tubig dahil sa pinatigas nila ang kanilang mga puso laban sa Panginoon.\n\n15 At muli, napoot sila sa kanya nang makarating na sila sa lupang pangako, dahil kanilang sinabi na kinuha niya ang pamumuno sa mga tao mula sa kanilang mga kamay; at hinangad nilang patayin siya.\n\n16 At muli, napoot sila sa kanya dahil sa lumisan siya patungo sa ilang tulad ng iniutos sa kanya ng Panginoon, at dinala ang mga talang nauukit sa mga laminang tanso, sapagkat kanilang sinasabi na pinagnakawan niya sila.\n\n17 At kaya naman itinuro nila sa kanilang mga anak na dapat nilang kapootan sila, at dapat nilang paslangin sila, at dapat nilang pagnakawan at dambungan sila, at gawin ang lahat ng kanilang magagawa upang lipulin sila; kaya nga, sila ay may walang hanggang pagkapoot sa mga anak ni Nephi.\n\n18 Sa natatanging kadahilanang ito, si haring Laman, sa pamamagitan ng kanyang katusuhan, at mapanlinlang na pagsisinungaling, at ng kanyang mga kaaya-ayang pangako, ay nalinlang ako, na dinala ko ang aking mga tao sa lupaing ito, upang kanilang malipol sila; oo, at nagdusa kami nitong maraming taon sa lupain.\n\n19 At ngayon, ako, si Zenif, matapos sabihin ang lahat ng bagay na ito sa aking mga tao hinggil sa mga Lamanita, hinimok ko sila na humayo sa digmaan sa kanilang lakas, ibinibigay ang kanilang tiwala sa Panginoon; kaya nga, kami ay nakipaglaban sa kanila nang harap-harapan.\n\n20 At ito ay nangyari na muli namin silang naitaboy palabas ng aming lupain; at napatay namin sila nang may malupit na pagkatay, maging napakarami kung kaya’t hindi na namin sila mabilang.\n\n21 At ito ay nangyari na muli kaming bumalik sa aming sariling lupain, at ang aking mga tao ay muling nagsimulang mamastol ng kanilang mga kawan, at magbungkal ng kanilang lupa.\n\n22 At ngayon, ako, na matanda na, ay iginawad ang kaharian sa isa sa aking mga anak na lalaki; kaya nga, wala na akong sasabihin pa. At pagpalain nawa ng Panginoon ang aking mga tao. Amen.\n\n", "mosiah 11": "[center][font_size=26]Kabanata 11[/font_size][/center]\n\n[i]Namahala si Haring Noe sa kasamaan—Labis siyang nagpakasaya sa magulong pamumuhay kasama ang kanyang mga asawa at mga kalunya—Si Abinadi ay nagpropesiya na madadala sa pagkaalipin ang mga tao—Hinangad kitlin ni Haring Noe ang kanyang buhay. Mga 160–150 B.C.[/i]\n\n1 At ngayon, ito ay nangyari na iginawad ni Zenif ang kaharian kay Noe, isa sa kanyang mga anak na lalaki; kaya nga, nagsimulang mamahala si Noe bilang kahalili niya; at hindi siya lumakad sa mga landas ng kanyang ama.\n\n2 Sapagkat dinggin, hindi niya sinunod ang mga kautusan ng Diyos, kundi lumakad siya alinsunod sa mga naisin ng kanyang puso. At marami siyang asawa at kalunya. At pinapangyari niya na ang kanyang mga tao ay magkasala, at gawin ang yaong karumal-dumal sa paningin ng Panginoon. Oo, at gumawa sila ng mga pagpapatutot at lahat ng uri ng kasamaan.\n\n3 At nagpataw siya ng buwis na ikalimang bahagi ng lahat ng kanilang pag-aari, ikalimang bahagi ng kanilang ginto at ng kanilang pilak, at ikalimang bahagi ng kanilang zif, at ng kanilang tumbaga, at ng kanilang tanso at kanilang bakal; at ikalimang bahagi ng kanilang mga patabain; at ikalimang bahagi rin ng lahat ng kanilang butil.\n\n4 At ang lahat ng ito ay kinamkam niya upang maitustos sa kanyang sarili, at sa kanyang mga asawa at sa kanyang mga kalunya; at sa kanya ring mga saserdote, at sa kanilang mga asawa at sa kanilang mga kalunya; at sa gayon niya binago ang mga pamamalakad ng kaharian.\n\n5 Sapagkat inalis niya ang lahat ng saserdoteng itinalaga ng kanyang ama, at nagtalaga ng mga bago na kanilang kahalili, mga yaong iniangat sa kapalaluan ng kanilang mga puso.\n\n6 Oo, at sa gayon sila tinustusan sa kanilang katamaran, at sa kanilang pagsamba sa mga diyus-diyusan, at sa kanilang mga pagpapatutot, sa pamamagitan ng mga buwis na ipinataw ni haring Noe sa kanyang mga tao; sa gayon ang mga tao ay labis na nagpagal upang matustusan ang kasamaan.\n\n7 Oo, at sumamba rin sila sa mga diyus-diyusan, dahil sa nalinlang sila ng mga walang kabuluhan at mapanghibok na salita ng hari at mga saserdote; sapagkat nangusap sila ng mga mapanghibok na salita sa kanila.\n\n8 At ito ay nangyari na nagtayo si haring Noe ng maraming marangya at maluwang na gusali; at pinalamutian niya ang mga ito ng mahuhusay na yaring kahoy, at lahat ng uri ng mamahaling bagay, ng ginto, at ng pilak, at ng bakal, at ng tanso, at ng zif, at ng tumbaga;\n\n9 At nagpatayo rin siya para sa kanyang sarili ng isang maluwang na palasyo, at isang trono sa gitna niyon, lahat ng ito ay yari sa mahusay na kahoy at pinalamutian ng ginto at pilak at ng mamahaling bagay.\n\n10 At iniutos din niya na ang kanyang mga manggagawa ay gumawa ng lahat ng uri ng mahuhusay na kayarian sa loob ng mga dingding ng templo, yari sa mahusay na kahoy, at yari sa tumbaga, at yari sa tanso.\n\n11 At ang mga luklukang inilaan para sa kanyang matataas na saserdote, na mataas sa lahat ng ibang mga luklukan, ay kanyang pinalamutian ng lantay na ginto; at iniutos niyang magtayo ng isang dantayan, upang kanilang maipahinga ang kanilang mga katawan at kanilang mga bisig habang nangungusap sila ng mga kasinungalingan at walang kabuluhang salita sa kanyang mga tao.\n\n12 At ito ay nangyari na nagtayo siya ng isang tore malapit sa templo; oo, isang napakataas na tore, maging napakataas na makatatayo siya sa tuktok niyon at matatanaw ang lupain ng Silom, at gayundin ang lupain ng Semlon, na pag-aari ng mga Lamanita; at maaari din niyang matanaw ang lahat ng lupain sa paligid.\n\n13 At ito ay nangyari na iniutos niyang magtayo ng maraming gusali sa lupain ng Silom; at iniutos niyang magtayo ng mataas na tore sa burol na nasa hilaga ng lupain ng Silom, na naging kanlungan ng mga anak ni Nephi sa panahong tumakas sila sa lupain; at ganito ang kanyang ginawa sa mga kayamanang natamo niya sa pamamagitan ng pagbubuwis sa kanyang mga tao.\n\n14 At ito ay nangyari na inilagak niya ang kanyang puso sa kanyang mga kayamanan, at ginugol niya ang kanyang panahon sa magulong pamumuhay kasama ng kanyang mga asawa at kanyang mga kalunya; at gayundin, ang kanyang mga saserdote ay iginugol ang kanilang panahon sa mga patutot.\n\n15 At ito ay nangyari na nagtanim siya ng mga ubasan sa paligid ng lupain; at nagtayo siya ng mga pisaan ng ubas, at gumawa ng maraming alak; at kaya nga naging manlalango siya, at gayundin ang kanyang mga tao.\n\n16 At ito ay nangyari na nagsimulang sumalakay ang mga Lamanita sa kanyang mga tao, sa maliliit na bilang, at pinatay sila sa kanilang mga bukirin, at habang ipinapastol nila ang kanilang mga kawan.\n\n17 At nagpadala si haring Noe ng mga bantay sa paligid ng lupain upang hindi sila makapasok; subalit hindi sapat ang bilang ng kanyang ipinadala, at sinalakay sila ng mga Lamanita at pinatay sila, at itinaboy ang marami sa kanilang mga kawan papalabas ng lupain; sa ganito sila nagsimulang lipulin ng mga Lamanita, at ipalasap ang kanilang pagkapoot sa kanila.\n\n18 At ito ay nangyari na ipinadala ni haring Noe ang kanyang mga hukbo laban sa kanila, at naitaboy silang pabalik, o kanilang naitaboy sila pabalik nang pansamantala; kaya nga, bumalik silang nagsasaya sa kanilang nasamsam.\n\n19 At ngayon, dahil sa malaking pagkapanalong ito, iniangat sila sa kapalaluan ng kanilang mga puso; at ipinagmalaki nila ang sarili nilang lakas, sinasabi na ang kanilang limampu ay kayang labanan ang mga libu-libong Lamanita; at sa ganito sila nagmalaki, at nalugod sa dugo, at sa pagpapadanak ng dugo ng kanilang mga kapatid, at ito ay dahil sa kasamaan ng kanilang hari at mga saserdote.\n\n20 At ito ay nangyari na may isang lalaki sa kanila na nagngangalang Abinadi; at humayo siya sa kanila, at nagsimulang magpropesiya, sinasabing: Dinggin, ganito ang wika ng Panginoon, at sa ganito niya ako inutusan, sinasabing, Humayo, at sabihin sa mga taong ito, ganito ang wika ng Panginoon—Sa aba sa mga taong ito, sapagkat nakita ko ang kanilang mga karumal-dumal na gawain, at ang kanilang kasamaan, at ang kanilang mga pagpapatutot; at maliban kung magsisisi sila ay parurusahan ko sila sa aking galit.\n\n21 At maliban kung magsisisi sila at babaling sa Panginoon nilang Diyos, dinggin, ibibigay ko sila sa mga kamay ng kanilang mga kaaway; oo, at sila ay madadala sa pagkaalipin; at pahihirapan sila ng kamay ng kanilang mga kaaway.\n\n22 At ito ay mangyayari na makikilala nila na ako ang Panginoon nilang Diyos, at isang selosong Diyos, na nagpaparusa sa mga kasamaan ng aking mga tao.\n\n23 At ito ay mangyayari na maliban kung magsisisi ang mga taong ito at babaling sa Panginoon nilang Diyos, sila ay madadala sa pagkaalipin; at walang makapagpapalaya sa kanila, maliban sa Panginoon, ang Pinakamakapangyarihang Diyos.\n\n24 Oo, at ito ay mangyayari na kapag magsusumamo sila sa akin, magiging mabagal ako sa pagdinig ng kanilang mga pagsusumamo; oo, at pahihintulutan ko silang pahirapan ng kanilang mga kaaway.\n\n25 At maliban kung magsisisi sila na suot ang magaspang na damit at sa alabok, at magsusumamo nang taimtim sa Panginoon nilang Diyos, hindi ko diringgin ang kanilang mga panalangin, ni hindi ko sila hahanguin sa kanilang mga paghihirap; at gayon ang wika ng Panginoon, at sa gayon niya ako inutusan.\n\n26 Ngayon, ito ay nangyari na nang sabihin ni Abinadi ang mga salitang ito sa kanila, sila ay napoot sa kanya, at hinangad na kitlin ang kanyang buhay; subalit iniligtas siya ng Panginoon mula sa kanilang mga kamay.\n\n27 Ngayon, nang marinig ni haring Noe ang mga salitang sinabi ni Abinadi sa mga tao, napoot din siya; at sinabi niya: Sino si Abinadi, na ako at ang aking mga tao ay hahatulan niya, o sino ang Panginoon, na magpapataw ng gayong malupit na pagpapahirap sa aking mga tao?\n\n28 Inuutusan ko kayong dalhin dito si Abinadi, upang mapatay ko siya, sapagkat sinabi niya ang mga bagay na ito upang pukawin niya ang aking mga tao na magalit sa isa’t isa, at lumikha ng mga alitan sa aking mga tao; kaya nga, siya ay papatayin ko.\n\n29 Ngayon, ang mga mata ng mga tao ay nabubulagan; kaya nga, pinatigas nila ang kanilang mga puso laban sa mga salita ni Abinadi, at hinangad nila mula noon na dakpin siya. At pinatigas ni haring Noe ang kanyang puso laban sa salita ng Panginoon, at hindi siya nagsisi sa kanyang masasamang gawa.\n\n", "mosiah 12": "[center][font_size=26]Kabanata 12[/font_size][/center]\n\n[i]Si Abinadi ay ibinilanggo dahil sa pagpopropesiya ng pagkalipol ng mga tao at ng kamatayan ni Haring Noe—Binanggit ng mga huwad na saserdote ang mga banal na kasulatan at nagkunwaring sinusunod ang batas ni Moises—Nagsimula si Abinadi na ituro sa kanila ang Sampung Kautusan. Mga 148 B.C.[/i]\n\n1 At ito ay nangyari na matapos ang dalawang taon na si Abinadi ay nagtungo sa kanila na nakabalatkayo, kung kaya’t hindi nila siya nakilala, at nagsimulang magpropesiya sa kanila, sinasabing: Sa ganito ako inutusan ng Panginoon, sinasabing—Abinadi, humayo at magpropesiya sa aking mga tao, sapagkat pinatigas nila ang kanilang mga puso laban sa aking mga salita; sila ay hindi nagsisi sa kanilang masasamang gawa; samakatwid, parurusahan ko sila sa aking galit, oo, sa aking masidhing galit ay aking parurusahan sila sa kanilang mga kasamaan at karumal-dumal na gawain.\n\n2 Oo, sa aba sa salinlahing ito! At sinabi sa akin ng Panginoon: Iunat mo ang iyong kamay at magpropesiya, sabihing: Ganito ang wika ng Panginoon, ito ay mangyayari na ang salinlahing ito, dahil sa kanilang mga kasamaan, ay madadala sa pagkaalipin, at masasampal sa pisngi; oo, at itataboy ng mga tao, at papatayin; at ang mga buwitre sa himpapawid, at ang mga aso, oo, at ang mababangis na hayop, ay sisilain ang kanilang laman.\n\n3 At ito ay mangyayari na pahahalagahan ang buhay ni haring Noe ng tulad sa isang kasuotan sa loob ng mainit na hurno; sapagkat makikilala niya na ako ang Panginoon.\n\n4 At ito ay mangyayari na parurusahan ko ang mga tao kong ito ng masidhing paghihirap, oo, ng taggutom at ng salot; at pananaghuyin ko sila sa buong maghapon.\n\n5 Oo, at aking papapangyarihin na sila ay magkaroon ng mga pasanin sa kanilang mga likuran; at ipagtatabuyan silang tulad ng isang asnong hangal.\n\n6 At ito ay mangyayari na magpapadala ako ng ulan ng yelo sa kanila, at pahihirapan sila nito; at hahagupitin din sila ng hanging silangan; at sasalantahin din ng mga kulisap ang kanilang lupain, at lalamunin ang kanilang butil.\n\n7 At hahagupitin sila ng isang malupit na salot—at gagawin ko ang lahat ng ito dahil sa kanilang mga kasamaan at karumal-dumal na gawain.\n\n8 At ito ay mangyayari na maliban kung magsisisi sila, lubusan ko silang lilipulin mula sa balat ng lupa; subalit mag-iiwan sila ng talaan, at pangangalagaan ko ang mga ito para sa mga ibang bansang magmamay-ari sa lupain; oo, maging ito ay aking gagawin upang maipaalam ko ang mga karumal-dumal na gawain ng mga taong ito sa mga ibang bansa. At marami pang bagay ang ipinropesiya ni Abinadi laban sa mga taong ito.\n\n9 At ito ay nangyari na nagalit sila sa kanya; at kanilang dinakip siya at dinala siyang nakagapos sa harapan ng hari, at sinabi sa hari: Masdan, nagdala kami ng isang tao sa inyong harapan na nagpropesiya ng kapahamakan hinggil sa inyong mga tao, at nagsabing lilipulin sila ng Diyos.\n\n10 At nagpropesiya rin siya ng kapahamakan hinggil sa inyong buhay, at sinabi na ang inyong buhay ay matutulad sa isang kasuotan sa hurno ng apoy.\n\n11 At muli, sinabi niyang matutulad kayo sa isang tangkay, maging tulad ng tuyong tangkay sa bukirin, na dinaraanan ng mga hayop at yinayapakan sa ilalim ng paa.\n\n12 At muli, sinabi niyang matutulad kayo sa mga bulaklak ng isang halamang matinik, na kapag ganap na itong hinog, kung iihip ang hangin, ito ay matatangay sa ibabaw ng lupain. At nagkukunwari siya na ang Panginoon ang nagsabi nito. At sinabi niyang ang lahat ng ito ay sasapit sa inyo maliban kung magsisisi kayo, at ito ay dahil sa inyong mga kasamaan.\n\n13 At ngayon, O hari, anong malaking kasamaan ang inyong nagawa, o anong malalaking kasalanan ang nagawa ng inyong mga tao, na tayo ay susumpain ng Diyos o hahatulan ng taong ito?\n\n14 At ngayon, O hari, dinggin, wala tayong kasalanan, at kayo, O hari, ay hindi nagkasala; samakatwid, ang taong ito ay nagsinungaling hinggil sa inyo, at nagpropesiya siya ng walang kabuluhan.\n\n15 At dinggin, malalakas tayo, hindi tayo madadala sa pagkaalipin, o madadalang bihag ng ating mga kaaway; oo, at umunlad kayo sa lupain, at uunlad din kayo.\n\n16 Masdan, naririto ang lalaki, ibinibigay namin siya sa inyong mga kamay; maaari ninyong gawin sa kanya kung ano ang sa palagay ninyong makabubuti.\n\n17 At ito ay nangyari na iniutos ni haring Noe na ipatapon si Abinadi sa bilangguan; at iniutos niya na sama-samang tipunin ng mga saserdote ang kanilang sarili upang makapagdaos siya ng isang pagpupulong kasama nila kung ano ang kanyang nararapat gawin sa kanya.\n\n18 At ito ay nangyari na sinabi nila sa hari: Dalhin siya rito upang matanong namin siya; at iniutos ng hari na dalhin siya sa harapan nila.\n\n19 At nagsimula silang tanungin siya, upang kanilang mapasinungalingan siya, nang sa gayon ay magkaroon sila ng ipararatang sa kanya; subalit kanyang tinugon sila nang buong tapang, at napangatwiranan ang lahat ng kanilang katanungan, oo, sa kanilang panggigilalas; sapagkat kanyang napangatwiranan sila sa lahat ng kanilang katanungan, at pinabulaanan sila sa lahat ng kanilang salita.\n\n20 At ito ay nangyari na sinabi sa kanya ng isa sa kanila: Ano ang kahulugan ng mga salitang nasusulat, at itinuro ng ating mga ama, sinasabing:\n\n21 Anong ganda sa mga bundok ng mga paa ng yaong nagdadala ng mabubuting balita; na naghahayag ng kapayapaan; na nagdadala ng mabubuting balita ng kabutihan; na naghahayag ng kaligtasan; na nagsasabi sa Sion, Ang iyong Diyos ay naghahari;\n\n22 Ang iyong mga tagabantay ay magtataas ng tinig; sa magkakasamang tinig ay aawit sila, sapagkat kanilang makikita nang mata sa mata kapag ibabalik na muli ng Panginoon ang Sion;\n\n23 Magpakagalak; magsiawit nang sabay-sabay, kayong mga nawasak na dako ng Jerusalem; sapagkat inalo ng Panginoon ang kanyang mga tao, tinubos niya ang Jerusalem;\n\n24 Ipinakita ng Panginoon ang kanyang banal na bisig sa paningin ng lahat ng bansa, at lahat ng dulo ng mundo ay makikita ang kaligtasan ng ating Diyos?\n\n25 At ngayon, sinabi ni Abinadi sa kanila: Mga saserdote ba kayo, at nagkukunwaring tinuturuan ang mga taong ito, at nakauunawa ng diwa ng pagpopropesiya, subalit nagnanais na malaman mula sa akin ang kahulugan ng mga bagay na ito?\n\n26 Sinasabi ko sa inyo, sa aba sa inyo sa pagbabaluktot ng mga landas ng Panginoon! Sapagkat kung nauunawaan ninyo ang mga bagay na ito ay hindi ninyo itinuro ang mga yaon; samakatwid, ibinaluktot ninyo ang mga landas ng Panginoon.\n\n27 Hindi ninyo ginamit ang inyong mga puso sa pag-unawa; kaya nga, hindi kayo naging matalino. Kung gayon; ano ang itinuturo ninyo sa mga taong ito?\n\n28 At sinabi nila: Itinuturo namin ang batas ni Moises.\n\n29 At muli, sinabi niya sa kanila: Kung itinuturo ninyo ang batas ni Moises ay bakit hindi ninyo ito sinusunod? Bakit ninyo inilalagak ang inyong mga puso sa mga kayamanan? Bakit kayo gumagawa ng mga pagpapatutot at sinasayang ang inyong lakas sa mga patutot, oo, at idinudulot na magkasala ang mga taong ito, kung kaya’t nagkaroon ang Panginoon ng dahilang isugo ako upang magpropesiya laban sa mga taong ito, oo, maging isang malaking kapahamakan laban sa mga taong ito?\n\n30 Hindi ba ninyo nalalaman na nagsasabi ako ng totoo? Oo, alam ninyong nagsasabi ako ng totoo; at nararapat lamang na manginig kayo sa harapan ng Diyos.\n\n31 At ito ay mangyayari na parurusahan kayo dahil sa inyong kasamaan, sapagkat sinabi ninyong itinuturo ninyo ang batas ni Moises. At ano ang nalalaman ninyo hinggil sa batas ni Moises? Darating ba ang kaligtasan sa pamamagitan ng batas ni Moises? Ano ang masasabi ninyo?\n\n32 At tumugon sila at sinabing darating nga ang kaligtasan sa pamamagitan ng batas ni Moises.\n\n33 Subalit ngayon, sinabi ni Abinadi sa kanila: Alam ko na kung susundin ninyo ang mga kautusan ng Diyos ay maliligtas kayo; oo, kung susundin ninyo ang mga kautusang ibinigay ng Panginoon kay Moises sa bundok ng Sinai, sinasabing:\n\n34 Ako ang Panginoon ninyong Diyos, na naglabas sa inyo sa lupain ng Egipto, mula sa bahay ng pagkaalipin.\n\n35 Huwag kayong magkakaroon ng ibang Diyos maliban sa akin.\n\n36 Huwag kayong gagawa sa inyong sarili ng anumang inukit na larawan, o anumang nahahalintulad ng anumang bagay na nasa langit sa taas, o mga bagay na nasa ilalim ng lupa.\n\n37 Ngayon, sinabi ni Abinadi sa kanila, Ginawa ba ninyo ang lahat ng ito? Sinasabi ko sa inyo, Hindi, hindi ninyo ginawa. At itinuro ba ninyo sa mga taong ito na dapat nilang gawin ang lahat ng bagay na ito? Sinasabi ko sa inyo, Hindi, hindi ninyo ginawa.\n\n", "mosiah 13": "[center][font_size=26]Kabanata 13[/font_size][/center]\n\n[i]Pinangalagaan si Abinadi ng dakilang kapangyarihan—Itinuro niya ang Sampung Kautusan—Ang kaligtasan ay hindi darating sa pamamagitan lamang ng batas ni Moises—Ang Diyos na rin ang gagawa ng pagbabayad-sala at tutubusin ang Kanyang mga tao. Mga 148 B.C.[/i]\n\n1 At ngayon, nang marinig ng hari ang mga salitang ito, sinabi niya sa kanyang mga saserdote: Dalhin ang taong ito, at patayin siya; sapagkat ano ang mapapala natin sa kanya, sapagkat siya ay baliw.\n\n2 At nagsitayo sila at nagtangkang hawakan siya ng kanilang mga kamay; subalit kanyang napaglabanan sila, at sinabi sa kanila:\n\n3 Huwag ninyo akong hawakan, sapagkat parurusahan kayo ng Diyos kung hahawakan ninyo ako, sapagkat hindi ko pa naipahahayag ang mensaheng ibinigay ng Panginoon sa akin na ipahayag; ni hindi ko pa nasasabi sa inyo ang yaong hinihiling ninyong sabihin ko; samakatwid, hindi ipahihintulot ng Diyos na ako ay mamatay sa oras na ito.\n\n4 Datapwat kailangan kong tuparin ang mga kautusang iniutos ng Diyos sa akin; at dahil sa sinabi ko sa inyo ang katotohanan, kayo ay nagagalit sa akin. At muli, dahil sa sinabi ko ang salita ng Diyos, hinatulan ninyo ako na ako ay baliw.\n\n5 Ngayon, ito ay nangyari na matapos sabihin ni Abinadi ang mga salitang ito na ang mga tao ni haring Noe ay hindi nagtangkang hawakan siya ng kanilang mga kamay, sapagkat nasa kanya ang Espiritu ng Panginoon; at ang kanyang mukha ay nagliwanag nang may pambihirang kinang, maging tulad ni Moises habang nasa bundok ng Sinai, habang nakikipag-usap sa Panginoon.\n\n6 At nangusap siya nang may kapangyarihan at karapatan mula sa Diyos; at ipinagpatuloy niya ang kanyang mga salita, sinasabing:\n\n7 Nakikita ninyong wala kayong kapangyarihan na patayin ako, kaya nga tatapusin ko ang aking mensahe. Oo, at nahihiwatigan kong tumatagos ito sa inyong mga puso dahil sa sinasabi ko sa inyo ang katotohanan hinggil sa inyong mga kasamaan.\n\n8 Oo, at pinupuno kayo ng aking mga salita ng pagkamangha at panggigilalas, at ng galit.\n\n9 Subalit tatapusin ko ang aking mensahe; at pagkatapos ay hindi na mahalaga kung saan ako patutungo, kung mangyayari na ako ay maliligtas.\n\n10 Subalit ito lamang ang masasabi ko sa inyo, kung ano ang gagawin ninyo sa akin, pagkatapos nito, ay magiging halimbawa at anino ng mga bagay na darating.\n\n11 At ngayon, babasahin ko sa inyo ang nalalabi sa mga kautusan ng Diyos, sapagkat nahihiwatigan kong hindi nakasulat ang mga ito sa inyong mga puso; nahihiwatigan kong nag-aral at nagturo kayo ng kasamaan sa halos buong buhay ninyo.\n\n12 At ngayon, natatandaan ninyong sinabi ko sa inyo: Huwag kayong gagawa sa inyong sarili ng anumang inukit na larawan, o anumang nahahalintulad ng anumang bagay na nasa langit sa taas, o mga yaong nasa lupa sa ilalim, o mga yaong nasa tubig sa ilalim ng lupa.\n\n13 At muli: Huwag kayong yuyukod sa kanila, ni paglingkuran sila; sapagkat ako na Panginoon ninyong Diyos ay selosong Diyos, nagpaparusa sa mga kasamaan ng mga ama sa mga anak, hanggang sa ikatlo at ikaapat na salinlahi nila na napopoot sa akin;\n\n14 At nagpapakita ng awa sa libu-libo sa kanila na nagmamahal sa akin at sumusunod sa aking mga kautusan.\n\n15 Huwag ninyong babanggitin ang pangalan ng Panginoon ninyong Diyos sa walang saysay; sapagkat hindi pawawalang-sala ng Panginoon ang bumabanggit sa kanyang pangalan nang walang saysay.\n\n16 Alalahanin ang araw ng sabbath upang panatilihing banal ito.\n\n17 Anim na araw kayong gagawa, at gagawin ang lahat ng inyong gawain;\n\n18 Subalit sa ikapitong araw, ang sabbath ng Panginoon ninyong Diyos, huwag kayong gagawa ng anumang gawain, kayo, ni ang inyong anak na lalaki, ni ang inyong anak na babae, ang inyong lalaking tagapagsilbi, ni ang inyong babaeng tagapagsilbi, ni ang inyong baka, ni ang dayuhan na nasa loob ng inyong mga bakuran;\n\n19 Sapagkat sa loob ng anim na araw ay nilikha ng Panginoon ang langit at lupa, at ang dagat, at lahat ng nasasa mga ito; kaya nga, pinagpala ng Panginoon ang araw ng sabbath, at pinabanal ito.\n\n20 Igalang ang inyong ama at inyong ina, upang maging mahaba ang inyong mga araw sa lupaing ibinigay ng Panginoon ninyong Diyos sa inyo.\n\n21 Huwag kayong papatay.\n\n22 Huwag kayong makikiapid. Huwag kayong magnanakaw.\n\n23 Huwag kayong sasaksi nang walang katotohanan laban sa inyong kapwa.\n\n24 Huwag ninyong pag-iimbutan ang sambahayan ng inyong kapwa, huwag ninyong pag-iimbutan ang asawa ng inyong kapwa, ni ang kanyang lalaking tagapagsilbi, ni ang kanyang babaeng tagapagsilbi, ni ang kanyang baka, ni ang kanyang asno, ni anumang bagay na pag-aari ng inyong kapwa.\n\n25 At ito ay nangyari na nang matapos si Abinadi sa mga pananalitang ito ay sinabi niya sa kanila: Tinuruan ba ninyo ang mga taong ito na dapat nilang gawin ang lahat ng bagay na ito upang masunod ang mga kautusang yaon?\n\n26 Sinasabi ko sa inyo, Hindi; sapagkat kung ginawa ninyo ito, hindi na sana pinapangyari ng Panginoon na isugo ako at magpropesiya ng kapahamakan hinggil sa mga taong ito.\n\n27 At ngayon, sinabi ninyo na ang kaligtasan ay darating sa pamamagitan ng batas ni Moises. Sinasabi ko sa inyo na kinakailangang sundin ninyo ang batas ni Moises sa ngayon; subalit sinasabi ko sa inyo na darating ang panahon na hindi na kakailanganing sundin pa ang batas ni Moises.\n\n28 At bukod doon, sinasabi ko sa inyo, na ang kaligtasan ay hindi darating sa pamamagitan ng batas lamang; at kung hindi dahil sa pagbabayad-sala, na Diyos na rin ang gagawa para sa mga kasalanan at kasamaan ng kanyang mga tao, ay tiyak na hindi maiiwasan silang masawi, sa kabila ng batas ni Moises.\n\n29 At ngayon, sinasabi ko sa inyo na kinakailangang magkaroon ng batas na maibibigay sa mga anak ni Israel, oo, maging isang napakahigpit na batas; sapagkat sila ay mga taong matitigas ang leeg, mabilis sa paggawa ng kasamaan, at mabagal sa pag-alala sa Panginoon nilang Diyos;\n\n30 Samakatwid, may batas na ibinigay sa kanila, oo, isang batas ng mga gawain at ng mga ordenansa, isang batas na kanilang mahigpit na susundin sa araw-araw, upang mapanatili sila sa pag-alala sa Diyos at sa kanilang tungkulin sa kanya.\n\n31 Subalit dinggin, sinasabi ko sa inyo, na ang lahat ng bagay na ito ay mga kahalintulad ng mga bagay na darating.\n\n32 At ngayon, nauunawaan ba nila ang batas? Sinasabi ko sa inyo, Hindi, hindi nila nauunawaan lahat ang batas; at ito ay dahil sa katigasan ng kanilang mga puso; sapagkat hindi nila naunawaan na walang sinumang tao ang maliligtas maliban kung ito ay sa pamamagitan ng pagtubos ng Diyos.\n\n33 Sapagkat dinggin, hindi ba’t nagpropesiya si Moises sa kanila hinggil sa pagparito ng Mesiyas, at na tutubusin ng Diyos ang kanyang mga tao? Oo, at maging lahat ng propeta na nagpropesiya mula pa sa simula ng daigdig—hindi ba sila nangusap ng higit-kumulang hinggil sa mga bagay na ito?\n\n34 Hindi ba’t sinabi nila na ang Diyos na rin ang bababa sa mga anak ng tao, at tataglayin niya sa kanyang sarili ang kaanyuan ng tao, at hahayo sa dakilang kapangyarihan sa balat ng lupa?\n\n35 Oo, at hindi ba’t sinabi rin nila na papapangyarihin niya ang pagkabuhay na mag-uli ng mga patay, at na siya rin ay pagmamalupitan at pahihirapan?\n\n", "mosiah 14": "[center][font_size=26]Kabanata 14[/font_size][/center]\n\n[i]Nangusap si Isaias hinggil sa Mesiyas—Itinakda ang paghahamak at mga pagdurusa ng Mesiyas—Ginawa Niyang handog ang Kanyang kaluluwa para sa kasalanan at namagitan para sa mga makasalanan—Ihambing sa Isaias 53. Mga 148 B.C.[/i]\n\n1 Oo, hindi ba’t sinabi ni Isaias: Sino ang naniwala sa ating ulat, at kanino ipinakita ang bisig ng Panginoon?\n\n2 Sapagkat siya ay lalaki sa kanyang harapan na tulad ng isang murang halaman, at tulad ng isang ugat mula sa tuyong lupa; wala siyang kaanyuan ni kariktan; at kapag makikita natin siya ay wala siyang kagandahan na maaari nating naisin sa kanya.\n\n3 Siya ay hinamak at itinakwil ng mga tao; isang tao ng kalungkutan, at sanay sa hapis; at tila ikinubli natin ang ating mga mukha mula sa kanya; hinamak siya, at hindi natin siya pinahalagahan.\n\n4 Tunay na kanyang pinasan ang ating mga dalamhati, at dinala ang ating mga kalungkutan; gayunman ay ipinalagay natin siyang pinarusahan, binagabag ng Diyos, at pinahirapan.\n\n5 Subalit siya ay nasugatan dahil sa ating mga paglabag, siya ay nabugbog dahil sa ating mga kasamaan; ang parusa ng ating kapayapaan ay napasa kanya; at sa pamamagitan ng kanyang mga latay ay gumaling tayo.\n\n6 Tayong lahat, tulad ng tupa, ay nangaligaw; ang bawat isa sa atin ay nagkani-kanyang landas; at ipinataw ng Panginoon sa kanya ang mga kasalanan nating lahat.\n\n7 Siya ay inapi, at siya ay pinahirapan, gayunman ay hindi niya ibinuka ang kanyang bibig; dinala siya na tulad ng kordero sa katayan, at tulad ng tupa sa harapan ng kanyang mga manggugupit ay pipi kaya’t hindi niya ibinuka ang kanyang bibig.\n\n8 Siya ay inilabas mula sa bilangguan at mula sa kahatulan; at sino ang maghahayag ng kanyang salinlahi? Sapagkat siya ay inihiwalay palabas ng lupain ng mga buhay; dahil sa mga paglabag ng aking mga tao ay naparusahan siya.\n\n9 At ginawa niya ang kanyang libingan na kasama ng masasama, at kasama ng mayayaman sa kanyang kamatayan; dahil sa wala siyang nagawang masama, ni walang anumang kasinungalingan sa kanyang bibig.\n\n10 Gayunman ay ikinasiya ng Panginoon na mabugbog siya; siya ay inilagay niya sa pagdadalamhati; kapag inyong ginawang handog ang kanyang kaluluwa para sa kasalanan ay makikita niya ang kanyang binhi, pahahabain niya ang kanyang mga araw, at ang kasiyahan ng Panginoon ay uunlad sa kanyang kamay.\n\n11 Makikita niya ang paghihirap ng kanyang kaluluwa, at masisiyahan; sa pamamagitan ng kanyang kaalaman ay mabibigyang-katwiran ng aking matwid na tagapaglingkod ang marami; sapagkat papasanin niya ang kanilang mga kasalanan.\n\n12 Samakatwid, hahatian ko siya ng bahagi na kasama ng dakila, at hahatiin niya ang nasamsam na kasama ng malakas; dahil sa ibinuhos niya ang kanyang kaluluwa sa kamatayan; at nabilang siya sa mga makasalanan; at pinasan niya ang mga kasalanan ng marami, at namagitan sa mga makasalanan.\n\n", "mosiah 15": "[center][font_size=26]Kabanata 15[/font_size][/center]\n\n[i]Kung paano naging kapwa Ama at Anak si Cristo—Siya ay mamamagitan at papasanin ang mga kasalanan ng Kanyang mga tao—Sila at ang lahat ng banal na propeta ay Kanyang binhi—Kanyang papapangyarihin ang Pagkabuhay na Mag-uli—May buhay na walang hanggan ang maliliit na bata. Mga 148 B.C.[/i]\n\n1 At ngayon, sinabi ni Abinadi sa kanila: Ninanais kong inyong maunawaan na ang Diyos din ay bababa sa mga anak ng tao, at tutubusin ang kanyang mga tao.\n\n2 At dahil sa nagkatawang-tao siya, tatawagin siyang Anak ng Diyos, at dahil ipinasakop ang laman sa kalooban ng Ama, siya ay naging ang Ama at ang Anak—\n\n3 Ang Ama, dahil sa ipinagdalantao siya sa pamamagitan ng kapangyarihan ng Diyos; at ang Anak, dahil sa laman; sa gayon naging Ama at Anak—\n\n4 At sila ay isang Diyos, oo, ang siya ring Walang Hanggang Ama ng langit at ng lupa.\n\n5 At sa gayon ang laman ay napasakop sa Espiritu, o ang Anak sa Ama, na isang Diyos, dumanas ng tukso, at hindi nagpadaig sa tukso, kundi pinahintulutan ang kanyang sariling kutyain, at pahirapan, at ipagtabuyan, at itakwil ng kanyang mga tao.\n\n6 At matapos ang lahat ng ito, matapos gumawa ng maraming makapangyarihang himala sa mga anak ng tao, dadalhin siya, oo, maging tulad ng sinabi ni Isaias, tulad ng tupa sa harapan ng manggugupit ay pipi, kaya’t hindi niya ibinuka ang kanyang bibig.\n\n7 Oo, gayunpaman ay dadalhin siya, ipapako sa krus, at papatayin, ang laman ay mapasasakop maging sa kamatayan, ang kalooban ng Anak ay mapasasakop sa kalooban ng Ama.\n\n8 At sa gayon nalagot ng Diyos ang mga gapos ng kamatayan, nakamtan ang tagumpay sa kamatayan; binibigyan ang Anak ng kapangyarihan na mamagitan para sa mga anak ng tao—\n\n9 Matapos makaakyat sa langit, taglay ang sisidlan ng awa; napupuspos ng habag sa mga anak ng tao; tumayo sa pagitan nila at sa katarungan; matapos makalagan ang mga gapos ng kamatayan, inako niya sa kanyang sarili ang kanilang kasamaan at kanilang mga paglabag, matapos silang tubusin, at tugunin ang mga hinihingi ng katarungan.\n\n10 At ngayon, sinasabi ko sa inyo, sino ang magpapahayag ng kanyang salinlahi? Dinggin, sinasabi ko sa inyo, na matapos magawang handog ang kanyang kaluluwa para sa kasalanan ay makikita niya ang kanyang binhi. At ngayon, ano ang masasabi ninyo? At sino ang kanyang magiging binhi?\n\n11 Dinggin, sinasabi ko sa inyo, na kung sinuman ang makikinig sa mga salita ng mga propeta, oo, lahat ng banal na propeta na nagpropesiya hinggil sa pagparito ng Panginoon—sinasabi ko sa inyo, na lahat ng yaong makikinig sa kanilang mga salita, at maniniwalang tutubusin ng Panginoon ang kanyang mga tao, at umaasa sa araw na yaon para sa kapatawaran ng kanilang mga kasalanan, sinasabi ko sa inyo, na sila ang kanyang binhi, o sila ang mga tagapagmana ng kaharian ng Diyos.\n\n12 Sapagkat sila ang mga yaong ang mga kasalanan ay kanyang pinasan; para sa kanila siya namatay, upang matubos sila mula sa kanilang mga kasalanan. At ngayon, hindi ba’t sila ang kanyang binhi?\n\n13 Oo, at hindi ba’t ang mga propeta, bawat isa na nagbuka ng kanyang bibig upang magpropesiya, na hindi nangahulog sa paglabag, ang ibig kong sabihin ay lahat ng banal na propeta magmula sa simula ng daigdig? Sinasabi ko sa inyo na sila ay kanyang binhi.\n\n14 At sila ang mga yaong nagpahayag ng kapayapaan, na nagdala ng mabubuting balita ng kabutihan, na nagpahayag ng kaligtasan; at nagsabi sa Sion: Ang inyong Diyos ay naghahari!\n\n15 At O anong ganda sa mga bundok ng kanilang mga paa!\n\n16 At muli, anong ganda sa mga bundok ng mga paa nila na mga naghahayag pa rin ng kapayapaan!\n\n17 At muli, anong ganda sa mga bundok ng mga paa nila na mga maghahayag mula ngayon ng kapayapaan, oo, magmula sa panahong ito at magpakailanman!\n\n18 At dinggin, sinasabi ko sa inyo, hindi lamang ito. Sapagkat O anong ganda sa mga bundok ng mga paa niya na nagdadala ng mabubuting balita, na tagapagtatag ng kapayapaan, oo, maging ang Panginoon, na tumubos sa kanyang mga tao; oo, siya na nagkaloob ng kaligtasan sa kanyang mga tao;\n\n19 Sapagkat kung hindi dahil sa pagtubos na ginawa niya para sa kanyang mga tao, na inihanda mula pa sa pagkakatatag ng daigdig, sinasabi ko sa inyo, kung hindi dahil dito, ang buong sangkatauhan ay nangasawi na sana.\n\n20 Subalit dinggin, ang mga gapos ng kamatayan ay makakalag, at ang Anak ay maghahari, at may kapangyarihan sa mga patay; kaya nga, kanyang papapangyarihin ang pagkabuhay na mag-uli ng mga patay.\n\n21 At magkakaroon ng pagkabuhay na mag-uli, maging ng unang pagkabuhay na mag-uli; oo, maging ng pagkabuhay na mag-uli nila noon, at nila ngayon, at nila na darating, maging hanggang sa pagkabuhay na mag-uli ni Cristo—sapagkat gayon siya tatawagin.\n\n22 At ngayon, ang pagkabuhay na mag-uli ng lahat ng propeta, at lahat ng yaong naniwala sa kanilang mga salita, o lahat ng yaong sumunod sa mga kautusan ng Diyos, ay babangon sa unang pagkabuhay na mag-uli; kaya nga, sila ang unang mangabubuhay na mag-uli.\n\n23 Sila ay ibabangon upang manahanang kasama ng Diyos na siyang tumubos sa kanila; sa gayon, sila ay may buhay na walang hanggan sa pamamagitan ni Cristo, na siyang kumalag sa mga gapos ng kamatayan.\n\n24 At sila ang mga yaong may bahagi sa unang pagkabuhay na mag-uli; at sila ang mga yaong namatay bago pumarito si Cristo, sa kanilang kawalang-malay, hindi naipahayag ang kaligtasan sa kanila. At sa ganito papapangyarihin ng Panginoon ang pagpapanumbalik nila; at may bahagi sila sa unang pagkabuhay na mag-uli, o may buhay na walang hanggan, matapos tubusin ng Panginoon.\n\n25 At ang maliliit na bata ay may buhay na walang hanggan din.\n\n26 Subalit dinggin, at matakot, at manginig sa harapan ng Diyos, sapagkat dapat kayong manginig; sapagkat walang tinutubos ang Panginoon na naghihimagsik laban sa kanya at namamatay sa kanilang mga kasalanan; oo, maging lahat ng yaong nangamatay sa kanilang mga kasalanan mula pa sa simula ng daigdig, na sadyang naghimagsik laban sa Diyos, na nakaaalam sa mga kautusan ng Diyos at ayaw sundin ang mga ito; sila ang mga yaong walang bahagi sa unang pagkabuhay na mag-uli.\n\n27 Samakatwid, hindi ba’t kayo ay dapat na manginig? Sapagkat hindi mapapasa mga gayon ang kaligtasan; sapagkat walang gayong tinubos ang Panginoon; oo, ni hindi kayang tubusin ng Panginoon ang gayon; sapagkat hindi niya sasalungatin ang kanyang sarili; sapagkat hindi niya matatanggihan ang katarungan kapag mayroon itong karapatan.\n\n28 At ngayon, sinasabi ko sa inyo na darating ang panahon na ang pagliligtas ng Panginoon ay ipahahayag sa bawat bansa, lahi, wika, at tao.\n\n29 Oo, Panginoon, ang inyong mga tagabantay ay magtataas ng kanilang mga tinig; sa magkakasamang tinig ay aawit sila, sapagkat kanilang makikita nang mata sa mata kung kailan ibabalik na muli ng Panginoon ang Sion.\n\n30 Magpakagalak, magsiawit nang sabay-sabay, kayong mga nawasak na dako ng Jerusalem; sapagkat inalo ng Panginoon ang kanyang mga tao, tinubos niya ang Jerusalem.\n\n31 Ipinakita ng Panginoon ang kanyang banal na bisig sa mga paningin ng lahat ng bansa; at lahat ng dulo ng mundo ay makikita ang pagliligtas ng ating Diyos.\n\n", "mosiah 16": "[center][font_size=26]Kabanata 16[/font_size][/center]\n\n[i]Tinutubos ng Diyos ang mga tao mula sa kanilang ligaw at nahulog na kalagayan—Ang mga yaong makamundo ay mananatili na parang walang pagtubos—Pinapangyayari ni Cristo ang pagkabuhay na mag-uli tungo sa walang katapusang buhay o sa walang katapusang kapahamakan. Mga 148 B.C.[/i]\n\n1 At ngayon, ito ay nangyari na matapos sabihin ni Abinadi ang mga salitang ito, iniunat niya ang kanyang kamay at sinabi: Darating ang panahon na makikita ng lahat ang pagliligtas ng Panginoon; kung kailan ang bawat bansa, lahi, wika, at tao ay makikita nang mata sa mata at kikilalanin sa harapan ng Diyos na ang kanyang mga paghahatol ay makatarungan.\n\n2 At sa panahong yaon ay itatakwil ang masasama, at magkakaroon sila ng dahilan upang humagulgol, at tumangis, at managhoy, at pagngalitin ang kanilang mga ngipin; at ito ay dahil sa ayaw nilang pakinggan ang tinig ng Panginoon; kaya nga, hindi sila tutubusin ng Panginoon.\n\n3 Sapagkat sila ay makamundo at mala-diyablo, at may kapangyarihan ang diyablo sa kanila; oo, maging ang yaong matandang ahas na luminlang sa ating mga unang magulang, na naging dahilan ng kanilang pagkahulog; na naging dahilan upang ang buong sangkatauhan ay maging makamundo, makalaman, mala-diyablo, nalalaman ang masama mula sa mabuti, ipinasasakop ang kanilang sarili sa diyablo.\n\n4 Sa gayon naligaw ang buong sangkatauhan; at dinggin, dapat na sana silang nangaligaw nang walang katapusan kung hindi lamang tinubos ng Diyos ang kanyang mga tao mula sa kanilang ligaw at nahulog na kalagayan.\n\n5 Subalit tandaan, siya na nagpupumilit sa kanyang sariling likas na kamunduhan, at nagpapatuloy sa mga landas ng kasalanan at paghihimagsik laban sa Diyos, ay nananatili sa kanyang nahulog na kalagayan at ang diyablo ay may lubos na kapangyarihan sa kanya. Samakatwid, para bang walang ginawang pagtubos sa kanya, na kaaway ng Diyos; at gayundin, ang diyablo ay kaaway ng Diyos.\n\n6 At ngayon, kung si Cristo ay hindi pumarito sa daigdig, tumutukoy sa mga bagay na magaganap na para bang naganap na ang mga ito, hindi magkakaroon ng pagtubos.\n\n7 At kung si Cristo ay hindi bumangon mula sa mga patay, o kinalag ang mga gapos ng kamatayan upang hindi magtagumpay ang libingan, at hindi magkaroon ng hapdi ang kamatayan, hindi sana magkakaroon ng pagkabuhay na mag-uli.\n\n8 Subalit may pagkabuhay na mag-uli, kaya nga, hindi nagtagumpay ang libingan, at ang hapdi ng kamatayan ay nalulon kay Cristo.\n\n9 Siya ang ilaw at ang buhay ng daigdig; oo, isang ilaw na walang katapusan, na hindi maaaring magdilim; oo, at isang buhay rin na walang katapusan, na hindi na maaaring magkaroon pa ng kamatayan.\n\n10 Maging ang may kamatayang ito ay mabibihisan ng kawalang-kamatayan, at ang may kabulukang ito ay mabibihisan ng walang kabulukan, at dadalhin upang tumayo sa harapan ng hukuman ng Diyos, upang hatulan niya alinsunod sa kanilang mga gawa maging mabuti man yaon o maging yaon man ay masama—\n\n11 Kung sila ay mabubuti, sa pagkabuhay na mag-uli ng walang katapusang buhay at kaligayahan; at kung sila ay masasama, sa pagkabuhay na mag-uli ng walang katapusang kapahamakan, na ibibigay sa diyablo, na siyang sumakop sa kanila, na kapahamakan—\n\n12 Na humayo alinsunod sa kanilang sariling mga makamundong kagustuhan at hangarin; na hindi kailanman nanawagan sa Panginoon habang nakaunat ang mga bisig ng awa sa kanila; sapagkat ang mga bisig ng awa ay nakaunat sa kanila, at ayaw nila; sila na binalaan hinggil sa kanilang kasamaan at gayunman ay ayaw nilang tumalikod mula sa mga yaon; at inutusan silang magsisi at gayunman ay ayaw nilang magsisi.\n\n13 At ngayon, hindi ba’t kayo ay dapat na manginig at magsisi ng inyong mga kasalanan, at pakatandaan na tangi at sa pamamagitan lamang ni Cristo kayo maliligtas?\n\n14 Samakatwid, kung itinuturo ninyo ang batas ni Moises, ituro din na ito ay anino ng mga yaong bagay na darating—\n\n15 Ituro sa kanila na darating ang pagtubos sa pamamagitan ni Cristo, ang Panginoon, na siya ring Amang Walang Hanggan. Amen.\n\n", "mosiah 17": "[center][font_size=26]Kabanata 17[/font_size][/center]\n\n[i]Si Alma ay naniwala at isinulat ang mga salita ni Abinadi—Nagdanas si Abinadi ng kamatayan sa pamamagitan ng apoy—Kanyang ipinropesiya ang sakit at kamatayan sa pamamagitan ng apoy sa mga pumaslang sa kanya. Mga 148 B.C.[/i]\n\n1 At ngayon, ito ay nangyari na nang matapos si Abinadi sa mga pananalitang ito, na ang hari ay nag-utos na nararapat siyang dakpin ng mga saserdote at nag-utos na siya ay patayin.\n\n2 Ngunit may isa sa kanila na ang pangalan ay Alma, siya na isa ring inapo ni Nephi. At siya ay isang kabataang lalaki, at pinaniwalaan niya ang mga salitang sinabi ni Abinadi, sapagkat alam niya ang hinggil sa kasamaan na pinatotohanan ni Abinadi laban sa kanila; kaya nga, siya ay nagsimulang magmakaawa sa hari na huwag siyang magalit kay Abinadi, kundi pahintulutan siyang lumisan nang mapayapa.\n\n3 Ngunit ang hari ay lalong napoot, at iniutos na si Alma ay palayasin sa kanila, at isinugo ang kanyang mga tagapagsilbi na sundan siya upang siya ay kanilang patayin.\n\n4 Ngunit siya ay tumakas mula sa harapan nila at itinago ang kanyang sarili kung kaya’t hindi nila siya natagpuan. At siya na nagtatago ng maraming araw ay isinulat ang lahat ng salitang sinabi ni Abinadi.\n\n5 At ito ay nangyari na iniutos ng hari na paligiran si Abinadi ng kanyang mga tanod at dakpin siya; at siya ay kanilang iginapos at itinapon siya sa bilangguan.\n\n6 At pagkatapos ng tatlong araw, matapos na makipagsanggunian sa kanyang mga saserdote, iniutos niya na siya ay muling dalhin sa harapan niya.\n\n7 At sinabi niya sa kanya: Abinadi, kami ay nakahanap ng maipararatang laban sa iyo, at ikaw ay karapat-dapat sa kamatayan.\n\n8 Sapagkat iyong sinabi na ang Diyos na rin ang bababa sa mga anak ng tao; at ngayon, sa dahilang ito ay mamamatay ka maliban kung babawiin mo ang lahat ng salitang masasama na iyong sinabi hinggil sa akin at sa aking mga tao.\n\n9 Ngayon, sinabi sa kanya ni Abinadi: Sinasabi ko sa inyo, hindi ko babawiin ang mga salitang aking sinabi sa inyo hinggil sa mga taong ito, sapagkat ang mga yaon ay totoo; at nang malaman ninyo ang kanilang katiyakan, hinayaan ko na ang aking sarili ay mahulog sa inyong mga kamay.\n\n10 Oo, at magdurusa ako maging hanggang kamatayan, at hindi ko babawiin ang aking mga salita, at ang mga yaon ay tatayo bilang patotoo laban sa inyo. At kung papatayin ninyo ako, kayo ay magpapadanak ng dugo ng isang walang sala, at ito ay tatayo rin bilang patotoo laban sa inyo sa huling araw.\n\n11 At ngayon, si haring Noe ay pakakawalan na sana siya, sapagkat siya ay natakot sa kanyang salita; sapagkat siya ay natakot na sumapit sa kanya ang mga kahatulan ng Diyos.\n\n12 Ngunit ang mga saserdote ay nagtaas ng kanilang mga tinig laban sa kanya, at nagsimula siyang paratangan, sinasabing: Kanyang nilait ang hari. Kaya nga, ang hari ay nag-init sa galit laban sa kanya, at siya ay ibinigay sa kanila upang patayin siya.\n\n13 At ito ay nangyari na kanilang kinuha siya at iginapos, at sinilaban ang kanyang balat gamit ang mga kahoy na panggatong, oo, maging hanggang sa kamatayan.\n\n14 At ngayon, nang nagsimula siyang pasuin ng mga ningas, siya ay sumigaw sa kanila, sinasabing:\n\n15 Dinggin, maging katulad ng ginawa ninyo sa akin, gayundin ay mangyayari na ang inyong mga binhi ang magiging dahilan upang marami ang magdanas ng sakit na aking dinaranas, maging ang sakit ng kamatayan sa pamamagitan ng apoy; at ito ay dahil sa naniniwala sila sa pagliligtas ng Panginoon nilang Diyos.\n\n16 At ito ay mangyayari na pahihirapan kayo ng lahat ng uri ng sakit dahil sa inyong mga kasamaan.\n\n17 Oo, at kayo ay babagabagin sa bawat kamay, at itataboy at ikakalat doon at dito, katulad ng isang mailap na kawan na itinataboy ng mababangis at mababagsik na hayop.\n\n18 At sa araw na yaon ay tutugisin kayo, at kayo ay darakpin ng kamay ng inyong mga kaaway, at sa gayon kayo magdurusa, katulad ng aking pagdurusa, ang sakit ng kamatayan sa pamamagitan ng apoy.\n\n19 Sa gayon magsasagawa ang Diyos ng paghihiganti sa kanila na lumilipol sa kanyang mga tao. O Diyos, tanggapin ang aking kaluluwa.\n\n20 At ngayon, nang sabihin ni Abinadi ang mga salitang ito, siya ay namatay, na nagdanas ng kamatayan sa pamamagitan ng apoy; oo, pinatay nang dahil sa hindi niya itinanggi ang mga kautusan ng Diyos, matapos pagtibayin ang katotohanan ng kanyang mga salita sa pamamagitan ng kanyang kamatayan.\n\n", "mosiah 18": "[center][font_size=26]Kabanata 18[/font_size][/center]\n\n[i]Si Alma ay lihim na nangaral—Kanyang itinakda ang tipan ng pagbibinyag at nagbinyag sa mga tubig ng Mormon—Kanyang itinatag ang Simbahan ni Cristo at nag-orden ng mga saserdote—Tinustusan nila ang kanilang sarili at tinuruan ang mga tao—Si Alma at ang kanyang mga tao ay tumakas mula kay Haring Noe patungo sa ilang. Mga 147–145 B.C.[/i]\n\n1 At ngayon, ito ay nangyari na si Alma, na nakatakas mula sa mga tagapagsilbi ni haring Noe, ay nagsisi ng kanyang mga kasalanan at kasamaan, at humayo nang palihim sa mga tao, at nagsimulang ituro ang mga salita ni Abinadi—\n\n2 Oo, hinggil sa yaong magaganap, at hinggil din sa pagkabuhay na mag-uli ng mga patay, at sa pagtubos sa mga tao, na maisasakatuparan sa pamamagitan ng kapangyarihan, at mga pagdurusa, at kamatayan ni Cristo, at sa kanyang pagkabuhay na mag-uli at pag-akyat sa langit.\n\n3 At kasindami ng nakikinig sa kanyang salita ang tinuruan niya. At kanya silang tinuruan nang palihim, upang ito ay hindi makarating sa kaalaman ng hari. At marami ang naniwala sa kanyang mga salita.\n\n4 At ito ay nangyari na kasindami ng naniwala sa kanya ang nagsitungo sa isang lugar na tinawag na Mormon, matapos tanggapin ang pangalang iyon mula sa hari, na nasa mga hangganan ng lupain na may mga panahon o pagkakataong pinamumugaran ng mababangis na hayop.\n\n5 Ngayon, sa Mormon ay may isang bukal ng dalisay na tubig, at dito nagtungo si Alma, doon na malapit ang tubig sa kasukalan ng maliliit na puno, kung saan niya itinatago ang sarili sa araw mula sa paghahanap ng hari.\n\n6 At ito ay nangyari na kasindami ng naniwala sa kanya ang nagtungo roon upang makinig sa kanyang mga salita.\n\n7 At ito ay nangyari na matapos ang maraming araw, may marami-raming bilang ang nagtipong magkakasama sa lugar ng Mormon, upang pakinggan ang mga salita ni Alma. Oo, sama-samang nagtipong lahat ang naniwala sa kanyang salita, upang makinig sa kanya. At sila ay tinuruan niya, at ipinangaral sa kanila ang pagsisisi, at pagtubos, at pananampalataya sa Panginoon.\n\n8 At ito ay nangyari na kanyang sinabi sa kanila: Masdan, narito ang mga tubig ng Mormon (sapagkat gayon ang itinawag sa mga yaon) at ngayon, yamang kayo ay nagnanais na mabilang sa kawan ng Diyos, at matawag na kanyang mga tao, at nahahandang magpasan ng pasanin ng isa’t isa, nang ang mga yaon ay gumaan;\n\n9 Oo, at nahahandang makidalamhati sa mga yaong nagdadalamhati, oo, at aluin ang mga yaong nangangailangan ng pag-alo, at tumayo bilang mga saksi ng Diyos sa lahat ng panahon at sa lahat ng bagay, at sa lahat ng dako kung saan kayo ay maaaring naroroon, maging hanggang kamatayan, nang kayo ay matubos ng Diyos, at mapabilang sa kanila sa unang pagkabuhay na mag-uli, nang kayo ay magkaroon ng buhay na walang hanggan—\n\n10 Ngayon, sinasabi ko sa inyo, kung ito ang pagnanais ng inyong mga puso, ano ang mayroon kayo laban sa pagpapabinyag sa pangalan ng Panginoon, bilang saksi sa harapan niya na kayo ay papasok sa isang tipan sa kanya, na siya ay inyong paglilingkuran at susundin ang kanyang mga kautusan, nang kanyang maibuhos nang higit na masagana ang kanyang Espiritu sa inyo?\n\n11 At ngayon, nang marinig ng mga tao ang mga salitang ito, ipinalakpak nila ang kanilang mga kamay sa kagalakan, at ibinulalas: Ito ang pagnanais ng aming mga puso.\n\n12 At ngayon, ito ay nangyari na inakay ni Alma si Helam, siya na isa sa nauna, at nagtungo at tumayo sa tubig, at nagsumamo, sinasabing: O Panginoon, ibuhos ninyo ang inyong Espiritu sa inyong tagapaglingkod, nang kanyang magawa ang gawaing ito nang may kabanalan ng puso.\n\n13 At nang sabihin niya ang mga salitang ito, ang Espiritu ng Panginoon ay napasakanya, at kanyang sinabi: Helam, binibinyagan kita, bilang may karapatan mula sa Pinakamakapangyarihang Diyos, bilang patotoo na ikaw ay nakikipagtipang maglilingkod sa kanya hanggang sa ikaw ay mamatay alinsunod sa katawang mortal; at nawa ay ibuhos ang Espiritu ng Panginoon sa iyo; at nawa ay igawad niya sa iyo ang buhay na walang hanggan, sa pamamagitan ng pagtubos ni Cristo, na kanyang inihanda mula pa sa pagkakatatag ng daigdig.\n\n14 At matapos sabihin ni Alma ang mga salitang ito, kapwa sina Alma at Helam ay lumubog sa tubig; at sila ay tumayo at umahon mula sa tubig na nagagalak, sapagkat napuspos ng Espiritu.\n\n15 At muli, inakay ni Alma ang isa pa, at nagtungo sa ikalawang pagkakataon sa tubig, at bininyagan siya alinsunod sa nauna, lamang ay hindi niya inilubog na muli ang kanyang sarili sa tubig.\n\n16 At sa ganitong pamamaraan kanyang bininyagan ang bawat isa na nagtungo sa lugar ng Mormon; at sila ay may bilang na mga dalawang daan at apat na katao; oo, at sila ay bininyagan sa mga tubig ng Mormon, at napuspos ng biyaya ng Diyos.\n\n17 At sila ay tinawag na simbahan ng Diyos, o ang simbahan ni Cristo, mula sa panahong yaon. At ito ay nangyari na sinuman ang nabinyagan sa pamamagitan ng kapangyarihan at karapatan ng Diyos ay idinagdag sa kanyang simbahan.\n\n18 At ito ay nangyari na si Alma, sapagkat may karapatan mula sa Diyos, ay nag-orden ng mga saserdote; maging isang saserdote sa bawat limampu ng kanilang bilang ay kanyang inordenan na mangaral sa kanila, at na turuan sila ng hinggil sa mga bagay na nauukol sa kaharian ng Diyos.\n\n19 At sila ay inutusan niya na wala silang dapat ituro maliban sa mga bagay na kanyang itinuro, at na sinabi ng bibig ng mga banal na propeta.\n\n20 Oo, maging iniutos niya sa kanila na wala silang dapat ipangaral maliban sa pagsisisi at pananampalataya sa Panginoon, na siyang tumubos sa kanyang mga tao.\n\n21 At sila ay inutusan niya na hindi nararapat na magkaroon ng pakikipag-alitan sa isa’t isa, sa halip ay tumingin sila sa hinaharap nang may iisang paningin, na may iisang pananampalataya at iisang binyag, na nakahabi ang kanilang mga puso nang magkakasama sa pagkakaisa at sa pag-ibig sa isa’t isa.\n\n22 At sa gayon niya sila inutusang mangaral. At sa gayon sila naging mga anak ng Diyos.\n\n23 At sila ay inutusan niya na nararapat nilang igalang ang araw ng sabbath, at ito ay panatilihing banal, at gayundin, bawat araw ay nararapat silang magbigay-pasalamat sa Panginoon nilang Diyos.\n\n24 At sila ay kanya ring inutusan na ang mga saserdote na kanyang inordenan ay nararapat na gumawa sa pamamagitan ng sarili nilang mga kamay para sa kanilang panustos.\n\n25 At may isang araw na itinakda sa bawat linggo na nararapat silang magtipun-tipong magkakasama upang turuan ang mga tao, at upang sambahin ang Panginoon nilang Diyos, at gayundin, kasindalas ng kanilang makakayanan, upang tipunin ang kanilang sarili nang magkakasama.\n\n26 At ang mga saserdote ay hindi dapat umasa sa mga tao para sa kanilang panustos; kundi sa kanilang gawain ay tatanggap sila ng biyaya ng Diyos, upang sila ay lumakas sa Espiritu, na may kaalaman tungkol sa Diyos, nang sila ay makapagturo nang may kapangyarihan at karapatan mula sa Diyos.\n\n27 At muli, iniutos ni Alma na ang mga tao ng simbahan ay nararapat magbahagi ng kanilang kabuhayan, bawat isa alinsunod sa kung ano ang mayroon siya; kung higit siyang nakasasagana ay nararapat siyang magbahagi nang higit na sagana; at siya na mayroon lamang nang kakaunti, kaunti lamang ang hinihingi; at siya na wala ay nararapat na bigyan.\n\n28 At sa gayon dapat na magbahagi sila ng kanilang kabuhayan nang bukal sa kanilang sariling kalooban at mabubuting hangarin sa Diyos, at sa mga yaong saserdote na nangangailangan, oo, at sa bawat hubad at nangangailangang tao.\n\n29 At ito ay sinabi niya sa kanila, bilang inutusan ng Diyos; at sila ay lumakad nang matwid sa harapan ng Diyos, nagbabahagi sa isa’t isa kapwa pang-temporal at pang-espirituwal alinsunod sa kanilang mga pangangailangan at kanilang mga kakulangan.\n\n30 At ngayon, ito ay nangyari na naganap ang lahat ng ito sa Mormon, oo, sa mga tubig ng Mormon, sa kagubatan na malapit sa mga tubig ng Mormon; oo, ang lugar ng Mormon, ang mga tubig ng Mormon, ang kagubatan ng Mormon, anong ganda nito sa mga mata nila na nakarating sa kaalaman ng kanilang Manunubos, oo, at gaano sila pinagpala, sapagkat sila ay aawit ng papuri sa kanya magpakailanman.\n\n31 At ang mga bagay na ito ay naganap sa mga hangganan ng lupain, upang ang mga yaon ay hindi makarating sa kaalaman ng hari.\n\n32 Ngunit dinggin, ito ay nangyari na ang hari, sapagkat natuklasan ang isang kilusan sa mga tao, ay nagsugo ng kanyang mga tagapagsilbi upang manmanan sila. Samakatwid, sa araw na sila ay nagtitipong magkakasama upang makinig sa salita ng Panginoon ay natuklasan sila ng hari.\n\n33 At ngayon, sinabi ng hari na pinupukaw ni Alma ang mga tao na maghimagsik laban sa kanya; kaya nga, ipinadala niya ang kanyang hukbo upang sila ay lipulin.\n\n34 At ito ay nangyari na binigyang-babala si Alma at ang mga tao ng Panginoon tungkol sa pagdating ng hukbo ng hari; kaya nga, dinala nila ang kanilang mga tolda at ang kanilang mga mag-anak at lumisan patungo sa ilang.\n\n35 At sila ay may bilang na mga apat na raan at limampung katao.\n\n", "mosiah 19": "[center][font_size=26]Kabanata 19[/font_size][/center]\n\n[i]Hinangad ni Gedeon na patayin si Haring Noe—Sinalakay ng mga Lamanita ang lupain—Dumanas si Haring Noe ng kamatayan sa pamamagitan ng apoy—Namahala si Limhi bilang isang haring nagbabayad ng buwis. Mga 145–121 B.C.[/i]\n\n1 At ito ay nangyari na bumalik ang hukbo ng hari, na walang saysay na naghanap sa mga tao ng Panginoon.\n\n2 At ngayon, dinggin, ang hukbo ng hari ay maliit, sapagkat nabawasan, at nagsimulang magkaroon ng pagkakahati-hati sa mga taong nalalabi.\n\n3 At ang mas kakaunting bahagi ay nagsimulang mangusap ng pagbabanta laban sa hari, at nagsimulang magkaroon ng malaking alitan sa kanila.\n\n4 At ngayon, may isang lalaki sa kanila na ang pangalan ay Gedeon, at siya ay isang malakas na lalaki at kaaway ng hari, kaya nga, hinugot niya ang kanyang espada, at sumumpa sa kanyang kapootan na papatayin niya ang hari.\n\n5 At ito ay nangyari na nakipaglaban siya sa hari; at nang nakita ng hari na malapit na siyang madaig nito, tumakas siya at tumakbo at nakarating sa tore na malapit sa templo.\n\n6 At tinugis siya ni Gedeon at paroroon na sa tore upang patayin ang hari, at inilibot ng hari ang kanyang mga paningin sa paligid sa may dakong lupain ng Semlon, at dinggin, nasa mga hangganan na ng lupain ang hukbo ng mga Lamanita.\n\n7 At ngayon, ang hari ay nagsumamo sa pagdadalamhati ng kanyang kaluluwa, sinasabing: Gedeon, kaawaan ako, sapagkat ang mga Lamanita ay sumasalakay sa atin, at kanila tayong lilipulin; oo, lilipulin nila ang aking mga tao.\n\n8 At ngayon, ang hari ay hindi gaanong nag-aalala sa kanyang mga tao na tulad sa kanyang sariling buhay; gayunpaman, hindi kinitil ni Gedeon ang kanyang buhay.\n\n9 At inutusan ng hari ang mga tao na magsitakas mula sa mga Lamanita, at siya na rin ang nanguna sa kanila, at tumakas sila patungo sa ilang, kasama ang kanilang kababaihan at ang kanilang mga anak.\n\n10 At ito ay nangyari na tinugis sila ng mga Lamanita, at inabutan sila, at nagsimulang patayin sila.\n\n11 Ngayon, ito ay nangyari na nag-utos sa kanila ang hari na nararapat iwan ng lahat ng kalalakihan ang kanilang mga asawa at kanilang mga anak, at magsitakas mula sa mga Lamanita.\n\n12 Ngayon, marami ang tumangging iwan sila, kundi minabuting manatili at masawing kasama nila. At iniwan ng mga nalalabi ang kanilang mga asawa at kanilang mga anak at nagsitakas.\n\n13 At ito ay nangyari na inutusan ng mga yaong nanatiling kasama ang kanilang mga asawa at kanilang mga anak ang kanilang magagandang anak na babae na humarap at magmakaawa sa mga Lamanita na huwag silang patayin.\n\n14 At ito ay nangyari na nahabag sa kanila ang mga Lamanita, sapagkat sila ay nahalina sa kagandahan ng kababaihan nila.\n\n15 Samakatwid, ang mga buhay nila ay hindi kinitil ng mga Lamanita, at dinala silang mga bihag at ibinalik sila sa lupain ng Nephi, at pinahintulutan sila na maangkin nila ang lupain, sa ilalim ng kasunduan na kanilang ibibigay si haring Noe sa mga kamay ng mga Lamanita, at ibibigay ang kanilang mga ari-arian, maging kalahati ng lahat ng kanilang pag-aari, kalahati ng kanilang ginto, at kanilang pilak, at lahat ng kanilang mahahalagang bagay, at sa gayon sila nararapat na magbayad ng buwis sa hari ng mga Lamanita taun-taon.\n\n16 At ngayon, may isa sa mga anak na lalaki ng hari ang nakabilang sa mga yaong nadalang bihag, na ang pangalan ay Limhi.\n\n17 At ngayon, ninais ni Limhi na ang kanyang ama ay hindi mamatay; gayunpaman, hindi kaila ang mga kasamaan ng kanyang ama kay Limhi, siya rin na isang matwid na lalaki.\n\n18 At ito ay nangyari na lihim na nagpadala si Gedeon ng mga tauhan sa ilang, upang hanapin ang hari at ang mga yaong kasama niya. At ito ay nangyari na nakatagpo nila sa ilang ang mga tao, lahat maliban sa hari at sa kanyang mga saserdote.\n\n19 Ngayon, sila ay nangako sa kanilang mga puso na magbabalik sila sa lupain ng Nephi, at kung ang kanilang mga asawa at kanilang mga anak ay napatay, at gayundin ang mga yaong sumama sa kanila, sila ay maghahangad na maghiganti, at masawi rin na tulad nila.\n\n20 At inutusan sila ng hari na hindi sila dapat magbalik; at sila ay nagalit sa hari, at pinangyari na siya ay magdusa, maging ng kamatayan sa pamamagitan ng apoy.\n\n21 At darakpin na rin sana nila ang mga saserdote at sila ay papatayin, at sila ay nagsitakas mula sa harapan nila.\n\n22 At ito ay nangyari na pabalik na sila sa lupain ng Nephi, at nakatagpo nila ang mga tauhan ni Gedeon. At ipinaalam sa kanila ng mga tauhan ni Gedeon ang lahat ng nangyari sa kanilang mga asawa at kanilang mga anak; at na pinahintulutan sila ng mga Lamanita na maangkin nila ang lupain sa pamamagitan ng pagbabayad ng buwis sa mga Lamanita ng kalahati ng kanilang mga pag-aari.\n\n23 At sinabi ng mga tao sa mga tauhan ni Gedeon na kanilang pinatay ang hari, at ang kanyang mga saserdote ay nagsitakas mula sa kanila papalayo patungo sa ilang.\n\n24 At ito ay nangyari na matapos silang tumigil sa pagdiriwang, na nagbalik sila sa lupain ng Nephi, na nagsasaya, sapagkat ang kanilang mga asawa at kanilang mga anak ay hindi napatay; at sinabi nila kay Gedeon kung ano ang kanilang ginawa sa hari.\n\n25 At ito ay nangyari na nanumpa sa kanila ang hari ng mga Lamanita, na hindi sila papatayin ng kanyang mga tao.\n\n26 At gayundin si Limhi, na siyang anak ng hari, na ginawaran ng kaharian ng mga tao, ay nanumpa sa hari ng mga Lamanita na magbabayad ng buwis sa kanya ang kanyang mga tao, maging kalahati ng lahat ng kanilang pag-aari.\n\n27 At ito ay nangyari na sinimulang patatagin ni Limhi ang kaharian at ipalaganap ang kapayapaan sa kanyang mga tao.\n\n28 At ang hari ng mga Lamanita ay naglagay ng mga bantay sa palibot ng lupain, upang kanyang mapanatili ang mga tao ni Limhi sa lupain, upang hindi sila makalisan patungo sa ilang; at tinustusan niya ang kanyang mga bantay mula sa buwis na tinatanggap niya mula sa mga Nephita.\n\n29 At ngayon, si haring Limhi ay nagkaroon ng patuloy na kapayapaan sa kanyang kaharian sa loob ng dalawang taon, na hindi sila binagabag ng mga Lamanita ni hinangad na lipulin sila.\n\n", "mosiah 20": "[center][font_size=26]Kabanata 20[/font_size][/center]\n\n[i]Dinukot ng mga saserdote ni Noe ang ilan sa mga anak na babae ng mga Lamanita—Ang mga Lamanita ay nakipagdigma kay Limhi at sa kanyang mga tao—Ang mga hukbong Lamanita ay napaurong at napapayapa. Mga 145–123 B.C.[/i]\n\n1 Ngayon, may isang lugar sa Semlon kung saan ang mga anak na babae ng mga Lamanita ay tinitipon ang kanilang sarili na magkakasama upang umawit, at upang sumayaw, at upang pasayahin ang kanilang sarili.\n\n2 At ito ay nangyari na isang araw, may maliit na bilang nila ang nagtipong magkakasama upang umawit at sumayaw.\n\n3 At ngayon, ang mga saserdote ni haring Noe, na nangahihiya nang bumalik sa lungsod ng Nephi, oo, at natatakot din na baka sila patayin ng mga tao, kaya nga, sila ay hindi nangahas bumalik sa kanilang mga asawa at kanilang mga anak.\n\n4 At sa pamamalagi sa ilang, at sa pagkakatuklas sa mga anak na babae ng mga Lamanita, sila ay nagsitago at pinagmasdan sila;\n\n5 At nang kakaunti na lamang sila na sama-samang nagtipon upang magsayawan, sila ay lumabas mula sa kanilang mga lihim na taguan at dinukot sila at tinangay sila patungo sa ilang; oo, dalawampu’t apat sa mga anak na babae ng mga Lamanita ang kanilang tinangay sa ilang.\n\n6 At ito ay nangyari na nang matuklasan ng mga Lamanita na nawawala ang kanilang mga anak na babae, nagalit sila sa mga tao ni Limhi, sapagkat inakala nilang kagagawan ito ng mga tao ni Limhi.\n\n7 Samakatwid, ipinadala nila ang kanilang mga hukbo; oo, maging ang hari na rin ang nanguna sa kanyang mga tao; at umahon sila sa lupain ng Nephi upang lipulin ang mga tao ni Limhi.\n\n8 At ngayon, natuklasan sila ni Limhi mula sa tore, maging lahat ng kanilang mga paghahanda sa pakikidigma ay kanyang natuklasan; kaya nga, kinalap niya ang kanyang mga tao, at nag-abang sa kanila sa kabukiran at sa kagubatan.\n\n9 At ito ay nangyari na nang dumating ang mga Lamanita, ang mga tao ni Limhi ay nagsimulang sumalakay mula sa kanilang mga lugar na pinag-aabangan, at nagsimulang patayin sila.\n\n10 At ito ay nangyari na naging labis na malubha ang labanan, sapagkat naglaban sila nang tulad ng mga leon para sa kanilang biktima.\n\n11 At ito ay nangyari na nagsimulang maitaboy ng mga tao ni Limhi ang mga Lamanita mula sa harapan nila; gayunman, wala sila sa kalahati ng dami ng mga Lamanita. Subalit nakipaglaban sila para sa kanilang mga buhay, at para sa kanilang mga asawa, at para sa kanilang mga anak; kaya nga, nagsumikap sila at nakipaglaban na tulad ng mga dragon.\n\n12 At ito ay nangyari na natagpuan nila ang hari ng mga Lamanita sa bilang ng kanilang mga patay; gayunpaman, siya ay hindi patay, nasugatan lamang at naiwan sa lupa, napakabilis ng naging pagtakas ng kanyang mga tao.\n\n13 At kanilang kinuha siya at binendahan ang kanyang mga sugat, at dinala siya sa harapan ni Limhi, at sinabi: Masdan, narito ang hari ng mga Lamanita; siya na nagtamo ng sugat ay nabuwal sa kanilang mga patay, at kanilang iniwan siya; at masdan, dinala namin siya sa inyong harapan; at ngayon, atin siyang patayin.\n\n14 Subalit sinabi sa kanila ni Limhi: Hindi ninyo siya papatayin, kundi ilapit siya rito upang makaharap ko siya. At kanilang inilapit siya. At sinabi sa kanya ni Limhi: Ano po ang dahilan na nakidigma kayo laban sa mga tao ko? Dinggin, hindi po sinira ng mga tao ko ang sumpang aking ginawa sa inyo; kaya nga, bakit po ninyo kailangang sirain ang sumpang inyong ginawa sa aking mga tao?\n\n15 At ngayon, sinabi ng hari: Sinira ko ang sumpa sapagkat tinangay ng iyong mga tao ang mga anak na babae ng aking mga tao; kaya nga, sa aking galit ay iniutos ko na makidigma ang aking mga tao laban sa iyong mga tao.\n\n16 At ngayon, si Limhi ay walang nalalaman hinggil sa bagay na ito; kaya nga, kanyang sinabi: Maghahanap ako sa aking mga tao, at sinuman ang gumawa ng bagay na ito ay masasawi. Samakatwid, iniutos niyang magkaroon ng paghahanap sa kanyang mga tao.\n\n17 Ngayon, nang marinig ni Gedeon ang mga bagay na ito, siya na kapitan ng hari, nagsadya siya at sinabi sa hari: Isinasamo ko po sa inyo na magpakahinahon, at huwag hanapan ang mga taong ito, at huwag pong iparatang ang bagay na ito sa kanila.\n\n18 Sapagkat hindi po ba ninyo naaalala ang mga saserdote ng inyong ama, sila na pinaghangarang lipulin ng mga taong ito? At hindi po ba’t nasa ilang sila? At hindi po kaya sila ang mga yaong dumukot sa mga anak na babae ng mga Lamanita?\n\n19 At ngayon, dinggin, at sabihin po sa hari ang mga bagay na ito upang masabi niya sa kanyang mga tao nang mapapayapa sila sa atin; sapagkat dinggin, naghahanda na po sila na sumalakay sa atin; at dinggin din, kakaunti na lamang po tayo.\n\n20 At dinggin, darating po silang kasama ang kanilang napakalaking hukbo; at maliban kung mapapayapa sila ng hari sa atin, tayo po ay tiyak na masasawi.\n\n21 Sapagkat hindi po ba’t natupad na ang mga salita ni Abinadi, na kanyang ipinropesiya laban sa atin—at lahat po ng ito ay dahil ayaw nating pakinggan ang mga salita ng Panginoon, at talikuran ang ating mga kasamaan?\n\n22 At ngayon, ating papayapain ang hari, at ating tutuparin ang sumpang ating ginawa sa kanya; sapagkat higit na mabuti po na tayo ay nasa pagkaalipin kaysa sa mawalan tayo ng ating mga buhay; kaya nga, ating itigil ang pagdanak ng maraming dugo.\n\n23 At ngayon, sinabi ni Limhi sa hari ang lahat ng bagay hinggil sa kanyang ama, at sa mga saserdoteng nagsitakas sa ilang, at ipinalagay ang pagkakatangay ng kanilang mga anak sa kanila.\n\n24 At ito ay nangyari na napapayapa ang hari sa kanyang mga tao; at kanyang sinabi sa kanila: Tayo nang humayo upang salubungin ang aking mga tao, nang walang sandata; at ipinangangako ko sa inyo lakip ang isang sumpa na hindi papatayin ng aking mga tao ang inyong mga tao.\n\n25 At ito ay nangyari na sinunod nila ang hari, at humayo upang salubungin ang mga Lamanita nang walang sandata. At ito ay nangyari na kanilang sinalubong ang mga Lamanita; at ang hari ng mga Lamanita ay yumukod sa kanilang harapan, at nagmakaawa para sa kapakanan ng mga tao ni Limhi.\n\n26 At nang makita ng mga Lamanita ang mga tao ni Limhi, na wala silang dalang mga sandata, nahabag sila sa kanila at napapayapa sila, at bumalik nang mapayapa kasama ang kanilang hari sa sarili nilang lupain.\n\n", "mosiah 21": "[center][font_size=26]Kabanata 21[/font_size][/center]\n\n[i]Ang mga tao ni Limhi ay pinahirapan at tinalo ng mga Lamanita—Nakatagpo ng mga tao ni Limhi si Ammon at nagbalik-loob—Sinabi nila kay Ammon ang hinggil sa dalawampu’t apat na mga lamina ng mga Jaredita. Mga 122–121 B.C.[/i]\n\n1 At ito ay nangyari na bumalik si Limhi at ang kanyang mga tao sa lungsod ng Nephi, at nagsimula muling mamuhay sa lupain nang mapayapa.\n\n2 At ito ay nangyari na matapos ang maraming araw, ang mga Lamanita ay nagsimula muling mapukaw sa galit laban sa mga Nephita, at nagsimula silang magtungo sa palibot ng mga hangganan ng lupain.\n\n3 Ngayon, hindi sila nagtatangkang patayin sila, dahil sa sumpang ginawa ng kanilang hari kay Limhi; subalit kanilang sinasampal sila sa kanilang mga pisngi, at gumagamit ng kapangyarihan sa kanila; at nagsimulang magpataw ng mabibigat na pasanin sa kanilang mga likod, at itinataboy silang tulad ng isang maamong asno—\n\n4 Oo, ang lahat ng ito ay naganap upang maisakatuparan ang salita ng Panginoon.\n\n5 At ngayon, labis ang pagdurusa ng mga Nephita, at walang paraan upang mapalaya nila ang sarili sa kanilang mga kamay, sapagkat napalilibutan sila ng mga Lamanita sa lahat ng panig.\n\n6 At ito ay nangyari na nagsimulang bumulung-bulong ang mga tao sa hari dahil sa kanilang mga paghihirap; at nagsimula silang maghangad na humayo laban sa kanila sa pakikidigma. At labis nilang binagabag ang hari ng kanilang mga daing; kaya nga, pinahintulutan niya silang gawin ang alinsunod sa kanilang mga naisin.\n\n7 At muli nilang kinalap ang kanilang sarili, at isinuot ang kanilang baluti, at humayo laban sa mga Lamanita upang itaboy silang palabas ng kanilang lupain.\n\n8 At ito ay nangyari na tinalo sila ng mga Lamanita, at naitaboy silang pabalik, at napatay ang marami sa kanila.\n\n9 At ngayon, nagkaroon ng labis na pagdadalamhati at pananaghoy sa mga tao ni Limhi, ang balong babae ay nagdadalamhati dahil sa kanyang asawa, ang anak na lalaki at anak na babae ay nagdadalamhati dahil sa kanilang ama, at ang mga kapatid na lalaki dahil sa kanilang mga kapatid.\n\n10 Ngayon, nagkaroon ng napakaraming balo sa lupain, at nagpalahaw sila nang labis sa araw-araw, sapagkat nagkaroon sila ng labis na pagkatakot sa mga Lamanita.\n\n11 At ito ay nangyari na pumukaw sa mga nalalabing tao ni Limhi ang kanilang patuloy na pagpalahaw na magalit laban sa mga Lamanita; at muli silang nakidigma, subalit muli silang naitaboy pabalik, na nagdusa ng malaking kawalan.\n\n12 Oo, muli silang nakidigma maging sa ikatlong pagkakataon, at nagdusa sa gayunding paraan; at ang mga yaong hindi napatay ay muling bumalik sa lungsod ng Nephi.\n\n13 At nagpakumbaba sila ng kanilang sarili maging hanggang sa alabok, ipinauubaya ang kanilang sarili sa singkaw ng pagkaalipin, ipinauubaya ang kanilang sarili na hampasin, at itaboy nang paroo’t parito, at pahirapan, alinsunod sa mga naisin ng kanilang mga kaaway.\n\n14 At nagpakumbaba sila ng kanilang sarili maging sa kailaliman ng pagpapakumbaba; at mataimtim silang nagsumamo sa Diyos; oo, maging sa buong maghapon ay nagsumamo sila sa kanilang Diyos na kanya silang hanguin mula sa kanilang mga paghihirap.\n\n15 At ngayon, ang Panginoon ay mabagal sa pakikinig sa kanilang pagsusumamo dahil sa kanilang mga kasamaan; gayunpaman, dininig ng Panginoon ang kanilang mga pagsusumamo, at sinimulang palambutin ang mga puso ng mga Lamanita kung kaya’t sinimulan nilang pagaanin ang kanilang mga pasanin; gayunman, hindi pa minarapat ng Panginoon na palayain sila mula sa pagkaalipin.\n\n16 At ito ay nangyari na nagsimula silang unti-unting umunlad sa lupain, at nagsimula silang magtanim ng higit na maraming butil, at magparami ng mga kawan ng tupa, at mga kawan ng baka, kung kaya’t hindi sila nagdusa ng gutom.\n\n17 Ngayon, may malaking bilang ng kababaihan, higit pa sa kalalakihan; kaya nga, nag-utos si haring Limhi na bawat lalaki ay nararapat magbahagi para sa panustos ng mga balo at kanilang mga anak, upang hindi sila mamatay sa gutom; at kanila itong ginawa dahil sa kalakihan ng kanilang bilang na mga napatay.\n\n18 Ngayon, ang mga tao ni Limhi ay nanatiling magkakasama sa iisang pangkat hangga’t maaari, at pinangalagaan ang kanilang mga butil at kanilang mga kawan;\n\n19 At ang hari din ay hindi ipinagkatiwala ang kanyang sarili sa labas ng mga pader ng lungsod, maliban kung kasama niya ang kanyang mga bantay, nangangamba na baka sa alinmang kaparaanan ay mahulog siya sa mga kamay ng mga Lamanita.\n\n20 At iniutos niya na magbantay ang kanyang mga tao sa palibot ng lupain upang sa alinmang kaparaanan ay madakip nila ang mga yaong saserdoteng tumakas patungo sa ilang, na silang dumukot sa mga anak na babae ng mga Lamanita, at naging dahilan upang sumapit sa kanila ang gayong kalaking pagkawasak.\n\n21 Sapagkat sila ay nagnais na madakip sila upang kanila silang maparusahan; sapagkat nagtutungo sila sa lupain ng Nephi sa gabi, at tinatangay ang kanilang mga butil at marami sa kanilang mahahalagang bagay; kaya nga, sila ay nag-abang sa kanila.\n\n22 At ito ay nangyari na wala nang kaguluhang namagitan sa mga Lamanita at sa mga tao ni Limhi, maging hanggang sa panahong si Ammon at ang kanyang mga kapatid ay dumating sa lupain.\n\n23 At nang ang hari na nasa labas ng pintuang-bayan ng lungsod kasama ang kanyang bantay ay natagpuan si Ammon at ang kanyang mga kapatid; at sa pag-aakalang sila ang mga saserdote ni Noe, kaya nga, kanyang iniutos na sila ay dakpin, at igapos, at itapon sa bilangguan. At kung sila nga ang mga saserdote ni Noe ay kanya sanang ipinag-utos na patayin sila.\n\n24 Subalit nang malaman niya na hindi sila ang mga yaon, kundi sila ay kanyang mga kapatid, at nagmula sa lupain ng Zarahemla, siya ay napuspos ng labis na kagalakan.\n\n25 Ngayon, nagpadala si haring Limhi, bago pa ang pagdating ni Ammon, ng maliit na bilang ng kalalakihan upang hanapin ang lupain ng Zarahemla; subalit hindi nila ito matagpuan, at nangaligaw sila sa ilang.\n\n26 Gayunpaman, sila ay nakatuklas ng isang lupain na natirahan ng mga tao; oo, isang lupaing nababalot ng mga tuyong buto; oo, isang lupaing natirahan ng mga tao at mga nalipol; at sila, sa pag-aakalang ito ang lupain ng Zarahemla, ay nagbalik sa lupain ng Nephi, na nakarating sa mga hangganan ng lupain mga ilang araw bago ang pagdating ni Ammon.\n\n27 At sila ay may dalang isang talaan, maging isang tala ng mga tao na ang mga buto ay kanilang natagpuan; at ito ay nauukit sa mga laminang inang mina.\n\n28 At ngayon, si Limhi ay muling napuspos ng kagalakan sa pagkakaalam mula sa bibig ni Ammon na si haring Mosias ay may isang kaloob mula sa Diyos, na kanyang maipaliliwanag ang mga gayong nakaukit; oo, at si Ammon ay nagsaya rin.\n\n29 Gayunman, si Ammon at ang kanyang mga kapatid ay napuspos ng kalungkutan sapagkat napakarami sa kanilang mga kapatid ang napatay;\n\n30 At gayundin na si haring Noe at ang kanyang mga saserdote ay naging dahilan upang makagawa ang mga tao ng maraming kasalanan at kasamaan laban sa Diyos; at sila rin ay nagdalamhati dahil sa pagkamatay ni Abinadi; at gayundin sa paglisan ni Alma at ng mga taong sumama sa kanya, na nagtayo ng isang simbahan ng Diyos sa pamamagitan ng lakas at kapangyarihan ng Diyos, at pananampalataya sa mga salitang sinabi ni Abinadi.\n\n31 Oo, nagdalamhati sila dahil sa kanilang paglisan, sapagkat hindi nila nalalaman kung saan sila nagtungo. Ngayon, sila sana ay magagalak na sumama sa kanila, sapagkat sila rin ay pumasok sa isang tipan sa Diyos na paglilingkuran siya at susundin ang kanyang mga kautusan.\n\n32 At ngayon, simula ng pagdating ni Ammon, si haring Limhi ay pumasok din sa isang tipan sa Diyos, at gayundin ang marami sa kanyang mga tao, na paglilingkuran siya at susundin ang kanyang mga kautusan.\n\n33 At ito ay nangyari na nagnais si haring Limhi at marami sa kanyang mga tao na mabinyagan; subalit walang sinuman sa lupain ang may karapatan mula sa Diyos. At si Ammon ay tumangging gawin ang bagay na ito, ipinalalagay ang kanyang sarili na isang hindi karapat-dapat na tagapaglingkod.\n\n34 Samakatwid, sa panahong yaon ay hindi pa nila binuo ang kanilang sarili sa isang simbahan, naghihintay sa Espiritu ng Panginoon. Ngayon, sila ay nagnais na maging katulad ni Alma at ng kanyang mga kapatid, na nagsitakas patungo sa ilang.\n\n35 Sila ay nagnais na mabinyagan bilang saksi at bilang patotoo na nahahanda silang paglingkuran ang Diyos ng kanilang buong puso; gayunpaman, pinagpaliban nila ang panahon; at ang ulat ng kanilang binyag ay ibibigay pagkaraan nito.\n\n36 At ngayon, lahat ng pag-aaral ni Ammon at ng kanyang mga tao, at ni haring Limhi at ng kanyang mga tao, ay mapalaya ang kanilang sarili mula sa mga kamay ng mga Lamanita at mula sa pagkaalipin.\n\n", "mosiah 22": "[center][font_size=26]Kabanata 22[/font_size][/center]\n\n[i]Gumawa ng mga plano upang makatakas ang mga tao mula sa pang-aalipin ng mga Lamanita—Nilango ang mga Lamanita—Ang mga tao ay tumakas, bumalik sa Zarahemla, at naging mga sakop ni Haring Mosias. Mga 121–120 B.C.[/i]\n\n1 At ngayon, ito ay nangyari na nagsimula sina Ammon at haring Limhi na makipagsanggunian sa mga tao kung paano nila mapalalaya ang kanilang sarili mula sa pagkaalipin; at sa katunayan, kanilang iniutos na tipunin nang sama-sama ng lahat ng tao ang kanilang sarili; at ginawa nila ito upang makuha nila ang tinig ng mga tao hinggil sa paksa.\n\n2 At ito ay nangyari na wala silang makitang paraan upang mapalaya ang kanilang sarili mula sa pagkaalipin, maliban sa dalhin ang kanilang kababaihan at mga anak, at ang kanilang mga kawan ng tupa, at kanilang mga kawan ng baka, at kanilang mga tolda, at lumisan patungo sa ilang; sapagkat lubhang napakarami ng mga Lamanita, na hindi maaari para sa mga tao ni Limhi na makipaglaban sa kanila, iniisip na palayain ang kanilang sarili mula sa pagkaalipin sa pamamagitan ng espada.\n\n3 Ngayon, ito ay nangyari na humayo si Gedeon at tumindig sa harapan ng hari, at sinabi sa kanya: Ngayon, O hari, kayo po ay nakinig sa aking mga salita nang maraming ulit noong nakikipaglaban tayo sa ating mga kapatid, ang mga Lamanita.\n\n4 At ngayon, O hari, kung hindi po ninyo ipinalalagay na ako ay isang hindi kapaki-pakinabang na tagapagsilbi, o kung hanggang sa ngayon po ay nakikinig kayo sa aking mga salita kahit paano, at ang mga ito ay naging kapaki-pakinabang po sa inyo, gayunpaman, hinihiling kong makinig po kayo sa aking mga salita ngayon, at ako po ay inyong magiging tagapagsilbi at palalayain ang mga taong ito mula sa pagkaalipin.\n\n5 At pinahintulutan siya ng hari na makapagsalita. At sinabi sa kanya ni Gedeon:\n\n6 Dinggin, ang daan po sa likuran, palabas ng pader sa likod, sa gilid ng likuran ng lungsod. Ang mga Lamanita, o ang mga bantay na mga Lamanita, ay lango sa gabi; kaya nga, magpadala po tayo ng isang pahayag sa lahat ng taong ito na tipunin nila nang sama-sama ang kanilang mga kawan ng tupa at mga kawan ng baka, upang kanila silang maipastol sa ilang sa gabi.\n\n7 At hahayo po ako alinsunod sa inyong utos at magbabayad ng huling buwis na alak sa mga Lamanita, at sila po ay malalango; at magdaraan tayo sa lihim na daanan sa kaliwa ng kanilang kampo kapag nalango na sila at nahihimbing.\n\n8 Sa gayon lilisan po tayo na kasama ang ating kababaihan at mga anak, ang ating mga kawan ng tupa, at ating mga kawan ng baka patungo sa ilang; at maglalakbay tayo sa palibot ng lupain ng Silom.\n\n9 At ito ay nangyari na nakinig ang hari sa mga salita ni Gedeon.\n\n10 At iniutos ni haring Limhi na tipunin nang sama-sama ng kanyang mga tao ang kanilang mga kawan; at ipinadala niya ang buwis na alak sa mga Lamanita; at nagpadala rin siya ng karagdagang alak, bilang isang handog sa kanila; at sila ay malayang uminom ng alak na ipinadala ni haring Limhi sa kanila.\n\n11 At ito ay nangyari na lumisan ang mga tao ni haring Limhi kinagabihan patungo sa ilang kasama ang kanilang mga kawan ng tupa at kanilang mga kawan ng baka, at humayo sila paikot ng lupain ng Silom sa ilang, at lumiko sila patungo sa lupain ng Zarahemla, na pinamumunuan ni Ammon at ng kanyang mga kapatid.\n\n12 At dinala nila ang lahat ng kanilang ginto, at pilak, at kanilang mga mamahaling bagay, na kanilang madadala, at gayundin ang kanilang mga panustos, patungo sa ilang; at ipinagpatuloy nila ang kanilang paglalakbay.\n\n13 At matapos ang maraming araw sa ilang, dumating sila sa lupain ng Zarahemla, at sumama sa mga tao ni Mosias, at naging mga sakop niya.\n\n14 At ito ay nangyari na tinanggap sila ni Mosias nang may kagalakan; at kanya ring tinanggap ang kanilang mga talaan, at gayundin ang mga talaang natagpuan ng mga tao ni Limhi.\n\n15 At ngayon, ito ay nangyari na nang matuklasan ng mga Lamanita na lumisan sa lupain sa gabi ang mga tao ni Limhi, na nagpadala sila ng hukbo sa ilang upang tugisin sila;\n\n16 At matapos nilang tugisin sila nang dalawang araw, hindi na nila masundan ang kanilang mga bakas; kaya nga, nangaligaw sila sa ilang.\n\n", "mosiah 23": "Isang ulat ni Alma at ng mga tao ng Panginoon, na itinaboy patungo sa ilang ng mga tao ni Haring Noe.\n\nBinubuo ng mga kabanata 23 at 24.\n\n[center][font_size=26]Kabanata 23[/font_size][/center]\n\n[i]Tumanggi si Alma na maging hari—Naglingkod siya bilang mataas na saserdote—Pinahirapan ng Panginoon ang kanyang mga tao, at nasakop ng mga Lamanita ang lupain ng Helam—Si Amulon, ang pinuno ng masasamang saserdote ni Haring Noe, ay namahala sa ilalim ng hari ng mga Lamanita. Mga 145–121 B.C.[/i]\n\n1 Ngayon, si Alma, na binalaan ng Panginoon na ang mga hukbo ni haring Noe ay sasalakay sa kanila, at ipinaalam ito sa kanyang mga tao, kaya nga, tinipon nila nang sama-sama ang kanilang mga kawan, at dinala ang kanilang mga butil, at lumisan patungo sa ilang bago dumating ang mga hukbo ni haring Noe.\n\n2 At pinalakas sila ng Panginoon, kung kaya’t ang mga tao ni haring Noe ay hindi sila maabutan upang lipulin sila.\n\n3 At sila ay tumakas, walong araw na naglakbay patungo sa ilang.\n\n4 At nakarating sila sa isang lupain, oo, maging sa isang napakaganda at nakasisiyang lupain, isang lupain ng dalisay na tubig.\n\n5 At itinayo nila ang kanilang mga tolda, at nagsimulang magbungkal ng lupa, at nagsimulang magtayo ng mga gusali; oo, sila ay masisipag, at labis na nagsumikap.\n\n6 At ang mga tao ay nagnais na si Alma ang kanilang maging hari, sapagkat minamahal siya ng kanyang mga tao.\n\n7 Subalit sinabi niya sa kanila: Dinggin, hindi marapat na magkaroon tayo ng hari; sapagkat ganito ang wika ng Panginoon: Hindi ninyo nararapat na pahalagahan ang isang tao nang higit pa sa iba, o hindi nararapat mag-isip ang isang tao na ang kanyang sarili ay higit pa kaysa sa iba; kaya nga, sinasabi ko sa inyo na hindi kanais-nais na magkaroon kayo ng hari.\n\n8 Gayunpaman, kung maaaring magkaroon kayo sa tuwina ng mga matwid na tao na maging hari ninyo, makabubuti para sa inyo na magkaroon ng hari.\n\n9 Subalit alalahanin ang kasamaan ni haring Noe at ng kanyang mga saserdote; at ako rin ay nahulog sa bitag at nakagawa ng maraming bagay na karumal-dumal sa paningin ng Panginoon, na naging dahilan ng aking masidhing pagsisisi;\n\n10 Gayunpaman, matapos ang labis na pagdurusa, dininig ng Panginoon ang aking mga pagsusumamo, at tinugon ang aking mga panalangin, at ginawa akong kasangkapan sa kanyang mga kamay sa pagdadala ng napakarami sa inyo sa kaalaman ng kanyang katotohanan.\n\n11 Gayunpaman, hindi ako nagbubunyi rito, sapagkat ako ay hindi karapat-dapat na magbunyi sa aking sarili.\n\n12 At ngayon, sinasabi ko sa inyo, pinahirapan kayo ni haring Noe, at napaalipin sa kanya at sa kanyang mga saserdote, at kanilang nadala sa kasamaan; kaya nga, kayo ay nagapos ng mga gapos ng kasamaan.\n\n13 At ngayon, dahil sa kayo ay nakalaya sa pamamagitan ng kapangyarihan ng Diyos sa mga gapos na ito; oo, maging mula sa mga kamay ni haring Noe at ng kanyang mga tao, at mula rin sa mga gapos ng kasamaan, gayundin ninanais kong maging matatag kayo sa kalayaang ito kung saan kayo ginawang malaya, at na wala kayong pagtitiwalaang tao na maging hari ninyo.\n\n14 At gayundin, huwag pagkakatiwalaan ang sinuman na inyong maging guro ni inyong mangangaral, maliban sa siya ay tao ng Diyos, lumalakad sa kanyang mga landas at sinusunod ang kanyang mga kautusan.\n\n15 Sa gayon tinuruan ni Alma ang kanyang mga tao, na ang bawat tao ay nararapat mahalin ang kanyang kapwa na tulad ng kanyang sarili, na hindi dapat magkaroon ng alitan sa kanila.\n\n16 At ngayon, si Alma ang kanilang mataas na saserdote, siya na tagapagtatag ng kanilang simbahan.\n\n17 At ito ay nangyari na walang nakatanggap ng karapatang mangaral o magturo maliban sa ito ay sa pamamagitan niya na mula sa Diyos. Samakatwid, itinalaga niya ang lahat ng kanilang saserdote at lahat ng kanilang guro; at walang itinalaga maliban sa sila ay mga matwid na tao.\n\n18 Samakatwid, pinangalagaan nila ang kanilang mga tao, at binusog sila sa mga bagay na may kinalaman sa pagkamatwid.\n\n19 At ito ay nangyari na nagsimula silang umunlad nang labis sa lupain; at kanilang tinawag na Helam ang lupain.\n\n20 At ito ay nangyari na dumami sila at labis na umunlad sa lupain ng Helam; at nagtayo sila ng isang lungsod, na tinawag nilang lungsod ng Helam.\n\n21 Gayunpaman, minarapat ng Panginoon na pahirapan ang kanyang mga tao; oo, sinusubukan niya ang kanilang tiyaga at kanilang pananampalataya.\n\n22 Gayunpaman—sinuman ang magbibigay ng kanyang tiwala sa kanya, siya rin ay dadakilain sa huling araw. Oo, at gayundin sa mga taong ito.\n\n23 Sapagkat dinggin, ipakikita ko sa inyo na dinala sila sa pagkaalipin, at walang makapagpapalaya sa kanila kundi ang Panginoon nilang Diyos, oo, maging ang Diyos nina Abraham at Isaac at ni Jacob.\n\n24 At ito ay nangyari na kanyang pinalaya sila, at kanyang ipinakita ang dakila niyang kapangyarihan sa kanila, at labis ang kanilang mga kasiyahan.\n\n25 Sapagkat dinggin, ito ay nangyari na habang nasa lupain sila ng Helam, oo, sa lungsod ng Helam, habang nagbubungkal ng lupa sa palibot, dinggin, isang hukbo ng mga Lamanita ang nasa mga hangganan ng lupain.\n\n26 Ngayon, ito ay nangyari na nagsipanakbuhan ang mga kapatid ni Alma mula sa kanilang bukirin, at tinipon nang sama-sama ang kanilang sarili sa lungsod ng Helam; at labis silang natakot dahil sa paglitaw ng mga Lamanita.\n\n27 Subalit humayo si Alma at tumindig sa gitna nila, at pinayuhan sila na hindi sila dapat matakot, kundi kanilang alalahanin ang Panginoon nilang Diyos at kanyang ililigtas sila.\n\n28 Samakatwid, napapayapa nila ang kanilang mga takot, at nagsimulang magsumamo sa Panginoon na kanyang palambutin ang mga puso ng mga Lamanita, nang huwag silang kitlan ng buhay ng mga ito, at ang kanilang mga asawa, at ang kanilang mga anak.\n\n29 At ito ay nangyari na pinalambot ng Panginoon ang mga puso ng mga Lamanita. At si Alma at ang kanyang mga kapatid ay humayo at isinuko ang kanilang sarili sa kanilang mga kamay; at inangkin ng mga Lamanita ang lupain ng Helam.\n\n30 Ngayon, ang mga hukbo ng mga Lamanita, na tumugis sa mga tao ni haring Limhi, ay nangaligaw sa ilang sa loob ng maraming araw.\n\n31 At dinggin, kanilang natagpuan ang mga yaong saserdote ni haring Noe, sa isang lugar na kanilang tinawag na Amulon; at sinimulan nilang angkinin ang lupain ng Amulon at sinimulang bungkalin ang lupa.\n\n32 Ngayon, ang pangalan ng pinuno ng mga yaong saserdote ay Amulon.\n\n33 At ito ay nangyari na nagmakaawa si Amulon sa mga Lamanita; at kanya ring pinalapit ang kanilang mga asawa, na mga anak na babae ng mga Lamanita, upang magmakaawa sa kanilang mga kapatid, na huwag nilang lipulin ang kanilang mga asawa.\n\n34 At ang mga Lamanita ay nahabag kay Amulon at sa kanyang mga kapatid, at hindi sila nilipol, dahil sa kanilang mga asawa.\n\n35 At umanib si Amulon at ang kanyang mga kapatid sa mga Lamanita, at naglalakbay sila sa ilang sa paghahanap sa lupain ng Nephi nang kanilang matuklasan ang lupain ng Helam na inangkin ni Alma at ng kanyang mga kapatid.\n\n36 At ito ay nangyari na nangako ang mga Lamanita kay Alma at sa kanyang mga kapatid, na kung kanilang ipakikita sa kanila ang daan patungo sa lupain ng Nephi ay ipagkakaloob nila sa kanila ang kanilang mga buhay at ang kanilang kalayaan.\n\n37 Subalit matapos ipakita sa kanila ni Alma ang daan patungo sa lupain ng Nephi, ang mga Lamanita ay tumangging tumupad sa kanilang pangako; sa halip, sila ay naglagay ng mga bantay sa palibot ng lupain ng Helam, kay Alma at sa kanyang mga kapatid.\n\n38 At ang natira sa kanila ay nagtungo sa lupain ng Nephi; at bumalik ang isang bahagi nila sa lupain ng Helam, at isinama rin nila ang mga asawa at anak ng mga bantay na naiwan sa lupain.\n\n39 At ang hari ng mga Lamanita ay nagpahintulot kay Amulon na siya ang maging hari at tagapamahala ng kanyang mga tao na nasa lupain ng Helam; gayunpaman, wala siyang kapangyarihang gawin ang anumang bagay na sumasalungat sa kagustuhan ng hari ng mga Lamanita.\n\n", "mosiah 24": "[center][font_size=26]Kabanata 24[/font_size][/center]\n\n[i]Inusig ni Amulon si Alma at ang kanyang mga tao—Papatayin sila kung mananalangin sila—Waring pinagaan ng Panginoon ang kanilang mga pasanin—Pinalaya Niya sila mula sa pagkaalipin, at nakabalik sila sa Zarahemla. Mga 145–120 B.C.[/i]\n\n1 At ito ay nangyari na natamo ni Amulon ang pagsang-ayon sa paningin ng hari ng mga Lamanita; kaya nga, ang hari ng mga Lamanita ay nagpahintulot sa kanya at sa kanyang mga kapatid na sila ang hiranging mga guro ng kanyang mga tao, oo, maging ng mga tao na nasa lupain ng Semlon, at nasa lupain ng Silom, at nasa lupain ng Amulon.\n\n2 Sapagkat inangkin ng mga Lamanita ang lahat ng lupaing ito; kaya nga, ang hari ng mga Lamanita ay naghirang ng mga hari sa lahat ng lupaing ito.\n\n3 At ngayon, ang pangalan ng hari ng mga Lamanita ay Laman, na tinawag alinsunod sa pangalan ng kanyang ama; at kaya nga, tinawag siyang haring Laman. At siya ay hari ng napakaraming tao.\n\n4 At siya ay naghirang ng mga guro mula sa mga kapatid ni Amulon sa bawat lupaing pag-aari ng kanyang mga tao; at sa gayon nagsimulang ituro ang wika ni Nephi sa lahat ng tao ng mga Lamanita.\n\n5 At sila ay mga taong magiliw sa isa’t isa; gayunpaman hindi nila nakikilala ang Diyos; ni hindi itinuro sa kanila ng mga kapatid ni Amulon ang alinmang bagay na nauukol sa Panginoon nilang Diyos, ni ang batas ni Moises; ni hindi nila itinuro sa kanila ang mga salita ni Abinadi;\n\n6 Datapwat kanilang itinuro sa kanila na nararapat silang magpanatili ng kanilang talaan, at upang makasulat sila sa isa’t isa.\n\n7 At sa gayon, ang mga Lamanita ay nagsimulang maragdagan sa kayamanan, at nagsimulang makipagkalakalan sa isa’t isa at naging mayayaman, at nagsimulang maging tuso at matatalinong tao, alinsunod sa karunungan ng sanlibutan, oo, isang napakatusong mga tao, nagagalak sa lahat ng uri ng kasamaan at pandarambong, maliban kung may kinalaman sa kanilang sariling mga kapatid.\n\n8 At ngayon, ito ay nangyari na nagsimula si Amulon na gumamit ng kapangyarihan kay Alma at sa kanyang mga kapatid, at nagsimulang usigin siya, at iniutos na usigin ng kanyang mga anak ang kanilang mga anak.\n\n9 Sapagkat nakikilala ni Amulon si Alma, na siya ay isa sa naging saserdote ng hari, at na siya ang yaong naniwala sa mga salita ni Abinadi at ipinagtabuyan mula sa harapan ng hari, at kaya nga, napopoot siya sa kanya; sapagkat siya ay napasakop kay haring Laman, gayunpaman, gumamit siya ng kapangyarihan sa kanila, at nagpataw ng mga gawain sa kanila, at naglagay ng mga tagapagbantay sa kanila.\n\n10 At ito ay nangyari na napakasidhi ng kanilang mga paghihirap kung kaya’t nagsimula silang magsumamo nang mataimtim sa Diyos.\n\n11 At inutusan sila ni Amulon na dapat silang magsitigil sa kanilang mga pagsusumamo; at naglagay siya ng mga bantay sa kanila upang bantayan sila, na sinuman ang matatagpuang nananawagan sa Diyos ay papatayin.\n\n12 At si Alma at ang kanyang mga tao ay hindi nag-angat ng kanilang mga tinig sa Panginoon nilang Diyos, subalit ibinuhos ang kanilang mga puso sa kanya; at kanyang nalalaman ang mga saloobin ng kanilang mga puso.\n\n13 At ito ay nangyari na nangusap sa kanila ang tinig ng Diyos sa kanilang mga paghihirap, sinasabing: Itaas ang inyong mga ulo at mapanatag, sapagkat nalalaman ko ang tipang inyong ginawa sa akin; at makikipagtipan ako sa aking mga tao at palalayain sila mula sa pagkaalipin.\n\n14 At pagagaanin ko rin ang mga pasaning ipinataw sa inyong mga balikat, na maging kayo ay hindi madarama ang mga ito sa inyong mga likod, maging habang nasa pagkaalipin kayo; at gagawin ko ito upang kayo ay makatayong mga saksi para sa akin magmula ngayon, at upang inyong malaman nang may katiyakan na ako, ang Panginoong Diyos, ay dumadalaw sa aking mga tao sa kanilang mga paghihirap.\n\n15 At ito ay nangyari na pinagaan ang mga pasaning ipinataw kay Alma at sa kanyang mga kapatid; oo, pinalakas sila ng Panginoon upang madala nila ang kanilang mga pasanin nang may kagaanan, at nagpasailalim sila nang may kagalakan at nang may pagtitiis sa lahat ng kalooban ng Panginoon.\n\n16 At ito ay nangyari na napakalakas ng kanilang pananampalataya at kanilang pagtitiis kung kaya’t muling nangusap ang tinig ng Panginoon sa kanila, sinasabing: Mapanatag kayo, sapagkat bukas ay palalayain ko kayo mula sa pagkaalipin.\n\n17 At sinabi niya kay Alma: Mamumuno ka sa mga taong ito, at makakasama ninyo ako at palalayain ang mga taong ito mula sa pagkaalipin.\n\n18 Ngayon, ito ay nangyari na tinipon nang sama-sama ni Alma at ng kanyang mga tao sa kinagabihan ang kanilang mga kawan, at ang kanila ring mga butil; oo, maging sa buong gabing iyon ay tinipon nila nang sama-sama ang kanilang mga kawan.\n\n19 At kinaumagahan ay pinangyari ng Panginoon na dumating ang isang mahimbing na pagkakatulog sa mga Lamanita, oo, at ang lahat ng kanilang mga tagapagbantay ay mahimbing na nakatulog.\n\n20 At si Alma at ang kanyang mga tao ay lumisan patungo sa ilang; at nang nakapaglakbay na sila nang buong araw, itinayo nila ang kanilang mga tolda sa lambak, at kanilang tinawag ang lambak na Alma, sapagkat siya ang nanguna sa kanilang daraanan sa ilang.\n\n21 Oo, at ibinuhos nila ang kanilang pasasalamat sa Diyos sa lambak ng Alma dahil sa naging maawain siya sa kanila, at pinagaan ang kanilang mga pasanin, at pinalaya sila mula sa pagkaalipin; sapagkat nasa pagkaalipin sila, at walang makapagpapalaya sa kanila maliban sa Panginoon nilang Diyos.\n\n22 At nagbigay-pasasalamat sila sa Diyos, oo, ang lahat ng kanilang kalalakihan at lahat ng kanilang kababaihan at lahat ng kanilang mga anak na nakapagsasalita ay itinaas ang kanilang mga tinig sa pagpupuri sa kanilang Diyos.\n\n23 At ngayon, sinabi ng Panginoon kay Alma: Magmadali ka at lumisan ka at ang mga taong ito sa lupaing ito, sapagkat ang mga Lamanita ay nangagising na at tinutugis kayo; kaya nga, lisanin mo ang lupaing ito, at pipigilan ko ang mga Lamanita sa lambak na ito upang hindi na sila makahabol pa sa mga taong ito.\n\n24 At ito ay nangyari na nilisan nila ang lambak, at sila ay naglakbay patungo sa ilang.\n\n25 At matapos silang manatili sa ilang nang labindalawang araw ay nakarating sila sa lupain ng Zarahemla; at tinanggap din sila nang may kagalakan ni haring Mosias.\n\n", "mosiah 25": "[center][font_size=26]Kabanata 25[/font_size][/center]\n\n[i]Naging mga Nephita ang mga inapo nina Mulek at Zarahemla—Nalaman nila ang tungkol sa mga tao ni Alma at ni Zenif—Bininyagan ni Alma si Limhi at lahat ng kanyang tao—Binigyan ng karapatan ni Mosias si Alma na itatag ang Simbahan ng Diyos. Mga 120 B.C.[/i]\n\n1 At ngayon, iniutos ni haring Mosias na ang lahat ng tao ay tipunin nang magkakasama.\n\n2 Ngayon, hindi gaanong marami ang mga anak ni Nephi, o hindi gaanong marami ang mga yaong inapo ni Nephi, na tulad ng mga tao ni Zarahemla, na mga inapo ni Mulek, at ang mga yaong sumama sa kanya sa ilang.\n\n3 At hindi gaanong marami ang mga tao ni Nephi at ang mga tao ni Zarahemla na tulad ng mga Lamanita; oo, sila ay wala sa kalahati ng kanilang dami.\n\n4 At ngayon, ang lahat ng tao ni Nephi ay nagtipon nang magkakasama, at gayundin ang lahat ng tao ni Zarahemla, at tinipon sila nang magkakasama sa dalawang pangkat.\n\n5 At ito ay nangyari na nagbasa si Mosias, at iniutos na basahin ang mga talaan ni Zenif sa kanyang mga tao; oo, kanyang binasa ang mga talaan ng mga tao ni Zenif, mula sa panahong nilisan nila ang lupain ng Zarahemla hanggang sila ay makabalik na muli.\n\n6 At kanya ring binasa ang ulat ni Alma at ng kanyang mga kapatid, at lahat ng kanilang paghihirap, mula sa panahong nilisan nila ang lupain ng Zarahemla hanggang sa panahong sila ay makabalik na muli.\n\n7 At ngayon, nang matapos si Mosias sa pagbabasa ng mga talaan, ang kanyang mga tao na naninirahan sa lupain ay nakadama ng pagkamangha at panggigilalas.\n\n8 Sapagkat hindi nila malaman kung ano ang iisipin; sapagkat nang kanilang namasdan ang mga yaong nakalaya mula sa pagkaalipin ay napuspos sila ng labis na kagalakan.\n\n9 At muli, nang maisip nila ang kanilang mga kapatid na napatay ng mga Lamanita, sila ay napuspos ng kalungkutan, at tumulo pa nga ang maraming luha ng kalungkutan.\n\n10 At muli, nang maisip nila ang kagyat na kabutihan ng Diyos, at kanyang kapangyarihan sa pagpapalaya kay Alma at sa kanyang mga kapatid mula sa mga kamay ng mga Lamanita at mula sa pagkaalipin, inilakas nila ang kanilang mga tinig at nagbigay-pasasalamat sa Diyos.\n\n11 At muli, nang maisip nila ang mga Lamanita, na kanilang mga kapatid, sa kanilang makasalanan at maruming kalagayan, napuspos sila ng sakit at dalamhati para sa kapakanan ng kanilang mga kaluluwa.\n\n12 At ito ay nangyari na ang mga yaong anak ni Amulon at ng kanyang mga kapatid, na ginawang asawa ang mga anak na babae ng mga Lamanita, ay hindi nasiyahan sa pag-uugali ng kanilang mga ama, at sila ay tumangging tawagin pa sa pangalan ng kanilang mga ama, kaya nga, tinaglay nila sa kanilang sarili ang pangalan ni Nephi, upang matawag silang mga anak ni Nephi at mapabilang sa mga yaong tinatawag na mga Nephita.\n\n13 At ngayon, ang lahat ng tao ni Zarahemla ay ibinilang sa mga Nephita, at ito ay dahil hindi iginawad kaninuman ang kaharian maliban sa mga yaong inapo ni Nephi.\n\n14 At ngayon, ito ay nangyari na nang matapos si Mosias sa pagsasalita at pagbabasa sa mga tao, ninais niyang mangusap din si Alma sa mga tao.\n\n15 At si Alma ay nangusap sa kanila, nang sila ay tinipon nang magkakasama sa malalaking pangkat, at siya ay nagtungo mula sa isang pangkat sa isa pang pangkat, nangangaral sa mga tao ng pagsisisi at pananampalataya sa Panginoon.\n\n16 At pinayuhan niya ang mga tao ni Limhi at ang kanyang mga kapatid, lahat ng yaong nakalaya mula sa pagkaalipin, na nararapat nilang pakatandaan na ang Panginoon ang siyang nagpalaya sa kanila.\n\n17 At ito ay nangyari na matapos turuan ni Alma ang mga tao ng maraming bagay, at matapos sa pagsasalita sa kanila, nagnais si haring Limhi na mabinyagan siya; at ang lahat ng kanyang mga tao ay nagnais na mabinyagan din sila.\n\n18 Samakatwid, si Alma ay lumusong sa tubig at bininyagan sila; oo, kanyang bininyagan sila alinsunod sa paraang ginawa niya sa kanyang mga kapatid sa mga tubig ng Mormon; oo, at kasindami ng kanyang nabinyagan ang napabilang sa simbahan ng Diyos; at ito ay dahil sa kanilang paniniwala sa mga salita ni Alma.\n\n19 At ito ay nangyari na pinahintulutan ni haring Mosias si Alma na makapagtatag siya ng mga simbahan sa lahat ng dako ng lupain ng Zarahemla; at binigyan siya ng kapangyarihan na makapag-orden ng mga saserdote at guro sa bawat simbahan.\n\n20 Ngayon, isinagawa ito sapagkat napakaraming mga tao kaya’t silang lahat ay hindi maaaring mapamahalaan ng iisang guro; ni silang lahat ay hindi maaaring makarinig ng salita ng Diyos sa iisang pagtitipon;\n\n21 Samakatwid, tinipon nila ang kanilang sarili na magkakasama sa iba’t ibang pangkat, tinatawag na mga simbahan; bawat simbahan ay may kani-kanyang mga saserdote at kani-kanyang mga guro, at bawat saserdote ay nangangaral ng salita alinsunod sa pagkakabigay sa kanya ng bibig ni Alma.\n\n22 At sa gayon, sa kabila ng pagkakaroon ng maraming simbahan, ang lahat ng ito ay isang simbahan lamang, oo, maging ang simbahan ng Diyos; sapagkat walang ipinangangaral sa lahat ng simbahan maliban sa pagsisisi at pananampalataya sa Diyos.\n\n23 At ngayon, may pitong simbahan sa lupain ng Zarahemla. At ito ay nangyari na sinuman ang nagnanais na taglayin sa kanilang sarili ang pangalan ni Cristo, o ng Diyos, sila ay sumapi sa mga simbahan ng Diyos;\n\n24 At sila ay tinawag na mga tao ng Diyos. At ibinuhos ng Panginoon ang kanyang Espiritu sa kanila, at pinagpala sila, at umunlad sa lupain.\n\n", "mosiah 26": "[center][font_size=26]Kabanata 26[/font_size][/center]\n\n[i]Marami sa mga kasapi ng Simbahan ang naakay sa pagkakasala ng mga hindi naniniwala—Pinangakuan si Alma ng buhay na walang hanggan—Ang mga yaong nagsisi at nabinyagan ay nagtamo ng kapatawaran—Ang mga kasapi ng Simbahan na nagkasala na mga nagsisi at nagtapat kay Alma at sa Panginoon ay patatawarin; kung hindi, hindi sila ibibilang sa mga tao ng Simbahan. Mga 120–100 B.C.[/i]\n\n1 Ngayon, ito ay nangyari na marami sa mga umuusbong na salinlahi ang hindi nakauunawa sa mga salita ni haring Benjamin, na maliliit na bata pa noong panahong siya ay nangusap sa kanyang mga tao; at hindi sila naniwala sa kaugalian ng kanilang mga ama.\n\n2 Hindi sila naniwala sa mga nasabi na hinggil sa pagkabuhay na mag-uli ng mga patay, ni hindi sila naniwala hinggil sa pagparito ni Cristo.\n\n3 At ngayon, dahil sa kanilang kawalang-paniniwala ay hindi nila maunawaan ang salita ng Diyos; at ang kanilang mga puso ay matitigas.\n\n4 At sila ay tumangging magpabinyag, ni sumapi sa simbahan. At sila ay mga taong nahihiwalay ayon sa kanilang pananampalataya, at nanatili silang gayon nang mahabang panahon, maging sa kanilang makamundo at makasalanang kalagayan; sapagkat ayaw nilang manawagan sa Panginoon nilang Diyos.\n\n5 At ngayon, sa paghahari ni Mosias ay wala sa kalahati ang dami nila sa mga tao ng Diyos; subalit dahil sa mga pagtatalo sa mga kapatid, sila ay naging higit na marami.\n\n6 Sapagkat ito ay nangyari na marami silang nalinlang dahil sa kanilang mapanghibong mga salita, sa mga yaong nasa simbahan, at naging dahilan upang sila ay makagawa ng maraming kasalanan; kaya nga, naging kinakailangan na ang mga yaong nakagawa ng kasalanan, na nasa simbahan, ay nararapat paalalahanan ng simbahan.\n\n7 At ito ay nangyari na dinala sila sa harapan ng mga saserdote, at iniharap sa mga saserdote ng mga guro; at dinala sila ng mga saserdote kay Alma, na siyang mataas na saserdote.\n\n8 Ngayon, ibinigay ni haring Mosias kay Alma ang karapatan sa simbahan.\n\n9 At ito ay nangyari na hindi nalalaman ni Alma ang hinggil sa kanila; subalit maraming saksi laban sa kanila; oo, ang mga tao ay tumayo at nagpatotoo nang napakarami sa kanilang kasamaan.\n\n10 Ngayon, wala pang nangyayaring gayong bagay sa simbahan; kaya nga, si Alma ay nabagabag sa kanyang espiritu, at kanyang pinapangyari na sila ay dalhin sa harapan ng hari.\n\n11 At sinabi niya sa hari: Dinggin, narito po ang marami na aming dinala sa inyong harapan, na pinararatangan ng kanilang mga kapatid; opo, at dinakip po sila dahil sa iba’t ibang kasamaan. At sila po ay hindi nagsisisi ng kanilang mga kasamaan; kaya nga, dinala po namin sila sa inyong harapan, upang inyo silang hatulan alinsunod sa kanilang mabibigat na kasalanan.\n\n12 Subalit sinabi ni haring Mosias kay Alma: Dinggin, hindi ko sila hahatulan; kaya nga ipinauubaya ko sila sa iyong mga kamay upang hatulan.\n\n13 At ngayon, ang espiritu ni Alma ay muling nabagabag; at siya ay humayo at nagtanong sa Panginoon kung ano ang kanyang nararapat gawin hinggil sa bagay na ito, sapagkat siya ay natatakot na makagawa ng mali sa paningin ng Diyos.\n\n14 At ito ay nangyari na matapos niyang ibuhos ang kanyang buong kaluluwa sa Diyos, ang tinig ng Panginoon ay nangusap sa kanya, sinasabing:\n\n15 Pinagpala ka, Alma, at pinagpala sila na mga nabinyagan sa mga tubig ng Mormon. Pinagpala ka dahil sa iyong labis na pananampalataya sa mga salita lamang ng aking tagapaglingkod na si Abinadi.\n\n16 At pinagpala sila dahil sa kanilang labis na pananampalataya sa mga salita lamang na iyong sinabi sa kanila.\n\n17 At pinagpala ka dahil sa nagtatag ka ng simbahan sa mga taong ito; at sila ay kikilalanin, at sila ay magiging mga tao ko.\n\n18 Oo, pinagpala ang mga taong ito na nakahandang taglayin ang aking pangalan; sapagkat sa aking pangalan sila tatawagin; at sila ay akin.\n\n19 At sapagkat ikaw ay nagtanong sa akin hinggil sa nagkasala, ikaw ay pinagpala.\n\n20 Ikaw ay aking tagapaglingkod; at nakikipagtipan ako sa iyo na ikaw ay magkakaroon ng buhay na walang hanggan; at paglilingkuran mo ako at hahayo sa aking pangalan, at titipunin nang magkakasama ang aking mga tupa.\n\n21 At siya na makikinig sa aking tinig ay magiging aking tupa; at siya ay tatanggapin mo sa simbahan, at siya ay akin ding tatanggapin.\n\n22 Sapagkat dinggin, ito ay aking simbahan; sinuman ang mabibinyagan ay mabibinyagan tungo sa pagsisisi. At sinuman ang iyong tatanggapin ay maniniwala sa aking pangalan; at malaya ko siyang patatawarin.\n\n23 Sapagkat ako ang magdadala ng mga kasalanan ng sanlibutan; sapagkat ako ang siyang lumikha sa kanila; at ako ang magbibigay sa kanya na naniniwala hanggang sa katapusan ng isang lugar sa aking kanang kamay.\n\n24 Sapagkat dinggin, sa aking pangalan sila tinatawag; at kung nakikilala nila ako, sila ay magsisibangon, at magkakaroon ng lugar magpakailanman sa aking kanang kamay.\n\n25 At ito ay mangyayari na kapag ang ikalawang trumpeta ay tumunog sa panahong iyon, sila na hindi kailanman nakakikilala sa akin ay babangon at titindig sa aking harapan.\n\n26 At pagkatapos, kanilang makikilala na ako ang Panginoon nilang Diyos, na ako ang kanilang Manunubos; subalit sila ay hindi matutubos.\n\n27 At pagkatapos, aking sasabihin sa kanila na kailanman ay hindi ko sila nakilala; at magsisilisan sila patungo sa walang katapusang apoy na inihanda para sa diyablo at sa kanyang mga anghel.\n\n28 Anupa’t sinasabi ko sa iyo, siya na hindi makikinig sa aking tinig, siya rin ay hindi mo tatanggapin sa aking simbahan, sapagkat siya ay hindi ko tatanggapin sa huling araw.\n\n29 Anupa’t sinasabi ko sa iyo, Humayo; at kung sinuman ang lalabag sa akin, siya ay hahatulan mo alinsunod sa mga kasalanang kanyang nagawa; at kung magtatapat siya ng kanyang mga kasalanan sa iyo at sa akin, at magsisisi nang taos sa kanyang puso, siya ay iyong patatawarin, at akin din siyang patatawarin.\n\n30 Oo, at kasindalas na magsisisi ang aking mga tao ay akin silang patatawarin sa kanilang mga pagkakasala laban sa akin.\n\n31 At inyo ring patatawarin ang mga pagkakasala ng isa’t isa; sapagkat katotohanang sinabi ko sa iyo, siya na hindi magpapatawad sa mga pagkakasala ng kanyang kapwa kapag sinasabing nagsisisi na siya, siya rin ay nagdadala sa kanyang sarili sa ilalim ng kahatulan.\n\n32 Ngayon, sinasabi ko sa iyo, Humayo; at kung sinuman ang hindi magsisisi ng kanyang mga kasalanan, siya rin ay hindi ibibilang sa aking mga tao; at ito ay susundin mula sa panahong ito.\n\n33 At ito ay nangyari na nang marinig ni Alma ang mga salitang ito, kanyang isinulat ang mga ito upang mapasakanya ang mga ito, at upang kanyang mahatulan ang mga tao ng simbahang yaon alinsunod sa mga kautusan ng Diyos.\n\n34 At ito ay nangyari na humayo si Alma at hinatulan ang mga yaong nahuli sa kasamaan, alinsunod sa salita ng Panginoon.\n\n35 At sinuman ang nagsisi ng kanilang mga kasalanan at ipinagtapat ang mga ito, sila ay kanyang ibinilang sa mga tao ng simbahan;\n\n36 At ang mga yaong hindi nagtapat ng kanilang mga kasalanan at hindi nagsipagsisi ng kanilang kasamaan, sila rin ay hindi ibinilang sa mga tao ng simbahan, at binura ang kanilang mga pangalan.\n\n37 At ito ay nangyari na pinamahalaan ni Alma ang lahat ng gawain ng simbahan; at sila ay nagsimula muling magkaroon ng kapayapaan at umunlad nang labis sa mga gawain ng simbahan, maingat na lumalakad sa harapan ng Diyos, tumatanggap ng marami, at nagbibinyag ng marami.\n\n38 At ngayon, ang lahat ng bagay na ito ay ginawa ni Alma at ng kanyang kapwa manggagawa na namumuno sa simbahan, lumalakad nang buong sigasig, nagtuturo ng salita ng Diyos sa lahat ng bagay, tinitiis ang lahat ng uri ng paghihirap, na inuusig ng lahat ng yaong hindi kasapi sa simbahan ng Diyos.\n\n39 At pinaaalalahanan nila ang kanilang mga kapatid; at sila ay pinaaalalahanan din, bawat isa sa pamamagitan ng salita ng Diyos, alinsunod sa kanyang mga kasalanan, o sa mga kasalanang kanyang nagawa, na inutusan ng Diyos na manalangin nang walang tigil, at magbigay-pasasalamat sa lahat ng bagay.\n\n", "mosiah 27": "[center][font_size=26]Kabanata 27[/font_size][/center]\n\n[i]Ipinagbawal ni Mosias ang pag-uusig at itinagubilin ang pagkakapantay-pantay—Hinangad na wasakin ng nakababatang Alma at ng apat na anak na lalaki ni Mosias ang Simbahan—Nagpakita ang isang anghel at inutusan silang itigil ang kanilang masamang hakbangin—Napipi si Alma—Ang buong sangkatauhan ay kinakailangang isilang na muli upang makatamo ng kaligtasan—Si Alma at ang mga anak na lalaki ni Mosias ay nagpahayag ng masasayang balita. Mga 100–92 B.C.[/i]\n\n1 At ngayon, ito ay nangyari na naging masidhi ang mga pag-uusig na ibinunton sa simbahan ng mga hindi naniniwala kung kaya’t ang simbahan ay nagsimulang bumulung-bulong, at dumaing sa kanilang mga pinuno hinggil sa bagay na yaon; at dumaing sila kay Alma. At idinulog ni Alma ang karaingan sa harapan ng kanilang haring si Mosias. At si Mosias ay nakipagsanggunian sa kanyang mga saserdote.\n\n2 At ito ay nangyari na nagpadala si haring Mosias ng isang pahayag sa lahat ng dako ng lupain sa palibot na hindi dapat usigin ng kahit na sinong hindi naniniwala ang sinuman sa mga yaong kasapi sa simbahan ng Diyos.\n\n3 At nagkaroon ng mahigpit na utos sa lahat ng simbahan na hindi dapat magkaroon ng mga pag-uusig sa kanila, na nararapat magkaroon ng pagkakapantay-pantay sa lahat ng tao;\n\n4 Na hindi nila nararapat hayaan ang kapalaluan ni ang pagkamapanghamak na gambalain ang kanilang kapayapaan; na dapat pahalagahan ng bawat tao ang kanyang kapwa tulad sa kanyang sarili, gumagawa sa pamamagitan ng sarili nilang mga kamay para sa kanilang panustos.\n\n5 Oo, at ang lahat ng kanilang mga saserdote at guro ay nararapat na gumawa sa pamamagitan ng sarili nilang mga kamay para sa kanilang panustos, sa lahat ng pagkakataon maliban sa karamdaman, o sa malaking pangangailangan; at sa paggawa ng mga bagay na ito, sila ay nanagana sa biyaya ng Diyos.\n\n6 At nagsimula muling magkaroon ng labis na kapayapaan sa lupain; at ang mga tao ay nagsimulang labis na dumami, at nagsimulang kumalat nang malawakan sa balat ng lupa, oo, sa hilaga at sa timog, sa silangan at sa kanluran, nagtatayo ng malalaking lungsod at nayon sa lahat ng sulok ng lupain.\n\n7 At dinalaw sila ng Panginoon at pinaunlad sila, at sila ay naging marami at mayayamang tao.\n\n8 Ngayon, ang mga anak na lalaki ni Mosias ay nabibilang sa mga hindi naniniwala; at gayundin ang isa sa mga anak na lalaki ni Alma ay nabilang sa kanila, siya na tinatawag na Alma, alinsunod sa kanyang ama; gayunpaman, siya ay naging napakasama at isang lalaking sumasamba sa mga diyus-diyusan. At siya ay isang lalaking bihasa sa pananalita, at nangusap ng maraming panghihibok sa mga tao; kaya nga, naakay niya ang marami sa mga tao na gumawa alinsunod sa uri ng kanyang mga kasamaan.\n\n9 At siya ay naging isang malaking sagabal sa kaunlaran ng simbahan ng Diyos; inaakay papalayo ang mga puso ng mga tao; nagdudulot ng maraming pagtatalo sa mga tao; nagbibigay ng pagkakataon sa kaaway ng Diyos na magamit ang kanyang kapangyarihan sa kanila.\n\n10 At ngayon, ito ay nangyari na habang nagpapalibut-libot siya upang wasakin ang simbahan ng Diyos, sapagkat siya ay lumibot nang palihim kasama ang mga anak na lalaki ni Mosias na naghahangad na wasakin ang simbahan, at upang iligaw ang mga tao ng Panginoon, taliwas sa mga kautusan ng Diyos, o maging ng hari—\n\n11 At tulad ng aking sinabi sa inyo, habang sila ay nagpapalibut-libot nang naghihimagsik laban sa Diyos, dinggin, ang anghel ng Panginoon ay nagpakita sa kanila; at siya ay bumaba na waring nasa ulap; at siya ay nangusap na katulad ng tinig ng kulog, na nagdulot sa lupang kanilang kinatatayuan na mayanig;\n\n12 At labis ang kanilang panggigilalas, kung kaya’t bumagsak sila sa lupa, at hindi naunawaan ang mga salitang kanyang sinabi sa kanila.\n\n13 Gayunpaman, bumulalas siyang muli, sinasabing: Alma, bumangon ka at tumindig, sapagkat bakit mo inuusig ang simbahan ng Diyos? Sapagkat sinabi ng Panginoon: Ito ay aking simbahan, at aking itatatag ito; at walang anumang makapagpapabagsak dito, maliban sa paglabag ng aking mga tao.\n\n14 At muli, sinabi ng anghel: Dinggin, narinig ng Panginoon ang mga panalangin ng kanyang mga tao, at gayundin ang mga panalangin ng kanyang tagapaglingkod na si Alma, na iyong ama; sapagkat nanalangin siya nang may labis na pananampalataya hinggil sa iyo na baka sakaling madala ka sa kaalaman ng katotohanan; kaya nga, dahil sa layuning ito ay naparito ako upang papaniwalain ka sa kapangyarihan at karapatan ng Diyos, upang ang mga panalangin ng kanyang mga tagapaglingkod ay matugon alinsunod sa kanilang pananampalataya.\n\n15 At ngayon, dinggin, mag-aalinlangan ka pa ba sa kapangyarihan ng Diyos? Sapagkat dinggin, hindi ba’t niyayanig ng aking tinig ang lupa? At hindi mo rin ba ako namamasdan sa iyong harapan? At ako ay isinugo mula sa Diyos.\n\n16 Ngayon, sinasabi ko sa iyo: Humayo, at alalahanin ang pagkakabihag ng iyong mga ama sa lupain ng Helam, at sa lupain ng Nephi; at pakatandaan kung gaano kadakila ang mga bagay na kanyang ginawa para sa kanila; sapagkat sila ay nasa pagkaalipin, at kanyang pinalaya sila. At ngayon, sinasabi ko sa iyo, Alma, humayo ka sa iyong landas, at huwag nang muling hangarin pang wasakin ang simbahan, upang ang kanilang mga panalangin ay matugon, at ito ay kahit na nga naisin mo sa iyong sarili na maitakwil.\n\n17 At ngayon, ito ay nangyari na ang mga ito ang mga huling salitang sinabi ng anghel kay Alma, at siya ay lumisan.\n\n18 At ngayon, si Alma at ang mga yaong kasama niya ay muling nalugmok sa lupa, sapagkat labis ang kanilang panggigilalas; sapagkat sa pamamagitan ng kanilang sariling mga mata ay nakamalas sila ng isang anghel ng Panginoon; at ang kanyang tinig ay tulad ng kulog, na yumanig sa lupa; at alam nila na walang anumang bagay maliban sa kapangyarihan ng Diyos ang makapagpapayanig sa lupa at magdudulot na yumanig ito na parang ito ay mabibiyak.\n\n19 At ngayon, labis ang panggigilalas ni Alma kaya’t siya ay napipi, kung kaya’t hindi niya maibuka ang kanyang bibig; oo, at siya ay nanghina, maging sa hindi niya maigalaw ang kanyang mga kamay; kaya nga, siya ay kinuha ng kanyang mga kasama, at binuhat na nanghihina, maging hanggang sa siya ay ilapag sa harapan ng kanyang ama.\n\n20 At kanilang inilahad sa kanyang ama ang lahat ng nangyari sa kanila; at ang kanyang ama ay nagsaya, sapagkat nalalaman niya na ito ang kapangyarihan ng Diyos.\n\n21 At kanyang iniutos na magtipon nang sama-sama ang maraming tao upang masaksihan nila kung ano ang ginawa ng Panginoon para sa kanyang anak, at gayundin sa mga yaong kasama niya.\n\n22 At kanyang iniutos na tipunin nang sama-sama ng mga saserdote ang kanilang sarili; at sila ay nagsimulang mag-ayuno, at manalangin sa Panginoon nilang Diyos upang kanyang buksan ang bibig ni Alma, upang siya ay makapagsalita, at gayundin upang matanggap ng kanyang mga biyas ang mga lakas nito—upang mabuksan ang mga mata ng mga tao nang makita at malaman ang kabutihan at kaluwalhatian ng Diyos.\n\n23 At ito ay nangyari na matapos silang mag-ayuno at manalangin sa loob ng dalawang araw at dalawang gabi, natanggap ng mga biyas ni Alma ang mga lakas nito, at siya ay tumindig at nagsimula siyang mangusap sa kanila, sinabihan silang mapanatag:\n\n24 Sapagkat, sinabi niya, nagsisi na ako sa aking mga kasalanan, at tinubos ng Panginoon; dinggin, isinilang ako sa Espiritu.\n\n25 At sinabi sa akin ng Panginoon: Huwag manggilalas na ang buong sangkatauhan, oo, kalalakihan at kababaihan, lahat ng bansa, lahi, wika at tao, ay kinakailangang isilang na muli; oo, isilang sa Diyos, nagbago mula sa kanilang makamundo at nahulog na kalagayan, tungo sa isang kalagayan ng katwiran, na tinubos ng Diyos, naging kanyang mga anak na lalaki at anak na babae;\n\n26 At sa gayon, sila ay naging mga bagong nilikha; at maliban kung kanilang gagawin ito, walang paraan upang mamana nila ang kaharian ng Diyos.\n\n27 Sinasabi ko sa inyo, maliban sa ito ang maging kalagayan, kinakailangan silang itakwil; at ito ay nalalaman ko sapagkat itatakwil na sana ako.\n\n28 Gayunpaman, matapos magtampisaw sa maraming paghihirap, halos mamatay sa pagsisisi, sa awa ng Panginoon ay minarapat na agawin ako mula sa isang walang hanggang pagniningas, at ako ay isinilang sa Diyos.\n\n29 Ang aking kaluluwa ay natubos mula sa apdo ng kapaitan at mga gapos ng kasamaan. Ako ay nasa pinakamadilim na kailaliman noon; subalit ngayon ay namamasdan ko ang kagila-gilalas na liwanag ng Diyos. Ang aking kaluluwa ay pinahirapan ng walang hanggang parusa; subalit ako ay inagaw, at ang aking kaluluwa ay hindi na nagdusa.\n\n30 Itinakwil ko ang aking Manunubos, at ikinaila ang mga yaong sinabi ng ating mga ama; subalit ngayon, upang kanilang makini-kinita na siya ay paparito, at na kanyang naaalala ang lahat ng nilalang na kanyang nilikha, ipakikita niya sa lahat ang kanyang sarili.\n\n31 Oo, ang bawat tuhod ay magsisiluhod, at ang bawat dila ay magtatapat sa kanyang harapan. Oo, maging sa huling araw, kapag lahat ng tao ay magsisitindig upang hatulan niya, sa panahong yaon ay kanilang kikilalanin na siya ay Diyos; pagkatapos ay kikilalanin nila, na mga nabubuhay nang walang dini-Diyos sa daigdig, na ang kahatulan ng isang walang hanggang kaparusahan ay makatwiran para sa kanila; at sila ay mayayanig, at manginginig, at manliliit sa ilalim ng sulyap ng kanyang lubusang mapanuring mata.\n\n32 At ngayon, ito ay nangyari na simula sa panahong ito, nagsimulang magturo si Alma sa mga tao, at ang mga yaon ding kasama ni Alma sa panahong nagpakita sa kanila ang anghel, naglalakbay sa palibot ng buong lupain, inihahayag sa lahat ng tao ang mga bagay na kanilang narinig at nakita, at ipinangangaral ang salita ng Diyos sa labis na paghihirap, na labis na pinag-uusig ng mga yaong hindi naniniwala, na sinasaktan ng marami sa kanila.\n\n33 Subalit sa kabila ng lahat ng ito, sila ay nakapagbigay ng labis na kasiyahan sa simbahan, pinagtitibay ang kanilang pananampalataya, at pinapayuhan sila nang may mahabang pagtitiis at labis na paghihirap na sundin ang mga kautusan ng Diyos.\n\n34 At apat sa kanila ang mga anak na lalaki ni Mosias; at ang kanilang mga pangalan ay Ammon, at Aaron, at Omner, at Himni; ito ang mga pangalan ng mga anak na lalaki ni Mosias.\n\n35 At sila ay naglakbay sa lahat ng dako ng buong lupain ng Zarahemla, at sa lahat ng tao na nasa ilalim ng paghahari ni haring Mosias, buong sigasig na nagsusumikap na maisaayos ang lahat ng kapinsalaang kanilang nagawa sa simbahan, ipinagtatapat ang lahat ng kanilang kasalanan, at inihahayag ang lahat ng bagay na kanilang nakita, at ipinaliliwanag ang mga propesiya at mga banal na kasulatan sa lahat ng nagnanais na marinig ang mga ito.\n\n36 At sa gayon naging mga kasangkapan sila sa mga kamay ng Diyos sa pagdadala ng marami sa kaalaman ng katotohanan, oo, sa kaalaman ng kanilang Manunubos.\n\n37 At gaano sila pinagpala! Sapagkat sila ay naghayag ng kapayapaan; sila ay naghayag ng mabubuting balita ng kabutihan; at kanilang ipinahayag sa mga tao na naghahari ang Panginoon.\n\n", "mosiah 28": "[center][font_size=26]Kabanata 28[/font_size][/center]\n\n[i]Humayo ang mga anak na lalaki ni Mosias upang mangaral sa mga Lamanita—Ginagamit ang dalawang bato ng tagakita, isinalin ni Mosias ang mga lamina ng mga Jaredita. Mga 92 B.C.[/i]\n\n1 Ngayon, ito ay nangyari na matapos gawin ng mga anak na lalaki ni Mosias ang lahat ng bagay na ito, sila ay nagsama ng maliit na bilang at nagbalik sa kanilang ama, ang hari, at hiniling sa kanya na kanyang pahintulutan sila, na sila, kasama ang mga yaong kanilang pinili, ay umahon sa lupain ng Nephi, upang maipangaral nila ang mga bagay na kanilang narinig, at upang maibahagi nila ang salita ng Diyos sa kanilang mga kapatid, ang mga Lamanita—\n\n2 Na baka sakaling kanilang madala sila sa kaalaman ng Panginoon nilang Diyos, at mapaniwala sila sa kasamaan ng kanilang mga ama; at na baka sakaling malunasan nila ang kanilang kapootan sa mga Nephita, na sila rin ay madala upang magalak sa Panginoon nilang Diyos, upang sila ay maging magiliw sa isa’t isa, at upang hindi na muling magkaroon pa ng mga alitan sa lahat ng lupaing ibinigay sa kanila ng Panginoon nilang Diyos.\n\n3 Ngayon, sila ay nagnais na ipahayag ang kaligtasan sa bawat nilikha, sapagkat hindi nila maatim na ang sinumang kaluluwa ng tao ay masawi; oo, maging ang isipin lamang na ang sinumang kaluluwa ay magtiis ng walang hanggang pagdurusa ay nagdulot sa kanilang mayanig at manginig.\n\n4 At sa gayon kumilos ang Espiritu ng Panginoon sa kanila, sapagkat sila noon ang pinakamasama sa lahat ng makasalanan. At minarapat ng Panginoon sa kanyang walang hanggang awa na kaawaan sila; gayunpaman ay nagdusa sila ng labis na dalamhati ng kaluluwa dahil sa kanilang mga kasamaan, nagdurusa nang labis at natatakot na sila ay itakwil magpakailanman.\n\n5 At ito ay nangyari na nagmakaawa sila sa kanilang ama nang maraming araw upang makaahon sila sa lupain ng Nephi.\n\n6 At si haring Mosias ay humayo at nagtanong sa Panginoon kung nararapat ba niyang pahintulutan ang kanyang mga anak na lalaki na umahon sa mga Lamanita upang ipangaral ang salita.\n\n7 At sinabi ng Panginoon kay Mosias: Pahintulutan mo silang umahon, sapagkat maraming maniniwala sa kanilang mga salita, at sila ay magkakaroon ng buhay na walang hanggan; at aking ililigtas ang iyong mga anak mula sa mga kamay ng mga Lamanita.\n\n8 At ito ay nangyari na pinahintulutan sila ni Mosias na makaalis at gawin ang naaayon sa kanilang kahilingan.\n\n9 At naglakbay sila paahon sa ilang upang ipangaral ang salita sa mga Lamanita; at aking ibibigay ang ulat ng kanilang mga hakbangin pagkaraan nito.\n\n10 Ngayon, si haring Mosias ay wala ni isa mang magawaran ng kaharian, sapagkat walang sinuman sa kanyang mga anak na lalaki ang nais tumanggap sa kaharian.\n\n11 Samakatwid, kinuha niya ang mga talang nauukit sa mga laminang tanso, at gayundin ang mga lamina ni Nephi, at lahat ng bagay na kanyang iningatan at pinangalagaan alinsunod sa mga kautusan ng Diyos, matapos na maisalin at mapangyaring isulat ang mga tala na nasa mga laminang ginto na natagpuan ng mga tao ni Limhi, na ibinigay sa kanya ng kamay ni Limhi;\n\n12 At kanyang ginawa ito dahil sa labis na pananabik ng kanyang mga tao; sapagkat ninanais nila nang hindi masusukat na malaman ang hinggil sa mga yaong taong nalipol.\n\n13 At ngayon, kanyang isinalin ang mga ito sa pamamagitan ng dalawang batong yaon na nakakabit sa dalawang pinilipit na balantok.\n\n14 Ngayon, ang mga bagay na ito ay inihanda mula pa sa simula at ipinasa-pasa sa bawat sali’t salinlahi, para sa layuning magbigay-pakahulugan sa mga wika;\n\n15 At ang mga ito ay iningatan at pinangalagaan ng mga kamay ng Panginoon, upang kanyang maipaalam sa bawat nilikhang aangkin sa lupain ang mga kasamaan at karumal-dumal na gawain ng kanyang mga tao;\n\n16 At sinuman ang nagtataglay ng mga bagay na ito ay tinatawag na tagakita, alinsunod sa mga sinaunang panahon.\n\n17 Ngayon, nang matapos ni Mosias ang pagsasalin ng mga talaang ito, dinggin, nagbigay ito ng ulat ng mga taong nalipol, mula sa panahong sila ay nalipol pabalik sa pagtatayo ng malaking tore, sa panahong nilito ng Panginoon ang wika ng mga tao at sila ay ikinalat nang malawakan sa balat ng lupa, oo, at maging mula sa panahong yaon pabalik hanggang sa paglikha kay Adan.\n\n18 Ngayon, ang ulat na ito ay nagdulot sa mga tao ni Mosias na magdalamhati nang labis, oo, napuspos sila ng kalungkutan; gayunpaman, nakapagbigay ito sa kanila ng maraming kaalaman, na kung saan sila ay nagalak.\n\n19 At ang ulat na ito ay isusulat pagkaraan nito; sapagkat dinggin, marapat na malaman ng lahat ng tao ang mga bagay na nasusulat sa ulat na ito.\n\n20 At ngayon, tulad ng sinabi ko sa inyo, na matapos gawin ni haring Mosias ang mga bagay na ito, kanyang kinuha ang mga laminang tanso, at lahat ng bagay na kanyang iningatan, at iginawad ang mga ito kay Alma, na anak ni Alma; oo, lahat ng talaan, at gayundin ang mga pansalin, at iginawad ang mga ito sa kanya, at inutusan siya na nararapat niyang ingatan at pangalagaan ang mga ito, at magpanatili rin ng isang talaan ng mga tao, na ipasa-pasa ang mga ito sa bawat sali’t salinlahi, maging tulad ng pagpapasa-pasa ng mga ito mula sa panahong nilisan ni Lehi ang Jerusalem.\n\n", "mosiah 29": "[center][font_size=26]Kabanata 29[/font_size][/center]\n\n[i]Iminungkahi ni Mosias na pumili ng mga hukom bilang kapalit ng isang hari—Inaakay ng masasamang hari ang kanilang mga tao tungo sa kasalanan—Napili ang nakababatang Alma na maging punong hukom sa pamamagitan ng tinig ng mga tao—Siya rin ang mataas na saserdote ng Simbahan—Ang nakatatandang Alma at si Mosias ay namatay. Mga 92–91 B.C.[/i]\n\n1 Ngayon, nang magawa na ito ni Mosias, nagpasabi siya sa lahat ng dako ng buong lupain, sa lahat ng tao, nagnanais na malaman ang kanilang kalooban hinggil sa kung sino ang dapat nilang maging hari.\n\n2 At ito ay nangyari na nagpahayag ang tinig ng mga tao, sinasabing: Kami ay nagnanais na si Aaron na inyong anak ang maging aming hari at aming tagapamahala.\n\n3 Ngayon, nagtungo si Aaron sa lupain ng Nephi, kaya nga hindi maaaring igawad ng hari sa kanya ang kaharian; ni hindi tatanggapin ni Aaron ang kaharian para sa kanyang sarili; ni wala sinuman sa mga anak na lalaki ni Mosias ang handang tumanggap sa kaharian.\n\n4 Samakatwid, si haring Mosias ay muling nagpasabi sa mga tao; oo, maging isang nasusulat na salita ang kanyang ipinadala sa mga tao. At ito ang mga salitang nasusulat, sinasabing:\n\n5 Dinggin, O kayong mga tao ko, o aking mga kapatid, sapagkat itinuturing ko kayong gayon, nais kong inyong isaalang-alang ang dahilan na tinawag kayo na isaalang-alang—sapagkat kayo ay nagnanais na magkaroon ng isang hari.\n\n6 Ngayon, aking ipinahahayag sa inyo na tumanggi ang siyang may karapatang magmay-ari ng kaharian, at hindi niya tatanggapin ang kaharian.\n\n7 At ngayon, kung may ihihirang na iba na kahalili niya, dinggin, natatakot akong baka magkaroon ng mga alitan sa inyo. At sino ang makaaalam na ang aking anak, na siyang may karapatang magmay-ari ng kaharian, ay magsimulang magalit at mahalina ang bahagi ng mga taong ito na sumusunod sa kanya, na magiging dahilan ng mga digmaan at alitan sa inyo, na magiging dahilan ng pagdanak ng maraming dugo at pagbaluktot sa landas ng Panginoon, oo, at wasakin ang mga kaluluwa ng maraming tao.\n\n8 Ngayon, sinasabi ko sa inyo na tayo ay maging matalino at isaalang-alang ang mga bagay na ito, sapagkat wala tayong karapatang wasakin ang aking anak, ni magkaroon tayo ng anumang karapatang wasakin ang iba kung siya ang hihiranging kahalili niya.\n\n9 At kung ang aking anak ay muling magbalik sa kanyang kapalaluan at sa mga bagay na walang kabuluhan, babawiin niya ang mga bagay na kanyang nasabi na, at aangkinin ang kanyang karapatan sa kaharian, na magiging dahilan na makagawa siya at gayundin ang mga taong ito ng maraming kasalanan.\n\n10 At ngayon, tayo ay maging matalino at asahan natin ang mga bagay na ito, at gawin ang yaong makapapayapa sa mga taong ito.\n\n11 Samakatwid, ako ang inyong magiging hari sa mga nalalabi ko pang mga araw; gayunpaman, tayo ay maghirang ng mga hukom, upang hatulan ang mga taong ito alinsunod sa ating batas; at muli nating isasaayos ang mga gawain ng mga taong ito, sapagkat maghihirang tayo ng matatalinong tao na maging mga hukom, na hahatol sa mga taong ito alinsunod sa mga kautusan ng Diyos.\n\n12 Ngayon, higit na mabuti na ang isang tao ay hatulan ng Diyos kaysa ng tao, sapagkat ang mga kahatulan ng Diyos ay laging makatarungan, subalit ang mga kahatulan ng tao ay hindi laging makatarungan.\n\n13 Anupa’t kung maaaring magkaroon kayo ng mga makatarungang tao na maging mga hari ninyo, na magpapatibay sa mga batas ng Diyos, at hahatulan ang mga taong ito alinsunod sa kanyang mga kautusan, oo, kung maaari kayong magkaroon ng mga tao na maging mga hari ninyo na gagawa ng tulad ng ginawa ng aking amang si Benjamin para sa mga taong ito—sinasabi ko sa inyo, kung maaari na laging ganito ang pangyayari, kung gayon ay marapat na lagi kayong magkaroon ng mga haring mamamahala sa inyo.\n\n14 At maging ako rin ay nagsikap nang may buong kapangyarihan at mga kakayahang aking taglay, upang ituro sa inyo ang mga kautusan ng Diyos, at upang panatilihin ang kapayapaan sa lahat ng dako ng lupain, nang hindi na magkaroon ng mga digmaan ni mga alitan man, walang pagnanakaw, ni pandarambong, ni pagpaslang, ni anumang uri ng kasamaan;\n\n15 At sinuman ang nakagagawa ng kasamaan, akin siyang pinarusahan alinsunod sa kasalanang kanyang nagawa, alinsunod sa batas na ibinigay sa atin ng ating mga ama.\n\n16 Ngayon, sinasabi ko sa inyo, na sapagkat ang lahat ng tao ay hindi makatarungan, hindi marapat na magkaroon kayo ng isang hari o mga haring mamamahala sa inyo.\n\n17 Sapagkat dinggin, gaano kalaking kasamaan ang idinudulot na magawa ng isang masamang hari, oo, at gaano kalaking pagkawasak!\n\n18 Oo, alalahanin si haring Noe, ang kanyang kasamaan at kanyang mga karumal-dumal na gawain, at gayundin ang kasamaan at mga karumal-dumal na gawain ng kanyang mga tao. Dinggin, anong laking pagkawasak ang sumapit sa kanila; at dahil din sa kanilang mga kasamaan ay nadala sila sa pagkaalipin.\n\n19 At kung hindi dahil sa pamamagitan ng kanilang lubos na matalinong Lumikha, at dahil ito sa kanilang taos na pagsisisi, tiyak na hindi maiiwasang manatili sila sa pagkaalipin hanggang sa ngayon.\n\n20 Subalit dinggin, kanyang pinalaya sila dahil sa nagpakumbaba sila ng kanilang sarili sa kanyang harapan; at dahil sa nagsumamo sila nang mataimtim sa kanya ay kanyang pinalaya sila mula sa pagkaalipin; at sa gayon kumikilos ang Panginoon sa pamamagitan ng kanyang kapangyarihan sa lahat ng pagkakataon sa mga anak ng tao, inuunat ang bisig ng kanyang awa sa kanila na nagbibigay ng kanilang tiwala sa kanya.\n\n21 At dinggin, sinasabi ko sa inyo, hindi ninyo maaaring mapababa sa luklukan ang isang masamang hari maliban sa pamamagitan ng labis na alitan, at sa pagpapadanak ng maraming dugo.\n\n22 Sapagkat dinggin, may mga kaibigan siya sa kasamaan, at pinananatili niya ang kanyang mga bantay sa kanyang paligid; at kanyang pinupunit ang mga batas ng mga yaong sinundan niya na namahala sa pagkamatwid; at niyuyurakan niya sa ilalim ng kanyang mga paa ang mga kautusan ng Diyos;\n\n23 At nagpapanukala siya ng mga batas, at ipinadadala ang mga ito sa kanyang mga tao, oo, mga batas alinsunod sa kanyang sariling kasamaan; at kung sinuman ang hindi susunod sa kanyang mga batas ay iuutos niyang lipulin; at kung sinuman ang maghihimagsik laban sa kanya ay ipadadala niya ang kanyang mga hukbo laban sa kanila upang makidigma, at kung kanyang magagawa ay kanya silang lilipulin; at sa gayon binabaluktot ng isang masamang hari ang mga landas ng lahat ng pagkamatwid.\n\n24 At ngayon, dinggin, sinasabi ko sa inyo, hindi marapat na sumapit sa inyo ang mga gayong karumal-dumal na gawain.\n\n25 Samakatwid, mamili kayo sa pamamagitan ng tinig ng mga taong ito, ng mga hukom, upang kayo ay mahatulan alinsunod sa mga batas na ibinigay sa inyo ng ating mga ama, na tama, at na ibinigay sa kanila ng kamay ng Panginoon.\n\n26 Ngayon, hindi pangkaraniwan na ang tinig ng mga tao ay magnais ng anumang bagay na salungat sa yaong tama; subalit pangkaraniwan ito sa kakaunting bahagi ng mga tao na magnais ng yaong hindi tama; kaya nga, ito ay inyong sundin at gawin itong inyong batas—ang gawin ang inyong mga gawain sa pamamagitan ng tinig ng mga tao.\n\n27 At kung dumating ang panahon na piliin ng tinig ng mga tao ang kasamaan, sa panahong yaon ay sasapit sa inyo ang mga paghahatol ng Diyos; oo, sa panahong yaon ay dadalawin niya kayo sa pamamagitan ng malaking pagkawasak maging tulad ng pagdalaw niya noon sa lupaing ito.\n\n28 At ngayon, kung mayroon kayong mga hukom, at hindi nila kayo hinahatulan nang alinsunod sa batas na ibinigay, maaari ninyong papangyarihin na mahatulan sila ng isang nakatataas na hukom.\n\n29 Kung ang inyong mga nakatataas na hukom ay hindi naghahatol ng mga matwid na paghahatol, mapapangyari ninyo na ang maliit na bilang ng inyong nakabababang hukom ay sama-samang magtipon, at kanilang hahatulan ang inyong mga nakatataas na hukom, alinsunod sa tinig ng mga tao.\n\n30 At iniuutos ko sa inyong gawin ang mga bagay na ito nang may takot sa Panginoon; at iniuutos ko sa inyong gawin ang mga bagay na ito, at na huwag kayong magkaroon ng hari; na kapag ang mga taong ito ay makagawa ng mga kasalanan at kasamaan, ang mga ito ay pananagutan ng kanilang sariling mga ulo.\n\n31 Sapagkat dinggin, sinasabi ko sa inyo, ang mga kasalanan ng maraming tao ay idinulot ng mga kasamaan ng kanilang mga hari; kaya nga, ang kanilang mga kasamaan ay pananagutan ng ulo ng kanilang mga hari.\n\n32 At ngayon, ninanais ko na itong hindi pagkakapantay-pantay ay mawala na sa lupaing ito, lalung-lalo na sa itong aking mga tao; bagkus ninanais ko na ang lupaing ito ay maging isang lupain ng kalayaan, at ang bawat tao ay maaaring matamasa ang kanyang mga karapatan at pribilehiyo nang magkakatulad, hangga’t minamarapat ng Panginoon na tayo ay mabuhay at manahin ang lupain, oo, maging hangga’t ang sinuman sa ating angkan ay nananatili sa ibabaw ng lupain.\n\n33 At marami pang bagay ang isinulat sa kanila ni haring Mosias, inilalahad sa kanila ang lahat ng pagsubok at suliranin ng isang matwid na hari, oo, lahat ng paghihirap ng kaluluwa para sa kanilang mga tao, at gayundin ang lahat ng pagbulung-bulong ng mga tao sa kanilang hari; at ipinaliwanag niya ang lahat ng ito sa kanila.\n\n34 At kanyang sinabi sa kanila na hindi nararapat mangyari ang mga bagay na ito; kundi ang pasanin ay nararapat mapasalahat ng tao, upang dalhin ng bawat tao ang kanyang bahagi.\n\n35 At kanya ring inilahad sa kanila ang lahat ng suliraning pagdurusahan nila, sa pagkakaroon ng isang masamang hari na mamahala sa kanila;\n\n36 Oo, lahat ng kanyang kasamaan at mga karumal-dumal na gawain, at lahat ng digmaan, at mga alitan, at pagdanak ng dugo, at ang pagnanakaw, at ang pandarambong, at ang paggawa ng mga pagpapatutot, at lahat ng uri ng kasamaan na hindi maaaring isa-isahin—sinasabi sa kanila na ang mga bagay na ito ay hindi nararapat mangyari, na ang mga ito ay tahasang sumasalungat sa mga kautusan ng Diyos.\n\n37 At ngayon, ito ay nangyari na matapos ipadala ni haring Mosias ang mga bagay na ito sa mga tao, sila ay napaniwala sa katotohanan ng kanyang mga salita.\n\n38 Samakatwid, tinalikdan nila ang kanilang pagnanais para sa isang hari, at naging labis na nanabik na ang bawat tao ay magkaroon ng pantay na pagkakataon sa lahat ng dako ng buong lupain; oo, at ang bawat tao ay nagpahayag ng pagkukusang-loob na managot sa kanyang sariling mga kasalanan.\n\n39 Samakatwid, ito ay nangyari na tinipon nila ang kanilang sarili na magkakasama sa mga pangkat sa lahat ng dako ng lupain, upang ipahayag ang kanilang tinig hinggil sa kung sino ang dapat nilang maging mga hukom, na hahatol sa kanila alinsunod sa batas na ibinigay sa kanila; at labis silang nagalak dahil sa kalayaang ipinagkaloob sa kanila.\n\n40 At tumibay ang kanilang pagmamahal kay Mosias; oo, at siya ay itinangi nila nang higit pa sa sinumang tao; sapagkat hindi nila siya itinuturing na isang malupit na pinuno na naghahangad na makinabang, oo, para sa yaong karangyaang sumisira sa kaluluwa; sapagkat hindi siya nangamkam ng kayamanan sa kanila, ni hindi siya nalugod sa pagpapadanak ng dugo; kundi kanyang itinatag ang kapayapaan sa lupain, at ipinagkaloob niya sa kanyang mga tao na palayain sila mula sa lahat ng uri ng pagkaalipin; kaya nga, kanilang itinangi siya, oo, nang labis, nang hindi masusukat.\n\n41 At ito ay nangyari na naghirang sila ng mga hukom na mamamahala sa kanila, o hahatol sa kanila nang alinsunod sa batas; at ginawa nila ito sa lahat ng dako ng buong lupain.\n\n42 At ito ay nangyari na nahirang si Alma na maging unang punong hukom, na siya ring mataas na saserdote, na iginawad na katungkulan sa kanya ng kanyang ama, at ibinigay sa kanya ang pamamahala hinggil sa lahat ng gawain ng simbahan.\n\n43 At ngayon, ito ay nangyari na lumakad si Alma sa mga landas ng Panginoon, at sinunod niya ang kanyang mga kautusan, at humahatol siya ng matwid na paghahatol; at nagkaroon ng patuloy na kapayapaan sa lupain.\n\n44 At sa gayon nagsimula ang pamamahala ng mga hukom sa lahat ng dako ng buong lupain ng Zarahemla, sa lahat ng tao na tinatawag na mga Nephita; at si Alma ang naging una at punong hukom.\n\n45 At ngayon, ito ay nangyari na namatay ang kanyang ama, na nasa walumpu’t dalawang taong gulang, na nabuhay na isinasakatuparan ang mga kautusan ng Diyos.\n\n46 At ito ay nangyari na namatay rin si Mosias, sa ikatatlumpu’t tatlong taon ng kanyang paghahari, na nasa animnapu’t tatlong taong gulang; na sa kabuuan, limang daan at siyam na taon mula sa panahong nilisan ni Lehi ang Jerusalem.\n\n47 At sa gayon nagtapos ang paghahari ng mga hari sa mga tao ni Nephi; at sa gayon nagtapos ang mga araw ni Alma, na siyang nagtatag ng kanilang simbahan.\n\n", "alma 1": "[center][font_size=26]Ang Aklat ni Alma ang Anak ni Alma[/font_size][/center]\n\nAng ulat ni Alma, na anak na lalaki ni Alma, ang una at punong hukom ng mga tao ni Nephi, at mataas na saserdote rin sa Simbahan. Isang ulat ng panunungkulan ng mga hukom, at ng mga digmaan at alitan ng mga tao. At ulat din ng isang digmaan na namagitan sa mga Nephita at sa mga Lamanita, ayon sa talaan ni Alma, ang una at punong hukom.\n\n[center][font_size=26]Kabanata 1[/font_size][/center]\n\n[i]Si Nehor ay nagturo ng mga maling doktrina, nagtatag ng isang simbahan, nagpasimula ng huwad na pagkasaserdote, at pinatay si Gedeon—Binitay si Nehor para sa kanyang mabibigat na kasalanan—Lumaganap sa mga tao ang mga huwad na pagkasaserdote at pag-uusig—Tinustusan ng mga saserdote ang kanilang sarili, kinalinga ng mga tao ang mga maralita, at umunlad ang Simbahan. Mga 91–88 B.C.[/i]\n\n1 Ngayon, ito ay nangyari na sa unang taon ng pamamahala ng mga hukom sa mga tao ni Nephi, mula sa panahong ito, si haring Mosias na yumaon na sa lakad ng buong lupa, na nakipaglaban ng isang mabuting laban, naglakad nang matwid sa harapan ng Diyos, ay walang iniwan na mamahalang kahalili niya; gayunpaman, siya ay nagtakda ng mga batas, at kinilala ang mga ito ng mga tao; kaya nga, sila ay kinailangang sumunod sa mga batas na kanyang ginawa.\n\n2 At ito ay nangyari na sa unang taon ng pamamahala ni Alma sa hukumang-luklukan, may isang lalaking dinala sa kanyang harapan upang hatulan, isang malaking lalaki, at nakilala dahil sa kanyang labis na lakas.\n\n3 At siya ay lumibot sa mga tao, nangangaral sa kanila ng tinatawag niyang salita ng Diyos, nagpapatotoo laban sa simbahan; ipinahahayag sa mga tao na ang lahat ng saserdote at guro ay nararapat na maging tanyag; at nararapat na hindi gumawa sa pamamagitan ng kanilang mga kamay, kundi nararapat silang tustusan ng mga tao.\n\n4 At nagpatotoo rin siya sa mga tao na ang buong sangkatauhan ay maliligtas sa huling araw, at na hindi nila kinakailangang matakot ni manginig, sa halip ay maaari nilang itaas ang kanilang mga ulo at magalak; sapagkat nilikha ng Panginoon ang lahat ng tao, at kanya ring tinubos ang lahat ng tao; at, sa katapusan, ang lahat ng tao ay magkakaroon ng buhay na walang hanggan.\n\n5 At ito ay nangyari na itinuro niya ang mga bagay na ito nang husto kung kaya’t marami ang naniwala sa kanyang mga salita, maging sa napakarami kung kaya’t nagsimula silang tustusan siya at bigyan siya ng salapi.\n\n6 At nagsimula siyang maiangat sa kapalaluan ng kanyang puso, at magbihis ng napakamamahaling kasuotan, oo, at nagsimula ring magtatag ng isang simbahan alinsunod sa paraan ng kanyang pangangaral.\n\n7 At ito ay nangyari na nang humahayo siya, upang mangaral sa mga yaong naniniwala sa kanyang salita, na nakatagpo niya ang isang lalaking nabibilang sa simbahan ng Diyos, oo, maging isa sa kanilang mga guro; at siya ay nagsimulang makipagtalo sa kanya nang matalim, upang kanyang maakay palayo ang mga tao ng simbahan; subalit siya ay napangatwiranan ng lalaki, pinaaalalahanan siya sa pamamagitan ng mga salita ng Diyos.\n\n8 Ngayon, ang pangalan ng lalaki ay Gedeon, at siya ang yaong naging kasangkapan sa mga kamay ng Diyos sa pagpapalaya sa mga tao ni Limhi mula sa pagkaalipin.\n\n9 Ngayon, sapagkat siya ay napangatwiranan ni Gedeon sa pamamagitan ng mga salita ng Diyos, siya ay napoot kay Gedeon, at hinugot ang kanyang espada at nagsimulang saksakin siya. Ngayon, si Gedeon ay matanda na, kaya nga hindi niya nagawang mapaglabanan ang kanyang mga saksak, kaya nga, napatay siya sa pamamagitan ng espada.\n\n10 At ang lalaking pumatay sa kanya ay dinakip ng mga tao ng simbahan, at dinala sa harapan ni Alma, upang mahatulan alinsunod sa mabibigat na kasalanang kanyang nagawa.\n\n11 At ito ay nangyari na tumindig siya sa harapan ni Alma at ipinagtanggol ang kanyang sarili nang buong kapangahasan.\n\n12 Subalit sinabi ni Alma sa kanya: Dinggin, ito ang unang pagkakataon na ang huwad na pagkasaserdote ay pinasimulan sa mga taong ito. At dinggin, hindi ka lamang nagkasala ng huwad na pagkasaserdote, kundi nagpilit pang ipatupad ito sa pamamagitan ng espada; at kung ang huwad na pagkasaserdote ay ipatutupad sa mga taong ito, hahantong ito sa kanilang lubusang pagkalipol.\n\n13 At pinadanak mo ang dugo ng isang matwid na tao, oo, isang taong nakagawa ng labis na kabutihan sa mga taong ito; at kung amin kang patatawarin, ang kanyang dugo ay pananagutin kami upang maghiganti.\n\n14 Samakatwid, hinahatulan kang mamatay, alinsunod sa batas na ibinigay sa atin ni Mosias, na ating huling hari; at ito ay kinilala ng mga taong ito; kaya nga, ang mga taong ito ay kinakailangang sumunod sa batas.\n\n15 At ito ay nangyari na kanilang dinakip siya; at ang kanyang pangalan ay Nehor; at kanilang dinala siya sa tuktok ng burol ng Manti, at doon siya pinaamin, o sa madaling salita, umamin sa pagitan ng kalangitan at ng lupa, na ang kanyang itinuro sa mga tao ay salungat sa salita ng Diyos; at doon siya nagdanas ng isang kalunos-lunos na kamatayan.\n\n16 Gayunpaman, hindi nito nawakasan ang paglaganap ng huwad na pagkasaserdote sa lupain; sapagkat marami ang nagmamahal sa mga walang kabuluhang bagay ng daigdig, at humayo silang nangangaral ng mga maling doktrina; at ito ay ginawa nila para sa mga kayamanan at karangalan.\n\n17 Gayunpaman, hindi sila nangahas na magsinungaling kung ito ay malalaman dahil sa takot sa batas, sapagkat ang mga sinungaling ay pinarurusahan; kaya nga, sila ay nagkunwaring ipinangangaral ang naaayon sa kanilang paniniwala; at ngayon, ang batas ay walang kapangyarihan sa sinumang tao dahil sa kanyang paniniwala.\n\n18 At hindi sila nangahas na magnakaw, dahil sa takot sa batas, sapagkat ang gayon ay pinarurusahan; ni hindi sila nangahas na manloob, ni pumaslang, sapagkat siya na pumapaslang ay pinarurusahan ng kamatayan.\n\n19 Subalit ito ay nangyari na sinumang hindi nabibilang sa simbahan ng Diyos ay nagsimulang usigin ang mga yaong nabibilang sa simbahan ng Diyos, at tinaglay sa kanilang sarili ang pangalan ni Cristo.\n\n20 Oo, kanilang inusig sila, at sinaktan sila sa pamamagitan ng lahat ng uri ng pananalita, at ito ay dahil sa kanilang pagpapakumbaba; sapagkat hindi sila palalo sa kanilang sariling mga paningin, at dahil sa ipinahayag nila ang salita ng Diyos sa isa’t isa, nang walang salapi at walang bayad.\n\n21 Ngayon, may isang mahigpit na batas sa mga tao ng simbahan, na walang sinumang tao na nabibilang sa simbahan ang magpapasimuno at uusig sa mga yaong hindi nabibilang sa simbahan, at nararapat na walang pag-uusig sa kanila.\n\n22 Gayunpaman, marami sa kanila ang nagsimulang maging palalo, at nagsimulang mainit na makipagtalo sa kanilang mga katunggali, maging hanggang sa paghahatawan; oo, sinasaktan nila ang isa’t isa sa pamamagitan ng kanilang mga kamao.\n\n23 Ngayon, ito ay sa ikalawang taon ng panunungkulan ni Alma, at ito ay naging dahilan ng labis na paghihirap sa simbahan; oo, ito ang naging dahilan ng labis na pagsubok sa simbahan.\n\n24 Sapagkat ang mga puso ng marami ay tumigas, at ang kanilang mga pangalan ay binura, kung kaya’t hindi na sila muling inalala pa sa mga tao ng Diyos. At marami rin ang inilayo ang kanilang sarili mula sa kanila.\n\n25 Ngayon, ito ay naging isang malaking pagsubok sa mga yaong nanatiling matatag sa pananampalataya; gayunpaman, sila ay naging matatag at hindi natitinag sa pagsunod sa mga kautusan ng Diyos, at kanilang pinasan nang may pagtitiis ang pag-uusig na ibinunton sa kanila.\n\n26 At kapag iniiwanan ng mga saserdote ang kanilang gawain upang ipahayag ang salita ng Diyos sa mga tao, ang mga tao ay iniiwanan din ang kanilang mga gawain upang pakinggan ang salita ng Diyos. At kapag naipahayag na sa kanila ng mga saserdote ang salita ng Diyos, silang lahat ay muling nagbabalik nang buong sigasig sa kanilang mga gawain; at hindi iniisip ng saserdote na nakahihigit ang kanyang sarili sa kanyang mga tagapakinig, sapagkat ang mangangaral ay hindi nakahihigit kaysa sa tagapakinig, ni ang guro ay hindi nakahihigit kaysa sa mag-aaral; at sa gayon silang lahat ay pantay-pantay, at silang lahat ay gumagawa, bawat tao ayon sa kanyang lakas.\n\n27 At ibinahagi nila ang kanilang kabuhayan, bawat tao alinsunod sa kanyang taglay, sa mga maralita, at nangangailangan, at sa may karamdaman, at sa naghihirap; at hindi sila nagbibihis ng mamahaling kasuotan, gayunman, sila ay maaayos at kaakit-akit.\n\n28 At sa gayon nila itinatag ang mga gawain ng simbahan; at sa gayon sila nagsimulang magkaroong muli ng patuloy na kapayapaan, sa kabila ng lahat ng pag-uusig sa kanila.\n\n29 At ngayon, dahil sa katatagan ng simbahan ay nagsimula silang labis na magsiyaman, nananagana sa lahat ng bagay anuman ang kanilang kinakailangan—kasaganaan sa mga kawan ng tupa at kawan ng baka, at patabain ng lahat ng uri, at kasaganaan din sa butil, at sa ginto, at sa pilak, at sa mga mamahaling bagay, at kasaganaan sa sutla at maiinam na hinabing lino, at sa lahat ng uri ng matitibay na tela.\n\n30 At sa gayon, sa kanilang maunlad na kalagayan, hindi nila itinaboy ang sinumang mga hubad, o mga gutom, o mga uhaw, o mga may karamdaman, o mga hindi malulusog; at hindi nila inilagak ang kanilang mga puso sa mga kayamanan; kaya nga, sila ay naging mapagbigay sa lahat, sa kapwa matanda at bata, kapwa alipin at malaya, kapwa lalaki at babae, maging sa labas ng simbahan o sa loob ng simbahan, walang itinatangi sa mga tao hinggil sa mga yaong nangangailangan.\n\n31 At sa gayon sila umunlad at naging higit na mayayaman kaysa sa mga yaong hindi nabibilang sa kanilang simbahan.\n\n32 Sapagkat ang mga yaong hindi nabibilang sa kanilang simbahan ay ipinalayaw ang kanilang sarili sa mga pangungulam, at sa pagsamba sa mga diyus-diyusan o katamaran, at sa mga usapang walang katuturan, at sa inggitan at sigalutan; nagbibihis ng mamahaling kasuotan; iniaangat sa kapalaluan ng kanilang sariling mga paningin; nang-uusig, nagsisinungaling, nagnanakaw, nanloloob, gumagawa ng mga pagpapatutot, at pumapaslang, at lahat ng uri ng kasamaan; gayunpaman, ang batas ay ipinatutupad sa lahat ng yaong lumalabag dito, hangga’t maaari.\n\n33 At ito ay nangyari na sa pamamagitan ng gayong pagpapatupad ng batas sa kanila, bawat tao ay nagdurusa alinsunod sa nagawa niya, sila ay naging higit na matatag, at hindi nangahas na gumawa ng anumang kasamaan kung ito ay malalaman; kaya nga nagkaroon ng labis na kapayapaan sa mga tao ni Nephi hanggang sa ikalimang taon ng panunungkulan ng mga hukom.\n\n", "alma 2": "[center][font_size=26]Kabanata 2[/font_size][/center]\n\n[i]Si Amlici ay naghangad na maging hari at tinanggihan ng tinig ng mga tao—Ginawa siyang hari ng kanyang mga tagasunod—Ang mga Amlicita ay nakidigma sa mga Nephita at natalo—Nagsanib ng lakas at natalo ang mga Lamanita at Amlicita—Napatay ni Alma si Amlici. Mga 87 B.C.[/i]\n\n1 At ito ay nangyari na sa pagsisimula ng ikalimang taon ng kanilang panunungkulan, nagsimulang magkaroon ng alitan sa mga tao; sapagkat isang lalaking tinatawag na Amlici, siya na napakatusong tao, oo, isang matalinong tao sa karunungan ng sanlibutan, siya na alinsunod sa orden ng lalaking pumatay kay Gedeon sa pamamagitan ng espada, na binitay alinsunod sa batas—\n\n2 Ngayon, ang Amlici na ito, sa pamamagitan ng kanyang katusuhan, ay nakapanghikayat ng maraming tao na sumunod sa kanya; maging sa napakarami kung kaya’t sila ay nagsimulang maging napakalakas; at sila ay nagsimulang magsumikap na iluklok si Amlici na maging hari sa mga tao.\n\n3 Ngayon, ito ay nakababahala sa mga tao ng simbahan, at gayundin sa lahat ng yaong hindi nahikayat palayo ng mga panghihikayat ni Amlici; sapagkat nalalaman nila na alinsunod sa kanilang batas, ang mga gayong bagay ay kinakailangang pagtibayin ng tinig ng mga tao.\n\n4 Samakatwid, kung magagawang matamo ni Amlici ang tinig ng mga tao, siya, na isang masamang tao, ay pagkakaitan sila ng kanilang mga karapatan at pribilehiyo sa simbahan; sapagkat kanyang layuning wasakin ang simbahan ng Diyos.\n\n5 At ito ay nangyari na sama-samang tinipon ng mga tao ang kanilang sarili sa lahat ng dako ng buong lupain, bawat tao alinsunod sa kanyang nasasaisip, kung ito ay para kay o laban kay Amlici, sa magkakahiwalay na pangkat, na may masidhing pagtatalu-talo at kamangha-manghang pakikipag-alitan sa isa’t isa.\n\n6 At sa gayon nila sama-samang tinipon ang kanilang sarili upang ipahayag ang kanilang tinig hinggil sa paksa; at inilatag ang mga ito sa harapan ng mga hukom.\n\n7 At ito ay nangyari na nagpahayag ang tinig ng mga tao laban kay Amlici, kung kaya’t hindi siya ginawang hari sa mga tao.\n\n8 Ngayon, ito ay nagdulot ng labis na kagalakan sa mga puso ng mga yaong laban sa kanya; subalit pinukaw ni Amlici ang mga yaong tumangkilik sa kanya na magalit laban sa mga yaong hindi tumangkilik sa kanya.\n\n9 At ito ay nangyari na tinipon nila nang magkakasama ang kanilang sarili, at itinalaga si Amlici na kanilang maging hari.\n\n10 Ngayon, nang si Amlici ay maging hari nila, inutusan niya silang humawak ng mga sandata laban sa kanilang mga kapatid; at ito ay ginawa niya upang mapasailalim sila sa kanya.\n\n11 Ngayon, ang mga tao ni Amlici ay kinilala sa pangalan ni Amlici, na tinatawag na mga Amlicita; at ang nalalabi ay tinawag na mga Nephita, o ang mga tao ng Diyos.\n\n12 Anupa’t nalalaman ng mga tao ng mga Nephita ang layunin ng mga Amlicita, at kaya nga sila naghanda na harapin sila; oo, sinandatahan nila ang kanilang sarili ng mga espada, at ng mga simitar, at ng mga busog, at ng mga palaso, at ng mga bato, at ng mga tirador, at ng lahat ng uri ng sandata ng digmaan, bawat uri nito.\n\n13 At sa gayon sila nakahandang harapin ang mga Amlicita sa panahon ng kanilang pagdating. At may hinirang na mga kapitan, at nakatataas na kapitan, at punong kapitan alinsunod sa kanilang bilang.\n\n14 At ito ay nangyari na sinandatahan ni Amlici ang kanyang mga tauhan ng lahat ng uri ng sandata ng digmaan ng bawat uri nito; at siya ay naghirang din ng mga tagapamahala at pinuno sa kanyang mga tao, upang pamunuan sila sa pakikidigma laban sa kanilang mga kapatid.\n\n15 At ito ay nangyari na narating ng mga Amlicita ang burol ng Amnihu, na nasa silangan ng ilog Sidon, na dumadaloy nang malapit sa lupain ng Zarahemla, at doon sila nagsimulang makidigma sa mga Nephita.\n\n16 Ngayon, si Alma, na siyang punong hukom at gobernador ng mga tao ni Nephi, kaya nga, siya ay umahong kasama ng kanyang mga tao, oo, kasama ng kanyang mga kapitan, at punong kapitan, oo, sa unahan ng kanyang mga hukbo, laban sa mga Amlicita upang makidigma.\n\n17 At sinimulan nilang patayin ang mga Amlicita sa burol sa silangan ng Sidon. At ang mga Amlicita ay nakipaglaban sa mga Nephita nang buong lakas, kung kaya nga’t marami sa mga Nephita ang nagsibagsak sa harapan ng mga Amlicita.\n\n18 Gayunpaman, pinalakas ng Panginoon ang kamay ng mga Nephita, kung kaya’t napatay nila ang mga Amlicita nang may masidhing pagkatay, kung kaya’t nagsimula silang magsitakas sa kanilang harapan.\n\n19 At ito ay nangyari na tinugis ng mga Nephita ang mga Amlicita nang buong maghapong yaon, at pinatay sila nang may labis na pagkatay, kung kaya nga’t may napatay sa mga Amlicita na labindalawang libo limangdaan tatlumpu’t dalawang katao; at may napatay sa mga Nephita na anim na libo limangdaan animnapu’t dalawang katao.\n\n20 At ito ay nangyari na nang hindi na matugis pa ni Alma ang mga Amlicita, iniutos niya sa kanyang mga tao na itayo ang kanilang mga tolda sa lambak ng Gedeon, ang lambak na tinawag alinsunod sa yaong Gedeon na pinatay ng kamay ni Nehor sa pamamagitan ng espada; at sa lambak na ito itinayo ng mga Nephita ang kanilang mga tolda para sa gabing yaon.\n\n21 At si Alma ay nagsugo ng mga tagamanman upang sundan ang labi ng mga Amlicita, upang malaman niya ang kanilang mga balak at kanilang mga pakana, nang mabantayan niya ang kanyang sarili laban sa kanila, upang mapangalagaan niya ang kanyang mga tao mula sa pagkalipol.\n\n22 Ngayon, ang mga yaong isinugo niya upang magmanman sa kampo ng mga Amlicita ay tinatawag na Zeram, at Amnor, at Manti, at Limher; sila ang mga yaong humayong kasama ang kanilang mga tauhan upang magmanman sa kampo ng mga Amlicita.\n\n23 At ito ay nangyari na kinabukasan, nagsibalik sila sa kampo ng mga Nephita na labis na nagmamadali, labis na nanggigilalas, at nakadarama ng labis na pagkatakot, sinasabing:\n\n24 Dinggin, aming sinundan ang kampo ng mga Amlicita, at sa aming labis na panggigilalas, sa lupain ng Minon, sa itaas ng lupain ng Zarahemla, sa daan patungo sa lupain ng Nephi, aming nakita ang napakaraming hukbo ng mga Lamanita; at dinggin, ang mga Amlicita ay umanib sa kanila;\n\n25 At kanilang sinasalakay ang ating mga kapatid sa lupaing yaon; at sila ay nagsisitakas sa kanilang harapan kasama ang kanilang mga kawan, at kanilang mga asawa, at kanilang mga anak, patungo sa ating lungsod; at maliban kung magmamadali tayo, mapapasakanila ang ating lungsod, at ang ating mga ama, at ating mga asawa, at ating mga anak ay mapapatay.\n\n26 At ito ay nangyari na dinala ng mga tao ni Nephi ang kanilang mga tolda, at nilisan ang lambak ng Gedeon patungo sa kanilang lungsod, na lungsod ng Zarahemla.\n\n27 At dinggin, habang tinatawid nila ang ilog Sidon, ang mga Lamanita at ang mga Amlicita, na sa wari ay halos kasindami ng mga buhangin sa dagat, ay sinalakay sila upang lipulin sila.\n\n28 Gayunpaman, ang mga Nephita na pinalakas ng kamay ng Panginoon, na nanalangin nang mataimtim sa kanya upang kanyang iligtas sila mula sa mga kamay ng kanilang mga kaaway, kaya nga dininig ng Panginoon ang kanilang mga pagsusumamo, at pinalakas sila, at ang mga Lamanita at ang mga Amlicita ay nagsibagsak sa kanilang harapan.\n\n29 At ito ay nangyari na nakipaglaban si Alma kay Amlici sa pamamagitan ng espada, nang harapan; at sila ay buong lakas na nakipaglaban sa isa’t isa.\n\n30 At ito ay nangyari na si Alma, na isang tao ng Diyos, na pinaiiral ang labis na pananampalataya, ay nagsumamo, sinasabing: O, Panginoon, maawa at iligtas ang aking buhay, nang maging kasangkapan ako sa inyong mga kamay upang iligtas at pangalagaan ang mga taong ito.\n\n31 Ngayon, nang sabihin ni Alma ang mga salitang ito ay muli siyang nakipaglaban kay Amlici; at siya ay pinalakas, kung kaya nga’t napatay niya si Amlici sa pamamagitan ng espada.\n\n32 At siya ay nakipaglaban din sa hari ng mga Lamanita; subalit ang hari ng mga Lamanita ay tumakas mula sa harapan ni Alma at isinugo ang kanyang mga bantay upang makipaglaban kay Alma.\n\n33 Subalit si Alma, kasama ang kanyang mga bantay, ay nakipaglaban sa mga bantay ng hari ng mga Lamanita hanggang sa kanyang mapatay at maitaboy silang pabalik.\n\n34 At sa gayon niya tinanggalan ng sagabal ang lupa, o sa madaling salita, ang pampang, na nasa kanluran ng ilog Sidon, inihahagis sa mga tubig ng Sidon ang mga katawan ng mga Lamanita na napatay, nang sa gayon ang kanyang mga tao ay magkaroon ng puwang upang makatawid at makipaglaban sa mga Lamanita at sa mga Amlicita sa gawing kanluran ng ilog Sidon.\n\n35 At ito ay nangyari na nang nakatawid na silang lahat sa ilog Sidon, na ang mga Lamanita at Amlicita ay nagsimulang magsitakas mula sa kanilang harapan, sa kabila ng napakarami nila kaya nga hindi sila maaaring mabilang.\n\n36 At sila ay nagsitakas sa harapan ng mga Nephita patungo sa ilang sa kanluran at hilaga, papalayo sa kabila ng mga hangganan ng lupain; at tinugis sila ng mga Nephita sa kanilang lakas, at pinagpapatay sila.\n\n37 Oo, sila ay sinalubong sa lahat ng dako, at pinagpapatay at itinaboy, hanggang sa kumalat sila sa kanluran, at sa hilaga, hanggang sa marating nila ang ilang, na tinatawag na Hermon; at ito ang yaong dako ng ilang na pinamumugaran ng mababangis at mga hayok na hayop.\n\n38 At ito ay nangyari na marami ang namatay sa ilang dahil sa kanilang mga sugat, at kinain ng mga hayop na yaon at gayundin ng mga buwitre ng himpapawid; at ang kanilang mga buto ay natagpuan, at nabunton sa lupa.\n\n", "alma 3": "[center][font_size=26]Kabanata 3[/font_size][/center]\n\n[i]Minarkahan ng mga Amlicita ang kanilang sarili alinsunod sa ipinropesiyang salita—Isinumpa ang mga Lamanita dahil sa paghihimagsik nila—Ang mga tao ang nagdadala ng sariling mga sumpa sa kanilang sarili—Natalo ng mga Nephita ang isa pang hukbong Lamanita. Mga 87–86 B.C.[/i]\n\n1 At ito ay nangyari na ang mga Nephita na hindi napatay ng mga sandata ng digmaan, matapos mailibing ang mga yaong napatay—ngayon, ang bilang ng mga napatay ay hindi mabilang, dahil sa kalakihan ng kanilang bilang—matapos nilang mailibing ang kanilang mga patay, silang lahat ay muling nagsibalik sa kanilang mga lupain, at sa kanilang mga bahay, at kanilang mga asawa, at kanilang mga anak.\n\n2 Ngayon, maraming babae at bata ang napatay sa pamamagitan ng espada, at marami rin sa kanilang mga kawan ng tupa at kanilang mga kawan ng baka; at marami rin sa kanilang mga taniman ng butil ang nawasak, sapagkat niyapak-yapakan ang mga ito ng maraming tao.\n\n3 At ngayon, kasindami ng mga Lamanita at Amlicita na napatay sa baybay ng ilog Sidon ang itinapon sa mga tubig ng Sidon; at dinggin, ang kanilang mga buto ay nasa kailaliman ng dagat, at ang mga ito ay marami.\n\n4 At ang mga Amlicita ay naiiba mula sa mga Nephita sapagkat minarkahan nila ang sarili ng kulay pula sa kanilang mga noo alinsunod sa mga Lamanita; gayunpaman, hindi nila inahit ang kanilang mga ulo na tulad ng mga Lamanita.\n\n5 Ngayon, ang mga ulo ng mga Lamanita ay ahit; at sila ay nakahubad, maliban sa balat na nakabigkis sa kanilang mga balakang, at gayundin sa kanilang mga baluti, na nakabigkis sa kanila, at kanilang mga busog, at kanilang mga palaso, at kanilang mga bato, at kanilang mga tirador, at iba pa.\n\n6 At ang balat ng mga Lamanita ay maiitim, alinsunod sa markang itinakda sa kanilang mga ama, na isang sumpa sa kanila dahil sa kanilang pagkakasala at kanilang paghihimagsik laban sa kanilang mga kapatid, na binubuo nina Nephi, Jacob, at Jose, at Sam, na mga matwid at banal na kalalakihan.\n\n7 At hinangad ng kanilang mga kapatid na lipulin sila, kaya nga sila ay isinumpa; at ang Panginoong Diyos ay naglagay ng marka sa kanila, oo, kina Laman at Lemuel, at gayundin sa mga anak na lalaki ni Ismael, at sa kababaihang Ismaelita.\n\n8 At ito ay ginawa upang makilala ang binhi nila mula sa binhi ng kanilang mga kapatid, nang sa gayon mapangalagaan ng Panginoong Diyos ang kanyang mga tao, upang hindi sila maisama at maniwala sa mga maling kaugalian na hahantong sa kanilang pagkalipol.\n\n9 At ito ay nangyari na sinuman ang magsama sa kanyang mga binhi sa mga Lamanita ay nagdadala ng gayunding sumpa sa kanyang mga binhi.\n\n10 Samakatwid, sinuman ang magpahintulot sa kanyang sarili na maakay palayo ng mga Lamanita ay tinawag sa ilalim ng gayong pangalan, at may markang inilagay sa kanya.\n\n11 At ito ay nangyari na sinumang hindi maniwala sa mga kaugalian ng mga Lamanita, subalit naniwala sa mga yaong talaang dinala palabas mula sa lupain ng Jerusalem, at gayundin sa kaugalian ng kanilang mga ama, na tama, na naniwala sa mga kautusan ng Diyos at sinunod ang mga ito, ay tinawag na mga Nephita, o ang mga tao ni Nephi, magmula noon—\n\n12 At sila ang mga yaong nagpanatili ng mga talaan na totoo hinggil sa kanilang mga tao, at gayundin sa mga tao ng mga Lamanita.\n\n13 Ngayon, muli tayong magbabalik sa mga Amlicita, sapagkat may marka ring inilagay sa kanila; oo, inilagay nila ang marka sa kanilang sarili, oo, maging isang markang pula sa kanilang mga noo.\n\n14 Sa gayon natupad ang salita ng Diyos, sapagkat ito ang mga salitang sinabi niya kay Nephi: Dinggin, ang mga Lamanita ay isinumpa ko, at maglalagay ako ng marka sa kanila upang sila at ang kanilang mga binhi ay maihiwalay mula sa iyo at sa iyong mga binhi, simula ngayon at magpakailanman, maliban kung sila ay magsisisi sa kanilang mga kasamaan at bumaling sa akin upang maawa ako sa kanila.\n\n15 At muli: Ako ay maglalagay ng marka sa kanya na isasama ang kanyang mga binhi sa iyong mga kapatid, upang sila ay maisumpa rin.\n\n16 At muli: Ako ay maglalagay ng marka sa kanya na kumakalaban sa iyo at sa iyong mga binhi.\n\n17 At muli, sinasabi ko na siya na tumalikod sa iyo ay hindi na tatawagin pang iyong binhi; at pagpapalain kita, at ang sinumang tatawaging iyong mga binhi, simula ngayon at magpakailanman; at ang mga ito ang mga pangako ng Panginoon kay Nephi at sa kanyang mga binhi.\n\n18 Ngayon, hindi nalalaman ng mga Amlicita na tinutupad nila ang mga salita ng Diyos nang sinimulan nilang markahan ang kanilang sarili sa kanilang mga noo; gayunpaman, sila ay lantarang naghimagsik laban sa Diyos; kaya nga ang sumpa ay kinailangang mapasakanila.\n\n19 Ngayon, nais kong inyong makita na sila ang nagdala sa kanilang sarili ng sumpa; at gayundin, ang bawat taong isinumpa ang siya ring nagdala sa kanyang sarili ng sarili niyang pagkakasumpa.\n\n20 Ngayon, ito ay nangyari na hindi pa lumilipas ang maraming araw matapos ang digmaang pinaglabanan sa lupain ng Zarahemla, ng mga Lamanita at ng mga Amlicita, na may isa pang hukbo ng mga Lamanita na sumalakay sa mga tao ni Nephi, sa yaon ding lugar kung saan nakatagpo ng unang hukbo ang mga Amlicita.\n\n21 At ito ay nangyari na may hukbong ipinadala upang itaboy silang palabas ng kanilang lupain.\n\n22 Ngayon, si Alma rin na nahirapan dahil sa isang sugat ay hindi umahon sa panahong ito upang makipaglaban sa mga Lamanita;\n\n23 Subalit siya ay nagpadala ng napakaraming hukbo laban sa kanila; at sila ay umahon at pinatay ang marami sa mga Lamanita, at itinaboy ang nalalabi sa kanila palabas ng mga hangganan ng kanilang lupain.\n\n24 At pagkatapos, sila ay muling nagbalik at nagsimulang itatag ang kapayapaan sa lupain, na hindi na ginagambala ng ilang panahon ng kanilang mga kaaway.\n\n25 Ngayon, ang lahat ng bagay na ito ay naganap, oo, lahat ng digmaan at alitang ito ay nagsimula at nagtapos sa ikalimang taon ng panunungkulan ng mga hukom.\n\n26 At sa loob ng isang taon ay libu-libo at sampu-sampung libong kaluluwa ang ipinadala sa walang hanggang daigdig, upang anihin nila ang kanilang mga gantimpala alinsunod sa kanilang mga gawa, maging mabuti man o masama, upang umani ng walang hanggang kaligayahan o walang hanggang kalungkutan, alinsunod sa espiritung kanilang piniling sundin, kung ito man ay mabuting espiritu o masama.\n\n27 Sapagkat tinatanggap ng bawat tao ang kabayaran mula sa kanya na pinili niyang sundin, at ito ay ayon sa mga salita ng diwa ng propesiya; kaya nga, ito ay mangyayari alinsunod sa katotohanan. At sa gayon nagtapos ang ikalimang taon ng panunungkulan ng mga hukom.\n\n", "alma 4": "[center][font_size=26]Kabanata 4[/font_size][/center]\n\n[i]Nagbinyag si Alma ng libu-libong nagbalik-loob—Napasukan ng kasamaan ang Simbahan, at naantala ang pag-unlad ng Simbahan—Hinirang si Nephihas na punong hukom—Si Alma, bilang mataas na saserdote, ay iniukol ang kanyang sarili sa ministeryo. Mga 86–83 B.C.[/i]\n\n1 Ngayon, ito ay nangyari na sa ikaanim na taon ng panunungkulan ng mga hukom sa mga tao ni Nephi, na walang mga alitan ni mga digmaan sa lupain ng Zarahemla;\n\n2 Subalit ang mga tao ay nahirapan, oo, nahirapan nang labis dahil sa pagkawala ng kanilang mga kapatid, at gayundin sa pagkawala ng kanilang mga kawan ng tupa at kawan ng baka, at gayundin sa pagkawala ng kanilang mga taniman ng butil, na niyapak-yapakan ng mga paa at winasak ng mga Lamanita.\n\n3 At labis ang kanilang mga paghihirap kung kaya’t ang bawat kaluluwa ay may dahilan upang magdalamhati; at pinaniwalaan nila na ito ay mga kahatulan ng Diyos na ipinadala sa kanila dahil sa kanilang kasamaan at mga karumal-dumal na gawain; kaya nga sila ay nagising sa pag-alala sa kanilang tungkulin.\n\n4 At sinimulan nilang itatag ang simbahan nang mas lubusan; oo, at marami ang bininyagan sa mga tubig ng Sidon at sumapi sa simbahan ng Diyos; oo, sila ay nabinyagan ng kamay ni Alma, na itinalagang mataas na saserdote sa mga tao ng simbahan, ng kamay ng kanyang amang si Alma.\n\n5 At ito ay nangyari na sa ikapitong taon ng panunungkulan ng mga hukom, may mga tatlong libo limangdaang katao ang isinapi ang kanilang sarili sa simbahan ng Diyos at bininyagan. At sa gayon nagtapos ang ikapitong taon ng panunungkulan ng mga hukom sa mga tao ni Nephi; at nagkaroon ng patuloy na kapayapaan sa buong panahong yaon.\n\n6 At ito ay nangyari na sa ikawalong taon ng panunungkulan ng mga hukom, ang mga tao ng simbahan ay nagsimulang maging palalo, dahil sa kanilang labis na kayamanan, at kanilang maiinam na sutla, at kanilang maiinam na hinabing lino, at dahil sa kanilang maraming kawan ng tupa at kawan ng baka, at kanilang ginto at kanilang pilak, at lahat ng uri ng mamahaling bagay, na kanilang natamo sa pamamagitan ng kanilang kasipagan; at sa lahat ng bagay na ito ay naiangat sila sa kapalaluan ng kanilang mga paningin, sapagkat sila ay nagsimulang magbihis ng napakamamahaling kasuotan.\n\n7 Ngayon, ito ang dahilan ng labis na paghihirap ni Alma, oo, at ng marami sa mga taong itinalaga ni Alma na maging mga guro, at saserdote, at matatanda ng simbahan; oo, marami sa kanila ang labis na nagdalamhati dahil sa kasamaang nakita nilang nagsimula sa kanilang mga tao.\n\n8 Sapagkat nakita at namasdan nila nang may labis na kalungkutan na ang mga tao ng simbahan ay nagsimulang maiangat sa kapalaluan ng kanilang mga paningin, at ilagak ang kanilang mga puso sa mga kayamanan at sa mga walang kabuluhang bagay ng daigdig, kung kaya’t sila ay nagsimulang maging mapanlibak sa isa’t isa, at sinimulan nilang usigin ang mga yaong hindi naniniwala alinsunod sa kanilang sariling kagustuhan at kasiyahan.\n\n9 At sa gayon, sa ikawalong taong ito ng panunungkulan ng mga hukom, nagsimulang magkaroon ng malaking alitan sa mga tao ng simbahan; oo, nagkaroon ng mga inggitan, at sigalutan, at masamang hangarin, at mga pag-uusig, at kapalaluan, maging hanggang sa mahigitan ang kapalaluan ng mga yaong hindi kabilang sa simbahan ng Diyos.\n\n10 At sa gayon nagtapos ang ikawalong taon ng panunungkulan ng mga hukom; at ang kasamaan ng simbahan ay isang malaking batong kinatitisuran ng mga yaong hindi kabilang sa simbahan; at sa gayon nagsimulang maantala ang simbahan sa pag-unlad nito.\n\n11 At ito ay nangyari na sa pagsisimula ng ikasiyam na taon, nakita ni Alma ang kasamaan ng simbahan, at nakita rin niya na ang halimbawa ng simbahan ay nagsimulang akayin ang mga yaong hindi naniniwala mula sa isang kasamaan sa isa pa, sa gayon dinadala sa pagkawasak ang mga tao.\n\n12 Oo, nakita niya ang malaking hindi pagkakapantay-pantay ng mga tao, iniaangat ng ilan ang kanilang sarili sa kanilang kapalaluan, hinahamak ang iba, tinalilikuran ang nangangailangan at ang hubad at ang mga yaong nagugutom, at ang mga yaong nauuhaw, at ang mga yaong may karamdaman at naghihirap.\n\n13 Ngayon, ito ay isang malaking dahilan ng pamimighati sa mga tao, habang ipinagpapakumbaba ng iba ang kanilang sarili, tinutulungan ang mga yaong nangangailangan ng kanilang tulong, katulad ng pamamahagi ng kanilang kabuhayan sa mga maralita at nangangailangan, pinakakain ang nagugutom, at nagdaranas ng lahat ng uri ng paghihirap, para kay Cristo, na paparito ayon sa diwa ng propesiya;\n\n14 Tumatanaw sa araw na yaon, sa gayon pinapanatili ang kapatawaran ng kanilang mga kasalanan; na napuspos ng labis na kagalakan dahil sa pagkabuhay na mag-uli ng mga patay, alinsunod sa kalooban at kapangyarihan at pagliligtas ni Jesucristo mula sa mga gapos ng kamatayan.\n\n15 At ngayon, ito ay nangyari na si Alma, matapos makita ang mga paghihirap ng mga mapagpakumbabang tagasunod ng Diyos, at ang mga pag-uusig na ibinunton sa kanila ng mga nalalabi sa kanyang mga tao, at nakikita ang lahat ng kanilang hindi pagkakapantay-pantay, ay nagsimulang labis na malungkot; gayunpaman, siya ay hindi binigo ng Espiritu ng Panginoon.\n\n16 At siya ay pumili ng isang matalinong lalaki sa matatanda ng simbahan, at binigyan siya ng kapangyarihan alinsunod sa tinig ng mga tao, upang siya ay magkaroon ng kapangyarihang magpatibay ng mga batas alinsunod sa mga batas na ibinigay, at ipatupad ang mga yaon alinsunod sa kasamaan at kasalanan ng mga tao.\n\n17 Ngayon, ang pangalan ng lalaking ito ay Nephihas, at siya ay hinirang na punong hukom; at umupo siya sa hukumang-luklukan upang hatulan at pamahalaan ang mga tao.\n\n18 Ngayon, hindi ipinagkaloob sa kanya ni Alma ang katungkulan ng pagiging mataas na saserdote ng simbahan, kundi pinanatili niya ang katungkulan ng mataas na saserdote sa kanyang sarili; subalit kanyang ipinaubaya ang hukumang-luklukan kay Nephihas.\n\n19 At ito ay ginawa niya upang makahayo rin siya sa kanyang mga tao, o sa mga tao ni Nephi, upang maipangaral niya ang salita ng Diyos sa kanila, upang pukawin sila sa pag-alala sa kanilang tungkulin, at upang mahila niyang pababa, sa pamamagitan ng salita ng Diyos, ang lahat ng kapalaluan at katusuhan at lahat ng alitang umiiral sa kanyang mga tao, nakikitang walang paraan upang kanyang mabawi sila maliban sa paghimok sa pamamagitan ng dalisay na patotoo laban sa kanila.\n\n20 At sa gayon, sa pagsisimula ng ikasiyam na taon ng panunungkulan ng mga hukom sa mga tao ni Nephi, ipinaubaya ni Alma kay Nephihas ang hukumang-luklukan, at lubos na iniukol ang kanyang sarili sa mataas na pagkasaserdote ng banal na orden ng Diyos, para sa patotoo ng salita, alinsunod sa diwa ng paghahayag at propesiya.\n\n", "alma 5": "Ang mga salita ni Alma, ang Mataas na Saserdote alinsunod sa banal na orden ng Diyos, na ipinahayag sa mga tao sa kanilang mga lungsod at nayon sa lahat ng dako ng lupain.\n\nNagsisimula sa kabanata 5.\n\n[center][font_size=26]Kabanata 5[/font_size][/center]\n\n[i]Upang magtamo ng kaligtasan, ang mga tao ay kailangang magsisi at sumunod sa mga kautusan, maisilang na muli, linisin ang kanilang mga kasuotan sa pamamagitan ng dugo ni Cristo, maging mapagpakumbaba at iwaksi sa kanilang sarili ang kapalaluan at inggit, at gumawa ng mga gawa ng katwiran—Ang Mabuting Pastol ay nananawagan sa Kanyang mga tao—Sila na gumagawa ng masasamang gawa ay mga anak ng diyablo—Si Alma ay nagpatotoo sa katotohanan ng kanyang doktrina at inutusan ang mga taong magsisi—Isusulat ang mga pangalan ng mga matwid sa aklat ng buhay. Mga 83 B.C.[/i]\n\n1 Ngayon, ito ay nangyari na nagsimula si Alma na ipahayag ang salita ng Diyos sa mga tao, una sa lupain ng Zarahemla, at mula roon patungo sa lahat ng dako ng buong lupain.\n\n2 At ito ang mga salitang kanyang sinabi sa mga tao ng simbahan na itinatag sa lungsod ng Zarahemla, ayon sa kanyang sariling talaan, sinasabing:\n\n3 Ako, si Alma, matapos na maitalaga ng aking amang si Alma na maging isang mataas na saserdote ng simbahan ng Diyos, siya na nagtataglay ng kapangyarihan at karapatan mula sa Diyos na gawin ang mga bagay na ito, dinggin, sinasabi ko sa inyo na siya ay nagsimulang magtatag ng simbahan sa lupain na nasa mga hangganan ng Nephi; oo, ang lupaing tinatawag na lupain ng Mormon; oo, at bininyagan niya ang kanyang mga kapatid sa mga tubig ng Mormon.\n\n4 At dinggin, sinasabi ko sa inyo, sila ay naligtas mula sa mga kamay ng mga tao ni haring Noe sa pamamagitan ng awa at kapangyarihan ng Diyos.\n\n5 At dinggin, pagkatapos niyon, sila ay dinala sa pagkaalipin ng mga kamay ng mga Lamanita sa ilang; oo, sinasabi ko sa inyo, sila ay nasa pagkabihag, at muli silang pinalaya ng Panginoon mula sa kanilang pagkaalipin sa pamamagitan ng kapangyarihan ng kanyang salita; at tayo ay dinala sa lupaing ito, at dito ay sinimulan din nating magtatag ng simbahan ng Diyos sa lahat ng dako ng lupaing ito.\n\n6 At ngayon, dinggin, sinasabi ko sa inyo, aking mga kapatid, kayo na nabibilang sa simbahang ito, napanatili ba ninyo nang husto sa inyong alaala ang pagkabihag ng inyong mga ama? Oo, at napanatili ba ninyo nang husto sa inyong alaala ang kanyang awa at mahabang pagtitiis para sa kanila? At bukod doon, napanatili ba ninyo nang husto sa inyong alaala na kanyang iniligtas ang kanilang mga kaluluwa mula sa impiyerno?\n\n7 Dinggin, binago niya ang kanilang mga puso; oo, sila ay ginising niya mula sa mahimbing na pagkakatulog, at sila ay nagising sa Diyos. Dinggin, sila ay nasa gitna ng kadiliman; gayunpaman, ang kanilang mga kaluluwa ay naliwanagan sa pamamagitan ng liwanag ng walang hanggang salita; oo, sila ay nagapos ng mga gapos ng kamatayan, at ng mga tanikala ng impiyerno, at isang walang hanggang pagkawasak ang naghintay sa kanila.\n\n8 At ngayon, tinatanong ko kayo, aking mga kapatid, sila ba ay nalipol? Dinggin, sinasabi ko sa inyo, Hindi, hindi sila nalipol.\n\n9 At muli, aking itinatanong, ang mga gapos ba ng kamatayan ay nalagot, at ang mga tanikala ng impiyerno na nakagapos sa kanila, ito ba ay nakalag? Sinasabi ko sa inyo, Oo, ang mga ito ay nakalag, at napuspos ang kanilang mga kaluluwa, at umawit sila ng mapagtubos na pag-ibig. At sinasabi ko sa inyo na sila ay naligtas.\n\n10 At ngayon, itinatanong ko sa inyo kung sa anong kalagayan sila naligtas? Oo, anong batayan ang mayroon sila upang umasa ng kaligtasan? Ano ang dahilan ng kanilang pagkakakalag mula sa mga gapos ng kamatayan, oo, at gayundin sa mga tanikala ng impiyerno?\n\n11 Dinggin, masasabi ko sa inyo—hindi ba’t ang aking amang si Alma ay naniwala sa mga salitang ipinahayag ng bibig ni Abinadi? At hindi ba’t siya ay isang banal na propeta? Hindi ba’t siya ay nangusap ng mga salita ng Diyos, at naniwala ang aking amang si Alma sa mga ito?\n\n12 At alinsunod sa kanyang pananampalataya, isang malaking pagbabago ang nangyari sa kanyang puso. Dinggin, sinasabi ko sa inyo na ang lahat ng ito ay totoo.\n\n13 At dinggin, ipinangaral niya ang salita sa inyong mga ama, at isa ring malaking pagbabago ang nangyari sa kanilang mga puso, at sila ay nagpakumbaba ng kanilang sarili at ibinigay ang kanilang pagtitiwala sa totoo at buhay na Diyos. At dinggin, sila ay matatapat hanggang wakas; kaya nga naligtas sila.\n\n14 At ngayon, dinggin, itinatanong ko sa inyo, aking mga kapatid sa simbahan, kayo ba ay espirituwal na isinilang sa Diyos? Inyo bang tinanggap ang kanyang larawan sa inyong mga mukha? Inyo bang naranasan ang malaking pagbabagong ito sa inyong mga puso?\n\n15 Nananampalataya ba kayo sa pagtubos niya na lumikha sa inyo? Kayo ba ay umaasa nang may mata ng pananampalataya at nakikita ang may kamatayang katawang ito na ibinabangon sa kawalang-kamatayan, at ang kabulukang ito na ibinabangon sa kawalang-kabulukan, upang tumayo sa harapan ng Diyos nang mahatulan alinsunod sa mga gawang kanilang ginawa sa katawang-lupa?\n\n16 Sinasabi ko sa inyo, naiisip ba ninyo sa inyong sarili na naririnig ninyo ang tinig ng Panginoon, na sinasabi sa inyo sa araw na yaon: Lumapit sa akin, kayong mga pinagpala, sapagkat dinggin, ang inyong mga gawa ay mga gawa ng katwiran sa balat ng lupa?\n\n17 O iniisip ba ninyo sa inyong sarili na kayo ay makapagsisinungaling sa Panginoon sa araw na yaon, at makapagsasabing—Panginoon, ang aming mga gawa ay naging mga matwid na gawa sa balat ng lupa—at na ililigtas niya kayo?\n\n18 O kaya naman, naiisip ba ninyo ang inyong sarili na dinala sa harapan ng hukuman ng Diyos nang puno ng pagkakasala at pagsisisi ang inyong mga kaluluwa, na may alaala ng lahat ng inyong pagkakasala, oo, isang ganap na alaala ng lahat ng inyong kasamaan, oo, isang alaala na inyong mapangahas na sinuway ang mga kautusan ng Diyos?\n\n19 Sinasabi ko sa inyo, kayo ba ay makatitingala sa Diyos sa araw na yaon nang may dalisay na puso at malilinis na kamay? Sinasabi ko sa inyo, kayo ba ay makatitingala nang nakaukit ang larawan ng Diyos sa inyong mga mukha?\n\n20 Sinasabi ko sa inyo, kayo ba ay nag-aakalang maliligtas kung naisuko ninyo ang inyong sarili na maging mga sakop ng diyablo?\n\n21 Sinasabi ko sa inyo, malalaman ninyo sa araw na yaon na kayo ay hindi maliligtas; sapagkat walang sinumang tao ang maliligtas maliban kung ang kanyang mga kasuotan ay nahugasang maputi; oo, kailangang dalisayin ang kanyang mga kasuotan hanggang sa ito ay maging malinis sa lahat ng dumi, sa pamamagitan ng dugo niya na siyang sinasabi ng ating mga ama, na paparito upang tubusin ang kanyang mga tao mula sa kanilang mga kasalanan.\n\n22 At ngayon, tinatanong ko kayo, aking mga kapatid, ano ang madarama ng sinuman sa inyo, kung kayo ay tatayo sa harapan ng hukuman ng Diyos, na ang inyong mga kasuotan ay nabahiran ng dugo at ng lahat ng uri ng karumihan? Dinggin, ano ang patototohanan ng mga bagay na ito laban sa inyo?\n\n23 Dinggin, hindi ba’t patototohanan ng mga ito na kayo ay mga mamamatay-tao, oo, at kayo rin ay nagkasala ng lahat ng uri ng kasamaan?\n\n24 Dinggin, aking mga kapatid, inaakala ba ninyo na ang gayon ay magkakaroon ng lugar na mauupuan sa kaharian ng Diyos, kasama ni Abraham, kasama ni Isaac, at kasama ni Jacob, at gayundin ng lahat ng banal na propeta, na ang mga kasuotan ay nalinis at walang bahid-dungis, dalisay at maputi?\n\n25 Sinasabi ko sa inyo, Hindi; maliban kung gawin ninyong isang sinungaling mula sa simula ang ating Lumikha, o ipalagay na siya ay isang sinungaling mula sa simula, hindi ninyo maipapalagay na ang gayon ay magkakaroon ng lugar sa kaharian ng langit; sa halip sila ay itatakwil sapagkat sila ang mga anak ng kaharian ng diyablo.\n\n26 At ngayon, dinggin, sinasabi ko sa inyo, aking mga kapatid, kung inyo nang naranasan ang pagbabago ng puso, at kung inyo nang nadama ang umawit ng awit ng mapagtubos na pag-ibig, itinatanong ko, nadarama ba ninyo ang gayon ngayon?\n\n27 Kayo ba ay lumakad na pinananatiling walang sala ang inyong sarili sa harapan ng Diyos? Masasabi ba ninyo sa inyong sarili, kung kayo ay tatawaging mamatay sa mga sandaling ito, na kayo ay naging sapat na mapagpakumbaba? Na ang inyong mga kasuotan ay nalinis at nagawang maputi sa pamamagitan ng dugo ni Cristo, na paparito upang tubusin ang kanyang mga tao mula sa kanilang mga kasalanan?\n\n28 Dinggin, nahubad na ba sa inyo ang kapalaluan? Sinasabi ko sa inyo, kung hindi, kayo ay hindi pa nakahandang humarap sa Diyos. Dinggin, kayo ay kailangang maghanda nang mabilis; sapagkat ang kaharian ng langit ay nalalapit na, at ang gayon ay walang buhay na walang hanggan.\n\n29 Dinggin, sinasabi ko, mayroon bang isa man sa inyo na hindi pa nahuhubaran ng inggit? Sinasabi ko sa inyo na ang gayon ay hindi nakahanda; at nais ko na maghanda siya nang mabilis, sapagkat ang oras ay malapit na; at hindi niya nalalaman kung kailan darating ang panahon, sapagkat ang gayon ay hindi matatagpuang walang kasalanan.\n\n30 At sinasabi ko muli sa inyo, mayroon bang isa man sa inyo na gumagawa ng pangungutya sa kanyang kapatid, o ibinubunton sa kanya ang mga pag-uusig?\n\n31 Sa aba sa gayon, sapagkat hindi siya nakahanda, at ang panahon ay nalalapit na, na kailangan niyang magsisi o hindi siya maliligtas!\n\n32 Oo, maging sa aba ninyong lahat na manggagawa ng kasamaan; magsisi, magsisi, sapagkat ang Panginoong Diyos ang nagsalita nito!\n\n33 Dinggin, siya ay nagpadala ng paanyaya sa lahat ng tao, sapagkat ang mga bisig ng awa ay nakaunat sa kanila, at kanyang sinabi: Magsisi, at akin kayong tatanggapin.\n\n34 Oo, kanyang sinabi: Lumapit sa akin at kayo ay makababahagi sa bunga ng punungkahoy ng buhay; oo, kayo ay malayang makakakain at makaiinom ng tinapay at ng mga tubig ng buhay;\n\n35 Oo, lumapit sa akin at gumawa ng mga gawa ng katwiran at hindi kayo puputulin at ihahagis sa apoy—\n\n36 Sapagkat dinggin, ang panahon ay nalalapit na, na ang sinumang hindi namumunga ng mabuting bunga, o ang sinumang hindi gumagawa ng mga gawa ng katwiran, siya rin ay may dahilan upang managhoy at magdalamhati.\n\n37 O kayong mga manggagawa ng kasamaan; kayong nagmamataas sa mga walang kabuluhang bagay ng daigdig, kayo na nagkukunwaring nakaaalam sa mga landas ng katwiran, gayunman ay mga naliligaw, na tulad ng mga tupang walang pastol, bagama’t tinawag kayo ng pastol at tinatawag pa rin kayo, subalit ayaw ninyong makinig sa kanyang tinig!\n\n38 Dinggin, sinasabi ko sa inyo, na tinatawag kayo ng mabuting pastol; oo, at sa kanyang sariling pangalan niya kayo tinatawag, na ang pangalan ay Cristo; at kung hindi kayo makikinig sa tinig ng mabuting pastol, sa pangalang itinatawag sa inyo, dinggin, kayo ay hindi mga tupa ng mabuting pastol.\n\n39 At ngayon, kung kayo ay hindi mga tupa ng mabuting pastol, saang kawan kayo kabilang? Dinggin, sinasabi ko sa inyo, na ang diyablo ang inyong pastol, at kabilang kayo sa kanyang kawan; at ngayon, sino ang makapagkakaila nito? Dinggin, sinasabi ko sa inyo, ang sinumang magkaila nito ay isang sinungaling at isang anak ng diyablo.\n\n40 Sapagkat sinasabi ko sa inyo na anumang mabuti ay nagmumula sa Diyos, at anumang masama ay nagmumula sa diyablo.\n\n41 Samakatwid, kung ang isang tao ay gumagawa ng mabubuting gawa, nakikinig siya sa tinig ng mabuting pastol, at sumusunod siya sa kanya; subalit sinumang gumagawa ng masasamang gawa, siya rin ay nagiging isang anak ng diyablo, sapagkat nakikinig siya sa kanyang tinig, at sumusunod sa kanya.\n\n42 At sinumang gumagawa nito ay kailangang tumanggap ng kanyang kabayaran mula sa kanya; kaya nga, para sa kanyang kabayaran, siya ay tatanggap ng kamatayan, sa mga bagay na nauukol sa pagkamatwid, sapagkat patay sa lahat ng mabubuting gawa.\n\n43 At ngayon, aking mga kapatid, nais kong pakinggan ninyo ako, sapagkat ako ay nagsasalita sa kasiglahan ng aking kaluluwa; sapagkat dinggin, nagsalita ako sa inyo nang malinaw upang kayo ay huwag magkamali, o nagsalita alinsunod sa mga kautusan ng Diyos.\n\n44 Sapagkat ako ay tinawag na magsalita sa ganitong paraan, alinsunod sa banal na orden ng Diyos na na kay Cristo Jesus; oo, ako ay inutusang tumayo at magpatotoo sa mga taong ito sa mga bagay na sinabi ng ating mga ama hinggil sa mga bagay na magaganap.\n\n45 At hindi lamang ito. Hindi ba ninyo naiisip na alam ko ang mga bagay na ito sa aking sarili? Dinggin, nagpapatotoo ako sa inyo na alam ko na ang mga bagay na aking sinabi ay totoo. At sa palagay ninyo, paanong alam ko ang katiyakan ng mga ito?\n\n46 Dinggin, sinasabi ko sa inyo na ang mga yaon ay ipinaalam sa akin ng Banal na Espiritu ng Diyos. Dinggin, ako ay nag-ayuno at nanalangin nang maraming araw upang aking malaman ang mga bagay na ito sa aking sarili. At ngayon, nalalaman ko sa aking sarili na ang mga yaon ay totoo; sapagkat ang Panginoong Diyos ang naghayag nito sa akin sa pamamagitan ng kanyang Banal na Espiritu; at ito ang diwa ng paghahayag na nasa akin.\n\n47 At bukod dito, sinasabi ko sa inyo na sa gayon ito ipinahayag sa akin, na ang mga salitang sinabi ng ating mga ama ay totoo, maging alinsunod sa diwa ng propesiya na nasa akin, na sa pamamagitan din ng paghahayag ng Espiritu ng Diyos.\n\n48 Sinasabi ko sa inyo, na alam ko sa aking sarili na anuman ang aking sasabihin sa inyo, hinggil doon sa magaganap, ay totoo; at sinasabi ko sa inyo na alam kong si Jesucristo ay paparito, oo, ang Anak, ang Bugtong ng Ama, puspos ng biyaya, at awa, at katotohanan. At dinggin, siya itong paparito upang alisin ang mga kasalanan ng sanlibutan, oo, ang mga kasalanan ng bawat taong matatag na naniniwala sa kanyang pangalan.\n\n49 At ngayon, sinasabi ko sa inyo na ito ang orden kung saan ako ay tinawag, oo, ang mangaral sa mga minamahal kong kapatid, oo, at sa bawat isa na naninirahan sa lupain; oo, ang mangaral sa lahat, kapwa sa matanda at bata, kapwa sa alipin at malaya; oo, sinasabi ko sa inyo na mga may edad na, at gayundin sa nasa katanghalian ng gulang, at sa umuusbong na salinlahi; oo, ang ipahayag sa kanila na sila ay kailangang magsisi at maisilang na muli.\n\n50 Oo, ganito ang wika ng Espiritu: Magsisi, kayong lahat na nasa mga dulo ng mundo, sapagkat ang kaharian ng langit ay nalalapit na; oo, ang Anak ng Diyos ay paparito sa kanyang kaluwalhatian, sa kanyang lakas, kamahalan, kapangyarihan, at pamamahala. Oo, mga minamahal kong kapatid, sinasabi ko sa inyo na ang Espiritu ay nagwika: Dinggin, ang kaluwalhatian ng Hari ng buong mundo; at ang Hari din ng langit ay sisikat sa lalong madaling panahon sa lahat ng anak ng tao.\n\n51 At sinabi rin ng Espiritu sa akin, oo, sumigaw sa akin sa malakas na tinig, sinasabing: Humayo at sabihin sa mga taong ito—Magsisi, sapagkat maliban kung kayo ay magsisisi, hindi ninyo mamamana sa anumang paraan ang kaharian ng langit.\n\n52 At muli, sinasabi ko sa inyo, ang Espiritu ay nagsabi: Dinggin, ang palakol ay nakalagay sa ugat ng punungkahoy; kaya nga, bawat puno na hindi namumunga ng mabuting bunga ay puputulin at ihahagis sa apoy, oo, sa apoy na hindi napapawi, maging isang hindi naaapulang apoy. Dinggin at tandaan, ang Banal ang siyang nagsalita nito.\n\n53 At ngayon, mga minamahal kong kapatid, sinasabi ko sa inyo, mapangangatwiranan ba ninyo ang mga ganitong salita; oo, maisasantabi ba ninyo ang ganitong mga bagay, at yurakan ang Banal sa ilalim ng inyong mga paa, oo, kayo ba ay magmamataas sa kapalaluan ng inyong mga puso; oo, kayo ba ay magpipilit pa rin sa pagbibihis ng mamahaling kasuotan at ilalagak ang inyong mga puso sa mga walang kabuluhang bagay ng daigdig, sa inyong mga kayamanan?\n\n54 Oo, kayo ba ay magpapatuloy sa pagpapalagay na nakahihigit kayo sa iba; oo, kayo ba ay magpapatuloy sa paghamak sa inyong mga kapatid, na nagpapakumbaba ng kanilang sarili at lumalakad alinsunod sa banal na orden ng Diyos, kung kaya sila ay nadala sa simbahang ito, na pinabanal ng Banal na Espiritu, at gumagawa sila ng mga gawang katanggap-tanggap sa pagsisisi—\n\n55 Oo, at kayo ba ay magpapatuloy sa pagtalikod sa mga maralita at sa nangangailangan, at sa pagkakait ng inyong kabuhayan sa kanila?\n\n56 At sa huli, kayong lahat na magpapatuloy sa inyong kasamaan, sinasabi ko sa inyo na sila ang mga yaong puputulin at ihahagis sa apoy maliban kung sila ay mabilis na magsisisi.\n\n57 At ngayon, sinasabi ko sa inyo, kayong lahat na nagnanais sumunod sa tinig ng mabuting pastol, lumisan kayo mula sa masasama, at humiwalay, at huwag hipuin ang kanilang maruruming bagay; at dinggin, ang kanilang mga pangalan ay buburahin, upang ang mga pangalan ng masasama ay hindi mapabilang sa mga pangalan ng mga matwid, upang matupad ang salita ng Diyos, sinasabing: Ang mga pangalan ng masasama ay hindi mahahalo sa mga pangalan ng aking mga tao;\n\n58 Sapagkat ang mga pangalan ng mga matwid ay isusulat sa aklat ng buhay, at ipagkakaloob ko sa kanila ang isang mana sa aking kanang kamay. At ngayon, aking mga kapatid, ano ang masasabi ninyo laban dito? Sinasabi ko sa inyo, kung kayo ay magsasalita nang laban dito, ito ay walang halaga, sapagkat ang salita ng Diyos ay tiyak na matutupad.\n\n59 Sapagkat sinong pastol ang nasa inyo na may maraming tupa ang hindi nagbabantay sa mga ito, nang ang mga lobo ay huwag makapasok at kainin ang kanyang kawan? At dinggin, kung ang lobo ay makapasok sa kanyang kawan, hindi ba’t kanya itong itataboy palabas? Oo, at sa huli, kung kanyang magagawa, ito ay papatayin niya.\n\n60 At ngayon, sinasabi ko sa inyo na ang mabuting pastol ay tinatawag kayo; at kung makikinig kayo sa kanyang tinig, dadalhin niya kayo sa kanyang kawan, at kayo ay kanyang mga tupa; at kayo ay kanyang inuutusan na walang gutom na lobo ang inyong tulutang makapasok sa inyo, upang hindi kayo malipol.\n\n61 At ngayon, ako, si Alma, ay nag-uutos sa inyo sa wika niya na nag-utos sa akin, na inyong sundin ang mga salitang aking sinabi sa inyo.\n\n62 Ako ay nagsasalita sa paraan ng pag-uutos sa inyo na kabilang sa simbahan; at sa mga yaong hindi kabilang sa simbahan, ako ay nagsasalita sa paraan ng paanyaya, sinasabing: Lumapit at magpabinyag tungo sa pagsisisi, upang kayo rin ay maging kabahagi sa bunga ng punungkahoy ng buhay.\n\n", "alma 6": "[center][font_size=26]Kabanata 6[/font_size][/center]\n\n[i]Ang Simbahan sa Zarahemla ay nilinis at isinaayos—Nagtungo si Alma sa Gedeon upang mangaral. Mga 83 B.C.[/i]\n\n1 At ngayon, ito ay nangyari na nang matapos si Alma sa pagsasalita sa mga kasapi ng simbahan, na itinatag sa lungsod ng Zarahemla, na nag-orden siya ng mga saserdote at matatanda, sa pamamagitan ng pagpapatong ng kanyang mga kamay alinsunod sa orden ng Diyos, upang mamuno at magbantay sa simbahan.\n\n2 At ito ay nangyari na sinumang hindi kabilang sa simbahan na mga nagsisi ng kanilang mga kasalanan ay bininyagan tungo sa pagsisisi, at tinanggap sa simbahan.\n\n3 At ito rin ay nangyari na sinumang kabilang sa simbahan na hindi nagsisi ng kanilang kasamaan at nagpakumbaba ng kanilang sarili sa harapan ng Diyos—ibig kong sabihin ay ang mga yaong naiangat sa kapalaluan ng kanilang mga puso—sila rin ay iwinaksi, at binura ang kanilang mga pangalan, kung kaya’t hindi ibinilang ang kanilang mga pangalan sa mga yaong matwid.\n\n4 At sa gayon nila sinimulang itatag ang kaayusan ng simbahan sa lungsod ng Zarahemla.\n\n5 Ngayon, nais kong maunawaan ninyo na ang salita ng Diyos ay bukas sa lahat, kung kaya’t walang pinagkaitan ng pribilehiyo na sama-samang tipunin ang kanilang sarili upang pakinggan ang salita ng Diyos.\n\n6 Gayunpaman, ang mga anak ng Diyos ay inutusan na dapat nilang sama-samang tipunin ang kanilang sarili nang madalas, at magkaisa sa pag-aayuno at mataimtim na panalangin alang-alang sa kapakanan ng mga kaluluwa ng mga yaong hindi nakakikilala sa Diyos.\n\n7 At ngayon, ito ay nangyari na nang magawa ni Alma ang mga alituntuning ito, kanyang nilisan sila, oo, mula sa simbahan na nasa lungsod ng Zarahemla, at nagtungo sa silangan ng ilog Sidon, patungo sa lambak ng Gedeon, kung saan may itinayong lungsod, na tinawag na lungsod ng Gedeon, na nasa lambak na tinawag na Gedeon, na tinawag alinsunod sa lalaking pinatay ng kamay ni Nehor sa pamamagitan ng espada.\n\n8 At si Alma ay humayo at nagsimulang ipahayag ang salita ng Diyos sa simbahang itinatag sa lambak ng Gedeon, alinsunod sa paghahayag ng katotohanan ng salitang sinabi ng kanyang mga ama, at alinsunod sa diwa ng propesiya na nasa kanya, alinsunod sa patotoo kay Jesucristo, ang Anak ng Diyos, na siyang paparito upang tubusin ang kanyang mga tao mula sa kanilang mga pagkakasala, at sa banal na orden kung saan siya ay tinawag. At sa gayon ito nasusulat. Amen.\n\n", "alma 7": "Ang mga salita ni Alma na ipinahayag niya sa mga mamamayan ng Gedeon, ayon sa kanyang sariling talaan.\n\nBinubuo ng kabanata 7.\n\n[center][font_size=26]Kabanata 7[/font_size][/center]\n\n[i]Si Cristo ay isisilang ni Maria—Kakalagan niya ang mga gapos ng kamatayan at dadalhin ang mga kasalanan ng kanyang mga tao—Ang mga yaong nagsisisi, bininyagan, at sumusunod sa mga kautusan ay magkakaroon ng buhay na walang hanggan—Ang karumihan ay hindi makamamana ng kaharian ng Diyos—Pagpapakumbaba, pananampalataya, pag-asa, at pag-ibig sa kapwa-tao ay kinakailangan. Mga 83 B.C.[/i]\n\n1 Dinggin, mga minamahal kong kapatid, nakikitang pinahintulutan akong magtungo sa inyo, kaya nga magtatangka akong magsalita sa inyo sa aking wika; oo, sa pamamagitan ng sarili kong bibig, nakikitang ito ang unang pagkakataon na ako ay nangusap sa inyo sa pamamagitan ng mga salita ng aking bibig, ako na lubos na naukol ang panahon sa hukumang-luklukan, na may maraming gawain kung kaya’t hindi ako nakatungo sa inyo.\n\n2 At maging ngayon sa panahong ito ay hindi ko sana nagawang makatungo kung hindi ibinigay sa iba ang hukumang-luklukan, upang mamahalang kahalili ko; at ang Panginoon sa labis na awa ay nagpahintulot na makatungo ako sa inyo.\n\n3 At dinggin, nagtungo ako nang may malaking pag-asa at labis na pagnanais na matagpuan kong nagpakumbaba kayo ng inyong sarili sa harapan ng Diyos, at na patuloy kayong nagsusumamo sa kanyang biyaya, na kayo ay matagpuan kong walang kasalanan sa kanyang harapan, na kayo ay matagpuan kong wala sa kakila-kilabot na kalagayang kinasadlakan ng ating mga kapatid sa Zarahemla.\n\n4 Subalit purihin ang pangalan ng Diyos, na ipinaalam niya sa akin, oo, ibinigay sa akin ang labis na kagalakang malaman na muli silang naitatag sa landas ng kanyang pagkamatwid.\n\n5 At ako ay nananalig, alinsunod sa Espiritu ng Diyos na nasa akin, na magkakaroon din ako ng kagalakan sa inyo; gayunpaman, hindi ako nagnanais na ang aking kagalakan sa inyo ay madama dahil sa labis na paghihirap at kalungkutan na siyang dinanas ko sa mga kapatid sa Zarahemla, sapagkat dinggin, ang aking kagalakan ay nadama para sa kanila matapos lumusong sa labis na paghihirap at kalungkutan.\n\n6 Subalit dinggin, ako ay nananalig na wala kayo sa kalagayan ng labis na kawalang-paniniwala na tulad ng inyong mga kapatid; ako ay nananalig na hindi kayo naiangat sa kapalaluan ng inyong mga puso; oo, ako ay nananalig na hindi ninyo inilagak ang inyong mga puso sa mga kayamanan at sa mga walang kabuluhang bagay ng sanlibutan; oo, ako ay nananalig na hindi kayo sumasamba sa mga diyus-diyusan, kundi sinasamba ninyo ang tunay at buhay na Diyos, at na kayo ay umaasa para sa kapatawaran ng inyong mga kasalanan, nang may walang hanggang pananampalataya, sa yaong magaganap.\n\n7 Sapagkat dinggin, sinasabi ko sa inyo na maraming bagay ang magaganap; at dinggin, may isang bagay na higit na mahalaga kaysa sa lahat ng ito—sapagkat dinggin, hindi na nalalayo ang panahon na ang Manunubos ay mabubuhay at paroroon sa kanyang mga tao.\n\n8 Dinggin, hindi ko sinasabi na siya ay paparito sa atin sa panahon ng kanyang pamamalagi sa kanyang katawang-lupa; sapagkat dinggin, hindi sinabi sa akin ng Espiritu na ganito ang mangyayari. Ngayon, ang hinggil sa bagay na ito ay hindi ko nalalaman; subalit ito lamang ang nalalaman ko, na ang Panginoong Diyos ay may kapangyarihang gawin ang lahat ng bagay alinsunod sa kanyang salita.\n\n9 Subalit dinggin, ang Espiritu ay nagsabi lamang ng ganito sa akin, sinasabing: Magpahayag sa mga taong ito, nagsasabing—Magsisi kayo, at ihanda ang daan ng Panginoon, at lumakad sa kanyang mga landas, na tuwid; sapagkat dinggin, ang kaharian ng langit ay nalalapit na, at ang Anak ng Diyos ay paparito sa balat ng lupa.\n\n10 At dinggin, siya ay isisilang ni Maria, sa may Jerusalem na lupain ng ating mga ninuno, siya na isang birhen, isang mahalaga at piniling nilikha, na lililiman at magdadalantao sa pamamagitan ng kapangyarihan ng Espiritu Santo, at magsisilang ng isang anak na lalaki, oo, maging ang Anak ng Diyos.\n\n11 At siya ay hahayo, magdaranas ng lahat ng uri ng pasakit at hirap at tukso; at ito ay upang matupad ang salita na nagsabing dadalhin niya sa kanyang sarili ang mga pasakit at ang mga karamdaman ng kanyang mga tao.\n\n12 At dadalhin niya sa kanyang sarili ang kamatayan, upang makalag niya ang mga gapos ng kamatayan na gumagapos sa kanyang mga tao; at dadalhin niya sa kanyang sarili ang kanilang mga kahinaan, upang ang kanyang sisidlan ay mapuspos ng awa, ayon sa laman, upang malaman niya nang ayon sa laman kung paano tutulungan ang kanyang mga tao alinsunod sa kanilang mga kahinaan.\n\n13 Ngayon, nalalaman ng Espiritu ang lahat ng bagay; gayunpaman, ang Anak ng Diyos ay magdurusa ayon sa laman upang madala niya sa kanyang sarili ang mga kasalanan ng kanyang mga tao, upang mabura niya ang kanilang mga kasalanan alinsunod sa kapangyarihan ng kanyang pagtubos; at ngayon, dinggin, ito ang patotoo na nasa akin.\n\n14 Ngayon, sinasabi ko sa inyo na kayo ay kinakailangang magsisi at isilang na muli; sapagkat ang Espiritu ay nagsabi na kung hindi kayo isisilang na muli, hindi ninyo maaaring manahin ang kaharian ng langit; kaya nga halina at magpabinyag tungo sa pagsisisi, upang kayo ay mahugasan mula sa inyong mga kasalanan, upang magkaroon kayo ng pananampalataya sa Kordero ng Diyos, na siyang mag-aalis ng mga kasalanan ng sanlibutan, na may kapangyarihang makapagligtas at maglinis sa lahat ng kasamaan.\n\n15 Oo, sinasabi ko sa inyo na halina at huwag matakot, at isantabi ang lahat ng kasalanan, na madaling bumibihag sa inyo, na gumagapos sa inyo sa pagkawasak, oo, halina at humayo, at patunayan sa inyong Diyos na kayo ay nakahandang magsisi ng inyong mga kasalanan at makipagtipan sa kanya na susundin ang kanyang mga kautusan, at patunayan ito sa kanya sa araw na ito sa pamamagitan ng pagtungo sa mga tubig ng pagbibinyag.\n\n16 At sinumang gagawa nito, at susunod sa mga kautusan ng Diyos magmula ngayon, siya rin ay makatatanda na sinabi ko sa kanya, oo, matatandaan niya na sinabi ko sa kanya na siya ay magkakaroon ng buhay na walang hanggan, ayon sa patotoo ng Banal na Espiritu na nagpapatotoo sa akin.\n\n17 At ngayon, mga minamahal kong kapatid, kayo ba ay naniniwala sa mga bagay na ito? Dinggin, sinasabi ko sa inyo, oo, nalalaman ko na kayo ay naniniwala sa mga ito; at ang paraan kung kaya’t nalaman ko na naniniwala kayo sa mga ito ay sa pamamagitan ng pagpapahayag ng Espiritu na nasa akin. At ngayon, dahil ang inyong pananampalataya ay malakas hinggil dito, oo, hinggil sa mga bagay na sinabi ko, lubos ang aking kagalakan.\n\n18 Sapagkat tulad ng sinabi ko sa inyo mula pa sa simula, na ako ay may labis na pagnanais na kayo ay wala sa kakila-kilabot na kalagayan na tulad ng inyong mga kapatid, maging sa nalaman ko na ang aking mga naisin ay ipinagkaloob.\n\n19 Sapagkat nahihiwatigan ko na kayo ay nasa mga landas ng pagkamatwid; nahihiwatigan kong kayo ay nasa landas na patungo sa kaharian ng Diyos; oo, nahihiwatigan ko na ginagawa ninyong tuwid ang kanyang mga landas.\n\n20 Nahihiwatigan ko na ipinaalam sa inyo, sa pamamagitan ng patotoo ng kanyang salita, na hindi siya makalalakad sa paliku-likong landas; ni hindi siya nagbabagu-bago mula sa mga yaong sinabi niya; ni wala siyang katiting na pagliko mula sa kanan patungo sa kaliwa, o mula sa yaong tama tungo sa yaong mali; kaya nga, ang kanyang landas ay isang walang hanggang pag-ikot.\n\n21 At hindi siya nananahan sa mga templong hindi banal; ni ang karumihan o anumang bagay na hindi malinis ay tatanggapin sa kaharian ng Diyos; kaya nga sinasabi ko sa inyo na darating ang panahon, oo, at ito ay sa huling araw, na siya na marumi ay mananatili sa kanyang karumihan.\n\n22 At ngayon, mga minamahal kong kapatid, sinabi ko sa inyo ang mga bagay na ito upang kayo ay magising ko sa pagkilala sa inyong tungkulin sa Diyos, upang makalakad kayo nang walang kasalanan sa kanyang harapan, upang lumakad kayo alinsunod sa banal na orden ng Diyos, kung saan kayo ay tinanggap.\n\n23 At ngayon, nais ko na kayo ay maging mapagpakumbaba, at maging masunurin at maamo; madaling pakiusapan; puspos ng tiyaga at mahabang pagtitiis; mahinahon sa lahat ng bagay; masigasig sa pagsunod sa mga kautusan ng Diyos sa lahat ng panahon; humihingi ng anumang bagay na inyong kinakailangan, maging espirituwal at temporal; parating nagbabalik ng pasasalamat sa Diyos para sa anumang bagay na inyong tinatanggap.\n\n24 At tiyaking kayo ay may pananampalataya, pag-asa, at pag-ibig sa kapwa-tao, at sa gayon kayo ay parating mananagana sa mabubuting gawa.\n\n25 At nawa ay pagpalain kayo ng Panginoon, at panatilihing walang bahid-dungis ang inyong mga kasuotan, upang sa huli ay madala kayo na maupong kasama nina Abraham, Isaac, at Jacob, at ng mga banal na propeta sa simula pa lamang ng daigdig, na walang bahid-dungis ang inyong mga kasuotan maging tulad ng kanilang mga kasuotan na walang bahid-dungis, sa kaharian ng langit upang hindi na lumisan pa.\n\n26 At ngayon, mga minamahal kong kapatid, sinabi ko ang mga salitang ito sa inyo alinsunod sa Espiritung nagpapatotoo sa akin; at ang aking kaluluwa ay labis na nagsasaya, dahil sa labis na pagsusumigasig at pakikinig na inyong ibinigay sa aking salita.\n\n27 At ngayon, nawa ay mapasainyo ang kapayapaan ng Diyos, at sa inyong mga bahay at lupain, at sa inyong mga kawan ng tupa at kawan ng baka, at sa lahat ng inyong pag-aari, sa inyong kababaihan at inyong mga anak, alinsunod sa inyong pananampalataya at mabubuting gawa, simula ngayon at magpakailanman. At sa gayon ako nangusap. Amen.\n\n", "alma 8": "[center][font_size=26]Kabanata 8[/font_size][/center]\n\n[i]Si Alma ay nangaral at nagbinyag sa Melek—Siya ay hindi tinanggap sa Ammonihas at lumisan—Siya ay inutusan ng isang anghel na magbalik at mangaral ng pagsisisi sa mga tao—Tinanggap siya ni Amulek, at nangaral silang dalawa sa Ammonihas. Mga 82 B.C.[/i]\n\n1 At ngayon, ito ay nangyari na nagbalik si Alma mula sa lupain ng Gedeon, matapos maturuan ang mga mamamayan ng Gedeon ng maraming bagay na hindi maaaring isulat, naitatag ang kaayusan ng simbahan, alinsunod sa ginawa niya noon sa lupain ng Zarahemla, oo, siya ay nagbalik sa kanyang sariling bahay sa Zarahemla upang ipahinga ang kanyang sarili mula sa mga gawaing isinagawa niya.\n\n2 At sa gayon natapos ang ikasiyam na taon ng panunungkulan ng mga hukom sa mga tao ni Nephi.\n\n3 At ito ay nangyari na sa pagsisimula ng ikasampung taon ng panunungkulan ng mga hukom sa mga tao ni Nephi, si Alma ay lumisan mula roon at naglakbay patungo sa lupain ng Melek, sa kanluran ng ilog Sidon, sa kanluran malapit sa mga hangganan ng ilang.\n\n4 At sinimulan niyang turuan ang mga tao sa lupain ng Melek alinsunod sa banal na orden ng Diyos, kung saan siya ay tinawag; at sinimulan niyang turuan ang mga tao sa lahat ng dako ng buong lupain ng Melek.\n\n5 At ito ay nangyari na nagtungo sa kanya ang mga tao mula sa lahat ng hangganan ng lupain na malapit sa gilid ng ilang. At nabinyagan sila na nasa lahat ng dako ng buong lupain.\n\n6 Kaya’t nang matapos niya ang kanyang gawain sa Melek ay lumisan siya roon, at naglakbay nang tatlong araw na paglalakbay sa hilaga ng lupain ng Melek; at siya ay nakarating sa isang lungsod na tinatawag na Ammonihas.\n\n7 Ngayon, kaugalian ng mga tao ni Nephi na tawagin ang kanilang mga lupain, at kanilang mga lungsod, at kanilang mga nayon, oo, maging ang kanilang maliliit na nayon, alinsunod sa pangalan niya na unang nagmay-ari sa mga ito; at gayon ito sa lupain ng Ammonihas.\n\n8 At ito ay nangyari na nang makarating si Alma sa lungsod ng Ammonihas na sinimulan niyang ipangaral ang salita ng Diyos sa kanila.\n\n9 Ngayon, si Satanas ay nakakuha ng mahigpit na pagkakahawak sa mga puso ng mga mamamayan ng lungsod ng Ammonihas; kaya nga ayaw nilang makinig sa mga salita ni Alma.\n\n10 Gayunpaman, si Alma ay nagpakasakit nang labis sa espiritu, nakipagbuno sa Diyos sa mataimtim na panalangin, upang kanyang ibuhos ang kanyang Espiritu sa mga tao na nasa lungsod; upang kanyang itulot din na kanyang mabinyagan sila tungo sa pagsisisi.\n\n11 Gayunpaman, pinatigas nila ang kanilang mga puso, sinasabi sa kanya: Dinggin, nalalaman namin na ikaw si Alma; at nalalaman namin na ikaw ang mataas na saserdote sa simbahang itinatag mo sa maraming dako ng lupain, alinsunod sa iyong kaugalian; at hindi kami kabilang sa iyong simbahan, at hindi kami naniniwala sa mga gayong hangal na kaugalian.\n\n12 At ngayon, nalalaman namin na dahil sa kami ay hindi kabilang sa iyong simbahan, alam naming wala kang kapangyarihan sa amin; at ipinaubaya mo ang hukumang-luklukan kay Nephihas; kaya nga, hindi ikaw ang aming punong hukom.\n\n13 Ngayon, nang ito ay sabihin ng mga tao, at napangatwiranan ang lahat ng kanyang salita, at nilait siya, at dinuraan siya, at iniutos na itaboy siya palabas ng kanilang lungsod, siya ay lumisan doon at naglakbay siya patungo sa lungsod na tinatawag na Aaron.\n\n14 At ito ay nangyari na habang naglalakbay siya paroon, na nabibigatan sa kalungkutan, lumulusong sa labis na paghihirap at pagdurusa ng kaluluwa, dahil sa kasamaan ng mga tao na nasa lungsod ng Ammonihas, ito ay nangyari na habang nabibigatan si Alma sa kalungkutan, dinggin, isang anghel ng Panginoon ang nagpakita sa kanya, sinasabing:\n\n15 Pinagpala ka, Alma; kaya nga, itaas mo ang iyong ulo at magsaya, sapagkat mayroon kang malaking dahilan upang magsaya; sapagkat ikaw ay naging matapat sa pagsunod sa mga kautusan ng Diyos mula sa panahong natanggap mo ang iyong unang mensahe mula sa kanya. Dinggin, ako ang siyang naghatid nito sa iyo.\n\n16 At dinggin, ako ay isinugo upang utusan kang bumalik sa lungsod ng Ammonihas, at muling mangaral sa mga mamamayan ng lungsod; oo, mangaral sa kanila. Oo, sabihin sa kanila, maliban kung sila ay magsisisi, lilipulin sila ng Panginoong Diyos.\n\n17 Sapagkat dinggin, sila ay nagbabalak sa panahong ito upang mawasak nila ang kalayaan ng iyong mga tao, (sapagkat gayon ang wika ng Panginoon) na salungat sa mga panuntunan, at kahatulan, at kautusang ibinigay niya sa kanyang mga tao.\n\n18 Ngayon, ito ay nangyari na matapos matanggap ni Alma ang kanyang mensahe mula sa anghel ng Panginoon, mabilis siyang bumalik sa lupain ng Ammonihas. At pinasok niya ang lungsod sa ibang daan, oo, sa daan na nasa timog ng lungsod ng Ammonihas.\n\n19 At nang pasukin niya ang lungsod ay nagugutom siya, at sinabi niya sa isang lalaki: Maaari ka bang magbigay sa isang hamak na tagapaglingkod ng Diyos ng kahit anong makakain?\n\n20 At sinabi sa kanya ng lalaki: Ako ay isang Nephita, at nalalaman kong isa kang banal na propeta ng Diyos, sapagkat ikaw ang lalaking sinabi ng isang anghel sa isang pangitain: Tanggapin mo. Samakatwid, sumama ka sa akin sa aking bahay, at ibabahagi ko sa iyo ang aking pagkain; at nalalaman kong ikaw ay magiging pagpapala sa akin at sa aking sambahayan.\n\n21 At ito ay nangyari na tinanggap siya ng lalaki sa kanyang bahay; at ang lalaki ay tinatawag na Amulek; at naglabas siya ng tinapay at karne at inihain sa harapan ni Alma.\n\n22 At ito ay nangyari na si Alma ay kumain ng tinapay at nabusog; at kanyang binasbasan si Amulek at ang kanyang sambahayan, at nagbigay-pasalamat siya sa Diyos.\n\n23 At matapos niyang kumain at mabusog, sinabi niya kay Amulek: Ako si Alma, at ako ang mataas na saserdote ng simbahan ng Diyos sa buong lupain.\n\n24 At dinggin, ako ay tinawag upang ipangaral ang salita ng Diyos sa lahat ng taong ito, alinsunod sa diwa ng paghahayag at propesiya; at ako ay nasa lupaing ito, at tumanggi silang tanggapin ako, sa halip ay itinaboy nila ako at handa na sana akong tumalikod sa lupaing ito magpakailanman.\n\n25 Subalit dinggin, ako ay inutusan na nararapat akong muling bumalik at magpropesiya sa mga taong ito, oo, at magpatotoo laban sa kanila hinggil sa kanilang mga kasamaan.\n\n26 At ngayon, Amulek, dahil sa ako ay pinakain mo at tinanggap ako, ikaw ay pinagpala; sapagkat nagugutom ako, sapagkat nag-ayuno ako nang maraming araw.\n\n27 At si Alma ay namalagi nang maraming araw kina Amulek bago siya nagsimulang mangaral sa mga tao.\n\n28 At ito ay nangyari na higit na nalulong ang mga tao sa kanilang mga kasamaan.\n\n29 At ang salita ay dumating kay Alma, sinasabing: Humayo; at sabihin din sa aking tagapaglingkod na si Amulek, humayo at magpropesiya sa mga taong ito, sinasabing—Magsisi kayo, sapagkat ganito ang wika ng Panginoon, maliban kung magsisisi kayo ay dadalawin ko ang mga taong ito sa aking galit; oo, at hindi ko iwawaksi ang aking masidhing galit.\n\n30 At humayo si Alma, at gayundin si Amulek, sa mga tao, upang ipahayag ang mga salita ng Diyos sa kanila; at napuspos sila ng Espiritu Santo.\n\n31 At may kapangyarihang ipinagkaloob sa kanila, kung kaya nga’t hindi sila maaaring ikulong sa mga bartolina; ni hindi sila maaaring mapatay ng sinumang tao; gayunpaman, hindi nila ginamit ang kanilang kapangyarihan hanggang sa sila ay igapos ng mga panali at itapon sa bilangguan. Ngayon, ito ay naganap upang maipakita ng Panginoon ang kanyang kapangyarihan sa kanila.\n\n32 At ito ay nangyari na sila ay humayo at nagsimulang mangaral at magpropesiya sa mga tao, alinsunod sa espiritu at kapangyarihang ipinagkaloob sa kanila ng Panginoon.\n\n", "alma 9": "Ang mga salita ni Alma, at gayundin ang mga salita ni Amulek, na ipinahayag sa mga taong nasa lupain ng Ammonihas. At sila rin ay itinapon sa bilangguan, at nakalaya sa pamamagitan ng mapaghimalang kapangyarihan ng Diyos na nasa kanila, ayon sa talaan ni Alma.\n\nBinubuo ng mga kabanata 9 hanggang 14.\n\n[center][font_size=26]Kabanata 9[/font_size][/center]\n\n[i]Inutusan ni Alma ang mga mamamayan ng Ammonihas na magsisi—Ang Panginoon ay magiging maawain sa mga Lamanita sa mga huling araw—Kung tatalikuran ng mga Nephita ang liwanag, lilipulin sila ng mga Lamanita—Ang Anak ng Diyos ay malapit nang pumarito—Tutubusin niya ang mga yaong magsisisi, mabibinyagan, at magkakaroon ng pananampalataya sa Kanyang pangalan. Mga 82 B.C.[/i]\n\n1 At muli, ako, si Alma, na napag-utusan ng Diyos na dapat kong isama si Amulek at humayo at muling mangaral sa mga taong ito, o sa mga taong nasa lungsod ng Ammonihas, ito ay nangyari na nang magsimula akong mangaral sa kanila, nagsimula silang makipagtalo sa akin, sinasabing:\n\n2 Sino ka? Inaakala mo bang kami ay maniniwala sa patotoo ng isang tao, bagama’t ipangangaral niya sa amin na ang mundo ay lilipas?\n\n3 Ngayon, hindi nila nauunawaan ang mga salitang sinabi nila; sapagkat hindi nila nalalaman na ang mundo ay lilipas.\n\n4 At sinabi rin nila: Hindi kami maniniwala sa iyong mga salita kung ipopropesiya mong mawawasak ang dakilang lungsod na ito sa isang araw.\n\n5 Ngayon, hindi nila nalalaman na ang Diyos ay makagagawa ng gayong mga kagila-gilalas na gawa, sapagkat sila ay mga taong matitigas ang puso at matitigas ang leeg.\n\n6 At sinabi nila: Sino ang Diyos, na nagsugo ng iisang tao lamang na may karapatan na sa mga taong ito, upang ipahayag sa kanila ang katotohanan ng gayong kadakila at mga kagila-gilalas na bagay?\n\n7 At nagsilapit sila upang ako ay sunggaban ng kanilang mga kamay; subalit dinggin, hindi nila nagawa. At tumindig ako nang buong katapangan upang magpahayag sa kanila, oo, buong tapang akong nagpatotoo sa kanila, sinasabing:\n\n8 Dinggin, O kayong masasama at baluktot na salinlahi, paanong nakalimutan ninyo ang kaugalian ng inyong mga ama; oo, kaydali ninyong nalimutan ang mga kautusan ng Diyos.\n\n9 Hindi ba ninyo natatandaan na ang ating amang si Lehi ay dinalang palabas ng Jerusalem ng kamay ng Diyos? Hindi ba ninyo natatandaan na kanyang inakay silang lahat sa ilang?\n\n10 At kaydali na ba ninyong nakalimutan kung gaano karaming ulit niyang iniligtas ang ating mga ama mula sa mga kamay ng kanilang mga kaaway, at pinangalagaan sila mula sa pagkalipol, maging sa mga kamay ng kanilang sariling mga kapatid?\n\n11 Oo, at kung hindi dahil sa kanyang walang kapantay na kapangyarihan, at sa kanyang awa, at sa kanyang mahabang pagtitiis sa atin, tayo ay hindi na nakaiwas pa na malipol sa balat ng lupa noon pa mang bago ang panahong ito, at marahil ay naitalaga na sa kalagayan ng walang hanggang kalungkutan at kapighatian.\n\n12 Dinggin, ngayon, sinasabi ko sa inyo na kayo ay inuutusan niyang magsisi; at maliban kung kayo ay magsisi, hindi ninyo mamamana sa anumang paraan ang kaharian ng Diyos. Subalit dinggin, hindi lamang ito—kanyang inutusan kayong magsisi, o lubusan niya kayong lilipulin sa balat ng lupa; oo, kanyang dadalawin kayo sa kanyang galit, at sa kanyang masidhing galit, siya ay hindi tatalikod.\n\n13 Dinggin, hindi ba ninyo natatandaan ang mga salitang kanyang winika kay Lehi, sinasabi na: Yamang inyong sinusunod ang aking mga kautusan, kayo ay uunlad sa lupain? At muli, sinabi na: Yamang hindi ninyo sinusunod ang aking mga kautusan, kayo ay itatakwil mula sa harapan ng Panginoon.\n\n14 Ngayon, nais kong inyong tandaan na yamang ang mga Lamanita ay hindi sumusunod sa mga kautusan ng Diyos, sila ay itinakwil mula sa harapan ng Panginoon. Ngayon, ating nakikita na ang salita ng Panginoon hinggil sa bagay na ito ay napatunayan na, at itinakwil ang mga Lamanita mula sa kanyang harapan, mula pa sa simula ng kanilang pagkakasala sa lupain.\n\n15 Gayunpaman, sinasabi ko sa inyo na higit na matitiis nila ang araw ng paghuhukom kaysa sa inyo, kung kayo ay mananatili sa inyong mga kasalanan, oo, at maging higit na matitiis nila ang buhay na ito kaysa sa inyo, maliban kung kayo ay magsisi.\n\n16 Sapagkat maraming pangakong nakaalok sa mga Lamanita; sapagkat ang mga kaugalian ng kanilang mga ama ang dahilan ng pananatili nila sa kanilang mangmang na kalagayan; kaya nga, ang Panginoon ay magiging maawain sa kanila at pahahabain ang kanilang buhay sa lupain.\n\n17 At balang araw, sila ay madadalang maniwala sa kanyang salita, at malalaman ang kamalian ng mga kaugalian ng kanilang mga ama; at marami sa kanila ang maliligtas, sapagkat ang Panginoon ay magiging maawain sa lahat ng nananawagan sa kanyang pangalan.\n\n18 Subalit dinggin, sinasabi ko sa inyo na kung kayo ay magpapatuloy sa inyong mga kasamaan, ang inyong mga araw ay hindi pahahabain sa lupain, sapagkat isusugo sa inyo ang mga Lamanita; at kung kayo ay hindi magsisisi, darating sila sa isang panahong hindi ninyo nalalaman, at kayo ay dadalawin ng ganap na pagkalipol; at alinsunod ito sa masidhing galit ng Panginoon.\n\n19 Sapagkat hindi niya kayo pahihintulutang mamuhay sa inyong mga kasalanan, upang lipulin ang kanyang mga tao. Sinasabi ko sa inyo, Hindi; sa halip ay kanyang pahihintulutan ang mga Lamanita na lipulin ang lahat ng kanyang mga tao na tinatawag na mga tao ni Nephi, kung mangyayaring sila ay mahuhulog sa mga kasalanan at paglabag, matapos magkaroon ng labis na liwanag at napakaraming kaalaman na ipinagkaloob sa kanila ng Panginoon nilang Diyos;\n\n20 Oo, matapos na maging isang labis na mga pinagpalang tao ng Panginoon; oo, matapos na kasihan nang higit sa lahat ng bansa, lahi, wika, o tao; matapos na ang lahat ng bagay ay ipaalam sa kanila, alinsunod sa kanilang mga naisin, at kanilang pananampalataya, at mga panalangin, tungkol sa yaong nakalipas, at sa ngayon, at sa darating pa;\n\n21 Dinalaw ng Espiritu ng Diyos; nakipag-usap sa mga anghel, at kinausap ng tinig ng Panginoon; at taglay ang diwa ng propesiya, at ang diwa ng paghahayag, at marami pang kaloob, ang kaloob na pagsasalita ng mga wika, at ang kaloob na pangangaral, at ang kaloob na Espiritu Santo, at ang kaloob na pagsasalin;\n\n22 Oo, at matapos na iligtas ng Diyos palabas ng lupain ng Jerusalem, ng kamay ng Panginoon; iniligtas mula sa taggutom, at mula sa karamdaman, at sa lahat ng uri ng sakit ng bawat uri; at sila na naging malakas sa pakikidigma, kung kaya’t sila ay hindi malipol; pinalaya mula sa pagkaalipin sa pana-panahon, at inaruga at inalagaan hanggang sa ngayon; at sila ay umunlad hanggang sa yumaman sila sa lahat ng uri ng mga bagay—\n\n23 At ngayon, dinggin, sinasabi ko sa inyo, na kung ang mga taong ito, na nakatanggap ng napakaraming pagpapala mula sa kamay ng Panginoon, ay magkakasala salungat sa liwanag at kaalamang kanilang taglay, sinasabi ko sa inyo na kung ito ang nangyayari, na kung sila ay mahuhulog sa paglabag, na higit na makatitiis ang mga Lamanita kaysa sa kanila.\n\n24 Sapagkat dinggin, ang mga pangako ng Panginoon ay nakaalok sa mga Lamanita, subalit hindi sa inyo kung kayo ay magkakasala; sapagkat hindi ba’t ang Panginoon ay malinaw na nangako at matatag na nagpasiya na kung kayo ay maghihimagsik laban sa kanya na ganap kayong lilipulin mula sa balat ng lupa?\n\n25 At ngayon, sa kadahilanang ito, upang kayo ay hindi malipol, ang Panginoon ay nagsugo ng kanyang anghel upang dalawin ang marami sa kanyang mga tao, nagpapahayag sa kanila na sila ay kinakailangang humayo at masigasig na mangaral sa mga taong ito, sinasabing: Magsisi kayo, sapagkat ang kaharian ng langit ay nalalapit na;\n\n26 At hindi na maraming araw mula ngayon, ang Anak ng Diyos ay paparito sa kanyang kaluwalhatian; at ang kanyang kaluwalhatian ay kaluwalhatian ng Bugtong na Anak ng Ama, puspos ng biyaya, katarungan, at katotohanan, puspos ng tiyaga, awa, at mahabang pagtitiis, mabilis sa pagdinig sa mga pagsusumamo ng kanyang mga tao at sa pagtugon sa kanilang mga panalangin.\n\n27 At dinggin, siya ay paparito upang tubusin ang mga yaong mabibinyagan tungo sa pagsisisi, sa pamamagitan ng pananampalataya sa kanyang pangalan.\n\n28 Samakatwid, ihanda ninyo ang daan ng Panginoon, sapagkat ang panahon ay nalalapit na, na aanihin ng lahat ng tao ang gantimpala ng kanilang mga gawa, alinsunod sa yaong nagawa ng mga ito—kung sila ay naging matwid, sila ay aani ng kaligtasan sa kanilang mga kaluluwa, alinsunod sa kapangyarihan at pagliligtas ni Jesucristo; at kung sila ay naging masasama, aani sila ng sumpa sa kanilang mga kaluluwa, alinsunod sa kapangyarihan at pagkabihag ng diyablo.\n\n29 Ngayon, dinggin, ito ang tinig ng anghel, na nananawagan sa mga tao.\n\n30 At ngayon, mga minamahal kong kapatid, sapagkat kayo ay aking mga kapatid, at nararapat kayong mahalin, at nararapat kayong gumawa ng mga gawang katanggap-tanggap sa pagsisisi, nakikita na ang inyong mga puso ay labis na naging matitigas laban sa salita ng Diyos, at nakikita na kayo ay isang nangaligaw at mga nahulog na tao.\n\n31 Ngayon, ito ay nangyari na nang ako, si Alma, ay nangusap ng mga salitang ito, dinggin, napoot sa akin ang mga tao sapagkat sinabi ko sa kanila na sila ay mga taong matitigas ang puso at matitigas ang leeg.\n\n32 At gayundin, sapagkat sinabi ko sa kanila na sila ay nangaligaw at mga nahulog na tao, nagalit sila sa akin, at naghangad na sunggaban ako ng kanilang mga kamay, upang kanilang maitapon ako sa bilangguan.\n\n33 Subalit ito ay nangyari na hindi sila pinahintulutan ng Panginoon na madakip ako sa panahong yaon at maitapon ako sa bilangguan.\n\n34 At ito ay nangyari na si Amulek ay lumantad at lumapit, at nagsimulang mangaral din sa kanila. At ngayon, ang mga salita ni Amulek ay hindi lahat nasusulat, gayunpaman, nasusulat sa aklat na ito ang isang bahagi ng kanyang mga salita.\n\n", "alma 10": "[center][font_size=26]Kabanata 10[/font_size][/center]\n\n[i]Nagmula si Lehi kay Manases—Isinalaysay ni Amulek ang utos mula sa anghel na kanyang kalingain si Alma—Ang mga panalangin ng mga matwid ang nagdulot na maligtas ang mga tao—Ang masasamang manananggol at hukom ang naglatag ng batayan ng pagkalipol ng mga tao. Mga 82 B.C.[/i]\n\n1 Ngayon, ito ang mga salitang ipinangaral ni Amulek sa mga tao na nasa lupain ng Ammonihas, sinasabing:\n\n2 Ako si Amulek; ako ay anak ni Gidonas, na anak ni Ismael, na inapo ni Aminadi; at ito ang yaon ding Aminadi na nagpaliwanag sa sulating nasa dingding ng templo, na isinulat ng daliri ng Diyos.\n\n3 At si Aminadi ay inapo ni Nephi, na anak ni Lehi, na nagmula sa lupain ng Jerusalem, na inapo ni Manases, na anak ni Jose na ipinagbili sa Egipto ng mga kamay ng kanyang mga kapatid.\n\n4 At dinggin, ako rin ay isang lalaking hindi hamak ang kabantugan sa lahat ng yaong nakakikilala sa akin; oo, at dinggin, ako ay maraming kaanak at kaibigan, at nagkamit din ako ng maraming kayamanan sa pamamagitan ng kamay ng aking kasipagan.\n\n5 Gayunpaman, sa kabila ng lahat ng ito, kailanman ay hindi ko nalaman ang marami sa mga pamamaraan ng Panginoon, at ang kanyang mga hiwaga at kagila-gilalas na kapangyarihan. Nasabi kong kailanman ay hindi ko nalaman ang marami sa mga bagay na ito; subalit dinggin, ako ay nagkamali, sapagkat nakita ko ang marami sa kanyang mga hiwaga at ang kanyang kagila-gilalas na kapangyarihan; oo, maging sa pangangalaga sa buhay ng mga taong ito.\n\n6 Gayunpaman, pinatigas ko ang aking puso, sapagkat ako ay tinawag nang maraming ulit at tumanggi akong makinig; kaya nga nalalaman ko ang hinggil sa mga bagay na ito, gayunpaman, ako ay hindi makaaalam; kaya nga nagpatuloy ako sa paghihimagsik laban sa Diyos, sa kasamaan ng aking puso, maging hanggang sa ikaapat na araw ng ikapitong buwan na ito, na nasa ikasampung taon ng panunungkulan ng mga hukom.\n\n7 Habang ako ay naglalakbay upang dalawin ang isang napakamalapit na kaanak, dinggin, isang anghel ng Panginoon ang nagpakita sa akin at nagsabi: Amulek, magbalik sa iyong sariling bahay, sapagkat iyong pakakainin ang isang propeta ng Panginoon; oo, isang banal na tao, na piniling tao ng Diyos; sapagkat siya ay nag-ayuno nang maraming araw dahil sa mga kasalanan ng mga taong ito, at siya ay nagugutom, at tatanggapin mo siya sa iyong bahay at pakakainin siya, at babasbasan ka niya at ang iyong sambahayan; at ang pagpapala ng Panginoon ay mapapasaiyo at sa iyong sambahayan.\n\n8 At ito ay nangyari na sinunod ko ang tinig ng anghel, at nagbalik patungo sa aking bahay. At habang ako ay paparoon, natagpuan ko ang lalaki na siyang sinabi ng anghel sa akin: Tatanggapin mo sa iyong bahay—at dinggin, siya rin ang lalaking ito na nangungusap sa inyo hinggil sa mga bagay ng Diyos.\n\n9 At sinabi sa akin ng anghel na siya ay isang banal na tao; kaya nga nalalaman ko na isa siyang banal na tao sapagkat sinabi ito ng isang anghel ng Diyos.\n\n10 At muli, nalalaman ko na ang mga bagay na pinatotohanan niya ay totoo; sapagkat dinggin, sinasabi ko sa inyo, na yamang buhay ang Panginoon, gayunpaman ay isinugo niya ang kanyang anghel upang ang mga bagay na ito ay ipaalam sa akin; at ito ay ginawa niya habang namalagi itong si Alma sa aking bahay.\n\n11 Sapagkat dinggin, binasbasan niya ang aking sambahayan, binasbasan niya ako, at ang aking kababaihan, at ang aking mga anak, at ang aking ama at aking mga kaanak; oo, maging ang aking buong angkan ay binasbasan niya, at napasaamin ang pagpapala ng Panginoon alinsunod sa mga salitang sinabi niya.\n\n12 At ngayon, nang sabihin ni Amulek ang mga salitang ito, ang mga tao ay nagsimulang manggilalas, nakikitang may higit pa sa isang saksi na nagpatotoo sa mga bagay na yaong ipinararatang sa kanila, at gayundin sa mga bagay na magaganap, alinsunod sa diwa ng propesiya na nasa kanila.\n\n13 Gayunpaman, may ilan sa kanila ang nagbalak na tanungin sila, na sa pamamagitan ng kanilang mga tusong pamamaraan ay baka sakaling kanilang mahuli sila sa kanilang mga salita, upang makakuha sila ng patunay laban sa kanila, nang kanilang madala sila sa mga hukom nila upang mahatulan sila alinsunod sa batas, at upang sila ay mapatay o maitapon sa bilangguan, alinsunod sa mabigat na kasalanang magagawa nilang maipakita o mapatunayan laban sa kanila.\n\n14 Ngayon, ito ang mga yaong taong naghangad na lipulin sila, ang mga yaong manananggol, na inupahan o hinirang ng mga tao na magpatupad ng batas sa panahon ng kanilang mga paglilitis, o sa mga paglilitis ng mabibigat na kasalanan ng mga tao sa harapan ng mga hukom.\n\n15 Ngayon, ang mga manananggol na ito ay marunong sa lahat ng kasanayan at katusuhan ng mga tao; at ito ay upang matulungan sila na maging bihasa sa kanilang tungkulin.\n\n16 At ito ay nangyari na sinimulan nilang tanungin si Amulek, upang sa pamamaraang ito ay magawa nilang lituhin siya sa kanyang mga salita, o salungatin ang mga salitang sasabihin niya.\n\n17 Ngayon, hindi nila nalalaman na magagawang malaman ni Amulek ang kanilang mga balak. Subalit ito ay nangyari na nang simulan nilang tanungin siya, na nahiwatigan niya ang kanilang mga saloobin, at sinabi niya sa kanila: O kayong masasama at baluktot na salinlahi, kayong mga manananggol at mapagkunwari, sapagkat inyong inilalatag ang mga saligan ng diyablo; sapagkat kayo ay naglalagay ng mga silo at patibong upang hulihin ang mga banal ng Diyos.\n\n18 Kayo ay nagpapakana ng mga plano upang baluktutin ang mga pamamaraan ng mga matwid, at upang ipataw ang poot ng Diyos sa inyong mga ulo, maging hanggang sa lubusang pagkalipol ng mga taong ito.\n\n19 Oo, tama ang sinabi ni Mosias na ating huling hari, nang handa na niyang ipasa ang kaharian, na wala ni isa mang paggagawaran nito, na pinapangyaring pamahalaan ang mga taong ito ng kanilang sariling mga tinig—oo, tama ang kanyang sinabi na kung darating ang panahon na piliin ng tinig ng mga taong ito ang kasalanan, gayon nga, kung darating ang panahon na ang mga taong ito ay mahulog sa paglabag, mahihinog sila sa pagkalipol.\n\n20 At ngayon, sinasabi ko sa inyo na tama lamang na hatulan ng Panginoon ang inyong mga kasalanan; tama na siya ay magpahayag sa mga taong ito, sa pamamagitan ng tinig ng kanyang mga anghel: Magsisi kayo, magsisi, sapagkat ang kaharian ng langit ay nalalapit na.\n\n21 Oo, tama na siya ay magpahayag, sa pamamagitan ng tinig ng kanyang mga anghel na: Ako ay bababa sa aking mga tao, dala ang katarungan at katwiran sa aking mga kamay.\n\n22 Oo, at sinasabi ko sa inyo na kung hindi dahil sa mga panalangin ng mga matwid, na ngayon ay nasa lupain, na kahit ngayon ay dadalawin kayo ng lubusang pagkalipol; gayunman, ito ay hindi sa pamamagitan ng baha, na tulad ng mga tao noong mga araw ni Noe, kundi ito ay sa pamamagitan ng taggutom, at sa pamamagitan ng salot, at ng espada.\n\n23 Subalit dahil sa mga panalangin ng mga matwid kung kaya’t kayo ay naligtas; ngayon, kaya nga, kung inyong itataboy ang mga matwid mula sa inyo, sa gayon ay hindi pipigilin ng Panginoon ang kanyang kamay; kundi sa kanyang masidhing galit, siya ay paparito laban sa inyo; pagkatapos ay pahihirapan kayo sa pamamagitan ng taggutom, at sa pamamagitan ng salot, at sa pamamagitan ng espada; at nalalapit na ang panahon maliban kung kayo ay magsisisi.\n\n24 At ngayon, ito ay nangyari na lalong nagalit ang mga tao kay Amulek, at sila ay nagsigawan, sinasabing: Nilalait ng taong ito ang ating mga batas na makatarungan, at ang ating matatalinong manananggol na pinili natin.\n\n25 Subalit iniunat ni Amulek ang kanyang kamay, at sumigaw nang higit na malakas kaysa sa kanila, sinasabing: O kayong masasama at baluktot na salinlahi, bakit may mahigpit na pagkakahawak si Satanas sa inyong mga puso? Bakit ninyo ipinasasailalim ang inyong sarili sa kanya upang siya ay magkaroon ng kapangyarihan sa inyo, na bulagin ang inyong mga mata, kung kaya’t hindi ninyo maunawaan ang mga salitang sinabi, alinsunod sa katotohanan ng mga ito?\n\n26 Sapagkat dinggin, ako ba ay nagpatotoo laban sa inyong batas? Hindi ninyo nauunawaan; sinasabi ninyo na ako ay nangusap laban sa inyong batas; subalit hindi ko ginawa ang gayon, kundi ako ay nangusap sang-ayon sa inyong batas, tungo sa inyong pagkakasumpa.\n\n27 At ngayon, dinggin, sinasabi ko sa inyo na ang batayan ng pagkalipol ng mga taong ito ay nagsisimula nang ilatag ng kasamaan ng inyong mga manananggol at inyong mga hukom.\n\n28 At ngayon, ito ay nangyari na nang sabihin ni Amulek ang mga salitang ito, nagsigawan ang mga tao laban sa kanya, sinasabing: Ngayon, nalalaman namin na ang taong ito ay anak ng diyablo, sapagkat nagsinungaling siya sa atin; sapagkat nangusap siya laban sa ating batas. At ngayon, sinasabi niyang siya ay hindi nangusap laban dito.\n\n29 At muli, kanyang nilait ang ating mga manananggol, at ang ating mga hukom.\n\n30 At ito ay nangyari na inilagay ng mga manananggol sa kanilang mga puso na dapat nilang tandaan ang mga bagay na ito laban sa kanya.\n\n31 At may isa sa kanila na ang pangalan ay Zisrom. Ngayon, siya ang nangunguna sa pagpaparatang kina Amulek at Alma, siya na isa sa pinakabihasa sa kanila, na may maraming gawaing ginagawa sa mga tao.\n\n32 Ngayon, ang layunin ng mga manananggol na ito ay kumita; at sila ay kumikita alinsunod sa kanilang tungkulin.\n\n", "alma 11": "[center][font_size=26]Kabanata 11[/font_size][/center]\n\n[i]Ipinahayag ang paraan ng pananalapi ng mga Nephita—Nakipagtalo si Amulek kay Zisrom—Hindi ililigtas ni Cristo ang mga tao sa kanilang mga kasalanan—Ang mga yaong magmamana lamang ng kaharian ng langit ang maliligtas—Babangon ang lahat ng tao sa kawalang-kamatayan—Wala nang kamatayan pagkatapos ng pagkabuhay na mag-uli. Mga 82 B.C.[/i]\n\n1 Ngayon, nasa batas ni Mosias na bawat tao na hukom ng batas, o ang mga yaong nahirang na maging mga hukom, ay dapat tumanggap ng kabayaran alinsunod sa panahon na kanilang pinagpaguran sa paghahatol sa mga yaong dinala sa harapan nila upang hatulan.\n\n2 Ngayon, kung ang isang tao ay may utang sa isa, at ayaw niyang bayaran ang kanyang inutang, isusumbong siya sa hukom; at ginagamit ng hukom ang kapangyarihan, at nagsusugo ng mga alagad upang ang tao ay dalhin sa harapan niya; at hahatulan niya ang tao alinsunod sa batas at sa mga katibayang inihain laban sa kanya, at sa gayon ang tao ay mapipilitang magbayad ng kanyang inutang, o mahubaran, o mapalayas mula sa mga tao bilang isang magnanakaw at isang tulisan.\n\n3 At ang hukom ay tatanggap ng kanyang kabayaran alinsunod sa kanyang panahon—isang senine ng ginto para sa isang araw, o isang senum ng pilak, na katumbas ng isang senine ng ginto; at ito ay alinsunod sa batas na ibinigay.\n\n4 Ngayon, ito ang mga katawagan ng iba’t ibang piraso ng kanilang ginto, at ng kanilang pilak, alinsunod sa halaga ng mga ito. At ang mga katawagan ay ibinigay ng mga Nephita, sapagkat hindi sila nagkukuwenta alinsunod sa pamamaraan ng mga Judio na nasa Jerusalem; ni hindi sila nagsusukat alinsunod sa pamamaraan ng mga Judio, kundi kanilang binago ang kanilang pagkuwenta at pagsukat, alinsunod sa mga pag-iisip at sa mga kalagayan ng mga tao, sa bawat salinlahi, hanggang sa panunungkulan ng mga hukom, ang mga yaon ay itinakda ni haring Mosias.\n\n5 Ngayon, ang pagkuwenta ay ganito—isang senine ng ginto, isang seon ng ginto, isang shum ng ginto, at isang limnas ng ginto.\n\n6 Isang senum ng pilak, isang amnor ng pilak, isang ezrom ng pilak, at isang onti ng pilak.\n\n7 Ang isang senum ng pilak ay katumbas ng isang senine ng ginto, at alinman sa dalawa para sa isang sukat ng cebada at, gayundin para sa isang sukat ng bawat uri ng butil.\n\n8 Ngayon, ang halaga ng isang seon ng ginto ay dalawang ulit ng halaga ng isang senine.\n\n9 At ang isang shum ng ginto ay dalawang ulit ng halaga ng isang seon.\n\n10 At ang isang limnas ng ginto ay halaga nilang lahat.\n\n11 At ang isang amnor ng pilak ay kasinghalaga ng dalawang senum.\n\n12 At ang isang ezrom ng pilak ay kasinghalaga ng apat na senum.\n\n13 At ang isang onti ay kasinghalaga nilang lahat.\n\n14 Ngayon, ito ang halaga ng mas maliliit na bilang ng kanilang pagkuwenta—\n\n15 Ang isang siblon ay kalahati ng isang senum; kaya nga, isang siblon para sa kalahati ng isang sukat ng cebada.\n\n16 At ang isang siblum ay kalahati ng isang siblon.\n\n17 At ang isang lea ay kalahati ng isang siblum.\n\n18 Ngayon, ito ang bilang ng mga yaon alinsunod sa kanilang pagkuwenta.\n\n19 Ngayon, ang isang antion ng ginto ay katumbas ng tatlong siblon.\n\n20 Ngayon, ito ay para sa natatanging layunin na makinabang, dahil sa tinatanggap nila ang kanilang kabayaran alinsunod sa kanilang gawain, kaya nga, kanilang pinupukaw ang mga tao sa mga panliligalig, at sa lahat ng uri ng panggugulo at kasamaan, upang sila ay magkaroon ng marami pang gawain, upang sila ay makakuha ng salapi alinsunod sa mga sakdal na dinadala sa harapan nila; kaya nga kanilang pinupukaw ang mga tao laban kina Alma at Amulek.\n\n21 At itong si Zisrom ay nagsimulang tanungin si Amulek, sinasabing: Maaari bang sagutin mo ang ilang katanungan na aking itatanong sa iyo? Ngayon, si Zisrom ay isang lalaking bihasa sa mga pamamaraan ng diyablo, upang kanyang mawasak ang yaong mabuti; kaya nga, sinabi niya kay Amulek: Maaari mo bang sagutin ang mga katanungan na aking ihahain sa iyo?\n\n22 At sinabi ni Amulek sa kanya: Oo, kung ito ay naaayon sa Espiritu ng Panginoon, na nasa akin; sapagkat wala akong anumang sasabihin na salungat sa Espiritu ng Panginoon. At sinabi ni Zisrom sa kanya: Masdan, narito ang anim na onti ng pilak, at ang lahat ng ito ay ibibigay ko sa iyo kung iyong ikakaila ang pagkakaroon ng isang Kataas-taasang Katauhan.\n\n23 Ngayon, sinabi ni Amulek: O ikaw na anak ng impiyerno, bakit mo ako tinutukso? Nalalaman mo ba na ang mga matwid ay hindi nagpapadaig sa mga ganyang tukso?\n\n24 Naniniwala ka ba na walang Diyos? Sinasabi ko sa iyo, Hindi, nalalaman mo na may Diyos, ngunit iyong minamahal ang kayamanang iyan nang higit kaysa sa kanya.\n\n25 At ngayon, ikaw ay nagsinungaling sa akin sa harapan ng Diyos. Sinabi mo sa akin—Masdan, ito ang anim na onti, na malaki ang halaga, ibibigay ko sa iyo—gayong ang nasa iyong puso ay ipagkait iyon sa akin; at ang tanging layunin mo ay ikaila ko ang totoo at buhay na Diyos, upang ikaw ay magkaroon ng dahilang wasakin ako. At ngayon, dinggin, dahil sa malaking kasamaang ito ay tatanggapin mo ang iyong gantimpala.\n\n26 At sinabi ni Zisrom sa kanya: Sinasabi mo na may isang totoo at buhay na Diyos?\n\n27 At sinabi ni Amulek: Oo, may isang totoo at buhay na Diyos.\n\n28 Ngayon, sinabi ni Zisrom: Mayroon bang higit sa isang Diyos?\n\n29 At siya ay sumagot, Wala.\n\n30 Ngayon, sinabing muli sa kanya ni Zisrom: Paano mong nalaman ang mga bagay na ito?\n\n31 At sinabi niya: Isang anghel ang nagpabatid nito sa akin.\n\n32 At sinabing muli ni Zisrom: Sino siya na paparito? Ito ba ang Anak ng Diyos?\n\n33 At sinabi niya sa kanya, Oo.\n\n34 At sinabing muli ni Zisrom: Ililigtas ba niya ang kanyang mga tao sa kanilang mga kasalanan? At sinagot siya ni Amulek at sinabi sa kanya: Sinasabi ko sa iyo, hindi niya ito gagawin, sapagkat hindi niya maaaring salungatin ang kanyang salita.\n\n35 Ngayon, sinabi ni Zisrom sa mga tao: Tiyaking matatandaan ninyo ang mga bagay na ito; sapagkat sinabi niya na may isang Diyos lamang; gayunman, sinabi niyang ang Anak ng Diyos ay paparito, subalit hindi niya ililigtas ang kanyang mga tao—na para bang mayroon siyang karapatang utusan ang Diyos.\n\n36 Ngayon, muling sinabi ni Amulek sa kanya: Dinggin, ikaw ay nagsinungaling, sapagkat sinabi mo na nagsalita ako na para bang ako ay may karapatang utusan ang Diyos dahil sa sinabi kong hindi niya ililigtas ang kanyang mga tao sa kanilang mga kasalanan.\n\n37 At sinasabi ko sa inyong muli na hindi niya sila maililigtas sa kanilang mga kasalanan; sapagkat hindi ko maikakaila ang kanyang salita, at sinabi niya na walang maruming bagay ang magmamana ng kaharian ng langit; anupa’t paano kayo maliligtas, maliban kung mamanahin ninyo ang kaharian ng langit? Samakatwid, kayo ay hindi maliligtas sa inyong mga kasalanan.\n\n38 Ngayon, sinabing muli ni Zisrom sa kanya: Ang Anak ng Diyos ba ang siya ring Amang Walang Hanggan?\n\n39 At sinabi ni Amulek sa kanya: Oo, siya rin ang Amang Walang Hanggan ng langit at ng lupa, at ng lahat ng bagay na naroroon; siya ang simula at ang katapusan, ang una at ang huli;\n\n40 At siya ay paparito sa daigdig upang tubusin ang kanyang mga tao; at kanyang aakuin ang mga pagkakasala ng mga yaong naniniwala sa kanyang pangalan; at sila ang mga yaong magkakaroon ng buhay na walang hanggan, at ang kaligtasan ay darating sa wala nang iba.\n\n41 Samakatwid, ang masasama ay mananatili na parang walang pagtubos na ginawa, maliban sa pagkakalag sa mga gapos ng kamatayan; sapagkat dinggin, darating ang araw na ang lahat ay babangon mula sa mga patay at tatayo sa harapan ng Diyos, at hahatulan alinsunod sa kanilang mga gawa.\n\n42 Ngayon, may isang kamatayan na tinatawag na temporal na kamatayan; at ang kamatayan ni Cristo ang magkakalag sa mga gapos ng temporal na kamatayang ito, na ang lahat ay babangon mula sa temporal na kamatayang ito.\n\n43 Ang espiritu at ang katawan ay magsasamang muli sa sakdal na anyo nito; kapwa ang biyas at kasu-kasuan ay ibabalik sa wastong pangangatawan nito, maging kagaya natin ngayon sa sandaling ito; at tayo ay dadalhin upang tumayo sa harapan ng Diyos, nakaaalam maging katulad ng nalalaman natin ngayon, at may malinaw na alaala ng lahat ng ating mga pagkakasala.\n\n44 Ngayon, ang pagpapanumbalik na ito ay darating sa lahat, sa kapwa matanda at bata, sa kapwa alipin at malaya, sa kapwa lalaki at babae, sa kapwa masama at matwid; at maging doon ay hindi mawawala kahit isang buhok sa kanilang mga ulo, kundi bawat bagay ay manunumbalik sa sakdal na pangangatawan nito, gaya sa ngayon, o sa katawan, at dadalhin at lilitisin sa harapan ng hukuman ni Cristo, ang Anak, at ng Diyos Ama, at ng Banal na Espiritu, na isang Diyos na Walang Hanggan, upang hatulan alinsunod sa kanilang mga gawa, kung ang mga yaon ay mabubuti o kung ang mga yaon ay masasama.\n\n45 Ngayon, dinggin, sinabi ko sa iyo ang hinggil sa kamatayan ng katawang-lupa, at gayundin ang hinggil sa pagkabuhay na mag-uli ng katawang-lupa. Sinasabi ko sa iyo na ang katawang-lupang ito ay babangon na isang walang kamatayang katawan, na mula sa kamatayan, maging mula sa unang kamatayan tungo sa pagkabuhay, upang sila ay hindi na mamatay muli; ang kanilang mga espiritu ay sasamang muli sa kanilang mga katawan, na hindi na maghihiwalay pa kailanman; sa gayon ang kabuuan ay magiging espirituwal at walang kamatayan, nang sa gayon sila ay hindi na muling makakita pa ng kabulukan.\n\n46 Ngayon, nang matapos ni Amulek ang mga salitang ito, ang mga tao ay muling nagsimulang manggilalas, at gayundin, si Zisrom ay nagsimulang manginig. At sa gayon natapos ang mga salita ni Amulek, o ito ang lahat ng aking naisulat.\n\n", "alma 12": "[center][font_size=26]Kabanata 12[/font_size][/center]\n\n[i]Nangusap si Alma kay Zisrom—Ang mga hiwaga ng Diyos ay maibibigay lamang sa matatapat—Hahatulan ang mga tao alinsunod sa kanilang mga nasasaisip, paniniwala, salita, at gawa—Magdurusa ng kamatayang espirituwal ang masasama—Ang may kamatayang buhay na ito ay isang kalagayan ng pagsubok—Ang plano ng pagtubos ay pinapapangyari ang Pagkabuhay na Mag-uli at, sa pamamagitan ng pananampalataya, ang kapatawaran ng mga kasalanan—Makaaangkin ng awa ang nagsisisi sa pamamagitan ng Bugtong na Anak. Mga 82 B.C.[/i]\n\n1 Ngayon, si Alma, nang makitang napatahimik si Zisrom ng mga salita ni Amulek, sapagkat namasdan niyang nahuli siya ni Amulek sa kanyang pagsisinungaling at panlilinlang upang siya ay wasakin, at nang makita na nagsimula siyang manginig dahil sa pagkabatid sa kanyang pagkakasala, binuksan niya ang kanyang bibig at nagsimulang mangusap sa kanya, at pagtibayin ang mga salita ni Amulek, at ipaliwanag pa nang higit ang mga bagay, o ilahad ang mga banal na kasulatan nang higit sa ginawa ni Amulek.\n\n2 Ngayon, ang mga salitang sinabi ni Alma kay Zisrom ay narinig ng mga tao sa palibot; sapagkat ang mga tao ay napakarami, at siya ay nagsalita sa ganitong paraan:\n\n3 Ngayon, Zisrom, nakita mo na ikaw ay nahuli sa iyong mga kasinungalingan at katusuhan, sapagkat ikaw ay nagsinungaling hindi lamang sa mga tao kundi ikaw ay nagsinungaling sa Diyos; sapagkat dinggin, nalalaman niya ang lahat ng iyong mga iniisip, at iyong nakita na ang mga nasasaisip mo ay ipinaaalam sa amin ng kanyang Espiritu;\n\n4 At nakita mong alam namin na ang iyong plano ay isang napakatusong plano, alinsunod sa katusuhan ng diyablo, upang magsinungaling at linlangin ang mga taong ito nang magawa mo na mamuhi sila laban sa amin, upang kami ay laitin at upang maitaboy kami—\n\n5 Ngayon, ito ang plano ng iyong kaaway, at ginamit niya ang kanyang kapangyarihan sa iyo. Ngayon, nais kong iyong pakatandaan na kung ano ang sinasabi ko sa iyo ay sinasabi ko sa lahat.\n\n6 At dinggin, sinasabi ko sa inyong lahat na ito ay isang patibong ng kaaway, na kanyang inilatag upang mahuli ang mga taong ito, nang kayo ay mapasailalim sa kanya, upang maigapos niya kayo ng kanyang mga tanikala, nang maitanikala niya kayo sa walang hanggang pagkawasak, alinsunod sa kapangyarihan ng kanyang pagkabihag.\n\n7 Ngayon, nang sabihin ni Alma ang mga salitang ito, si Zisrom ay nagsimulang manginig nang labis, sapagkat siya ay mas lalo pang napaniwala sa kapangyarihan ng Diyos; at napaniwala rin siya na sina Alma at Amulek ay may nalalaman tungkol sa kanya, sapagkat siya ay naniniwalang alam nila ang mga saloobin at layunin ng kanyang puso; sapagkat binigyan sila ng kapangyarihan upang kanilang malaman ang mga bagay na ito alinsunod sa diwa ng propesiya.\n\n8 At si Zisrom ay nagsimulang magtanong sa kanila nang buong sigasig, upang may mas malaman pa siya hinggil sa kaharian ng Diyos. At sinabi niya kay Alma: Ano ang ibig sabihin ng sinabi ni Amulek hinggil sa pagkabuhay na mag-uli ng mga patay, na ang lahat ay babangon mula sa mga patay, kapwa ang matwid at hindi matwid, at dadalhin upang tumayo sa harapan ng Diyos upang hatulan alinsunod sa kanilang mga gawa?\n\n9 At ngayon, nagsimula si Alma na ipaliwanag ang mga bagay na ito sa kanya, sinasabing: Ibinigay sa marami na malaman ang mga hiwaga ng Diyos; gayunpaman, sila ay ipinasailalim sa isang mahigpit na pag-uutos na hindi sila maghahayag maliban sa naaayon lamang sa bahagi ng kanyang salita na ipagkakaloob niya sa mga anak ng tao, alinsunod sa pakikinig at pagsusumigasig na kanilang ibinibigay sa kanya.\n\n10 At samakatwid, siya na magpapatigas ng kanyang puso, siya rin ay tatanggap ng higit na maliit na bahagi ng salita; at siya na hindi magpapatigas ng kanyang puso, sa kanya ay ibibigay ang higit na malaking bahagi ng salita, hanggang sa ibigay sa kanya na malaman ang mga hiwaga ng Diyos hanggang sa kanyang malamang ganap ang mga ito.\n\n11 At sila na magpapatigas ng kanilang mga puso, sa kanila ay ibibigay ang higit na maliit na bahagi ng salita hanggang sa wala na silang alam hinggil sa kanyang mga hiwaga; at pagkatapos, sila ay kukuning bihag ng diyablo, at aakayin ng kanyang kagustuhan tungo sa pagkawasak. Ngayon, ito ang ibig sabihin ng mga tanikala ng impiyerno.\n\n12 At si Amulek ay nagsalita nang malinaw hinggil sa kamatayan, at ang pagbabangon mula sa may kamatayang ito tungo sa isang kalagayan ng walang kamatayan, at ang pagdadala sa harapan ng hukuman ng Diyos upang hatulan alinsunod sa ating mga gawa.\n\n13 Gayon nga, kung ang ating mga puso ay naging matitigas, oo, kung pinatigas natin ang ating mga puso laban sa salita, kung kaya’t hindi na yaon matagpuan sa atin, kung magkakagayon, ang ating kalagayan ay magiging nakapanghihilakbot, sapagkat sa gayon tayo huhusgahan.\n\n14 Sapagkat ang ating mga salita ang hahatol sa atin, oo, lahat ng ating mga gawa ang hahatol sa atin; tayo ay hindi matatagpuang walang bahid-dungis; at ang ating mga pag-iisip ang hahatol din sa atin; at sa gayong nakapanghihilakbot na kalagayan, tayo ay hindi mangangahas na tumingin sa ating Diyos; at tayo ay magagalak kung ating mauutusan ang mga bato at ang mga bundok na bumagsak sa atin upang itago tayo mula sa kanyang harapan.\n\n15 Datapwat hindi ito maaari; tayo ay kailangang lumabas at tumayo sa harapan niya sa kanyang kaluwalhatian, at sa kanyang kapangyarihan, at sa kanyang lakas, kamahalan, at pamamahala, at aminin sa ating walang hanggang kahihiyan na ang lahat ng kanyang mga hatol ay makatarungan; na siya ay makatarungan sa lahat ng kanyang mga gawa, at na siya ay maawain sa mga anak ng tao, at na taglay niya ang lahat ng kapangyarihan upang iligtas ang bawat taong naniniwala sa kanyang pangalan at namumunga ng bunga na karapat-dapat sa pagsisisi.\n\n16 At ngayon, dinggin, sinasabi ko sa iyo na pagkatapos ay darating ang isang kamatayan, maging ang ikalawang kamatayan, na isang kamatayang espirituwal; iyon ang sandali na sinumang namatay sa kanyang mga kasalanan, alinsunod sa isang temporal na kamatayan, ay mamamatay rin ng kamatayang espirituwal; oo, siya ay mamamatay sa mga bagay na nauukol sa katwiran.\n\n17 Iyon ang sandali kung kailan ang kanilang mga pagdurusa ay magiging kagaya ng isang lawa ng apoy at asupre, na ang ningas ay pumapailanglang magpakailanman at walang katapusan; at iyon ang sandali na sila ay tatanikalaan pababa sa isang walang hanggang pagkawasak, alinsunod sa kapangyarihan at pagkabihag ni Satanas, siya na nagpasailalim sa kanila alinsunod sa kanyang kagustuhan.\n\n18 Kung magkakagayon, sinasabi ko sa iyo, para bang walang pagtubos na ginawa sa kanila; sapagkat sila ay hindi matutubos alinsunod sa katarungan ng Diyos; at sila ay hindi mamamatay, nakikitang wala nang kabulukan.\n\n19 Ngayon, ito ay nangyari na nang matapos na si Alma sa pangungusap sa mga salitang ito, ang mga tao ay nagsimulang lalong manggilalas;\n\n20 Subalit may isang Antionas, na siyang punong tagapamahala sa kanila, ang lumapit at nagsabi sa kanya: Ano itong sinabi mo na ang tao ay babangon mula sa mga patay at mababago mula sa pagiging may kamatayan tungo sa walang kamatayang kalagayan, na ang kaluluwa ay hindi kailanman mamamatay?\n\n21 Ano ang ibig sabihin ng banal na kasulatan, na nagsasabing ang Diyos ay naglagay ng mga querubin at isang nagniningas na espada sa silangan ng halamanan ng Eden, na baka ang ating mga unang magulang ay makapasok at makakain ng bunga ng punungkahoy ng buhay, at mabuhay magpakailanman? At sa gayon nakikita natin na walang pagkakataon na sila ay mabuhay magpakailanman.\n\n22 Ngayon, sinabi sa kanya ni Alma: Ito ang bagay na akin sanang ipaliliwanag. Ngayon, nakita natin na si Adan ay nahulog dahil sa pagkain ng ipinagbabawal na bunga, alinsunod sa salita ng Diyos; at sa gayon nakikita natin na sa kanyang pagkahulog, ang buong sangkatauhan ay naging isang ligaw at mga nahulog na tao.\n\n23 At ngayon, dinggin, sinasabi ko sa inyo na kung nangyari na si Adan ay nakakain ng bunga ng punungkahoy ng buhay noong panahong yaon, hindi na sana nagkaroon ng kamatayan, at ang salita ay mawawalang-saysay, na ginagawang sinungaling ang Diyos, sapagkat kanyang sinabi: Kung ikaw ay kakain, ikaw ay tiyak na mamamatay.\n\n24 At nakikita natin na ang kamatayan ay sumasapit sa sangkatauhan, oo, ang kamatayang sinasabi ni Amulek, na temporal na kamatayan; gayunpaman, may isang panahong ipinagkaloob sa tao kung kailan siya ay maaaring magsisi; kaya nga ang buhay na ito ay naging isang kalagayan ng pagsubok; isang panahon upang maghandang humarap sa Diyos; isang panahon upang maghanda para sa walang hanggang kalagayan na sinasabi namin, na pagkatapos ng pagkabuhay na mag-uli ng mga patay.\n\n25 Ngayon, kung hindi dahil sa plano ng pagtubos na inilatag mula pa sa pagkakatatag ng daigdig, hindi sana magkakaroon ng pagkabuhay na mag-uli ang mga patay; ngunit may isang plano ng pagtubos na inilatag, na magpapangyari sa pagkabuhay na mag-uli ng mga patay, na sinasabi.\n\n26 At ngayon, dinggin, kung nangyari na ang ating mga unang magulang ay nakahayo at nakakain ng bunga ng punungkahoy ng buhay, sila sana ay naging kaaba-aba magpakailanman, na walang pagkakataong makapaghanda; at kung nagkagayon, ang plano ng pagtubos ay nahadlangan, at ang salita ng Diyos ay nawalang-saysay, nawalan ng bisa.\n\n27 Subalit dinggin, ito ay hindi gayon; kundi itinakda sa mga tao na sila ay kailangang mamatay; at pagkatapos ng kamatayan, sila ay haharap sa paghuhukom, maging sa yaong paghuhukom na aming sinabi, na siyang katapusan.\n\n28 At matapos itakda ng Diyos na ang mga bagay na ito ay sasapit sa tao, dinggin, pagkatapos ay nakita niya na kapaki-pakinabang na malaman ng tao ang hinggil sa mga bagay na kanyang itinakda para sa kanila;\n\n29 Samakatwid, siya ay nagsugo ng mga anghel upang makipag-usap sa kanila, na nag-utos sa mga tao na masdan ang kanyang kaluwalhatian.\n\n30 At sila ay nagsimula buhat sa panahong yaon na manawagan sa kanyang pangalan; kaya nga ang Diyos ay nakipag-usap sa mga tao, at ipinaalam sa kanila ang plano ng pagtubos na inihanda mula pa sa pagkakatatag ng daigdig; at ito ay ipinaalam niya sa kanila alinsunod sa kanilang pananampalataya at pagsisisi at sa kanilang mga banal na gawa.\n\n31 Samakatwid, siya ay nagbigay ng mga kautusan sa mga tao, sila na unang lumabag sa mga unang kautusan ukol sa mga bagay na temporal, at naging katulad ng mga diyos, nalalaman ang mabuti sa masama, na inilalagay ang kanilang sarili sa kalagayang makakilos, o nasa sa isang kalagayang makakikilos alinsunod sa kanilang mga kalooban at kasiyahan, kung gagawa ng masama o gagawa ng mabuti—\n\n32 Samakatwid, ang Diyos ay nagbigay sa kanila ng mga kautusan, matapos ipaalam sa kanila ang plano ng pagtubos, upang hindi sila gumawa ng masama, ang parusa niyon ay ikalawang kamatayan, na isang walang hanggang kamatayan hinggil sa mga bagay na nauukol sa katwiran; sapagkat sa mga gayon, ang plano ng pagtubos ay hindi magkakaroon ng kapangyarihan, sapagkat ang mga gawa ng katarungan ay hindi mawawasak, alinsunod sa sukdulang kabutihan ng Diyos.\n\n33 Datapwat ang Diyos ay nanawagan sa mga tao, sa pangalan ng kanyang Anak, (ito na plano ng pagtubos na inilatag) sinasabing: Kung kayo ay magsisisi, at hindi patitigasin ang inyong mga puso, sa gayon, ako ay maaawa sa inyo, sa pamamagitan ng aking Bugtong na Anak;\n\n34 Samakatwid, ang sinumang magsisisi, at hindi patitigasin ang kanyang puso, maaangkin niya ang awa sa pamamagitan ng aking Bugtong na Anak, tungo sa kapatawaran ng kanyang mga kasalanan; at sila ay papasok sa aking kapahingahan.\n\n35 At ang sinumang magpapatigas ng kanyang puso at gagawa ng kasamaan, dinggin, isinusumpa ko sa aking kapootan na siya ay hindi makapapasok sa aking kapahingahan.\n\n36 At ngayon, aking mga kapatid, dinggin, sinasabi ko sa inyo, na kung inyong patitigasin ang inyong mga puso, kayo ay hindi makapapasok sa kapahingahan ng Panginoon; kaya nga, ang inyong kasamaan ang magbubunsod sa kanya na ipadala niya ang kanyang poot sa inyo kagaya ng unang pagpapagalit, oo, alinsunod sa kanyang salita sa huling pagpapagalit kagaya rin noong una, tungo sa walang hanggang pagkawasak ng inyong mga kaluluwa; kaya nga, alinsunod sa kanyang salita, hanggang sa huling pagkamatay, kagaya rin noong una.\n\n37 At ngayon, aking mga kapatid, nakikitang nalalaman namin ang mga bagay na ito, at totoo ang mga yaon, tayo ay magsisi, at huwag patigasin ang ating mga puso, upang hindi natin mabunsuran ang Panginoon nating Diyos na ipadama sa atin ang kanyang poot sa yaong kanyang mga pangalawang kautusan na ibinigay niya sa atin; kundi pumasok tayo sa kapahingahan ng Diyos, na inihanda ayon sa kanyang salita.\n\n", "alma 13": "[center][font_size=26]Kabanata 13[/font_size][/center]\n\n[i]Tinatawag ang kalalakihan bilang matataas na saserdote dahil sa kanilang labis na pananampalataya at mabubuting gawa—Ituturo nila ang mga kautusan—Sa pamamagitan ng katwiran, sila ay pababanalin at makapapasok sa kapahingahan ng Panginoon—Si Melquisedec ay isa sa kanila—Nagpapahayag ang mga anghel ng masasayang balita sa lahat ng dako ng lupain—Ipahahayag nila ang tunay na pagparito ni Cristo. Mga 82 B.C.[/i]\n\n1 At muli, mga kapatid ko, aking itutuon ang inyong mga isipan pabalik sa panahon noong ibigay ng Panginoong Diyos ang mga kautusang ito sa kanyang mga anak; at nais kong inyong tandaan na ang Panginoong Diyos ay nag-orden ng mga saserdote, alinsunod sa kanyang banal na orden, na alinsunod sa orden ng kanyang Anak, upang ituro ang mga bagay na ito sa mga tao.\n\n2 At ang mga yaong saserdote ay inordenan alinsunod sa orden ng kanyang Anak, sa isang pamamaraan, nang sa gayon ay malaman ng mga tao sa paanong paraan aasa sa kanyang Anak upang matubos.\n\n3 At ito ang pamamaraan kung paano sila inordenan—tinawag at inihanda mula pa sa pagkakatatag ng daigdig alinsunod sa kaalaman ng Diyos sa mula’t mula pa, dahil sa kanilang labis na pananampalataya at mabubuting gawa; sa simula pa ay hinayaang mamili sa mabuti o masama; kaya nga, sila na pumili ng mabuti, at labis na nananampalataya, ay tinatawag sa banal na tungkulin, oo, sa yaong banal na tungkulin na inihanda lakip ang, at naaayon sa, isang nakahandang pagtubos para sa kanila.\n\n4 At sa gayon sila tinawag sa banal na tungkuling ito dahil sa kanilang pananampalataya, samantalang ang iba ay tatanggihan ang Espiritu ng Diyos dahil sa katigasan ng kanilang mga puso at kabulagan ng kanilang mga isipan, samantalang kung hindi dahil dito, sila sana ay nagkaroon ng malaking pribilehiyo na tulad ng kanilang mga kapatid.\n\n5 O sa madaling salita, sa simula pa ay nasa gayundin silang kalagayan na tulad ng kanilang mga kapatid; sa gayon ang banal na tungkuling ito na inihanda mula pa sa pagkakatatag ng daigdig ay para sa mga yaong hindi patitigasin ang kanilang mga puso, na nasa at sa pamamagitan ng pagbabayad-sala ng Bugtong na Anak, na siyang inihanda—\n\n6 At sa gayong pagkakatawag ng banal na tungkuling ito, at inordenan sa mataas na pagkasaserdote ng banal na orden ng Diyos, na ituro ang kanyang mga kautusan sa mga anak ng tao, upang sila rin ay makapasok sa kanyang kapahingahan—\n\n7 Itong mataas na pagkasaserdote na alinsunod sa orden ng kanyang Anak, kung aling orden ay mula pa sa pagkakatatag ng daigdig; o sa ibang mga salita, walang simula ng mga araw o katapusan ng mga taon, inihanda mula sa kawalang-hanggan hanggang sa kawalang-hanggan, alinsunod sa kanyang kaalaman sa mula’t mula pa ng lahat ng bagay—\n\n8 Ngayon, sila ay inordenan alinsunod sa pamamaraang ito—tinawag sa banal na tungkulin, at inordenan sa banal na ordenansa, at tinataglay sa kanila ang mataas na pagkasaserdote ng banal na orden, kung aling tungkulin, at ordenansa, at mataas na pagkasaserdote, ay walang simula o katapusan—\n\n9 Sa gayon sila naging matataas na saserdote magpakailanman, alinsunod sa orden ng Anak, ang Bugtong ng Ama, na walang simula ng mga araw o katapusan ng mga taon, na puspos ng biyaya, katarungan, at katotohanan. At gayon nga ito. Amen.\n\n10 Ngayon, tulad ng sinabi ko hinggil sa banal na orden, o sa mataas na pagkasaserdoteng ito, marami na ang naordenan at naging matataas na saserdote ng Diyos; at ito ay dahil sa kanilang labis na pananampalataya at pagsisisi, at sa kanilang pagiging matwid sa harapan ng Diyos, sila na pumipiling magsisi at gumawa ng matwid kaysa masawi;\n\n11 Samakatwid, sila ay tinawag alinsunod sa banal na orden na ito, at pinabanal, at ang kanilang mga kasuotan ay nahugasang maputi sa pamamagitan ng dugo ng Kordero.\n\n12 Ngayon, sila, matapos na pabanalin ng Espiritu Santo, na ginawang maputi ang kanilang mga kasuotan, na mga dalisay at walang bahid-dungis sa harapan ng Diyos, ay hindi makatitingin sa kasalanan maliban nang may kapootan; at marami, labis na napakarami, ang ginawang dalisay at nakapasok sa kapahingahan ng Panginoon nilang Diyos.\n\n13 At ngayon, mga kapatid ko, nais kong kayo ay magpakumbaba ng inyong sarili sa harapan ng Diyos, at mamunga ng bunga na karapat-dapat sa pagsisisi, upang kayo rin ay makapasok sa kapahingahang yaon.\n\n14 Oo, magpakumbaba kayo ng inyong sarili maging tulad ng mga tao noong mga araw ni Melquisedec, na isa ring mataas na saserdote alinsunod sa yaon ding orden na aking sinabi, na tinaglay rin sa kanyang sarili ang mataas na pagkasaserdote magpakailanman.\n\n15 At sa Melquisedec ding ito nagbayad si Abraham ng ikapu; oo, maging ang ating amang si Abraham ay nagbayad ng ikapu na ikasampung bahagi ng lahat ng kanyang pag-aari.\n\n16 Ngayon, ang mga ordenansang ito ay ibinigay alinsunod sa pamamaraang ito, nang sa gayon ang mga tao ay makaasa sa Anak ng Diyos, ito na isang sagisag ng kanyang orden, o ito na kanyang orden, at ito ay upang makaasa sila sa kanya para sa kapatawaran ng kanilang mga kasalanan, upang sila ay makapasok sa kapahingahan ng Panginoon.\n\n17 Ngayon, itong si Melquisedec ay isang hari sa lupain ng Salem; at ang kanyang mga tao ay naging matindi sa kasamaan at karumal-dumal na gawain; oo, silang lahat ay nangaligaw; napuspos sila ng lahat ng uri ng kasamaan;\n\n18 Subalit si Melquisedec na masidhing nanampalataya, at tumanggap ng tungkulin ng mataas na pagkasaserdote alinsunod sa banal na orden ng Diyos, ay nangaral ng pagsisisi sa kanyang mga tao. At dinggin, sila ay nagsisi; at naitatag ni Melquisedec ang kapayapaan sa lupain sa kanyang mga araw; kaya nga, siya ay tinawag na prinsipe ng kapayapaan, sapagkat siya ang hari ng Salem; at siya ay namahala sa ilalim ng kanyang ama.\n\n19 Ngayon, marami na ang nauna sa kanya, at gayundin marami pa ang sumunod, subalit walang kasindakila; kaya nga, hinggil sa kanya, sila ay higit na maraming binabanggit.\n\n20 Ngayon, hindi ko na kailangang himay-himayin pa ang bagay na ito; anuman ang nasabi ko na ay makasasapat na. Dinggin, ang mga banal na kasulatan ay nasa sa inyo; kung kayo ay sasalungat sa mga ito, yaon ay tungo sa inyong sariling pagkalipol.\n\n21 At ngayon, ito ay nangyari na nang sabihin ni Alma ang mga salitang ito sa kanila, iniunat niya ang kanyang kamay sa kanila at sumigaw sa malakas na tinig, sinasabing: Ngayon na ang panahon upang magsisi, sapagkat ang araw ng kaligtasan ay nalalapit na;\n\n22 Oo, at ang tinig ng Panginoon, sa pamamagitan ng bibig ng mga anghel, ay ipinahahayag ito sa lahat ng bansa; oo, ipinahahayag ito, upang sila ay magtamo ng masasayang balita ng dakilang kagalakan; oo, at kanilang ipinararating ang masasayang balitang ito sa lahat ng kanyang mga tao, oo, maging sa kanila na malawakang nakakalat sa balat ng lupa; kaya nga, ang mga ito ay ipinahayag sa atin.\n\n23 At ipinaalam ang mga ito sa atin sa malilinaw na pananalita, upang tayo ay makaunawa, upang tayo ay hindi magkamali; at ito ay dahil sa ating pagiging mga palaboy sa isang hindi kilalang lupain; kaya nga, sa gayon tayo labis na kinasihan, sapagkat ipinahayag sa atin ang masasayang balitang ito sa lahat ng dako ng ating ubasan.\n\n24 Sapagkat dinggin, ang mga anghel ay ipinahahayag ito sa marami sa panahong ito sa ating lupain; at ito ay para sa layuning maihanda ang puso ng mga anak ng tao na tanggapin ang kanyang salita sa panahon ng kanyang pagparito sa kanyang kaluwalhatian.\n\n25 At ngayon, tayo ay naghihintay lamang na marinig ang mga balita ng kagalakan na ipinahayag sa atin ng bibig ng mga anghel, tungkol sa kanyang pagparito; sapagkat darating ang panahon, hindi natin nalalaman kung gaano kadali. Samo ko sa Diyos na ito nawa ay sa aking araw; subalit hayaan ito sa malao’t madali, dito ako ay magsasaya.\n\n26 At ito ay ipaaalam sa mga makatarungan at banal na tao, ng bibig ng mga anghel, sa panahon ng kanyang pagparito, upang ang mga salita ng ating mga ama ay matupad, alinsunod sa yaong kanilang sinabi hinggil sa kanya, na alinsunod sa diwa ng propesiya na nasa kanila.\n\n27 At ngayon, mga kapatid ko, hinihiling ko mula sa kaibuturan ng aking puso, oo, lakip ang labis na pagkabahala maging sa pasakit, na kayo ay makinig sa aking mga salita, at iwaksi ang inyong mga kasalanan, at huwag ipagpaliban ang araw ng inyong pagsisisi;\n\n28 Sa halip kayo ay magpakumbaba ng inyong sarili sa harapan ng Panginoon, at manawagan sa kanyang banal na pangalan, at magbantay at patuloy na manalangin, upang kayo ay hindi matukso nang higit sa inyong makakaya, at sa gayon ay maakay ng Banal na Espiritu, magiging mapagpakumbaba, maamo, masunurin, mapagtiis, puspos ng pag-ibig at mahabang pagtitiis;\n\n29 May pananampalataya sa Panginoon; may pag-asa na kayo ay makatatanggap ng buhay na walang hanggan; may pag-ibig sa Diyos tuwina sa inyong mga puso, upang kayo ay dakilain sa huling araw at makapasok sa kanyang kapahingahan.\n\n30 At nawa ay ipagkaloob sa inyo ng Panginoon ang pagsisisi, upang hindi ninyo madalang pababa ang kanyang poot sa inyo, upang kayo ay hindi maigapos pababa ng mga tanikala ng impiyerno, upang kayo ay hindi magdusa ng ikalawang kamatayan.\n\n31 At nangusap si Alma ng marami pang salita sa mga tao, na hindi nasusulat sa aklat na ito.\n\n", "alma 14": "[center][font_size=26]Kabanata 14[/font_size][/center]\n\n[i]Sina Alma at Amulek ay ibinilanggo at pinahirapan—Ang mga naniniwala at ang kanilang mga banal na kasulatan ay tinupok ng apoy—Tinanggap ng Panginoon sa kaluwalhatian ang mga martir na ito—Ang mga pader ng bilangguan ay nawasak at bumagsak—Sina Alma at Amulek ay naligtas, at ang kanilang mga taga-usig ay nangamatay. Mga 82–81 B.C.[/i]\n\n1 At ito ay nangyari na nang matapos siya sa pagsasalita sa mga tao na marami sa kanila ang naniwala sa kanyang mga salita, at nagsimulang magsisi, at saliksikin ang mga banal na kasulatan.\n\n2 Subalit ang nakararami sa kanila ay nagnais na kanilang mapatay sina Alma at Amulek; sapagkat sila ay nagalit kay Alma, dahil sa kalinawan ng kanyang mga salita kay Zisrom; at sinabi rin nila na si Amulek ay nagsinungaling sa kanila, at nilait ang kanilang batas at gayundin ang kanilang mga manananggol at hukom.\n\n3 At sila rin ay nagalit kina Alma at Amulek; at dahil sa sila ay nagpatotoo nang napakalinaw laban sa kanilang kasamaan, hinangad nilang patayin sila nang palihim.\n\n4 Subalit ito ay nangyari na hindi nila ito nagawa; sa halip, kanilang dinakip sila at iginapos sila ng matitibay na lubid, at dinala sila sa harapan ng punong hukom ng lupain.\n\n5 At ang mga tao ay humayo at sumaksi laban sa kanila—nagpapatotoo na nilait nila ang batas, at ang kanilang mga manananggol at hukom sa lupain, at gayundin ang lahat ng taong nasa lupain; at nagpatotoo ring may isang Diyos lamang, at na isusugo niya ang kanyang Anak sa mga tao, subalit hindi niya sila ililigtas; at maraming gayong bagay ang pinatotohanan ng mga tao laban kina Alma at Amulek. Ngayon, ito ay naganap sa harapan ng punong hukom ng lupain.\n\n6 At ito ay nangyari na nanggilalas si Zisrom sa mga salitang sinabi; at kanya ring nalaman ang hinggil sa kabulagan ng mga isipan, na kanyang idinulot sa mga tao sa pamamagitan ng kanyang mga salita ng kasinungalingan; at ang kanyang kaluluwa ay nagsimulang suyurin sa ilalim ng kaalaman ng kanyang sariling pagkakasala; oo, siya ay sinimulang palibutan ng mga pasakit ng impiyerno.\n\n7 At ito ay nangyari na nagsimula siyang manawagan sa mga tao, sinasabing: Dinggin, ako ang may sala, at ang mga taong ito ay walang bahid-dungis sa harapan ng Diyos. At siya ay nagsimulang magmakaawa para sa kanila mula sa panahong yaon; subalit kanilang nilait siya, sinasabing: Ikaw rin ba ay nasapian na ng diyablo? At kanilang dinuraan siya, at itinaboy siyang palabas mula sa kanila, at gayundin ang lahat ng yaong naniwala sa mga salitang sinabi nina Alma at Amulek; at kanilang itinaboy sila, at nagsugo ng mga tao upang pukulin sila ng mga bato.\n\n8 At pinagsama-sama nila ang kanilang mga asawa at anak, at sinumang naniwala o naturuan upang maniwala sa salita ng Diyos ay iniutos nila na itapon sila sa apoy; at kinuha rin nila ang kanilang mga talaan na naglalaman ng mga banal na kasulatan, at itinapon din ang mga ito sa apoy, upang ang mga ito ay matupok at mawasak ng apoy.\n\n9 At ito ay nangyari na kanilang dinakip sina Alma at Amulek, at dinala sila sa lugar ng bitayan, upang masaksihan nila ang pagkalipol ng mga yaong tinutupok ng apoy.\n\n10 At nang makita ni Amulek ang mga pasakit ng kababaihan at mga bata na natutupok ng apoy, siya rin ay nasaktan; at sinabi niya kay Alma: Paanong nasasaksihan natin ang nakapanghihilakbot na tagpong ito? Samakatwid, iunat natin ang ating mga kamay, at gamitin ang kapangyarihan ng Diyos na nasa atin, at iligtas sila mula sa mga ningas.\n\n11 Subalit sinabi sa kanya ni Alma: Ang Espiritu ay pinipigilan ako na hindi ko nararapat iunat ang aking kamay; sapagkat dinggin, tinatanggap sila ng Panginoon sa kanyang sarili, sa kaluwalhatian; at pinahihintulutan niyang magawa nila ang bagay na ito, o ang magawa ng mga tao ang bagay na ito sa kanila, alinsunod sa katigasan ng kanilang mga puso, upang ang kahatulang ipapataw niya sa kanila sa kanyang kapootan ay maging makatarungan; at ang dugo ng walang sala ay tatayong saksi laban sa kanila, oo, at malakas na daraing laban sa kanila sa huling araw.\n\n12 Ngayon, sinabi ni Amulek kay Alma: Dinggin, marahil tayo ay susunugin din nila.\n\n13 At sinabi ni Alma: Hayaan ito alinsunod sa kalooban ng Panginoon. Subalit, dinggin, ang ating gawain ay hindi pa natatapos; kaya nga, tayo ay hindi nila susunugin.\n\n14 Ngayon, ito ay nangyari na nang natupok na ang mga katawan ng mga yaong itinapon sa apoy, at gayundin ang mga talaang itinapon na kasama nila, ang punong hukom ay dumating at tumindig sa harapan nina Alma at Amulek, habang sila ay nakagapos; at hinampas niya ng kanyang kamay ang kanilang mga pisngi, at sinabi sa kanila: Matapos ang inyong nakita, kayo ba ay mangangaral na muli sa mga taong ito, upang sila ay itapon sa lawa ng apoy at asupre?\n\n15 Dinggin, inyong nakita na kayo ay walang kapangyarihang iligtas ang mga yaong itinapon sa apoy; ni hindi sila iniligtas ng Diyos dahil sa sila ay inyong kasampalataya. At ang hukom ay muli silang hinampas sa kanilang mga pisngi, at nagtanong: Ano ang masasabi ninyo para sa inyong sarili?\n\n16 Ngayon, ang hukom na ito ay nabibilang sa orden at pananampalataya ni Nehor, na siyang pumatay kay Gedeon.\n\n17 At ito ay nangyari na walang itinugon sa kanya sina Alma at Amulek; at muli niyang hinampas sila, at ibinigay sila sa mga pinuno upang itapon sa bilangguan.\n\n18 At nang tatlong araw na silang naitapon sa bilangguan, dumating ang maraming manananggol, at hukom, at saserdote, at guro, na nabibilang sa pananampalataya ni Nehor; at sila ay pumasok sa bilangguan upang makita sila, at kanilang tinanong sila tungkol sa maraming salita; subalit wala silang itinugon sa kanila.\n\n19 At ito ay nangyari na tumindig ang hukom sa kanilang harapan, at sinabing: Bakit hindi ninyo tugunin ang mga salita ng mga taong ito? Hindi ba ninyo nalalaman na may kapangyarihan akong itapon kayo sa mga ningas? At inutusan niya silang magsalita; subalit wala silang itinugon.\n\n20 At ito ay nangyari na sila ay nagsilisan at nagtungo sa kani-kanilang landas, subalit muling nagsibalik kinabukasan; at muli rin silang hinampas ng hukom sa kanilang mga pisngi. At marami rin ang nagsidating, at hinampas sila, sinasabing: Kayo ba ay muling titindig, at hahatulan ang mga taong ito, at tutuligsain ang aming batas? Kung kayo ay may gayong kalakas na kapangyarihan, bakit hindi ninyo iligtas ang inyong sarili?\n\n21 At maraming gayong bagay ang sinabi nila sa kanila, pinagngangalit ang kanilang mga ngipin sa kanila, at dinuduraan sila, at sinasabing: Ano ang magiging anyo namin kapag kami ay isinumpa?\n\n22 At maraming gayong bagay, oo, lahat ng uri ng gayong bagay ay sinabi nila sa kanila; at sa gayon nila kinutya sila nang maraming araw. At pinagkaitan nila sila ng pagkain upang sila ay magutom, at tubig upang sila ay mauhaw; at kinuha rin nila mula sa kanila ang mga kasuotan nila kung kaya’t sila ay nakahubad; at sa gayon sila iginapos ng matitibay na lubid, at ipiniit sa bilangguan.\n\n23 At ito ay nangyari na matapos silang magdusa nang gayon nang maraming araw, (at ito ay sa ikalabindalawang araw, sa ikasampung buwan, sa ikasampung taon ng panunungkulan ng mga hukom sa mga tao ni Nephi) na ang punong hukom ng lupain ng Ammonihas at marami sa kanilang mga guro at manananggol ay pumasok sa bilangguan kung saan nagagapos ng mga lubid sina Alma at Amulek.\n\n24 At ang punong hukom ay tumindig sa kanilang harapan, at muli silang hinampas, at sinabi sa kanila: Kung taglay ninyo ang kapangyarihan ng Diyos ay pakawalan ninyo ang inyong sarili mula sa mga gapos na ito, at sa gayon, maniniwala kaming lilipulin ng Panginoon ang mga taong ito alinsunod sa inyong mga salita.\n\n25 At ito ay nangyari na silang lahat ay nagsilapit at pinaghahampas sila, sinasabi ang gayunding mga salita, maging hanggang sa huli; at nang nakapagsalita na ang huli sa kanila, ang kapangyarihan ng Diyos ay napasakina Alma at Amulek, at sila ay bumangon at tumindig sa kanilang mga paa.\n\n26 At si Alma ay nagsumamo, sinasabing: Gaano katagal naming daranasin ang labis na mga pagpapahirap na ito, O Panginoon? O Panginoon, bigyan kami ng lakas alinsunod sa aming pananampalataya na na kay Cristo, maging tungo sa kaligtasan. At nilagot nila ang mga lubid na gumagapos sa kanila; at nang makita ito ng mga tao, sila ay nagsimulang magsitakbuhan, sapagkat ang takot sa pagkalipol ay nanaig sa kanila.\n\n27 At ito ay nangyari na nalugmok sila sa lupa sa tindi ng kanilang takot, at hindi na narating pa ang panlabas na pintuan ng bilangguan; at ang lupa ay nayanig nang malakas, at ang mga pader ng bilangguan ay nahati sa dalawa, kung kaya’t bumagsak ang mga ito sa lupa; at ang punong hukom, at ang mga manananggol, at saserdote, at guro, na humampas kina Alma at Amulek, ay nangamatay sa pagbagsak na yaon.\n\n28 At sina Alma at Amulek ay humayong palabas ng bilangguan, at sila ay hindi nasaktan; sapagkat pinagkalooban sila ng Panginoon ng kapangyarihan, alinsunod sa kanilang pananampalataya na na kay Cristo. At sila ay kaagad na humayong palabas ng bilangguan; at sila ay nakalagan mula sa kanilang mga gapos; at ang bilangguan ay bumagsak sa lupa, at lahat ng tao sa loob ng mga pader niyon, maliban kina Alma at Amulek, ay nangamatay; at sila ay kaagad na nagtungo sa lungsod.\n\n29 Ngayon, nang marinig ng mga tao ang malakas na ingay ay sama-samang nagtakbuhan ang maraming tao upang alamin ang sanhi nito; at nang makita nila sina Alma at Amulek na lumalabas ng bilangguan, at na ang mga pader niyon ay nagbagsakan sa lupa, sila ay nakadama ng matinding takot, at nagsitakbuhan mula sa harapan nina Alma at Amulek maging tulad ng isang kambing na tumatakas kasama ang kanyang anak mula sa dalawang leon; at sa gayon sila nagsitakbuhan mula sa harapan nina Alma at Amulek.\n\n", "alma 15": "[center][font_size=26]Kabanata 15[/font_size][/center]\n\n[i]Sina Alma at Amulek ay nagtungo sa Sidom at nagtatag ng isang simbahan—Pinagaling ni Alma si Zisrom, na sumapi sa Simbahan—Marami ang nabinyagan, at umunlad ang Simbahan—Sina Alma at Amulek ay nagtungo sa Zarahemla. Mga 81 B.C.[/i]\n\n1 At ito ay nangyari na inutusan sina Alma at Amulek na lisanin ang lungsod na yaon; at sila ay lumisan, at nagtungo maging sa lupain ng Sidom; at dinggin, doon ay natagpuan nila ang lahat ng taong nagsilisan sa lupain ng Ammonihas, na mga itinaboy at pinagbabato, dahil sa sila ay naniwala sa mga salita ni Alma.\n\n2 At isinalaysay nila sa kanila ang lahat ng nangyari sa kanilang mga asawa at mga anak, at hinggil din sa kanilang sarili, at sa kapangyarihan ng kanilang pagkakaligtas.\n\n3 At gayundin si Zisrom ay nakaratay sa karamdaman sa Sidom, inaapoy ng lagnat, na sanhi ng labis na mga paghihirap ng kanyang isipan dahil sa kasamaan niya, sapagkat inakala niyang wala na sina Alma at Amulek; at inakala niyang sila ay napatay dahil sa kanyang kasamaan. At ang malaking kasalanang ito, at ang kanyang marami pang ibang kasalanan, ay sinusuyod ang kanyang isipan hanggang sa maging napakasidhi nito, na walang kaligtasan; kaya nga siya ay nagsimulang mapaso ng nag-aapoy na init.\n\n4 Ngayon, nang marinig niya na sina Alma at Amulek ay nasa lupain ng Sidom, ang kanyang puso ay nagsimulang magkalakas-loob; at kaagad siyang nagpadala ng mensahe sa kanila, nagnanais na sila ay magsadya sa kanya.\n\n5 At ito ay nangyari na kaagad silang nagsadya, sinusunod ang mensaheng ipinadala niya sa kanila; at sila ay pumasok sa bahay patungo kay Zisrom; at kanilang natagpuan siya sa kanyang higaan, na may karamdaman, labis na nanghihina at inaapoy ng lagnat; at ang isipan niya ay labis na naghihirap din dahil sa kanyang mga kasamaan; at nang kanyang makita sila ay iniunat niya ang kanyang kamay, at nagsumamo sa kanila na pagalingin nila siya.\n\n6 At ito ay nangyari na sinabi sa kanya ni Alma, inaalalayan siya sa kamay: Naniniwala ka ba sa kapangyarihan ni Cristo tungo sa kaligtasan?\n\n7 At tumugon siya at sinabi: Oo, naniniwala ako sa lahat ng salitang iyong itinuro.\n\n8 At sinabi ni Alma: Kung naniniwala ka sa pagtubos ni Cristo ay gagaling ka.\n\n9 At sinabi niya: Oo, naniniwala ako alinsunod sa iyong mga salita.\n\n10 At pagkatapos, si Alma ay nagsumamo sa Panginoon, sinasabing: O Panginoon naming Diyos, kaawaan ang lalaking ito, at pagalingin siya alinsunod sa kanyang pananampalataya na na kay Cristo.\n\n11 At nang sabihin ni Alma ang mga salitang ito, si Zisrom ay lumundag sa kanyang mga paa, at nagsimulang lumakad; at ito ay naganap sa labis na panggigilalas ng lahat ng tao; at lumaganap ang kaalamang ito sa lahat ng dako ng lupain ng Sidom.\n\n12 At bininyagan ni Alma si Zisrom sa Panginoon; at nagsimula siyang mangaral sa mga tao magmula sa panahong yaon.\n\n13 At si Alma ay nagtatag ng isang simbahan sa lupain ng Sidom, at nagtalaga ng mga saserdote at guro sa lupain, upang magbinyag sa sinumang magnanais na mabinyagan sa Panginoon.\n\n14 At ito ay nangyari na marami sila; sapagkat nangagtipon sila mula sa lahat ng dako sa palibot ng Sidom, at nabinyagan.\n\n15 Subalit hinggil sa mga tao na nasa lupain ng Ammonihas, sila ay nanatili pa rin na mga taong matitigas ang puso at matitigas ang leeg; at hindi sila nagsipagsisi ng kanilang mga kasalanan, ipinapalagay ang lahat ng kapangyarihan nina Alma at Amulek sa diyablo; sapagkat sila ay mula sa pananampalataya ni Nehor, at hindi naniniwala sa pagsisisi ng kanilang mga kasalanan.\n\n16 At ito ay nangyari na sina Alma at Amulek, si Amulek na iniwan ang lahat ng kanyang ginto, at pilak, at kanyang mamahaling bagay, na nasa lupain ng Ammonihas, para sa salita ng Diyos, siya na itinakwil ng mga yaong minsan ay kanyang mga kaibigan at gayundin ng kanyang ama at kanyang kaanak;\n\n17 Samakatwid, matapos maitatag ni Alma ang simbahan sa Sidom, na nakikita ang labis na pagpipigil, oo, nakikita na ang mga tao ay nagpigil sa kapalaluan ng kanilang mga puso, at nagsimulang magpakumbaba ng kanilang sarili sa harapan ng Diyos, at nagsimulang sama-samang tipunin ang kanilang sarili sa kanilang mga santuwaryo upang sambahin ang Diyos sa harap ng dambana, patuloy na nagbabantay at nanalangin, upang sila ay maligtas mula kay Satanas, at mula sa kamatayan, at mula sa pagkalipol—\n\n18 Ngayon, tulad ng sinabi ko, matapos makita ni Alma ang lahat ng bagay na ito, anupa’t dinala niya si Amulek at nagtungo sa lupain ng Zarahemla, at siya ay isinama sa kanyang sariling tahanan, at tinulungan siya sa kanyang mga paghihirap, at pinalakas siya sa Panginoon.\n\n19 At sa gayon nagtapos ang ikasampung taon ng panunungkulan ng mga hukom sa mga tao ni Nephi.\n\n", "alma 16": "[center][font_size=26]Kabanata 16[/font_size][/center]\n\n[i]Nilipol ng mga Lamanita ang mga mamamayan ng Ammonihas—Pinamunuan ni Zoram ang mga Nephita sa pagtatagumpay sa mga Lamanita—Sina Alma at Amulek at marami pang iba ay nangaral ng salita—Itinuro nila na matapos ang Kanyang Pagkabuhay na Mag-uli, si Cristo ay magpapakita sa mga Nephita. Mga 81–77 B.C.[/i]\n\n1 At ito ay nangyari na sa ikalabing-isang taon ng panunungkulan ng mga hukom sa mga tao ni Nephi, sa ikalimang araw ng ikalawang buwan, nagkaroon ng labis na kapayapaan sa lupain ng Zarahemla, hindi nagkaroon ng mga digmaan ni alitan sa loob ng ilang taon, maging hanggang sa ikalimang araw ng ikalawang buwan sa ikalabing-isang taon, na nakarinig ng sigawan ng digmaan sa lahat ng dako ng lupain.\n\n2 Sapagkat dinggin, ang mga hukbo ng mga Lamanita ay nakapasok sa may hangganan ng ilang, patungo sa mga hangganan ng lupain, maging sa lungsod ng Ammonihas, at nagsimulang patayin ang mga tao at wasakin ang lungsod.\n\n3 At ngayon, ito ay nangyari na bago pa man makapagtipon ang mga Nephita ng sapat na hukbo upang maitaboy silang palabas ng lupain, kanila nang nalipol ang mga tao na nasa lungsod ng Ammonihas, at gayundin ang ilan na nasa palibot ng mga hangganan ng Noe, at dinalang bihag ang iba sa ilang.\n\n4 Ngayon, ito ay nangyari na nagnais ang mga Nephita na makuha ang mga yaong nadalang bihag sa ilang.\n\n5 Samakatwid, siya na hinirang na punong kapitan sa mga hukbo ng mga Nephita, (at ang pangalan niya ay Zoram, at siya ay may dalawang anak na lalaki, sina Lehi at Aha)—ngayon, si Zoram at ang kanyang dalawang anak, nalalaman na si Alma ang mataas na saserdote ng simbahan, at narinig na taglay niya ang diwa ng propesiya, kaya nga, sila ay nagsadya sa kanya at nagnais na malaman mula sa kanya kung saan sa ilang ibig ng Panginoon na magtungo sila sa paghahanap sa kanilang mga kapatid, na mga dinalang bihag ng mga Lamanita.\n\n6 At ito ay nangyari na nagtanong si Alma sa Panginoon hinggil sa bagay na yaon. At si Alma ay nagbalik at sinabi sa kanila: Dinggin, tatawirin ng mga Lamanita ang ilog Sidon sa timog ilang, sa kabilang ibayo ng mga hangganan ng lupain ng Manti. At dinggin, doon ninyo sila salubungin, sa silangan ng ilog Sidon, at doon ibibigay ng Panginoon sa inyo ang inyong mga kapatid na dinalang bihag ng mga Lamanita.\n\n7 At ito ay nangyari na tinawid ni Zoram at ng kanyang mga anak ang ilog Sidon, kasama ang kanilang mga hukbo, at humayo palayo sa kabilang ibayo ng mga hangganan ng Manti patungo sa timog ilang, na nasa silangang dako ng ilog Sidon.\n\n8 At kanilang sinalakay ang mga hukbo ng mga Lamanita, at ang mga Lamanita ay naikalat at naitaboy patungo sa ilang; at kinuha nila ang kanilang mga kapatid na nadalang bihag ng mga Lamanita, at wala ni isa mang tao nila na nadalang bihag ang nawala. At sila ay dinala ng kanilang mga kapatid upang angkinin ang kanilang sariling mga lupain.\n\n9 At sa gayon nagtapos ang ikalabing-isang taon ng mga hukom, ang mga Lamanita ay naitaboy palabas ng lupain, at ang mga mamamayan ng Ammonihas ay nalipol; oo, ang lahat ng nabubuhay na tao ng mga Ammonihasita ay nalipol, at gayundin ang kanilang malaking lungsod, na kanilang sinabi na hindi magagawang wasakin ng Diyos, dahil sa lakas nito.\n\n10 Subalit dinggin, sa isang araw ay naiwan itong mapanglaw; at ang mga bangkay ay niluray ng mga aso at mababangis na hayop ng ilang.\n\n11 Gayunpaman, makalipas ang maraming araw, ang kanilang mga patay na katawan ay nabunton sa ibabaw ng lupa, at natabunan sila ng mababaw na pantabon. At ngayon, umaalingasaw ang amoy niyon kung kaya’t hindi na nagtungo pa ang mga tao sa lupain ng Ammonihas upang angkinin ito sa loob ng maraming taon. At tinawag itong Kapanglawan ng mga Nehor; sapagkat sila ay kabilang sa pananampalataya ni Nehor, na mga nangamatay; at ang kanilang mga lupain ay nanatiling mapanglaw.\n\n12 At ang mga Lamanita ay hindi na muling sumalakay pa upang makidigma laban sa mga Nephita hanggang sa ikalabing-apat na taon ng panunungkulan ng mga hukom sa mga tao ni Nephi. At sa gayon sa loob ng tatlong taon, ang mga tao ni Nephi ay nagkaroon ng patuloy na kapayapaan sa buong lupain.\n\n13 At sina Alma at Amulek ay humayong nangangaral ng pagsisisi sa mga tao sa kanilang mga templo, at sa kanilang mga santuwaryo, at gayundin sa kanilang mga sinagoga, na itinayo alinsunod sa pamamaraan ng mga Judio.\n\n14 At kasindami ng makikinig sa kanilang mga salita, sa kanila ay patuloy na ibinahagi nila ang salita ng Diyos, na walang sinumang taong itinatangi.\n\n15 At sa gayon humayo sina Alma at Amulek, at gayundin ang marami pa sa mga napili para sa gawain, upang ipangaral ang salita sa lahat ng dako ng buong lupain. At ang pagtatatag ng simbahan ay naging malawakan sa lahat ng dako ng lupain, sa lahat ng lugar sa palibot, sa lahat ng tao ng mga Nephita.\n\n16 At walang hindi pagkakapantay-pantay sa kanila; ibinuhos ng Panginoon ang kanyang Espiritu sa lahat ng dako ng lupain upang ihanda ang mga isipan ng mga anak ng tao, o upang ihanda ang kanilang mga puso na tanggapin ang salitang ituturo sa kanila sa panahon ng kanyang pagparito—\n\n17 Upang hindi sila maging mapagmatigas laban sa salita, nang hindi sila maging mapag-alinlangan, at matungo sa pagkalipol, kundi ang tanggapin nila ang salita nang may kagalakan, at tulad ng isang sanga ay maihugpong sa tunay na puno ng ubas, upang sila ay makapasok sa kapahingahan ng Panginoon nilang Diyos.\n\n18 Ngayon, ang mga yaong saserdoteng nagsipaghayo sa mga tao ay nangaral laban sa lahat ng pagsisinungaling, at panlilinlang, at inggitan, at sigalutan, at masasamang hangarin, at panlalait, at pagnanakaw, panloloob, pandarambong, pagpaslang, pakikiapid, at lahat ng uri ng kahalayan, nangangaral na ang mga bagay na ito ay hindi dapat mangyari—\n\n19 Ipinangangaral ang mga bagay na nalalapit nang dumating; oo, ipinangangaral ang pagparito ng Anak ng Diyos, ang kanyang mga paghihirap at kamatayan, at gayundin ang pagkabuhay na mag-uli ng mga patay.\n\n20 At marami sa mga tao ang nagtanong hinggil sa kung saang lugar paroroon ang Anak ng Diyos; at itinuro sa kanila na magpapakita siya sa kanila matapos ang kanyang pagkabuhay na mag-uli; at ang mga ito ay pinakinggan ng mga tao nang may buong kagalakan at kasayihan.\n\n21 At ngayon, matapos na maitatag ang simbahan sa lahat ng dako ng buong lupain—natamo ang tagumpay laban sa diyablo, at ang salita ng Diyos ay naipangaral sa kadalisayan nito sa buong lupain, at ibinubuhos ng Panginoon ang kanyang mga pagpapala sa mga tao—sa gayon nagtapos ang ikalabing-apat na taon ng panunungkulan ng mga hukom sa mga tao ni Nephi.\n\n", "alma 17": "Isang ulat ng mga anak na lalaki ni Mosias, na tinanggihan ang kanilang mga karapatan sa kaharian dahil sa salita ng Diyos, at umahon sa lupain ng Nephi upang mangaral sa mga Lamanita; ang kanilang mga paghihirap at pagkakaligtas—ayon sa talaan ni Alma.\n\nBinubuo ng mga kabanata 17 hanggang 27.\n\n[center][font_size=26]Kabanata 17[/font_size][/center]\n\n[i]Taglay ng mga anak na lalaki ni Mosias ang diwa ng propesiya at ng paghahayag—Sila ay humayo sa kani-kanilang mga landas upang ipahayag ang salita sa mga Lamanita—Si Ammon ay nagtungo sa lupain ng Ismael at naging tagapagsilbi ni Haring Lamoni—Iniligtas ni Ammon ang mga kawan ng hari at pinatay ang kanyang mga kaaway sa tubig ng Sebus. Talata 1–3, mga 77 B.C.; talata 4, mga 91–77 B.C.; at talata 5–39, mga 91 B.C.[/i]\n\n1 Ngayon, ito ay nangyari na habang naglalakbay si Alma mula sa lupain ng Gedeon patimog, patungo sa lupain ng Manti, dinggin, sa panggigilalas niya, nakasalubong niya ang mga anak na lalaki ni Mosias na naglalakbay patungo sa lupain ng Zarahemla.\n\n2 Ngayon, ang mga anak na ito ni Mosias ay kasama ni Alma sa panahong unang nagpakita ang anghel sa kanya; kaya nga, si Alma ay labis na nagalak na makita ang kanyang mga kapatid; at ang nakaragdag pa sa kanyang kagalakan, sila ay kanya pa ring mga kapatid sa Panginoon; oo, at sila ay naging malakas sa kaalaman ng katotohanan; sapagkat sila ay mga lalaking may malinaw na pang-unawa at sinaliksik nila nang masigasig ang mga banal na kasulatan upang malaman nila ang salita ng Diyos.\n\n3 Subalit hindi lamang ito; inilaan nila ang kanilang sarili sa maraming panalangin at pag-aayuno; kaya nga, taglay nila ang diwa ng propesiya at ang diwa ng paghahayag, at kapag sila ay nagturo, sila ay nagtuturo nang may kapangyarihan at karapatan ng Diyos.\n\n4 At sila ay nakapagturo na ng salita ng Diyos sa loob ng labing-apat na taon sa mga Lamanita, nakatamo ng malaking tagumpay sa pagdadala sa marami sa kaalaman ng katotohanan; oo, sa kapangyarihan ng kanilang mga salita ay marami ang nadala sa harapan ng altar ng Diyos, upang manawagan sa kanyang pangalan at magtapat ng kanilang mga kasalanan sa kanyang harapan.\n\n5 Ngayon, ito ang mga pangyayaring naranasan nila sa kanilang mga paglalakbay, sapagkat sila ay maraming naging paghihirap; at sila ay labis na nagdusa, kapwa sa katawan at sa isipan, tulad ng gutom, uhaw at pagod, at gayundin sa labis na paghihirap ng espiritu.\n\n6 Ngayon, ang mga ito ang kanilang mga paglalakbay: Matapos na iwanan ang kanilang amang si Mosias sa unang taon ng mga hukom; tinanggihan ang kahariang nais na igawad sa kanila ng kanilang ama, at gayundin ang hangad ng mga tao;\n\n7 Gayunpaman, nilisan nila ang lupain ng Zarahemla, at dinala ang kanilang mga espada, at kanilang mga sibat, at kanilang mga busog, at kanilang mga palaso, at kanilang mga tirador; at ito ay ginawa nila upang matustusan nila ang kanilang sarili ng pagkain habang nasa ilang.\n\n8 At sa gayon sila lumisan patungo sa ilang na kasama ang ilan pa sa kanilang mga pinili, upang umahon sa lupain ng Nephi upang ipangaral ang salita ng Diyos sa mga Lamanita.\n\n9 At ito ay nangyari na naglakbay sila nang maraming araw sa ilang, at sila ay labis na nag-ayuno at labis na nanalangin upang pagkalooban sila ng Panginoon ng bahagi ng kanyang Espiritu upang makasama nila, at manatili sa kanila, upang sila ay maging mga kasangkapan sa mga kamay ng Diyos nang madala, kung maaari, ang kanilang mga kapatid, ang mga Lamanita, sa kaalaman ng katotohanan, sa kaalaman ng kasamaan ng mga kaugalian ng kanilang mga ama, na hindi tama.\n\n10 At ito ay nangyari na dinalaw sila ng Panginoon sa pamamagitan ng kanyang Espiritu, at sinabi sa kanila: Mapanatag. At napanatag sila.\n\n11 At sinabi rin sa kanila ng Panginoon: Humayo sa mga Lamanita, na inyong mga kapatid, at pagtibayin ang aking salita; gayunman, kayo ay maging matiyaga sa mahabang pagtitiis at mga paghihirap, upang kayo ay makapagpakita sa kanila ng mabubuting halimbawa sa pamamagitan ko, at gagawin ko kayong kasangkapan sa aking mga kamay tungo sa kaligtasan ng maraming tao.\n\n12 At ito ay nangyari na ang mga puso ng mga anak ni Mosias, at gayundin ng mga yaong kasama nila, ay nagkalakas-loob na humayo sa mga Lamanita upang ipahayag sa kanila ang salita ng Diyos.\n\n13 At ito ay nangyari na nang dumating sila sa mga hangganan ng lupain ng mga Lamanita, sila ay naghiwa-hiwalay at nilisan ang isa’t isa, nagtitiwala sa Panginoon na muli silang magkikita-kita sa katapusan ng kanilang pag-aani; sapagkat ipinapalagay nilang dakila ang gawaing kanilang isinagawa.\n\n14 At tunay na dakila ito, sapagkat isinagawa nilang ipangaral ang salita ng Diyos sa isang mababangis at matitigas at malulupit na tao; mga taong nagagalak sa pagpaslang ng mga Nephita, at nilolooban at dinarambong sila; at ang kanilang mga puso ay nakalagak sa mga kayamanan, o sa ginto at pilak, at mamahaling bato; gayunman hinangad nilang matamo ang mga bagay na ito sa pamamagitan ng pagpaslang at pandarambong, upang hindi sila gumawa para sa mga yaon sa pamamagitan ng kanilang sariling mga kamay.\n\n15 Sa gayon sila ay mga taong napakatatamad, marami sa kanila ay sumamba sa mga diyus-diyusan, at ang sumpa ng Diyos ay ipinataw sa kanila dahil sa mga kaugalian ng kanilang mga ama; sa kabila nito, ang mga pangako ng Panginoon ay ipinaaabot sa kanila ayon sa mga hinihingi ng pagsisisi.\n\n16 Samakatwid, ito ang dahilan kung bakit isinagawa ng mga anak ni Mosias ang gawain, nagbabaka sakaling kanilang madala sila sa pagsisisi; nagbabaka sakaling kanilang madala sila sa kaalaman ng plano ng pagtubos.\n\n17 Anupa’t hiniwalay nila ang kani-kanilang sarili mula sa isa’t isa, at humayo sa kanila, bawat lalaki ay nag-iisa, alinsunod sa salita at kapangyarihan ng Diyos na ibinigay sa kanya.\n\n18 Ngayon, si Ammon ang namuno sa kanila, o sa madaling salita, siya ang nangasiwa sa kanila, at kanyang nilisan sila, matapos silang basbasan alinsunod sa kanilang magkakaibang tungkulin, matapos na maibahagi ang salita ng Diyos sa kanila, o nangasiwa sa kanila bago ang kanyang paglisan; at sa gayon sila nagsimula sa kani-kanilang paglalakbay sa lahat ng dako ng lupain.\n\n19 At si Ammon ay nagtungo sa lupain ng Ismael, ang lupaing tinawag alinsunod sa mga anak na lalaki ni Ismael, na sila ring mga naging Lamanita.\n\n20 At nang pasukin ni Ammon ang lupain ng Ismael, ang mga Lamanita ay dinakip siya at iginapos siya, tulad ng kanilang nakaugalian na igapos ang lahat ng Nephita na nahuhulog sa kanilang mga kamay, at dinadala sila sa harapan ng hari; at sa gayon ipinauubaya sa kasiyahan ng hari na patayin sila, o panatilihin sila sa pagkabihag, o itapon sila sa bilangguan, o itaboy sila palabas ng kanyang lupain, alinsunod sa kanyang kagustuhan at kasiyahan.\n\n21 At sa gayon dinala si Ammon sa harapan ng hari na namamahala sa lupain ng Ismael; at ang kanyang pangalan ay Lamoni; at siya ay isang inapo ni Ismael.\n\n22 At tinanong ng hari si Ammon kung nais niyang manirahan sa lupain kasama ng mga Lamanita, o ng kanyang mga tao.\n\n23 At sinabi ni Ammon sa kanya: Opo, nais kong manirahan kasama ng mga taong ito nang ilang panahon; opo, at marahil hanggang sa araw na ako ay mamatay.\n\n24 At ito ay nangyari na labis na nasiyahan si haring Lamoni kay Ammon, at nag-utos na kalagan ang kanyang mga gapos; at kanyang ninais na pakasalan ni Ammon ang isa sa kanyang mga anak na babae.\n\n25 Subalit sinabi ni Ammon sa kanya: Hindi po, kundi magiging tagapagsilbi ninyo ako. Samakatwid, si Ammon ay naging tagapagsilbi ni haring Lamoni. At ito ay nangyari na isinama siya sa iba pang mga tagapagsilbi upang bantayan ang mga kawan ni Lamoni, alinsunod sa kinaugalian ng mga Lamanita.\n\n26 At makalipas ang tatlong araw na nasa paglilingkod siya ng hari, habang siya ay kasama ng mga tagapagsilbing Lamanita na nagtungo kasama ang kanilang mga kawan sa lugar ng tubig, na tinatawag na tubig ng Sebus, at doon ipinapastol ng lahat ng Lamanita ang kanilang mga kawan, upang makainom ang mga ito ng tubig—\n\n27 Anupa’t habang ipinapastol ni Ammon at ng mga tagapagsilbi ng hari ang kanilang mga kawan sa lugar na ito ng tubig, dinggin, ilang bilang ng mga Lamanita, na nagtungong kasama ang kanilang mga kawan upang painumin, ay tumindig at ikinalat ang mga kawan ni Ammon at ng mga tagapagsilbi ng hari, at kanilang ikinalat ang mga ito hanggang sa magpanakbuhan ang mga ito sa iba’t ibang dako.\n\n28 Ngayon, ang mga tagapagsilbi ng hari ay nagsimulang bumulung-bulong, sinasabing: Ngayon, tayo ay ipapapatay ng hari, tulad ng kanyang ginawa sa ating mga kapatid sapagkat ang kanilang mga kawan ay naikalat dahil sa kasamaan ng kalalakihang ito. At sila ay nagsimulang manangis nang labis, sinasabing: Masdan, ang ating mga kawan ay nakakalat na.\n\n29 Ngayon, sila ay tumangis dahil sa takot na patayin. Ngayon, nang makita ito ni Ammon ay tumaba ang kanyang puso sa kagalakan; sapagkat sinabi niya, ipakikita ko ang aking kapangyarihan sa kanila na kapwa ko mga tagapagsilbi, o ang kapangyarihan na nasa akin, sa pagpapanumbalik ng mga kawang ito sa hari, upang makuha ko ang loob ng mga kapwa ko tagapagsilbing ito, nang maakay ko silang maniwala sa aking mga salita.\n\n30 At ngayon, ito ang mga nasasaisip ni Ammon, nang kanyang makita ang mga paghihirap ng mga yaong tinatawag niyang kanyang mga kapatid.\n\n31 At ito ay nangyari na kanyang pinalakas ang loob nila sa pamamagitan ng kanyang mga salita, sinasabing: Mga kapatid ko, magsipagsaya at halinang humayo tayo sa paghahanap sa mga kawan, at sama-samang titipunin natin ang mga ito at ibabalik ang mga ito sa lugar ng tubig; at sa gayon mapangangalagaan natin ang mga kawan para sa hari at hindi niya tayo ipapapatay.\n\n32 At ito ay nangyari na humayo sila sa paghahanap sa mga kawan, at sinunod nila si Ammon, at nagmadali sila nang napakabilis at hinarang ang mga kawan ng hari, at sama-samang tinipong muli ang mga ito sa lugar ng tubig.\n\n33 At ang mga yaong lalaki ay muling tumindig upang ikalat ang kanilang mga kawan; subalit sinabi ni Ammon sa kanyang mga kapatid: Palibutan ang mga kawan upang hindi magpanakbuhan ang mga ito; at ako ay hahayo at makikipaglaban sa mga lalaking ito na mga nagkakalat ng ating mga kawan.\n\n34 Anupa’t ginawa nila ang iniutos sa kanila ni Ammon, at siya ay humayo at tumindig upang makipaglaban sa mga yaong nakatindig malapit sa mga tubig ng Sebus; at ang kanilang bilang ay hindi kakaunti.\n\n35 Samakatwid, hindi sila natakot kay Ammon, sapagkat inakala nila na isa sa kanilang mga tauhan ay makakayang patayin siya alinsunod sa kanilang kasiyahan, sapagkat hindi nila nalalaman na ang Panginoon ay nangako kay Mosias na ililigtas niya ang kanyang mga anak mula sa mga kamay nila; ni hindi nila nalalaman ang anumang bagay hinggil sa Panginoon; kaya nga, sila ay nagagalak sa pagkawasak ng kanilang mga kapatid; at sa kadahilanang ito sila tumindig upang ikalat ang mga kawan ng hari.\n\n36 Subalit si Ammon ay tumindig at nagsimulang magpukol ng mga bato sa kanila sa pamamagitan ng kanyang tirador; oo, sa pambihirang lakas ay kanyang tinirador sila; at sa gayon napatay niya ang ilang bilang nila kung kaya’t nagsimula silang manggilalas sa kanyang lakas; gayunpaman, sila ay nagalit dahil sa pagkakapatay sa kanilang mga kapatid, at nagtika silang pabagsakin siya; kaya nga, nakikitang hindi nila siya matamaan ng kanilang mga bato, sumugod silang dala ang mga pambambo upang patayin siya.\n\n37 Subalit dinggin, bawat lalaking nagtaas ng kanyang pambambo upang hampasin si Ammon ay pinutol niya ang kanilang mga bisig sa pamamagitan ng kanyang espada; sapagkat napaglabanan niya ang kanilang mga hampas sa pamamagitan ng pagputol sa kanilang mga bisig gamit ang talim ng kanyang espada, kung kaya’t nagsimula silang manggilalas, at nagsimulang magsitakas sa kanyang harapan; oo, at hindi kakaunti ang kanilang bilang; at kanyang napatakbo sila sa pamamagitan ng lakas ng kanyang bisig.\n\n38 Ngayon, anim sa kanila ang bumagsak sa pamamagitan ng tirador, subalit wala siyang pinatay maliban sa kanilang pinuno sa pamamagitan ng kanyang espada; at kasindami ng mga bisig na nagtaas laban sa kanya ang pinutol niya, at hindi ito kakaunti.\n\n39 At nang kanyang maitaboy sila papalayo, siya ay nagbalik at pinainom nila ang kanilang mga kawan at ibinalik ang mga ito sa pastulan ng hari, at pagkatapos ay nagtungo sa hari, dala-dala ang mga bisig na pinutol ng espada ni Ammon, ng yaong mga naghangad na patayin siya; at dinala ang mga ito sa hari bilang patotoo ng mga bagay na kanilang ginawa.\n\n", "alma 18": "[center][font_size=26]Kabanata 18[/font_size][/center]\n\n[i]Inakala ni Haring Lamoni na si Ammon ang Dakilang Espiritu—Itinuro ni Ammon sa hari ang tungkol sa Paglikha, ang pakikitungo ng Diyos sa mga tao, at ang pagtubos na darating sa pamamagitan ni Cristo—Si Lamoni ay naniwala at bumagsak sa lupa na tila patay. Mga 90 B.C.[/i]\n\n1 At ito ay nangyari na nag-utos si haring Lamoni sa kanyang mga tagapagsilbi na tumindig at magpatotoo sa lahat ng bagay na kanilang nakita hinggil sa pangyayari.\n\n2 At nang magpatotoo silang lahat sa mga bagay na nakita nila, at nalaman niya ang katapatan ni Ammon sa pangangalaga sa kanyang mga kawan, at gayundin ang tungkol sa kanyang kahanga-hangang lakas sa pakikipaglaban sa mga yaong naghangad na patayin siya, na labis siyang nanggilalas, at sinabi: Tunay nga, ito ay higit pa sa isang tao. Dinggin, hindi ba ito ang Dakilang Espiritu na siyang nagpapadala ng gayong mabibigat na kaparusahan sa mga taong ito, dahil sa kanilang mga pagpaslang?\n\n3 At tinugon nila ang hari, at sinabi: Kung siya man po ang Dakilang Espiritu o isang tao, ay hindi po namin nalalaman; subalit ito lamang po ang nalalaman namin, na hindi po siya mapapatay ng mga kaaway ng hari; ni hindi po nila magagawang ikalat ang mga kawan ng hari kapag kasama namin siya, dahil po sa kanyang kasanayan at kahanga-hangang lakas; kaya nga, nalalaman po namin na siya ay kaibigan ng hari. At ngayon, O hari, hindi po kami naniniwala na ang isang tao ay may gayong kahanga-hangang lakas, sapagkat nalalaman po naming hindi siya maaaring mapatay.\n\n4 At ngayon, nang marinig ng hari ang mga salitang ito, sinabi niya sa kanila: Ngayon, nalalaman ko na ito ang Dakilang Espiritu; at siya ay bumaba sa panahong ito upang pangalagaan ang inyong mga buhay, upang hindi ko kayo ipapatay na tulad ng ginagawa ko sa inyong mga kapatid. Ngayon, ito ang Dakilang Espiritu na siyang sinabi ng ating mga ama.\n\n5 Ngayon, ito ang kaugalian ni Lamoni, na natanggap niya mula sa kanyang ama, na may Dakilang Espiritu. Sa kabila ng naniniwala sila sa Dakilang Espiritu, ipinalagay nilang anuman ang kanilang gawin ay tama; gayunpaman, si Lamoni ay nagsimulang labis na matakot, natakot na baka nakagawa siya ng mali sa pagpapapatay sa kanyang mga tagapagsilbi;\n\n6 Sapagkat kanyang ipinapatay ang marami sa kanila dahil sa ikinalat ng kanilang mga kapatid ang kanilang mga kawan sa lugar ng tubig; at sa gayon, dahil sa naikalat nila ang kanilang mga kawan, sila ay ipinapatay.\n\n7 Ngayon, kagawian ito ng mga yaong Lamanita na tumindig sa malapit sa mga tubig ng Sebus upang ikalat ang mga kawan ng mga tao, nang sa gayon maitaboy nilang palayo ang marami sa mga tupang nakalat sa kanilang sariling lupain, ito na isang kagawian ng pandarambong sa kanila.\n\n8 At ito ay nangyari na nagtanong si haring Lamoni sa kanyang mga tagapagsilbi, sinasabing: Nasaan ang lalaking ito na may gayong kahanga-hangang lakas?\n\n9 At sinabi nila sa kanya: Dinggin, pinakakain po niya ang inyong mga kabayo. Ngayon, inutusan ng hari ang kanyang mga tagapagsilbi bago pa sa panahon ng pagpapainom ng kanilang mga kawan, na nararapat nilang ihanda ang kanyang mga kabayo at karuwahe, at ihatid siya sa lupain ng Nephi; sapagkat may malaking piging na itinakda ang ama ni Lamoni sa lupain ng Nephi, na siyang hari ng buong lupain.\n\n10 Ngayon, nang marinig ni haring Lamoni na inihahanda ni Ammon ang kanyang mga kabayo at karuwahe, siya ay lalong nanggilalas, dahil sa katapatan ni Ammon, sinasabing: Tunay na walang sinumang tagapagsilbi sa lahat ng tagapagsilbi ko ang naging napakatapat na tulad ng taong ito; sapagkat naaalala niya maging ang lahat ng aking mga utos upang isagawa ang mga ito.\n\n11 Ngayon, tunay na nalalaman ko na ito ang Dakilang Espiritu, at nais kong siya ay magtungo sa akin, subalit hindi ako magtatangka.\n\n12 At ito ay nangyari na nang maihanda na ni Ammon ang mga kabayo at karuwahe para sa hari at sa kanyang mga tagapagsilbi, siya ay nagtungo sa hari, at nakita niya na nagbago ang anyo ng mukha ng hari; kaya nga, babalik na sana siya paalis sa kanyang harapan.\n\n13 At isa sa mga tagapagsilbi ng hari ang nagsabi sa kanya, Rabana, na ang ibig ipakahulugan, makapangyarihan o dakilang hari, ipinalalagay na ang kanilang mga hari ay makapangyarihan; at gayon ang sinabi niya sa kanya: Rabana, nais po ng haring manatili kayo.\n\n14 Samakatwid, iniharap ni Ammon ang kanyang sarili sa hari, at sinabi sa kanya: Ano po ang nais ninyong gawin ko para sa inyo, O hari? At hindi siya tinugon ng hari sa loob ng isang oras, alinsunod sa kanilang oras, sapagkat hindi niya alam kung ano ang nararapat niyang sabihin sa kanya.\n\n15 At ito ay nangyari na muling sinabi ni Ammon sa kanya: Ano po ang nais ninyo sa akin? Subalit hindi siya tinugon ng hari.\n\n16 At ito ay nangyari na si Ammon, na puspos ng Espiritu ng Diyos, kaya nga nahiwatigan niya ang mga iniisip ng hari. At sinabi niya sa kanya: Dahil po ba ito sa narinig ninyong ipinagtanggol ko ang inyong mga tagapagsilbi at ang inyong mga kawan, at pinatay ang pito sa kanilang mga kapatid sa pamamagitan ng tirador at ng espada, at pinutol ang mga bisig ng iba pa, upang maipagtanggol ang inyong mga kawan at inyong mga tagapagsilbi; dinggin, ito po ba ang sanhi ng inyong panggigilalas?\n\n17 Sinasabi ko po sa inyo, ano po ba ito, na labis-labis ang inyong panggigilalas? Dinggin, ako po ay isang tao, at inyong tagapagsilbi; kaya nga, anuman ang inyong naising tama, yaon ay gagawin ko.\n\n18 Ngayon, nang marinig ng hari ang mga salitang ito, muli siyang nanggilalas sapagkat namasdan niyang nahihiwatigan ni Ammon ang kanyang mga iniisip; subalit sa kabila nito, ibinuka ni haring Lamoni ang kanyang bibig at sinabi sa kanya: Sino ka? Ikaw ba ang yaong Dakilang Espiritu na nakaaalam ng lahat ng bagay?\n\n19 Tumugon si Ammon at sinabi sa kanya: Hindi po ako.\n\n20 At sinabi ng hari: Paanong nalalaman mo ang mga niloloob ng aking puso? Makapagsasalita ka nang walang takot, at sabihin sa akin ang hinggil sa mga bagay na ito; at sabihin mo rin sa akin sa anong kapangyarihan mo pinatay at pinutol ang mga bisig ng aking mga kapatid na nagkalat ng aking mga kawan—\n\n21 At ngayon, kung sasabihin mo sa akin ang hinggil sa mga bagay na ito, anuman ang naisin mo ay ibibigay ko sa iyo; at kung kinakailangan, pababantayan kita sa aking mga hukbo; subalit nalalaman kong higit kang makapangyarihan kaysa sa kanilang lahat; gayunpaman, anuman ang naisin mo sa akin ay ipagkakaloob ko sa iyo.\n\n22 Ngayon, dahil sa si Ammon ay matalino, gayunpaman ay hindi mapaminsala, sinabi niya kay Lamoni: Makikinig po ba kayo sa aking mga salita, kung sasabihin ko po sa inyo kung sa anong kapangyarihan ko nagagawa ang mga bagay na ito? At ito po ang bagay na ninanais ko sa inyo.\n\n23 At tinugon siya ng hari, at sinabing: Oo, paniniwalaan ko ang lahat ng iyong mga salita. At sa gayong paraan siya napasang-ayon.\n\n24 At si Ammon ay nagsimulang magsalita sa kanya nang may katapangan, at sinabi sa kanya: Naniniwala po ba kayo na may Diyos?\n\n25 At tumugon siya, at sinabi sa kanya: Hindi ko nauunawaan kung ano ang ibig mong sabihin.\n\n26 At sa gayon sinabi ni Ammon: Naniniwala po ba kayo na may Dakilang Espiritu?\n\n27 At sinabi niya, Oo.\n\n28 At sinabi ni Ammon: Yaon ang Diyos. At muling sinabi ni Ammon sa kanya: Naniniwala po ba kayo na ang Dakilang Espiritu na ito, na siyang Diyos, ay nilikha ang lahat ng bagay na nasa langit at nasa lupa?\n\n29 At sinabi niya: Oo, naniniwala akong nilikha niya ang lahat ng bagay na nasa lupa; subalit hindi ko nalalaman ang kalangitan.\n\n30 At sinabi sa kanya ni Ammon: Ang kalangitan ay isang lugar kung saan nananahanan ang Diyos at lahat ng kanyang mga banal na anghel.\n\n31 At sinabi ni haring Lamoni: Iyon ba ay sa itaas ng lupa?\n\n32 At sinabi ni Ammon: Opo, at pinagmamasdan niya ang lahat ng anak ng tao; at nalalaman po niya ang lahat ng saloobin at layunin ng puso; sapagkat sa pamamagitan ng kanyang kamay ay nilikha silang lahat mula sa simula.\n\n33 At sinabi ni haring Lamoni: Naniniwala ako sa lahat ng bagay na ito na iyong sinabi. Ikaw ba ay isinugo mula sa Diyos?\n\n34 Sinabi ni Ammon sa kanya: Ako po ay isang tao; at ang tao sa simula ay nilikha na kawangis ng Diyos, at tinawag po ako ng kanyang Banal na Espiritu na ituro ang mga bagay na ito sa mga taong ito, upang sila po ay madala sa kaalaman ng yaong makatarungan at totoo;\n\n35 At isang bahagi ng Espiritung yaon ang namamalagi sa akin, na nagbibigay po sa akin ng kaalaman, at gayundin ng kapangyarihan alinsunod sa aking pananampalataya at mga naisin na nasa Diyos.\n\n36 Ngayon, nang sabihin ni Ammon ang mga salitang ito, siya ay nagsimula sa paglikha ng daigdig, at gayundin sa paglikha kay Adan, at sinabi sa kanya ang lahat ng bagay hinggil sa pagkahulog ng tao, at isinalaysay at ipinaalam sa kanya ang mga talaan at ang mga banal na kasulatan ng mga tao, na sinabi ng mga propeta, maging mula sa panahon na ang kanilang amang si Lehi ay lumisan sa Jerusalem.\n\n37 At isinalaysay rin niya sa kanila (sapagkat ito ay sa hari at sa kanyang mga tagapagsilbi) ang lahat ng paglalakbay ng kanilang mga ama sa ilang, at lahat ng kanilang mga pagdurusa dahil sa gutom at uhaw, at kanilang paghihirap, at iba pa.\n\n38 At isinalaysay rin niya sa kanila ang hinggil sa paghihimagsik nina Laman at Lemuel, at ng mga anak na lalaki ni Ismael, oo, ang lahat ng kanilang mga paghihimagsik ay isinalaysay niya sa kanila; at ipinaliwanag niya sa kanila ang lahat ng talaan at mga banal na kasulatan mula sa panahong nilisan ni Lehi ang Jerusalem hanggang sa kasalukuyang panahon.\n\n39 Subalit hindi lamang ito; sapagkat ipinaliwanag niya sa kanila ang plano ng pagtubos, na inihanda mula pa sa pagkakatatag ng daigdig; at ipinaalam din niya sa kanila ang hinggil sa pagparito ni Cristo, at lahat ng gawain ng Panginoon ay ipinaalam niya sa kanila.\n\n40 At ito ay nangyari na matapos niyang sabihin ang lahat ng bagay na ito at ipaliwanag ang mga ito sa hari, na ang hari ay naniwala sa lahat ng kanyang mga salita.\n\n41 At nagsimula siyang magsumamo sa Panginoon, sinasabing: O Panginoon, maawa, alinsunod po sa inyong masaganang awa na inyong ipinadama sa mga tao ni Nephi, sa akin, at sa aking mga tao.\n\n42 At ngayon, nang sabihin niya ito, siya ay nalugmok sa lupa, na tila bagang siya ay patay na.\n\n43 At ito ay nangyari na binuhat siya ng kanyang mga tagapagsilbi at dinala siya sa kanyang asawa, at inilapag siya sa isang higaan; at nahihiga siyang tila bagang patay na sa loob ng dalawang araw at dalawang gabi; at ang kanyang asawa, at kanyang mga anak na lalaki, at kanyang mga anak na babae ay ipinagdalamhati siya, alinsunod sa pamamaraan ng mga Lamanita, labis na nananaghoy sa kanyang pagkawala.\n\n", "alma 19": "[center][font_size=26]Kabanata 19[/font_size][/center]\n\n[i]Natanggap ni Lamoni ang liwanag ng buhay na walang hanggan at nakita ang Manunubos—Ang kanyang sambahayan ay nawalan ng malay-tao, at marami ang nakakita ng mga anghel—Si Ammon ay himalang pinangalagaan—Bininyagan niya ang marami at nagtatag ng isang simbahan sa kanila. Mga 90 B.C.[/i]\n\n1 At ito ay nangyari na pagkalipas ng dalawang araw at dalawang gabi, kanila sanang kukunin ang kanyang katawan at ilalagay ito sa isang libingan, na ginawa nila para sa layunin ng paglilibing ng kanilang mga patay.\n\n2 Ngayon, ang reyna na narinig ang katanyagan ni Ammon, kaya nga, siya ay nagpasabi at nagnais na magtungo siya sa kanya.\n\n3 At ito ay nangyari na ginawa ni Ammon ang ipinag-utos sa kanya, at nagtungo sa reyna, at nagnais na malaman kung ano ang nais niyang ipagawa sa kanya.\n\n4 At sinabi niya sa kanya: Ipinaalam sa akin ng mga tagapagsilbi ng aking asawa na ikaw ay isang propeta ng banal na Diyos, at na mayroon kang kapangyarihang gumawa ng maraming dakilang gawain sa kanyang pangalan;\n\n5 Samakatwid, kung ito ang pagbabatayan, nais kong pumasok ka at tingnan ang aking asawa, sapagkat nakahiga siya sa kanyang higaan sa loob na ng dalawang araw at dalawang gabi; at ang ilan ay nagsasabing hindi pa siya patay, subalit sinasabi naman ng iba na patay na siya at namamaho na, at nararapat na siyang ilagay sa libingan; subalit para sa akin, hindi siya namamaho.\n\n6 Ngayon, ito ang naisin ni Ammon sapagkat alam niyang si haring Lamoni ay nasa ilalim ng kapangyarihan ng Diyos; alam niya na ang madilim na tabing ng kawalang-paniniwala ay iwinawaksi mula sa kanyang isipan, at ang liwanag na umilaw sa kanyang isipan, na liwanag ng kaluwalhatian ng Diyos, na isang kagila-gilalas na liwanag ng kanyang kabutihan—oo, ang liwanag na ito ang nagbigay ng kagalakan sa kanyang kaluluwa, sa pagkakapalis ng ulap ng kadiliman, at na ang liwanag ng buhay na walang hanggan ay nagningas sa kanyang kaluluwa, oo, alam niyang nadaig nito ang kanyang likas na pangangatawan, at tinangay siya sa Diyos—\n\n7 Samakatwid, kung ano ang hiniling ng reyna sa kanya ang tangi niyang naisin. Kaya nga, siya ay pumasok upang tingnan ang hari alinsunod sa hiniling sa kanya ng reyna; at nakita niya ang hari, at alam niyang hindi siya patay.\n\n8 At sinabi niya sa reyna: Hindi po siya patay, kundi siya ay natutulog sa Diyos, at sa kinabukasan, siya po ay muling magbabangon; kaya nga, siya ay huwag pong ilibing.\n\n9 At sinabi ni Ammon sa kanya: Naniniwala po ba kayo rito? At sinabi niya sa kanya: Wala akong katibayan maliban sa iyong salita, at ang salita ng aming mga tagapagsilbi; gayunpaman, naniniwala akong mangyayari ang alinsunod sa iyong sinabi.\n\n10 At sinabi ni Ammon sa kanya: Pinagpala po kayo dahil sa inyong labis na pananampalataya; sinasabi ko po sa inyo, babae, na wala pong gayong kalaking pananampalataya sa lahat ng tao ng mga Nephita.\n\n11 At ito ay nangyari na nagbantay siya sa higaan ng kanyang asawa mula noon maging hanggang sa kinabukasan na siyang itinakda ni Ammon na pagbangon niya.\n\n12 At ito ay nangyari na bumangon siya, alinsunod sa mga salita ni Ammon; at nang siya ay bumangon, iniunat niya ang kanyang kamay sa babae, at sinabi: Purihin ang pangalan ng Diyos, at pagpalain ka.\n\n13 Sapagkat tunay na yamang ikaw ay buhay, dinggin, nakita ko ang aking Manunubos; at siya ay paparito, at isisilang ng isang babae, at tutubusin niya ang buong sangkatauhan na naniniwala sa kanyang pangalan. Ngayon, nang sabihin niya ang mga salitang ito, tumaba ang kanyang puso, at muli siyang nalugmok sa kagalakan; at ang reyna ay nalugmok din, na nadaig ng Espiritu.\n\n14 Ngayon, nang makita ni Ammon na bumuhos ang Espiritu ng Panginoon alinsunod sa kanyang mga panalangin sa mga Lamanita, na kanyang mga kapatid, na naging dahilan ng labis na pagdadalamhati ng mga Nephita, o sa lahat ng tao ng Diyos dahil sa kanilang mga kasamaan at kanilang mga kaugalian, siya ay napaluhod sa kanyang mga tuhod, at nagsimulang ibuhos ang kanyang kaluluwa sa panalangin at pasasalamat sa Diyos dahil sa ginawa niya para sa kanyang mga kapatid; at siya rin ay nadaig sa kagalakan; at sa gayon nalugmok lahat silang tatlo sa lupa.\n\n15 Ngayon, nang makita ng mga tagapagsilbi ng hari na nalugmok sila, nagsimula rin silang magsumamo sa Diyos, sapagkat ang takot sa Panginoon ay nanaig din sa kanila, sapagkat sila ang mga yaong tumindig sa harapan ng hari at nagpatotoo sa kanya hinggil sa kahanga-hangang lakas ni Ammon.\n\n16 At ito ay nangyari na nanawagan sila sa pangalan ng Panginoon, sa kanilang lakas, maging hanggang sa silang lahat ay nalugmok sa lupa, maliban sa isa sa kababaihang Lamanita, na Abis ang pangalan, siya na nagbalik-loob na sa Panginoon nang maraming taon, dahil sa isang kamangha-manghang pangitain ng kanyang ama—\n\n17 Sa gayon, sapagkat nagbalik-loob sa Panginoon, at kailanman ay hindi ito naipaalam, kaya nga, nang makita niya na ang lahat ng tagapagsilbi ni Lamoni ay nalugmok sa lupa, at gayundin ang kanyang babaeng pinagsisilbihan, ang reyna, at ang hari, at si Ammon ay nakahandusay sa lupa, alam niyang ito ay kapangyarihan ng Diyos; at inaakala na ang pagkakataong ito, sa pamamagitan ng pagpapaalam sa mga tao kung ano ang nangyari sa kanila, na sa pamamagitan ng pagmalas ng tagpong ito, magiging dahilan ito upang maniwala sila sa kapangyarihan ng Diyos, kaya nga, siya ay tumakbo sa bahay-bahay, ipinaaalam ito sa mga tao.\n\n18 At nagsimula silang sama-samang tipunin ang kanilang sarili sa tahanan ng hari. At maraming tao ang dumating, at sa kanilang panggigilalas, namasdan nila ang hari, at ang reyna, at ang kanilang mga tagapagsilbi na nakahandusay sa lupa, at silang lahat ay nakahiga roon na tila bagang mga patay na; at nakita rin nila si Ammon, at dinggin, isa siyang Nephita.\n\n19 At ngayon, ang mga tao ay nagsimulang bumulung-bulong sa kanilang sarili; sinasabi ng ilan na ito ay isang kakila-kilabot na kasamaan na sumapit sa kanila, o sa hari at sa kanyang sambahayan, sapagkat ipinahintulot niyang manatili ang Nephita sa lupain.\n\n20 Subalit sila ay pinagsabihan ng iba, sinasabing: Ang hari ang siyang nagdala ng kasamaang ito sa kanyang sambahayan, dahil sa ipinapatay niya ang kanyang mga tagapagsilbi na naikalat ang kanilang mga kawan sa mga tubig ng Sebus.\n\n21 At sila rin ay pinagsabihan ng mga yaong lalaking nagsitindig sa mga tubig ng Sebus at siyang nagkalat ng mga kawan na pag-aari ng hari, sapagkat sila ay galit kay Ammon dahil sa bilang ng kanyang napatay sa kanilang mga kapatid sa mga tubig ng Sebus, habang ipinagtatanggol ang mga kawan ng hari.\n\n22 Ngayon, isa sa kanila, na ang kapatid na lalaki ay napatay ng espada ni Ammon, sa labis na galit kay Ammon ay hinugot ang kanyang espada at lumusob upang itarak niya ito kay Ammon, upang patayin siya; at nang itaas niya ang espada upang saksakin siya, dinggin, bumagsak siyang patay.\n\n23 Ngayon, nakikita nating si Ammon ay hindi maaaring mapatay, sapagkat sinabi ng Panginoon kay Mosias na kanyang ama: Pangangalagaan ko siya, at mangyayari ito sa kanya alinsunod sa iyong pananampalataya—kaya nga, ipinagkatiwala siya ni Mosias sa Panginoon.\n\n24 At ito ay nangyari na nang mamasdan ng maraming tao na bumagsak na patay ang lalaki, na siyang nagtaas ng espada upang patayin si Ammon, na nanaig ang takot sa kanilang lahat, at hindi nila tinangkang iunat ang kanilang mga kamay upang hawakan siya o sinuman sa mga yaong nangalugmok; at nagsimula silang muling manggilalas sa kanilang sarili kung ano kaya ang sanhi ng dakilang kapangyarihang ito, o ano ang ibig sabihin ng lahat ng bagay na ito.\n\n25 At ito ay nangyari na marami sa kanila ang nagsabi na si Ammon ang Dakilang Espiritu, at ang iba ay nagsabi naman na siya ay isinugo ng Dakilang Espiritu;\n\n26 Subalit pinagsabihan silang lahat ng iba, sinasabing isa siyang halimaw, na isinugo mula sa mga Nephita upang parusahan sila.\n\n27 At may ilang nagsabing isinugo si Ammon ng Dakilang Espiritu upang sila ay pahirapan dahil sa kanilang mga kasamaan; at na ang Dakilang Espiritu ang palaging nangangalaga sa mga Nephita, na siyang palaging nagliligtas sa kanila mula sa kanilang mga kamay; at sinabi nila na ang Dakilang Espiritu na ito ang siyang lumipol sa marami sa kanilang mga kapatid na mga Lamanita.\n\n28 At sa gayon nagsimulang maging matalim ang mga pagtatalu-talo sa kanila. At habang sila ay nasa gayong pagtatalu-talo, ang babaeng tagapagsilbi na siyang nagtipon sa maraming tao ay dumating, at nang kanyang makita ang pagtatalu-talo sa maraming tao, siya ay labis na nalungkot, maging hanggang sa maluha.\n\n29 At ito ay nangyari na siya ay lumapit at hinawakan ang kamay ng reyna na baka sakaling kanyang maitayo siya mula sa lupa; at nang hawakan niya ang kanyang kamay, siya ay bumangon at tumayo sa kanyang mga paa, at sumigaw sa isang malakas na tinig, sinasabing: O mapagpalang Jesus, na nagligtas sa akin mula sa kakila-kilabot na impiyerno! O mapagpalang Diyos, kaawaan ang mga taong ito!\n\n30 At nang sabihin niya ito, pinagdaop niya nang mahigpit ang kanyang mga palad, napupuspos ng kagalakan, nangungusap ng maraming salitang hindi maunawaan; at nang magawa na niya ito, hinawakan niya ang haring si Lamoni sa kamay, at dinggin, siya ay bumangon at tumayo sa kanyang mga paa.\n\n31 At siya, nakikita ang pagtatalu-talo sa kanyang mga tao, ay kaagad-agad na lumapit at nagsimulang pagsabihan sila, at ituro sa kanila ang mga salitang kanyang narinig mula sa bibig ni Ammon; at kasindami ng nakarinig ng kanyang mga salita ang naniwala at nagbalik-loob sa Panginoon.\n\n32 Subalit marami sa kanila ang tumangging makinig sa kanyang mga salita; kaya nga, humayo sila sa kani-kanilang landas.\n\n33 At ito ay nangyari na nang bumangon si Ammon, siya rin ay nangaral sa kanila, at gayundin ang lahat ng tagapagsilbi ni Lamoni; at ipinahayag nilang lahat sa mga tao ang gayunding bagay—na ang kanilang mga puso ay nagbago; na wala na silang pagnanais pang gumawa ng masama.\n\n34 At dinggin, marami ang nagpahayag sa mga tao na sila ay nakakita ng mga anghel at nakipag-usap sa kanila; at sa gayon sila nangusap sa kanila tungkol sa mga bagay ng Diyos, at sa kanyang katwiran.\n\n35 At ito ay nangyari na marami ang naniwala sa kanilang mga salita; at kasindami ng naniwala ang nabinyagan; at sila ay naging mga matwid na tao, at sila ay nagtatag ng isang simbahan sa kanila.\n\n36 At sa gayon nagsimula ang gawain ng Panginoon sa mga Lamanita; sa gayon nagsimulang ibuhos ng Panginoon ang kanyang Espiritu sa kanila; at nakikita nating nakaunat ang kanyang bisig sa lahat ng taong magsisisi at maniniwala sa kanyang pangalan.\n\n", "alma 20": "[center][font_size=26]Kabanata 20[/font_size][/center]\n\n[i]Ipinadala ng Panginoon si Ammon sa Midoni upang palayain ang kanyang mga nakabilanggong kapatid—Nakasalubong nina Ammon at Lamoni ang ama ni Lamoni, na siyang hari ng buong lupain—Pinilit ni Ammon ang matandang hari na pahintulutan ang pagpapalaya sa kanyang mga kapatid. Mga 90 B.C.[/i]\n\n1 At ito ay nangyari na nang maitatag nila ang isang simbahan sa lupaing yaon, hiniling ni haring Lamoni na samahan siya ni Ammon sa lupain ng Nephi upang kanyang maipakilala siya sa kanyang ama.\n\n2 At ang tinig ng Panginoon ay nangusap kay Ammon, sinasabing: Hindi ka aahon sa lupain ng Nephi, sapagkat dinggin, pagtatangkaan ng hari ang iyong buhay; subalit magtungo ka sa lupain ng Midoni; sapagkat dinggin, ang iyong kapatid na si Aaron, at gayundin sina Muloki at Amma ay nasa bilangguan.\n\n3 Ngayon, ito ay nangyari na nang marinig ito ni Ammon, sinabi niya kay Lamoni: Dinggin, ang akin pong kapatid at mga kapanalig ay nasa bilangguan sa Midoni, at hahayo po ako upang mapalaya ko sila.\n\n4 Ngayon, sinabi ni Lamoni kay Ammon: Nalalaman ko, sa lakas ng Panginoon ay magagawa mo ang lahat ng bagay. Subalit dinggin, ako ay sasama sa iyo sa lupain ng Midoni; sapagkat ang hari ng lupain ng Midoni, na ang pangalan ay Antiomno, ay aking kaibigan; kaya nga, magtutungo ako sa lupain ng Midoni, upang masuyo ko ang hari ng lupain, at palalabasin niya ang iyong mga kapatid mula sa bilangguan. Ngayon, sinabi ni Lamoni sa kanya: Sino ang nagsabi sa iyo na ang iyong mga kapatid ay nasa bilangguan?\n\n5 At sinabi ni Ammon sa kanya: Wala pong sinumang nagsabi sa akin, maliban sa Diyos; at sinabi po niya sa akin—Humayo at palayain ang iyong mga kapatid, sapagkat sila ay nasa bilangguan sa lupain ng Midoni.\n\n6 Ngayon, nang marinig ito ni Lamoni ay iniutos niya sa kanyang mga tagapagsilbi na ihanda ang kanyang mga kabayo at kanyang mga karuwahe.\n\n7 At sinabi niya kay Ammon: Halina, sasama ako sa iyo sa lupain ng Midoni, at doon, ako ay makikiusap sa hari na palabasin niya sa bilangguan ang iyong mga kapatid.\n\n8 At ito ay nangyari na habang naglalakbay sina Ammon at Lamoni patungo roon, nakasalubong nila ang ama ni Lamoni na siyang hari ng buong lupain.\n\n9 At dinggin, sinabi ng ama ni Lamoni sa kanya: Bakit hindi ka nagtungo sa piging sa dakilang araw na yaon nang magpapiging ako para sa aking mga anak, at sa aking mga tao?\n\n10 At sinabi rin niya: Saan ka patutungo kasama ng Nephita na ito, na isa sa mga anak ng sinungaling?\n\n11 At ito ay nangyari na ipinaalam sa kanya ni Lamoni kung saan siya patutungo, sapagkat siya ay natakot na galitin siya.\n\n12 At sinabi rin niya sa kanya ang lahat ng dahilan ng pananatili niya sa kanyang sariling kaharian, kung kaya’t hindi siya nakatungo sa kanyang ama sa piging na inihanda niya.\n\n13 At ngayon, nang maipaalam sa kanya ni Lamoni ang lahat ng bagay na ito, dinggin, sa panggigilalas niya, ang kanyang ama ay nagalit sa kanya, at nagsabi: Lamoni, isusuko mo ang mga Nephita na ito, na mga anak ng sinungaling. Dinggin, ninakawan niya ang ating mga ama; at ngayon, ang kanyang mga anak ay nakikihalubilo na rin sa atin upang magawa nila, sa pamamagitan ng kanilang katusuhan at kanilang mga kasinungalingan, na linlangin tayo, upang muli nila tayong malooban ng ating mga ari-arian.\n\n14 Ngayon, inutusan si Lamoni ng kanyang ama na kanyang nararapat patayin si Ammon sa pamamagitan ng espada. At kanyang inutusan din siya na hindi siya nararapat na magtungo sa lupain ng Midoni, kundi siya ay nararapat na magbalik kasama niya sa lupain ng Ismael.\n\n15 Subalit sinabi ni Lamoni sa kanya: Hindi ko po papatayin si Ammon, ni hindi po ako babalik sa lupain ng Ismael, kundi ako po ay magtutungo sa lupain ng Midoni upang mapalaya ko ang mga kapatid ni Ammon, sapagkat nalalaman ko pong sila ay mga taong matwid at mga banal na propeta ng tunay na Diyos.\n\n16 Ngayon, nang marinig ng kanyang ama ang mga salitang ito, siya ay nagalit sa kanya, at hinugot niya ang kanyang espada upang saksakin siya pabagsak sa lupa.\n\n17 Subalit tumindig si Ammon at sinabi sa kanya: Dinggin, hindi po ninyo papatayin ang inyong anak; gayunpaman, higit na mabuting siya po ay pumanaw kaysa sa inyo, sapagkat dinggin, siya po ay nagsisi na ng kanyang mga kasalanan; subalit kung papanaw po kayo sa panahong ito, sa inyong galit, ang inyo pong kaluluwa ay hindi maliligtas.\n\n18 At muli, kinakailangan pong magpigil kayo; sapagkat kung papatayin ninyo ang inyong anak, siya po na isang taong walang sala, na ang kanya pong dugo ay daraing mula sa lupa sa Panginoon niyang Diyos, upang ang paghihiganti ay mapasainyo; at malamang na mawala po sa inyo ang inyong kaluluwa.\n\n19 Ngayon, nang sabihin ni Ammon ang mga salitang ito sa kanya, kanyang tinugon siya, sinasabing: Nalalaman ko na kung papatayin ko ang aking anak na padadanakin ko ang dugo ng walang sala; sapagkat ikaw ang naghangad na mapatay siya.\n\n20 At iniunat niya ang kanyang kamay upang patayin si Ammon. Subalit napaglabanan ni Ammon ang kanyang mga saksak, at sinugatan din ang kanyang kamay upang hindi niya ito magamit.\n\n21 Ngayon, nang makita ng hari na siya ay kayang patayin ni Ammon, siya ay nagsimulang magmakaawa kay Ammon na huwag kitlin ang kanyang buhay.\n\n22 Subalit itinaas ni Ammon ang kanyang espada, at sinabi sa kanya: Dinggin, sasaksakin ko po kayo maliban kung inyong ipagkaloob sa akin na ang aking mga kapatid ay mapalaya sa bilangguan.\n\n23 Ngayon, ang hari, na natatakot na mawala ang kanyang buhay, ay nagsabi: Kung hindi mo ako papatayin ay ipagkakaloob ko sa iyo ang anumang hihingin mo, maging ang kalahati ng kaharian.\n\n24 Ngayon, nang makita ni Ammon na nagawa niya sa matandang hari ang alinsunod sa kanyang nais, sinabi niya sa kanya: Kung ipagkakaloob po ninyo na ang aking mga kapatid ay palabasin sa bilangguan, at na mananatili rin kay Lamoni ang kanyang kaharian, at hindi po kayo magagalit sa kanya, sa halip, ipagkakaloob po na magawa niya ang naaayon sa kanyang sariling mga naisin sa anumang bagay na iniisip niya, sa gayon hindi ko po kayo papatayin; kung hindi, kayo po ay sasaksakin ko pabagsak sa lupa.\n\n25 Ngayon, nang sabihin ni Ammon ang mga salitang ito, ang hari ay nagsimulang magsaya dahil sa kanyang buhay.\n\n26 At nang makita niyang walang hangad si Ammon na patayin siya, at nang kanya ring makita ang dakilang pagmamahal na taglay niya para sa kanyang anak na si Lamoni, siya ay labis na nanggilalas, at sinabi: Dahil sa ito lamang ang hiniling mo, na palayain ko ang iyong mga kapatid, at pahintulutang manatili sa anak kong si Lamoni ang kanyang kaharian, dinggin, ipagkakaloob ko sa iyo na manatili sa aking anak ang kanyang kaharian mula ngayon at magpakailanman; at hindi ko na siya pamamahalaan pa—\n\n27 At ipagkakaloob ko rin sa iyo na ang iyong mga kapatid ay mapalabas sa bilangguan, at makatutungo ka at ang iyong mga kapatid sa akin, sa aking kaharian; sapagkat lubos kong nanaising makita ka. Sapagkat ang hari ay labis na nanggilalas sa mga salitang sinabi niya, at sa mga salita ring sinabi ng kanyang anak na si Lamoni, kaya nga nagnais siyang malaman ang mga ito.\n\n28 At ito ay nangyari na nagpatuloy sina Ammon at Lamoni sa kanilang paglalakbay patungo sa lupain ng Midoni. At nakuha ni Lamoni ang pagsang-ayon sa paningin ng hari ng lupain; kaya nga, ang mga kapatid ni Ammon ay pinalabas sa bilangguan.\n\n29 At nang makatagpo sila ni Ammon ay labis siyang nalungkot, sapagkat dinggin, sila ay mga nakahubad, at ang kanilang mga balat ay labis na nagasgas dahil sa pagkakagapos ng matitibay na lubid. At sila ay nagdanas din ng gutom, uhaw, at lahat ng uri ng paghihirap; gayunpaman, sila ay naging matiisin sa lahat ng kanilang mga pagdurusa.\n\n30 At, tulad ng nangyari, naging kapalaran nilang mahulog sa mga kamay ng higit na mapagmatigas at higit na matitigas ang leeg na mga tao; kaya nga sila ay tumangging makinig sa kanilang mga salita, at kanilang itinaboy silang palabas, at hinambalos sila, at itinaboy sila mula sa bahay-bahay, at mula sa isang lugar sa isa pang lugar, maging hanggang sa makarating sila sa lupain ng Midoni; at doon sila ay dinakip at itinapon sa bilangguan, at iginapos ng matitibay na lubid, at nanatili sa bilangguan sa loob ng maraming araw, at pinalaya nina Lamoni at Ammon.\n\n", "alma 21": "Ang ulat ng pangangaral nina Aaron, at Muloki, at ng kanilang mga kapatid, sa mga Lamanita.\n\nBinubuo ng mga kabanata 21 hanggang 25.\n\n[center][font_size=26]Kabanata 21[/font_size][/center]\n\n[i]Nagturo si Aaron sa mga Amalekita tungkol kay Cristo at sa Kanyang Pagbabayad-sala—Ibinilanggo sa Midoni si Aaron at ang kanyang mga kapatid—Pagkatapos ng kanilang paglaya, sila ay nagturo sa mga sinagoga at marami ang napabalik-loob—Ipinahintulot ni Lamoni ang kalayaang panrelihiyon sa mga tao sa lupain ng Ismael. Mga 90–77 B.C.[/i]\n\n1 Ngayon, nang maghiwa-hiwalay si Ammon at ang kanyang mga kapatid sa mga hangganan ng lupain ng mga Lamanita, dinggin, si Aaron ay humayo sa kanyang paglalakbay patungo sa lupaing tinatawag ng mga Lamanita na Jerusalem, tinawag ito alinsunod sa lupang sinilangan ng kanilang mga ama; at ito ay malayo, katabi ng mga hangganan ng Mormon.\n\n2 Ngayon, ang mga Lamanita at ang mga Amalekita at ang mga tao ni Amulon ay nagtayo ng isang dakilang lungsod, na tinawag na Jerusalem.\n\n3 Ngayon, ang mga Lamanita sa kanilang sarili ay sapat nang matitigas, subalit ang mga Amalekita at ang mga Amulonita ay higit na matitigas; kaya nga nagawa nilang patigasin ng mga Lamanita ang kanilang mga puso, upang labis na lumala ang kanilang kasamaan at kanilang mga karumal-dumal na gawain.\n\n4 At ito ay nangyari na dumating si Aaron sa lungsod ng Jerusalem, at unang nagsimulang mangaral sa mga Amalekita. At siya ay nagsimulang mangaral sa kanila sa kanilang mga sinagoga, sapagkat sila ay nagtayo ng mga sinagoga alinsunod sa orden ng mga Nehor; sapagkat marami sa mga Amalekita at sa mga Amulonita ang naaalinsunod sa orden ng mga Nehor.\n\n5 Samakatwid, nang pumasok si Aaron sa isa sa kanilang mga sinagoga upang mangaral sa mga tao, at habang nangungusap siya sa kanila, dinggin, may tumindig na isang Amalekita at nagsimulang makipagtalo sa kanya, sinasabing: Ano itong pinatototohanan mo? Nakakita ka ba ng anghel? Bakit hindi nagpapakita sa amin ang mga anghel? Dinggin, hindi ba kasimbuti ng mga taong ito ang iyong mga tao?\n\n6 Sinabi mo rin, maliban kung magsisisi kami ay masasawi kami. Paano mo nalaman ang saloobin at layunin ng aming mga puso? Paano mo nalamang may dahilan upang kami ay magsisi? Paano mo nalamang hindi kami mga matwid na tao? Dinggin, kami ay nagtayo ng mga santuwaryo, at sama-samang tinitipon namin ang aming sarili upang sumamba sa Diyos. Kami ay naniniwalang ililigtas ng Diyos ang lahat ng tao.\n\n7 Ngayon, sinabi ni Aaron sa kanya: Naniniwala ka bang paparito ang Anak ng Diyos upang tubusin ang sangkatauhan mula sa kanilang mga kasalanan?\n\n8 At sinabi ng lalaki sa kanya: Hindi kami naniniwalang nalalaman mo ang gayong bagay. Hindi kami naniniwala sa mga hangal na kaugaliang ito. Hindi kami naniniwalang nalalaman mo ang mga bagay na mangyayari, ni hindi kami naniniwala na ang iyong mga ama at gayundin ang aming mga ama ay nalaman ang hinggil sa mga bagay na kanilang sinabi, na darating.\n\n9 Ngayon, nagsimulang buklatin ni Aaron sa kanila ang mga banal na kasulatan hinggil sa pagparito ni Cristo, at gayundin ang hinggil sa pagkabuhay na mag-uli ng mga patay, at na hindi magkakaroon ng pagtubos para sa sangkatauhan maliban sa pamamagitan ng kamatayan at mga pagpapakasakit ni Cristo, at ng pagbabayad-sala ng kanyang dugo.\n\n10 At ito ay nangyari na nang simulan niyang ipaliwanag sa kanila ang mga bagay na ito, sila ay nagalit sa kanya, at nagsimulang kutyain siya; at tumanggi silang makinig sa mga salitang kanyang sinabi.\n\n11 Samakatwid, nang makita niyang tumanggi silang makinig sa kanyang mga salita, nilisan niya ang kanilang sinagoga, at nagtungo sa isang nayon na tinatawag na Ani-Anti, at doon niya natagpuan si Muloki na ipinangangaral ang salita sa kanila; at gayundin si Amma at ang kanyang mga kapatid. At sila ay nakipagtalo sa marami tungkol sa salita.\n\n12 At ito ay nangyari na nakita nilang patitigasin ng mga tao ang kanilang mga puso, kaya nga, sila ay lumisan at nakarating sa lupain ng Midoni. At ipinangaral nila ang salita sa marami, at kakaunti ang naniwala sa mga salitang kanilang itinuro.\n\n13 Gayunpaman, si Aaron at ang ilan sa kanyang mga kapatid ay dinakip at itinapon sa bilangguan, at ang nalalabi sa kanila ay nagsitakas mula sa lupain ng Midoni patungo sa mga lugar sa palibot.\n\n14 At ang mga yaong itinapon sa bilangguan ay nagdusa ng maraming bagay, at sila ay nakalaya sa pamamagitan ng kamay nina Lamoni at Ammon, at sila ay pinakain at dinamitan.\n\n15 At sila ay humayong muli upang ipahayag ang salita, at sa gayon sila nakalaya sa unang pagkakataon sa bilangguan; at sa gayon sila nagdusa.\n\n16 At sila ay humayo saanman sila akayin ng Espiritu ng Panginoon, ipinangangaral ang salita ng Diyos sa lahat ng sinagoga ng mga Amalekita, o sa bawat pagtitipon ng mga Lamanita kung saan sila maaaring tanggapin.\n\n17 At ito ay nangyari na nagsimulang pagpalain sila ng Panginoon, kung kaya nga’t nadala nila ang marami sa kaalaman ng katotohanan; oo, napaniwala nila ang marami tungkol sa kanilang mga kasalanan, at sa mga kaugalian ng kanilang mga ama, na hindi tama.\n\n18 At ito ay nangyari na nagbalik sina Ammon at Lamoni sa lupain ng Ismael mula sa lupain ng Midoni, na lupaing kanilang mana.\n\n19 At hindi pinahintulutan ni haring Lamoni na si Ammon ay maglingkod sa kanya; o maging kanyang tagapagsilbi.\n\n20 Kundi ipinag-utos niyang magtayo ng mga sinagoga sa lupain ng Ismael; at ipinag-utos niya na ang kanyang mga tao, o ang mga taong nasa ilalim ng kanyang paghahari, ay nararapat na sama-samang tipunin ang kanilang sarili.\n\n21 At siya ay nagsaya hinggil sa kanila, at kanyang tinuruan sila ng maraming bagay. At ipinahayag din niya sa kanila na sila ay mga taong nasasakupan niya, at na sila ay mga taong malaya, na sila ay malaya mula sa mga pang-aapi ng hari, na kanyang ama; sapagkat ipinagkaloob ng kanyang ama sa kanya na siya ay makapamahala sa mga tao na nasa lupain ng Ismael, at sa lahat ng lupain sa palibot.\n\n22 At ipinahayag din niya sa kanila na sila ay may kalayaan sa pagsamba sa Panginoon nilang Diyos alinsunod sa kanilang mga naisin, saanmang lugar sila naroroon, kung ito ay nasa lupain na nasa ilalim ng paghahari ni haring Lamoni.\n\n23 At si Ammon ay nangaral sa mga tao ni haring Lamoni; at ito ay nangyari na itinuro niya sa kanila ang lahat ng bagay hinggil sa mga bagay na nauukol sa katwiran. At pinapayuhan niya sila araw-araw, nang may buong pagsusumigasig; at kanilang pinakinggan ang kanyang salita, at sila ay naging masugid sa pagsunod sa mga kautusan ng Diyos.\n\n", "alma 22": "[center][font_size=26]Kabanata 22[/font_size][/center]\n\n[i]Tinuruan ni Aaron ang ama ni Lamoni tungkol sa Paglikha, sa Pagkahulog ni Adan, at sa plano ng pagtubos sa pamamagitan ni Cristo—Nagbalik-loob ang hari at ang kanyang buong sambahayan—Ipinaliwanag ang pagkakahati ng lupain ng mga Nephita at ng mga Lamanita. Mga 90–77 B.C.[/i]\n\n1 Ngayon, habang si Ammon ay nasa gayong patuloy na pagtuturo sa mga tao ni Lamoni, magbabalik tayo sa ulat ni Aaron at ng kanyang mga kapatid; sapagkat matapos niyang lisanin ang lupain ng Midoni, siya ay inakay ng Espiritu sa lupain ng Nephi, maging sa bahay ng hari ng buong lupain maliban sa lupain ng Ismael; at siya ang ama ni Lamoni.\n\n2 At ito ay nangyari na nagtungo siya sa kanya sa palasyo ng hari, kasama ang kanyang mga kapatid, at iniyukod ang kanyang sarili sa harapan ng hari, at sinabi sa kanya: Dinggin, O hari, kami po ang mga kapatid ni Ammon, na inyo pong pinalaya mula sa bilangguan.\n\n3 At ngayon, O hari, kung hindi po ninyo kikitlin ang aming mga buhay, kami po ay inyong magiging mga tagapagsilbi. At sinabi ng hari sa kanila: Tumindig, sapagkat ipagkakaloob ko sa inyo ang inyong mga buhay, at hindi ko pahihintulutan na kayo ay aking maging mga tagapagsilbi; kundi ipagpipilitan kong kayo ay mangaral sa akin; sapagkat ako ay tila bagang nabagabag sa isipan dahil sa kagandahang-loob at kadakilaan ng mga salita ng inyong kapatid na si Ammon; at nais kong malaman ang dahilan kung bakit hindi siya lumisang kasama ninyo mula sa Midoni.\n\n4 At sinabi ni Aaron sa hari: Dinggin, ang Espiritu ng Panginoon ay tinawag po siya sa ibang dako; siya po ay nagtungo sa lupain ng Ismael upang turuan ang mga tao ni Lamoni.\n\n5 Ngayon, sinabi ng hari sa kanila: Ano itong inyong sinabi hinggil sa Espiritu ng Panginoon? Dinggin, ito ang bagay na bumabagabag sa akin.\n\n6 At gayundin, ano itong sinabi ni Ammon—Kung kayo ay magsisisi, kayo ay maliligtas, at kung kayo ay hindi magsisisi, kayo ay itatakwil sa huling araw?\n\n7 At tinugon siya ni Aaron at sinabi sa kanya: Naniniwala po ba kayong may Diyos? At sinabi ng hari: Alam kong sinasabi ng mga Amalekita na may Diyos, at pinahintulutan ko silang makapagtayo ng kanilang mga santuwaryo, upang sama-samang matipon nila ang kanilang sarili na sambahin siya. At kung sasabihin mo ngayon na may Diyos, dinggin, ako ay maniniwala.\n\n8 At ngayon, nang ito ay marinig ni Aaron, ang kanyang puso ay nagsimulang magsaya, at sinabi niya: Dinggin, tunay na yamang kayo po ay buhay, O hari, ay may Diyos.\n\n9 At sinabi ng hari: Ang Diyos ba ang yaong Dakilang Espiritu na siyang nagdala sa ating mga ama palabas ng lupain ng Jerusalem?\n\n10 At sinabi ni Aaron sa kanya: Opo, siya ang yaong Dakilang Espiritu, at nilikha po niya ang lahat ng bagay kapwa nasa langit at nasa lupa. Naniniwala po ba kayo rito?\n\n11 At sinabi niya: Oo, ako ay naniniwalang nilikha ng Dakilang Espiritu ang lahat ng bagay, at hinihiling kong sabihin mo sa akin ang hinggil sa lahat ng bagay na ito, at ako ay maniniwala sa iyong mga salita.\n\n12 At ito ay nangyari na nang makita ni Aaron na maniniwala ang hari sa kanyang mga salita, nagsimula siya mula sa paglikha kay Adan, binabasa ang mga banal na kasulatan sa hari—kung paano nilikha ng Diyos ang tao sa kanyang sariling wangis, at na binigyan siya ng Diyos ng mga kautusan, at na dahil sa paglabag, ang tao ay nahulog.\n\n13 At ipinaliwanag ni Aaron sa kanya ang mga banal na kasulatan mula sa paglikha kay Adan, isinasalaysay sa kanyang harapan ang pagkahulog ng tao, at ang kanilang mahalay na kalagayan, at gayundin ang plano ng pagtubos, na inihanda mula pa sa pagkakatatag ng daigdig, sa pamamagitan ni Cristo, para sa lahat ng sinumang maniniwala sa kanyang pangalan.\n\n14 At dahil sa nahulog ang tao, siya sa kanyang sarili ay walang karapatan sa alinmang bagay; subalit ang mga pagpapakasakit at kamatayan ni Cristo ang magbabayad-sala para sa kanilang mga kasalanan, sa pamamagitan ng pananampalataya at pagsisisi, at iba pa; at na nilagot niya ang mga gapos ng kamatayan, upang ang libingan ay hindi magtagumpay, at ang hapdi ng kamatayan ay malamon sa pag-asa ng kaluwalhatian; at ang lahat ng bagay na ito ay ipinaliwanag ni Aaron sa hari.\n\n15 At ito ay nangyari na matapos ipaliwanag ni Aaron ang mga bagay na ito sa kanya, sinabi ng hari: Ano ang nararapat kong gawin upang magkaroon ako nitong buhay na walang hanggan na sinabi mo? Oo, ano ang nararapat kong gawin upang isilang sa Diyos, nang ang masamang espiritung ito ay mabunot mula sa aking dibdib, at matanggap ang kanyang Espiritu, upang ako ay mapuspos ng galak, upang hindi ako maitakwil sa huling araw? Dinggin, sinabi niya, tatalikuran ko ang lahat ng aking pag-aari, oo, tatalikuran ko ang aking kaharian, upang matanggap ko ang labis na kagalakang ito.\n\n16 Subalit sinabi sa kanya ni Aaron: Kung ninanais po ninyo ang bagay na ito, kung kayo ay yuyukod sa harapan ng Diyos, oo, kung magsisisi kayo sa lahat ng inyong mga kasalanan, at yuyukod sa harapan ng Diyos, at mananawagan sa kanyang pangalan nang may pananampalataya, naniniwalang makatatanggap kayo, sa gayon inyong matatanggap ang pag-asang ninanais po ninyo.\n\n17 At ito ay nangyari na nang sabihin ni Aaron ang mga salitang ito, lumuhod ang hari sa harapan ng Panginoon, sa kanyang mga tuhod; oo, maging sa itinirapa niya ang kanyang sarili sa lupa, at nagsumamo nang taimtim, sinasabing:\n\n18 O Diyos, sinabi po sa akin ni Aaron na may Diyos; at kung may Diyos, at kung kayo po ay Diyos, maaari po bang ipakilala ninyo ang inyong sarili sa akin, at tatalikuran ko ang lahat ng aking mga kasalanan upang makilala kayo, at upang magbangon po ako mula sa mga patay, at maligtas sa huling araw. At ngayon, nang sabihin ng hari ang mga salitang ito, siya ay bumagsak na tila bagang patay na siya.\n\n19 At ito ay nangyari na nagtakbuhan ang kanyang mga tagapagsilbi at sinabi sa reyna ang lahat ng nangyari sa hari. At siya ay nagtungo sa hari; at nang makita niyang nakahiga siya na tila bagang siya ay patay na, at gayundin na nakatindig si Aaron at ang kanyang mga kapatid na tila bagang sila ang dahilan ng kanyang pagbagsak, na siya ay nagalit sa kanila, at nag-utos sa kanyang mga tagapagsilbi, o sa mga tagapagsilbi ng hari, na dakpin sila at patayin sila.\n\n20 Ngayon, nakita ng mga tagapagsilbi ang dahilan ng pagbagsak ng hari, kaya nga hindi sila nagtangkang ihawak ang kanilang mga kamay kay Aaron at sa kanyang mga kapatid; at sila ay nagmakaawa sa reyna, sinasabing: Bakit po nag-uutos kayong patayin namin ang mga taong ito, samantalang dinggin, ang isa po sa kanila ay higit na malakas kaysa sa aming lahat? Samakatwid, kami ay babagsak sa kanilang harapan.\n\n21 Ngayon, nang makita ng reyna ang takot ng mga tagapagsilbi, siya rin ay nagsimulang matakot nang labis, na baka may kung anong masamang mangyari sa kanya. At inutusan niya ang kanyang mga tagapagsilbi na magsihayo at tawagin ang mga tao, upang kanilang patayin si Aaron at ang kanyang mga kapatid.\n\n22 Ngayon, nang makita ni Aaron ang matibay na hangarin ng reyna, siya, na nalalaman din ang katigasan ng mga puso ng mga tao, ay nangambang baka maraming tao ang sama-samang tipunin ang kanilang sarili, at magkaroon ng malaking alitan at kaguluhan sa kanila; kaya nga, iniunat niya ang kanyang kamay at ibinangon ang hari mula sa lupa, at sinabi sa kanya: Tumindig. At siya ay tumindig sa kanyang mga paa, nanumbalik ang kanyang lakas.\n\n23 Ngayon, ito ay naganap sa harapan ng reyna at marami sa mga tagapagsilbi. At nang ito ay makita nila, sila ay labis na nanggilalas at nagsimulang matakot. At lumapit ang hari at nagsimulang mangaral sa kanila. At siya ay nangaral sa kanila, kung kaya nga’t ang buo niyang sambahayan ay nagbalik-loob sa Panginoon.\n\n24 Ngayon, maraming tao ang sama-samang nagtipon dahil sa utos ng reyna, at nagsimulang magkaroon ng malaking bulung-bulungan sa kanila dahil kay Aaron at sa kanyang mga kapatid.\n\n25 Subalit lumapit ang hari sa kanila at nangasiwa sa kanila. At sila ay napapayapa kay Aaron at sa mga yaong kasama niya.\n\n26 At ito ay nangyari na nang makita ng hari na napapayapa ang mga tao, na pinatindig niya si Aaron at ang kanyang mga kapatid sa gitna ng maraming tao, at nang maipangaral nila ang salita sa kanila.\n\n27 At ito ay nangyari na nagpadala ang hari ng pahayag sa lahat ng dako ng lupain, sa lahat ng kanyang mga tao na nasa buong lupain niya, na nasa lahat ng lugar na nakapalibot, na humahanggan maging sa dagat, sa silangan at sa kanluran, at nahihiwalay mula sa lupain ng Zarahemla ng isang makitid na ilang, na ang kahabaan ay mula sa silangang dagat maging hanggang sa kanlurang dagat, at sa palibot ng mga hangganan ng dalampasigan, at sa mga hangganan ng ilang na nasa hilaga ng lupain ng Zarahemla, hanggang sa mga hangganan ng Manti, sa may unahan ng ilog Sidon, dumadaloy mula sa silangan patungo sa kanluran—at sa gayon ang mga Lamanita at ang mga Nephita ay nahahati.\n\n28 Ngayon, ang higit na mga tamad na bahagi ng mga Lamanita ay naninirahan sa ilang, at sila ay nananahan sa mga tolda; at sila ay nakakalat sa ilang sa kanluran, sa lupain ng Nephi; oo, at gayundin sa kanluran ng lupain ng Zarahemla, sa mga hangganan ng dalampasigan, at sa kanluran ng lupain ng Nephi, sa lugar ng unang mana ng kanilang mga ama, at sa gayon humahanggan sa may malapit sa dalampasigan.\n\n29 At gayundin maraming Lamanita sa silangan ng dalampasigan, kung saan sila naitaboy ng mga Nephita. At sa gayon ang mga Nephita ay halos mapalibutan ng mga Lamanita; gayunpaman, naangkin ng mga Nephita ang lahat ng hilagang bahagi ng lupaing humahanggan sa ilang, sa unahan ng ilog Sidon, mula sa silangan hanggang sa kanluran, sa palibot ng gilid ng ilang; sa hilaga, maging hanggang sa makarating sila sa lupain na tinawag nilang Masagana.\n\n30 At ito ay humahanggan sa lupain na tinawag nilang Kapanglawan, ito na napakalayong pahilaga na umaabot sa lupaing pinanirahan ng mga tao at na mga nalipol, kung kaninong mga buto ay sinabi namin, na natuklasan ng mga tao ni Zarahemla, ito na lugar ng kanilang unang pagdating.\n\n31 At nagmula sila roon patungo sa timog ilang. Sa gayon ang lupain pahilaga ay tinawag na Kapanglawan, at ang lupaing patimog ay tinawag na Masagana, ito na isang ilang na puno ng lahat ng uri ng mababangis na hayop ng bawat uri, ilang bilang niyon ay nagmula sa lupaing pahilaga para sa pagkain.\n\n32 At ngayon, ang layo nito ay isang araw at kalahati lamang ng paglalakbay para sa isang Nephita, sa hangganan ng Masagana at ng lupain ng Kapanglawan, mula sa silangan hanggang sa kanlurang dagat; at sa gayon ang lupain ng Nephi at ang lupain ng Zarahemla ay halos mapalibutan ng tubig, doon na may isang maliit na bahagi ng lupa sa pagitan ng lupaing pahilaga at ng lupaing patimog.\n\n33 At ito ay nangyari na pinanirahan ng mga Nephita ang lupaing Masagana, maging mula sa silangan hanggang sa kanlurang dagat, at sa gayon ang mga Nephita sa kanilang karunungan, sa pamamagitan ng kanilang mga bantay at kanilang mga hukbo, ay naharangan ang mga Lamanita sa timog, upang hindi na nila maangkin pa ang hilaga, upang hindi nila masakop pa ang lupaing pahilaga.\n\n34 Samakatwid, ang mga Lamanita ay wala nang maaangkin pa maliban sa lupain ng Nephi, at ang ilang sa palibot. Ngayon, ito ang karunungan ng mga Nephita—sapagkat ang mga Lamanita ay kanilang mga kaaway, hindi nila pahihintulutang sila ay magdusa sa lahat ng paraan, at gayundin upang magkaroon sila ng isang bansa kung saan sila makatatakbo, alinsunod sa kanilang mga kagustuhan.\n\n35 At ngayon, ako, matapos sabihin ito, ay muling magbabalik sa ulat nina Ammon at Aaron, Omner at Himni, at kanilang mga kapatid.\n\n", "alma 23": "[center][font_size=26]Kabanata 23[/font_size][/center]\n\n[i]Ipinahayag ang kalayaang panrelihiyon—Nagbalik-loob ang mga Lamanita na nasa pitong lupain at mga lungsod—Tinawag nila ang sarili na mga Anti-Nephi-Lehi at nakalaya sa sumpa—Tinanggihan ng mga Amalekita at ng mga Amulonita ang katotohanan. Mga 90–77 B.C.[/i]\n\n1 Dinggin, ngayon, ito ay nangyari na nagpadala ang hari ng mga Lamanita ng pahayag sa lahat ng kanyang mga tao, na hindi nila pagbubuhatan ng kanilang mga kamay si Ammon, o si Aaron, o si Omner, o si Himni, ni isa man sa kanilang mga kapatid na hahayo sa pangangaral ng salita ng Diyos, saanmang lugar sila magtungo, sa alinmang bahagi ng kanilang lupain.\n\n2 Oo, siya ay naglabas ng isang batas sa kanila, na hindi nila sasalingin sila ng kanilang mga kamay upang igapos sila, o itapon sila sa bilangguan; ni ang kanilang duraan sila, ni hambalusin sila, ni itaboy silang palabas ng kanilang mga sinagoga, ni pahirapan sila; ni hindi nila sila pupukulin ng mga bato, kundi magkaroon sila ng kalayaang makapasok sa kanilang mga bahay, at gayundin sa kanilang mga templo, at kanilang mga santuwaryo.\n\n3 At sa gayon sila makahahayo at makapangangaral ng salita alinsunod sa kanilang mga naisin, sapagkat ang hari ay nagbalik-loob sa Panginoon, at ang kanyang buong sambahayan; kaya nga ipinadala niya ang kanyang pahayag sa lahat ng dako ng lupain sa kanyang mga tao, upang ang salita ng Diyos ay hindi mahadlangan, bagkus ay lumaganap ito sa lahat ng dako ng buong lupain, upang ang kanyang mga tao ay mapaniwala hinggil sa masasamang kaugalian ng kanilang mga ama, at upang sila ay mapaniwala na silang lahat ay magkakapatid, at na hindi sila nararapat na pumaslang, ni mandambong, ni magnakaw, ni makiapid, ni gumawa ng anumang uri ng kasamaan.\n\n4 At ngayon, ito ay nangyari na nang ipadala ng hari ang pahayag na ito, si Aaron at ang kanyang mga kapatid ay naglakbay nang lungsod sa lungsod, at mula sa isang bahay ng pagsamba sa isa pa, nagtatatag ng mga simbahan, at nagtatalaga ng mga saserdote at guro sa lahat ng dako ng lupain sa mga Lamanita, upang ipangaral at ituro ang salita ng Diyos sa kanila; at sa gayon sila nagsimulang magtamo ng malaking tagumpay.\n\n5 At libu-libo ang nadala sa kaalaman ng Panginoon, oo, libu-libo ang nadalang maniwala sa mga kaugalian ng mga Nephita; at itinuro sa kanila ang mga talaan at propesiyang ipinasa-pasa maging hanggang sa kasalukuyan.\n\n6 At kasintunay na buhay ang Panginoon, gayon katunay na kasindami ng naniwala, o kasindami ng nadala sa kaalaman ng katotohanan, sa pamamagitan ng pangangaral ni Ammon at ng kanyang mga kapatid, alinsunod sa diwa ng paghahayag at ng propesiya, at ng kapangyarihan ng Diyos na gumagawa ng mga himala sa kanila—oo, sinasabi ko sa inyo, yamang buhay ang Panginoon, kasindami ng mga Lamanita na naniwala sa kanilang pangangaral, at mga nagbalik-loob sa Panginoon, kailanman ay hindi nagsitalikod.\n\n7 Sapagkat sila ay naging mga matwid na tao; ibinaba nila ang kanilang mga sandata ng paghihimagsik, na hindi na nila muli pang nilabanan ang Diyos, ni nilabanan ang sinuman sa kanilang mga kapatid.\n\n8 Ngayon, ito sila na mga nagbalik-loob sa Panginoon:\n\n9 Ang mga tao ng mga Lamanita na nasa lupain ng Ismael;\n\n10 At gayundin ang mga tao ng mga Lamanita na nasa lupain ng Midoni;\n\n11 At gayundin ang mga tao ng mga Lamanita na nasa lungsod ng Nephi;\n\n12 At gayundin ang mga tao ng mga Lamanita na nasa lupain ng Silom, at nasa lupain ng Semlon, at nasa lungsod ng Lemuel, at nasa lungsod ng Simnilom.\n\n13 At ito ang mga pangalan ng mga lungsod ng mga Lamanita na nagbalik-loob sa Panginoon; at ito sila na mga nagbaba ng mga sandata ng kanilang paghihimagsik, oo, lahat ng kanilang mga sandata ng digmaan; at lahat sila ay mga Lamanita.\n\n14 At ang mga Amalekita ay hindi nagbalik-loob, maliban sa isa; ni ang sinuman sa mga Amulonita; sa halip, pinatigas nila ang kanilang mga puso, at gayundin ang mga puso ng mga Lamanita sa bahaging yaon ng lupain saanman sila nanirahan, oo, at lahat ng kanilang mga nayon, at lahat ng kanilang mga lungsod.\n\n15 Samakatwid, binanggit namin ang lahat ng lungsod ng mga Lamanita kung saan sila ay nangagsisi at dumating sa kaalaman ng katotohanan, at mga nagbalik-loob.\n\n16 At ngayon, ito ay nangyari na nagnais ang hari at ang mga yaong nagbalik-loob na magkaroon ng pangalan, upang sila ay makilala mula sa kanilang mga kapatid; kaya nga, ang hari ay nakipagsanggunian kay Aaron at sa marami sa kanilang mga saserdote, hinggil sa pangalang tataglayin nila sa kanilang sarili, upang sila ay makilala.\n\n17 At ito ay nangyari na tinawag nila ang kanilang pangalan na mga Anti-Nephi-Lehi; at sila ay tinawag sa pangalang ito at hindi na tinawag pang mga Lamanita.\n\n18 At sila ay nagsimulang maging napakasisipag na tao; oo, at sila ay naging magigiliw sa mga Nephita; kaya nga, sila ay nagbukas ng pakikipag-ugnayan sa kanila, at ang sumpa ng Diyos ay hindi na sila sinundan pa.\n\n", "alma 24": "[center][font_size=26]Kabanata 24[/font_size][/center]\n\n[i]Sinalakay ng mga Lamanita ang mga tao ng Diyos—Ang mga Anti-Nephi-Lehi ay nagsaya kay Cristo at dinalaw ng mga anghel—Pinili nilang magdusa ng kamatayan kaysa sa ipagtanggol ang kanilang sarili—Marami pa sa mga Lamanita ang nagbalik-loob. Mga 90–77 B.C.[/i]\n\n1 At ito ay nangyari na ang mga Amalekita at ang mga Amulonita at ang mga Lamanita na nasa lupain ng Amulon, at gayundin sa lupain ng Helam, at nasa lupain ng Jerusalem, at sa madaling salita, sa lahat ng lupain sa palibot, na hindi nagbalik-loob at hindi tinaglay sa kanilang sarili ang pangalang Anti-Nephi-Lehi, ay pinukaw ng mga Amalekita at ng mga Amulonita na magalit laban sa kanilang mga kapatid.\n\n2 At ang kanilang poot ay labis na naging masidhi laban sa kanila, maging hanggang sa nagsimula silang maghimagsik laban sa kanilang hari, hanggang sa sila ay tumanggi na maging hari pa nila siya; kaya nga, sila ay humawak ng mga sandata laban sa mga tao ni Anti-Nephi-Lehi.\n\n3 Ngayon, iginawad ng hari sa kanyang anak na lalaki ang kaharian, at tinawag niya ang kanyang pangalang Anti-Nephi-Lehi.\n\n4 At ang hari ay namatay sa taon ding yaon nang magsimulang maghanda ang mga Lamanita na makidigma laban sa mga tao ng Diyos.\n\n5 Ngayon, nang makita ni Ammon at ng kanyang mga kapatid at ng lahat ng yaong nagsisama sa kanya ang mga paghahanda ng mga Lamanita upang lipulin ang kanilang mga kapatid, sila ay nagtungo sa lupain ng Media, at doon kinatagpo ni Ammon ang lahat ng kanyang mga kapatid; at mula roon ay nagtungo sila sa lupain ng Ismael upang makapagdaos sila ng isang pagpupulong na kasama si Lamoni at kasama rin ang kanyang kapatid na si Anti-Nephi-Lehi, kung ano ang kanilang nararapat gawin upang ipagtanggol ang kanilang sarili laban sa mga Lamanita.\n\n6 Ngayon, wala ni isa mang kaluluwa sa lahat ng taong nagbalik-loob sa Panginoon ang nagnais na humawak ng mga sandata laban sa kanilang mga kapatid; hindi, tumanggi sila maging sa paggawa ng anumang paghahanda para sa pakikidigma; oo, at ang kanilang hari ay nag-utos din na huwag silang gumawa nang gayon.\n\n7 Ngayon, ito ang mga salitang kanyang sinabi sa mga tao hinggil sa bagay na yaon: Nagpapasalamat ako sa aking Diyos, mga tao kong minamahal, na isinugo sa kabutihan ng ating dakilang Diyos itong ating mga kapatid, ang mga Nephita, sa atin upang pangaralan tayo, at upang mapaniwala tayo laban sa mga kaugalian ng ating masasamang ama.\n\n8 At dinggin, nagpapasalamat ako sa aking dakilang Diyos na binigyan niya tayo ng isang bahagi ng kanyang Espiritu upang palambutin ang ating mga puso, kung kaya’t tayo ay nagbukas ng pakikipag-ugnayan sa mga kapatid nating ito, ang mga Nephita.\n\n9 At dinggin, pinasasalamatan ko rin ang aking Diyos na dahil sa pagbubukas ng pakikipag-ugnayang ito ay napaniwala tayo sa ating mga kasalanan, at sa maraming pagpaslang na nagawa natin.\n\n10 At pinasasalamatan ko rin ang aking Diyos, oo, ang aking dakilang Diyos, na kanyang pinahintulutan tayong mapagsisihan natin ang mga bagay na ito, at na kanya ring pinatawad tayo sa marami nating kasalanan at mga pagpaslang na nagawa natin, at inalis ang pagkakasala sa ating mga puso, sa pamamagitan ng kabutihan ng kanyang Anak.\n\n11 At ngayon, dinggin, mga kapatid ko, sapagkat ito lamang ang lahat ng ating magagawa (sapagkat tayo ang pinakaligaw sa buong sangkatauhan) upang magsisi sa lahat ng ating mga kasalanan at sa maraming pagpaslang na nagawa natin, at upang mapahinuhod ang Diyos na alisin ang mga ito sa ating mga puso, sapagkat ito lamang ang lahat ng magagawa natin upang sapat na makapagsisi sa harapan ng Diyos upang kanyang linisin ang ating dungis—\n\n12 Ngayon, mga pinakamamahal kong kapatid, yamang nilinis ng Diyos ang ating mga dungis, at ang ating mga espada ay naging makinang, kung gayon, huwag na nating dungisan pa ang ating mga espada ng dugo ng ating mga kapatid.\n\n13 Dinggin, sinasabi ko sa inyo, Hindi, itabi natin ang ating mga espada upang hindi madungisan ang mga ito ng dugo ng ating mga kapatid; sapagkat marahil, kung muli nating dudungisan ang ating mga espada, ang mga ito ay hindi na mahuhugasang makinang sa pamamagitan ng dugo ng Anak ng ating dakilang Diyos, na mabubuhos para sa pagbabayad-sala ng ating mga kasalanan.\n\n14 At kinaawaan tayo ng dakilang Diyos, at ipinaalam ang mga bagay na ito sa atin upang hindi tayo masawi; oo, at ipinaalam niya ang mga bagay na ito sa atin sa mula’t mula pa, sapagkat minamahal niya ang ating mga kaluluwa katulad ng pagmamahal niya sa ating mga anak; kaya nga, sa kanyang awa ay dinalaw niya tayo sa pamamagitan ng kanyang mga anghel, upang ang plano ng kaligtasan ay maipaalam sa atin maging sa mga susunod na salinlahi.\n\n15 O, napakamaawain ng ating Diyos! At ngayon, dinggin, sapagkat ito lamang ang magagawa natin upang malinis ang ating mga dungis mula sa atin, at ang maging makinang ang ating mga espada, itabi natin ang mga ito upang ang mga ito ay mapanatiling makinang, bilang patotoo sa ating Diyos sa huling araw, o sa araw na yaon na tayo ay dadalhin upang tumindig sa kanyang harapan upang hatulan, na hindi natin dinungisan pa ang ating mga espada ng dugo ng ating mga kapatid magmula nang ibahagi niya ang kanyang salita sa atin at ginawa tayong malinis sa gayong paraan.\n\n16 At ngayon, mga kapatid ko, kung hangad ng ating mga kapatid na lipulin tayo, dinggin, itatabi natin ang ating mga espada, oo, maging ibabaon pa natin ang mga ito nang malalim sa lupa, upang ang mga ito ay mapanatiling makinang, bilang patotoo na hindi na natin kailanman ginamit ang mga ito, sa huling araw; at kung lilipulin tayo ng ating mga kapatid, dinggin, tayo ay magtutungo sa ating Diyos at maliligtas.\n\n17 At ngayon, ito ay nangyari na nang matapos ang hari sa mga pangungusap na ito, at ang lahat ng tao ay sama-samang nagtipon, kinuha nila ang kanilang mga espada, at lahat ng sandatang ginamit para sa pagpapadanak ng dugo ng tao, at ibinaon nila ang mga ito nang malalim sa lupa.\n\n18 At ito ay ginawa nila, ito na sa pananaw nila ay patotoo sa Diyos, at gayundin sa mga tao, na hindi na sila muling gagamit pa ng mga sandata para sa pagpapadanak ng dugo ng tao; at ito ay ginawa nila, nananagutan at nakikipagtipan sa Diyos, na kaysa sa padanakin ang dugo ng kanilang mga kapatid ay ibibigay nila ang kanilang buhay; at kaysa sa kumuha mula sa isang kapatid ay magbibigay sila sa kanya; at kaysa sa palipasin ang kanilang mga araw sa katamaran ay masigasig silang gagawa sa pamamagitan ng kanilang mga kamay.\n\n19 At sa gayon nakikita natin na nang ang mga Lamanitang ito ay nadalang maniwala at malaman ang katotohanan, sila ay naging matatag, at magdurusa maging hanggang sa kamatayan kaysa sa gumawa ng kasalanan; at sa gayon nakikita nating ibinaon nila ang kanilang mga sandata ng kapayapaan, o ibinaon nila ang mga sandata ng digmaan, para sa kapayapaan.\n\n20 At ito ay nangyari na ang kanilang mga kapatid, ang mga Lamanita, ay gumawa ng mga paghahanda para sa digmaan, at sumalakay sa lupain ng Nephi sa layuning patayin ang hari, at maglagay ng ibang kahalili niya, at lipulin din ang mga tao ni Anti-Nephi-Lehi sa lupain.\n\n21 Ngayon, nang makita ng mga taong sumasalakay sila laban sa kanila ay lumabas sila upang salubungin sila, at itinirapa ang kanilang sarili sa lupa sa kanilang mga harapan, at nagsimulang manawagan sa pangalan ng Panginoon; at nasa gayon silang pagkakaayos nang magsimulang salakayin sila ng mga Lamanita, at nagsimulang patayin sila sa pamamagitan ng espada.\n\n22 At sa gayong walang anumang paglaban, napatay nila ang isanlibo at lima sa kanila; at nalalaman nating sila ay pinagpala, sapagkat sila ay lumisan upang manahanang kasama ang kanilang Diyos.\n\n23 Ngayon, nang makita ng mga Lamanita na ang kanilang mga kapatid ay hindi magsisitakas sa espada, ni hindi sila babaling sa kanang kamay o sa kaliwa, sa halip sila ay mahihiga at masasawi, at pupurihin ang Diyos maging sa yaon ding gawa ng pagkasawi sa ilalim ng espada—\n\n24 Ngayon, nang makita ito ng mga Lamanita ay nagpigil sila sa pagpatay sa kanila; at marami sa kanila ang napuspos ang mga puso para sa kanilang mga kapatid na yaon na nangamatay sa ilalim ng espada, sapagkat sila ay nagsisi sa mga bagay na nagawa nila.\n\n25 At ito ay nangyari na itinapon nila ang kanilang mga sandata ng digmaan, at tumangging kuning muli ang mga ito, sapagkat sila ay nagdalamhati sa mga pagpaslang na nagawa nila; at sila ay nagsitirapa maging katulad ng kanilang mga kapatid, umaasa sa awa ng mga yaong nakataas ang mga bisig upang sila ay patayin.\n\n26 At ito ay nangyari na naragdagan ang mga tao ng Diyos noong araw na yaon nang higit pa sa bilang ng mga napatay; at ang mga yaong napatay ay mga matwid na tao, kaya nga wala tayong dahilan upang mag-alinlangan na sila ay naligtas.\n\n27 At wala ni isang masamang tao ang napatay sa kanila; subalit may mahigit sa isanlibo ang nadala sa kaalaman ng katotohanan; sa gayon nakikita natin na ang Panginoon ay gumagawa sa maraming paraan para sa kaligtasan ng kanyang mga tao.\n\n28 Ngayon, ang pinakamalaking bilang ng mga yaong Lamanita na pumatay sa napakarami sa kanilang mga kapatid ay mga Amalekita at Amulonita, ang pinakamalaking bilang sa kanila ay naaalinsunod sa orden ng mga Nehor.\n\n29 Ngayon, sa mga yaong sumapi sa mga tao ng Panginoon, walang mga Amalekita o Amulonita, o mga nasa orden ni Nehor, kundi sila ay mga tunay na inapo nina Laman at Lemuel.\n\n30 At sa gayon malinaw nating nakikita na matapos ang mga tao ay minsan nang naliwanagan ng Espiritu ng Diyos, at nagkaroon ng maraming kaalaman sa mga bagay na nauukol sa katwiran, at pagkatapos ay nahulog sa kasalanan at paglabag, sila ay nagiging higit na matitigas, at sa gayon ang kanilang kalagayan ay nagiging higit na masahol pa kaysa sa kung hindi nila nalaman kailanman ang mga bagay na ito.\n\n", "alma 25": "[center][font_size=26]Kabanata 25[/font_size][/center]\n\n[i]Lumaganap ang mga pagsalakay ng mga Lamanita—Nasawi ang mga binhi ng mga saserdote ni Noe tulad ng ipinropesiya ni Abinadi—Marami sa mga Lamanita ang nagbalik-loob at sumama sa mga tao ni Anti-Nephi-Lehi—Sila ay naniwala kay Cristo at sinunod ang batas ni Moises. Mga 90–77 B.C.[/i]\n\n1 At dinggin, ngayon, ito ay nangyari na lalong nagalit ang mga yaong Lamanita dahil sa pinatay nila ang kanilang mga kapatid; kaya nga, sila ay sumumpa ng paghihiganti sa mga Nephita; at hindi na sila nagtangkang patayin pa ang mga tao ni Anti-Nephi-Lehi sa panahong yaon.\n\n2 Sa halip, dinala nila ang kanilang mga hukbo at nagtungo sa mga hangganan ng lupain ng Zarahemla, at sinalakay ang mga taong nasa lupain ng Ammonihas at nilipol sila.\n\n3 At pagkaraan niyon, sila ay nagkaroon ng maraming pakikidigma sa mga Nephita, kung saan sila ay naitaboy at napatay.\n\n4 At kabilang sa mga Lamanita na napatay ang halos lahat ng binhi ni Amulon at ng kanyang mga kapatid, na mga saserdote ni Noe, at sila ay napatay ng mga kamay ng mga Nephita;\n\n5 At ang nalalabi, matapos na magsitakas patungo sa silangang ilang, at matapos makamkam ang kapangyarihan at karapatan sa mga Lamanita, ay pinangyaring mangasawi ang marami sa mga Lamanita sa pamamagitan ng apoy dahil sa kanilang paniniwala—\n\n6 Sapagkat marami sa kanila, matapos dumanas ng labis na kawalan at napakaraming paghihirap, ay nagsimulang mapukaw sa pag-alala sa mga salita ni Aaron at ng kanyang mga kapatid na ipinangaral sa kanila sa kanilang lupain; kaya nga, sila ay nagsimulang mawalan ng paniniwala sa mga kaugalian ng kanilang mga ama, at maniwala sa Panginoon, at na binigyan niya ng dakilang kapangyarihan ang mga Nephita; at sa gayon marami sa kanila ang nagbalik-loob sa ilang.\n\n7 At ito ay nangyari na ipinapatay sila ng mga yaong tagapamahala na labi ng mga anak ni Amulon, oo, ang lahat ng yaong naniwala sa mga bagay na ito.\n\n8 Ngayon, ang pagkamartir na ito ay nagdulot na mapukaw sa galit ang marami sa kanilang mga kapatid; at nagsimulang magkaroon ng alitan sa ilang; at ang mga Lamanita ay nagsimulang tugisin ang mga binhi ni Amulon at ng kanyang mga kapatid at nagsimulang pagpapatayin sila; at sila ay nagsitakas patungo sa silangang ilang.\n\n9 At dinggin, sila ay tinutugis hanggang sa mga araw na ito ng mga Lamanita. Sa gayon natupad ang mga sinabi ni Abinadi, na sinabi niya hinggil sa mga binhi ng mga saserdoteng nagpapatay sa kanya sa pamamagitan ng apoy.\n\n10 Sapagkat sinabi niya sa kanila: Kung ano ang gagawin ninyo sa akin ay magiging halimbawa ng mga bagay na darating.\n\n11 At ngayon, si Abinadi ang unang nagdusa ng kamatayan sa pamamagitan ng apoy dahil sa kanyang paniniwala sa Diyos; ngayon, ito ang ibig niyang sabihin, na marami ang magdurusa ng kamatayan sa pamamagitan ng apoy, tulad ng dinanas niya.\n\n12 At sinabi niya sa mga saserdote ni Noe na ang kanilang mga binhi ang magiging dahilan ng pagdadala sa kamatayan ng marami, kahalintulad ng pamamaraang ginawa sa kanya, at na sila ay ikakalat at papatayin, maging tulad ng isang tupa na walang pastol na itinaboy at sinila ng mababangis na hayop; at ngayon, dinggin, napatunayan ang mga salitang ito, sapagkat sila ay itinaboy ng mga Lamanita, at sila ay tinugis, at sila ay sinaktan.\n\n13 At ito ay nangyari na nang makita ng mga Lamanita na hindi nila madaraig ang mga Nephita, muli silang nagsibalik sa kanilang sariling lupain; at marami sa kanila ang nagtungo upang manirahan sa lupain ng Ismael at sa lupain ng Nephi, at ibinilang ang kanilang sarili sa mga tao ng Diyos, na mga tao ni Anti-Nephi-Lehi.\n\n14 At ibinaon din nila ang kanilang mga sandata ng digmaan, katulad ng ginawa ng kanilang mga kapatid, at sila ay nagsimulang maging mga matwid na tao; at sila ay nagsilakad sa mga landas ng Panginoon, at sinunod ang kanyang mga kautusan at kanyang mga panuntunan.\n\n15 Oo, at sinunod nila ang batas ni Moises; sapagkat kailangan pa nilang sundin ang batas ni Moises, sapagkat ang lahat ng ito ay hindi pa natutupad. Subalit sa kabila ng batas ni Moises, sila ay umaasa sa pagparito ni Cristo, isinasaalang-alang na ang batas ni Moises ay kahalintulad ng kanyang pagparito, at naniniwalang dapat nilang sundin ang mga yaong panlabas na gawa hanggang sa panahong magpakita siya sa kanila.\n\n16 Ngayon, hindi nila inaakala na ang kaligtasan ay dumating sa pamamagitan ng batas ni Moises; kundi ang batas ni Moises ang nagsilbing daan upang palakasin ang kanilang pananampalataya kay Cristo; at sa gayon napanatili nila ang pag-asa sa pamamagitan ng pananampalataya, tungo sa walang hanggang kaligtasan, umaasa sa diwa ng propesiya, na nagsabi ng mga yaong bagay na darating.\n\n17 At ngayon, dinggin, si Ammon, at si Aaron, at Omner, at Himni, at ang kanilang mga kapatid ay labis na nagsaya, dahil sa tagumpay na natamo nila sa mga Lamanita, nakikitang ipinagkaloob ng Panginoon sa kanila ang naaayon sa kanilang mga panalangin, at na pinatunayan din niya ang kanyang salita sa kanila sa kaliit-liitang bagay.\n\n", "alma 26": "[center][font_size=26]Kabanata 26[/font_size][/center]\n\n[i]Pinuri ni Ammon ang Panginoon—Ang matatapat ay pinalakas ng Panginoon at binigyan ng kaalaman—Sa pamamagitan ng pananampalataya, makapagdadala ang mga tao ng libu-libong kaluluwa tungo sa pagsisisi—Taglay ng Diyos ang lahat ng kapangyarihan at nalalaman ang lahat ng bagay. Mga 90–77 B.C.[/i]\n\n1 At ngayon, ito ang mga salita ni Ammon sa kanyang mga kapatid, na ganito ang sinasabi: Aking mga kapatid at aking mga kapanalig, dinggin, sinasabi ko sa inyo, kaylaki ng dahilan upang tayo ay magsaya; sapagkat akalain ba natin nang magsimula tayo mula sa lupain ng Zarahemla na ipagkakaloob sa atin ng Diyos ang ganitong dakilang pagpapala?\n\n2 At ngayon, itinatanong ko, anu-anong dakilang pagpapala ang ipinagkaloob niya sa atin? Masasabi ba ninyo?\n\n3 Dinggin, ako ang siyang tutugon para sa inyo; sapagkat ang ating mga kapatid, ang mga Lamanita, noon ay nasa kadiliman, oo, maging sa pinakamadilim na kailaliman, subalit dinggin, kayrami sa kanila ang nadalang mamasdan ang kagila-gilalas na liwanag ng Diyos! At ito ang pagpapalang ipinagkaloob sa atin, na tayo ay naging mga kasangkapan sa mga kamay ng Diyos upang maisagawa ang dakilang gawaing ito.\n\n4 Dinggin, libu-libo sa kanila ang nagsasaya, at nadala sa kawan ng Diyos.\n\n5 Dinggin, ang bukid ay hinog na, at kayo ay pinagpala, sapagkat ikinampay ninyo ang karit, at nag-ani nang buo ninyong kakayahan, oo, kayo ay maghapong gumawa; at masdan ang bilang ng inyong mga bungkos! At sila ay titipunin sa mga bangan upang hindi sila masayang.\n\n6 Oo, hindi sila hahagupitin ng unos sa huling araw; oo, ni hindi sila matatangay ng mga buhawi; sa halip, kapag dumating ang unos ay sama-sama silang titipunin sa kanilang lugar, upang hindi sila tamaan ng unos; oo, ni hindi sila maitataboy ng mababagsik na hangin saanman sila nais dalhin ng kaaway.\n\n7 Subalit dinggin, sila ay nasa mga kamay ng Panginoon ng anihan, at sila ay kanya; at kanyang ibabangon sila sa huling araw.\n\n8 Purihin ang pangalan ng ating Diyos; halina’t magsiawit tayo ng papuri sa kanya, oo, halina’t magbigay-pasasalamat tayo sa kanyang banal na pangalan, sapagkat siya ay nagsasagawa ng katwiran magpakailanman.\n\n9 Sapagkat kung hindi natin nilisan ang lupain ng Zarahemla, itong pinakamamahal nating mga kapatid, na pinakamamahal tayo, ay patuloy na magkikimkim ng kapootan laban sa atin, oo, at sila rin sana ay naging mga dayuhan sa Diyos.\n\n10 At ito ay nangyari na nang sabihin ni Ammon ang mga salitang ito, siya ay pinagsabihan ng kanyang kapatid na si Aaron, sinasabing: Ammon, natatakot ako na sa iyong kagalakan ay matangay ka sa pagmamalaki.\n\n11 Subalit sinabi ni Ammon sa kanya: Hindi ako nagmamalaki sa aking sariling lakas, ni sa aking sariling karunungan; subalit dinggin, ang aking kagalakan ay lubos, oo, ang aking puso ay nag-uumapaw sa kagalakan, at ako ay magsasaya sa aking Diyos.\n\n12 Oo, nalalaman kong ako ay walang halaga; kung hinggil sa aking lakas ay mahina ako; kaya nga hindi ako magmamalaki sa aking sarili, sa halip, ipagmamalaki ko ang aking Diyos, sapagkat sa kanyang lakas ay magagawa ko ang lahat ng bagay; oo, dinggin, maraming dakilang himala ang nagawa natin sa lupaing ito, sa gayon pupurihin natin ang kanyang pangalan magpakailanman.\n\n13 Dinggin, ilang libong kapatid natin ang pinakawalan niya mula sa mga pasakit ng impiyerno; at sila ay napaawit ng mapagtubos na pag-ibig, at dahil ito sa kapangyarihan ng kanyang salita na nasa atin, kaya nga hindi ba may malaking dahilan upang tayo ay magsaya?\n\n14 Oo, may dahilan tayong purihin siya magpakailanman, sapagkat siya ang Kataas-taasang Diyos, at nagkalag sa ating mga kapatid mula sa mga tanikala ng impiyerno.\n\n15 Oo, sila ay pinalibutan ng walang katapusang kadiliman at pagkawasak; subalit dinggin, kanyang dinala sila sa kanyang walang katapusang liwanag, oo, sa walang katapusang kaligtasan; at sila ay napalilibutan ng walang kapantay na kasaganaan ng kanyang pag-ibig; oo, at tayo ay naging mga kasangkapan sa kanyang mga kamay sa paggawa ng dakila at kagila-gilalas na gawaing ito.\n\n16 Samakatwid, tayo ay magpapuri, oo, magpapuri tayo sa Panginoon; oo, magsasaya tayo sapagkat ang ating kagalakan ay lubos; oo, pupurihin natin ang ating Diyos magpakailanman. Dinggin, sino ang makapupuri nang labis-labis sa Panginoon? Oo, sino ang makapagsasabi nang labis-labis hinggil sa kanyang dakilang kapangyarihan, at sa kanyang awa, at sa kanyang mahabang pagtitiis sa mga anak ng tao? Dinggin, sinasabi ko sa inyo, hindi ko masasabi ang kaliit-liitang bahagi ng nararamdaman ko.\n\n17 Sino ang makapag-aakala na ang ating Diyos ay magiging napakamaawain upang alisin niya tayo mula sa ating kakila-kilabot, makasalanan, at maruming kalagayan?\n\n18 Dinggin, tayo ay humayo maging sa kapootan, na may matitinding pagbabanta na wawasakin ang kanyang simbahan.\n\n19 O kung gayon, bakit hindi niya tayo itinakda sa isang kakila-kilabot na pagkawasak, oo, bakit hindi niya hinayaan ang espada ng kanyang katarungan na tagpasin tayo, at parusahan tayo ng walang hanggang kawalang-pag-asa?\n\n20 O, ang aking kaluluwa ay para bang lilisan sa hinagap na yaon. Dinggin, hindi niya iginawad ang kanyang katarungan sa atin, sa halip, sa kanyang dakilang awa ay itinawid tayo sa yaong walang katapusang look ng kamatayan at kalungkutan, maging sa kaligtasan ng ating mga kaluluwa.\n\n21 At ngayon, dinggin, mga kapatid ko, sinong likas na tao ang nakaaalam ng mga bagay na ito? Sinasabi ko sa inyo, walang nakaaalam ng mga bagay na ito, maliban sa nagsisisi.\n\n22 Oo, siya na nagsisisi at nananampalataya, at gumagawa ng mabubuting gawa, at patuloy na nananalangin nang walang hinto—sa kanya ipinagkaloob na malaman ang mga hiwaga ng Diyos; oo, sa kanya ipagkakaloob na maipahayag ang mga bagay na kailanman ay hindi pa naipahayag; oo, sa kanya ipagkakaloob na dalhin ang libu-libong kaluluwa sa pagsisisi, maging tulad ng ibinigay sa atin na madala ang mga kapatid nating ito sa pagsisisi.\n\n23 Ngayon, natatandaan ba ninyo, mga kapatid ko, na sinabi natin sa ating mga kapatid sa lupain ng Zarahemla, na aahon tayo sa lupain ng Nephi, upang mangaral sa ating mga kapatid, ang mga Lamanita, at kanilang pinagtawanan tayo sa pangungutya?\n\n24 Sapagkat sinabi nila sa atin: Inaakala ba ninyo na inyong madadala ang mga Lamanita sa kaalaman ng katotohanan? Inaakala ba ninyo na inyong mapaniniwala ang mga Lamanita sa kamalian ng mga kaugalian ng kanilang mga ama, sila na mga taong matitigas ang leeg; na ang mga puso ay nagagalak sa pagpapadanak ng dugo; na ang mga araw ay pinalilipas sa pinakamahalay na kasamaan; na ang mga gawi ay mga gawi ng isang makasalanan mula pa sa simula? Ngayon, mga kapatid ko, natatandaan ninyo na ito ang kanilang sinabi.\n\n25 At bukod pa rito, sinabi nila: Humawak tayo ng mga sandata laban sa kanila, upang malipol natin sila at ang kanilang kasamaan sa lupain, na baka kanilang madaig tayo at lipulin tayo.\n\n26 Subalit dinggin, mga minamahal kong kapatid, tayo ay nagtungo sa ilang hindi sa layuning lipulin ang ating mga kapatid, kundi sa layunin na baka sakaling mailigtas natin ang ilan sa kanilang mga kaluluwa.\n\n27 Ngayon, nang manghina ang ating mga puso, at tayo sana ay babalik na, dinggin, inalo tayo ng Panginoon, at sinabi: Humayo sa inyong mga kapatid, na mga Lamanita, at pasanin nang buong pagtitiyaga ang inyong mga paghihirap, at pagkakalooban ko kayo ng tagumpay.\n\n28 At ngayon, dinggin, tayo ay humayo, at namuhay sa kanila; at naging matiisin tayo sa ating mga pagdurusa, at nagdanas tayo ng lahat ng kasalatan; oo, tayo ay naglakbay sa bahay-bahay, umaasa sa mga awa ng sanlibutan—hindi lamang sa mga awa ng sanlibutan kundi sa mga awa ng Diyos.\n\n29 At pinasok natin ang kanilang mga bahay at tinuruan sila, at tinuruan natin sila sa kanilang mga lansangan; oo, at tinuruan natin sila sa kanilang mga burol; at pinasok din natin ang kanilang mga templo at kanilang mga sinagoga at tinuruan sila; at tayo ay itinaboy, at kinutya, at dinuraan, at hinampas sa ating mga pisngi; at tayo ay binato, at dinakip at iginapos ng matitibay na lubid, at itinapon sa bilangguan; at sa pamamagitan ng kapangyarihan at karunungan ng Diyos ay muli tayong naligtas.\n\n30 At tayo ay nagdanas ng lahat ng uri ng paghihirap, at lahat ng ito, na baka-sakaling tayo ay maging daan upang maligtas ang ilang kaluluwa; at inakala natin na ang ating kagalakan ay malulubos kung sakali mang maging daan tayo ng kaligtasan ng ilan.\n\n31 Ngayon, dinggin, matatanaw natin at makikita ang mga bunga ng ating mga pagsusumikap; at ang mga ito ba ay iilan? Sinasabi ko sa inyo, Hindi, marami sila; oo, at masasaksihan natin ang kanilang katapatan, dahil sa pagmamahal nila sa kanilang mga kapatid at gayundin sa atin.\n\n32 Sapagkat dinggin, higit nilang ninais na ialay ang kanilang buhay kaysa sa kitlin maging ang buhay ng kanilang kaaway; at ibinaon nila nang malalim sa lupa ang kanilang mga sandata ng digmaan, dahil sa kanilang pagmamahal sa kanilang mga kapatid.\n\n33 At ngayon, dinggin, sinasabi ko sa inyo, nagkaroon na ba ng gayong kadakilang pagmamahal sa buong lupain? Dinggin, sinasabi ko sa inyo, Wala, hindi pa nagkaroon, maging sa mga Nephita.\n\n34 Sapagkat dinggin, sila ay hahawak ng mga sandata laban sa kanilang mga kapatid; hindi nila pahihintulutang mapatay ang kanilang sarili. Subalit dinggin, kayrami sa kanila ang nag-alay ng kanilang buhay; at nalalaman nating sila ay nagtungo na sa kanilang Diyos, dahil sa kanilang pagmamahal at sa kanilang poot sa kasalanan.\n\n35 Ngayon, hindi ba’t may dahilan tayo upang magsaya? Oo, sinasabi ko sa inyo, kailanman ay walang mga taong may gayong kalaking dahilan upang magsaya kaysa sa atin, mula pa nang magsimula ang daigdig; oo, at ang aking kagalakan ay natatangay, maging hanggang sa maipagmalaki ang aking Diyos; sapagkat taglay niya ang lahat ng kapangyarihan, lahat ng karunungan, at lahat ng pang-unawa; nauunawaan niya ang lahat ng bagay, at isa siyang maawaing Katauhan, maging hanggang sa kaligtasan, sa mga yaong magsisisi at maniniwala sa kanyang pangalan.\n\n36 Ngayon, kung ito ay pagmamalaki, sa gayon ako magmamalaki; sapagkat ito ang aking buhay at aking liwanag, aking kagalakan at aking kaligtasan, at aking katubusan mula sa walang katapusang kapighatian. Oo, purihin ang pangalan ng aking Diyos, na naging maalalahanin sa mga taong ito, na mga sanga ng punungkahoy ng Israel, at nahiwalay mula sa katawan nito sa isang hindi kilalang lupain; oo, sinasabi ko, purihin ang pangalan ng aking Diyos, na naging maalalahanin sa atin, na mga naliligaw sa isang hindi kilalang lupain.\n\n37 Ngayon, mga kapatid ko, nakikita nating inaalala ng Diyos ang bawat tao, saanmang lupain sila naroroon; oo, bilang niya ang kanyang mga tao, at ang kanyang sisidlan ng awa ay sumasakop sa buong mundo. Ngayon, ito ang aking kagalakan, at aking labis na ipinagpapasalamat; oo, at ako ay magbibigay-pasasalamat sa aking Diyos magpakailanman. Amen.\n\n", "alma 27": "[center][font_size=26]Kabanata 27[/font_size][/center]\n\n[i]Inutusan ng Panginoon si Ammon na akayin sa kaligtasan ang mga tao ni Anti-Nephi-Lehi—Sa pagkakakita kay Alma, si Ammon ay naubusan ng kanyang lakas dahil sa kagalakan—Ipinagkaloob sa mga Anti-Nephi-Lehi ng mga Nephita ang lupain ng Jerson—Tinawag silang mga tao ni Ammon. Mga 90–77 B.C.[/i]\n\n1 Ngayon, ito ay nangyari na nang mabatid ng mga yaong Lamanita na nakidigma laban sa mga Nephita, matapos ang marami nilang pagsusumikap na lipulin sila, na walang kabuluhang hangarin ang paglipol sa kanila, sila ay nagbalik na muli sa lupain ng Nephi.\n\n2 At ito ay nangyari na ang mga Amalekita, dahil sa kanilang kawalan, ay labis na nagalit. At nang makita nilang hindi sila makapaghahangad ng paghihiganti sa mga Nephita, sinimulan nilang pukawin ang mga tao na magalit laban sa kanilang mga kapatid, ang mga tao ni Anti-Nephi-Lehi; kaya nga, sila ay nagsimulang muli sa paglipol sa kanila.\n\n3 Ngayon, ang mga taong ito ay muling tumangging humawak ng kanilang mga sandata, at hinayaan nilang mapatay ang kanilang sarili alinsunod sa mga pagnanais ng kanilang mga kaaway.\n\n4 Ngayon, nang makita ni Ammon at ng kanyang mga kapatid ang gawaing ito ng pagkalipol sa mga yaong labis nilang minamahal, at sa mga yaong labis na nagmamahal sa kanila—sapagkat sila ay pinakitunguhan na tila bagang mga anghel sila na isinugo mula sa Diyos upang iligtas sila mula sa walang katapusang pagkawasak—kaya nga, nang makita ni Ammon at ng kanyang mga kapatid ang matinding gawaing ito ng pagkalipol, sila ay naantig sa pagkahabag, at sinabi nila sa hari:\n\n5 Sama-sama po nating tipunin ang mga taong ito ng Panginoon, at tayo po ay bumaba patungo sa lupain ng Zarahemla sa ating mga kapatid na mga Nephita, at magsitakas mula sa mga kamay ng ating mga kaaway, upang hindi po tayo malipol.\n\n6 Subalit sinabi ng hari sa kanila: Dinggin, lilipulin kami ng mga Nephita, dahil sa maraming pagpaslang at kasalanang nagawa namin laban sa kanila.\n\n7 At sinabi ni Ammon: Hahayo po ako at magtatanong sa Panginoon, at kung sasabihin niya po sa atin, bumaba patungo sa inyong mga kapatid, hahayo po ba kayo?\n\n8 At sinabi ng hari sa kanya: Oo, kung sasabihin ng Panginoon sa amin na humayo, kami ay bababa patungo sa ating mga kapatid, at kami ay kanilang magiging mga alipin hanggang sa mapagbayaran namin sa kanila ang maraming pagpaslang at kasalanang nagawa namin laban sa kanila.\n\n9 Subalit sinabi ni Ammon sa kanya: Labag po ito sa batas ng ating mga kapatid, na itinakda ng aking ama, na magkaroon ng kahit sinumang alipin sa kanila; anupa’t tayo po ay bumaba at umasa sa awa ng ating mga kapatid.\n\n10 Subalit sinabi ng hari sa kanya: Magtanong sa Panginoon, at kung sasabihin niya sa aming humayo, kami ay hahayo; kung hindi, kami ay masasawi sa lupain.\n\n11 At ito ay nangyari na si Ammon ay humayo at nagtanong sa Panginoon, at sinabi ng Panginoon sa kanya:\n\n12 Ilikas ang mga taong ito mula sa lupaing ito, upang hindi sila mangasawi; sapagkat si Satanas ay may matibay na pagkakahawak sa mga puso ng mga Amalekita, na siyang pumupukaw sa mga Lamanita na magalit laban sa kanilang mga kapatid upang patayin sila; kaya nga, lumikas ka sa lupaing ito; at pinagpala ang mga taong ito ng salinlahing ito, sapagkat pangangalagaan ko sila.\n\n13 At ngayon, ito ay nangyari na si Ammon ay humayo at sinabi sa hari ang lahat ng salitang sinabi ng Panginoon sa kanya.\n\n14 At sama-sama nilang tinipon ang lahat ng kanilang mga tao, oo, lahat ng tao ng Panginoon, at sama-samang tinipon ang lahat ng kanilang mga kawan ng tupa at kawan ng baka, at nilisan ang lupain, at nakarating sa ilang na humahati sa lupain ng Nephi mula sa lupain ng Zarahemla, at nakarating sa malapit sa mga hangganan ng lupain.\n\n15 At ito ay nangyari na sinabi ni Ammon sa kanila: Dinggin, ako at ang aking mga kapatid ay magtutungo sa lupain ng Zarahemla, at kayo ay mananatili rito hanggang sa magbalik kami; at susubukin namin ang mga puso ng ating mga kapatid, kung kanilang papapasukin kayo sa kanilang lupain.\n\n16 At ito ay nangyari na habang papasok si Ammon sa lupain, na siya at ang kanyang mga kapatid ay nakasalubong si Alma, sa lupaing nabanggit; at dinggin, ito ay isang napakasayang pagtatagpo.\n\n17 Ngayon, ang kagalakan ni Ammon ay napakalaki maging sa siya ay napuspos; oo, siya ay nadaig sa kagalakan ng kanyang Diyos, maging sa pagkaubos ng kanyang lakas; at muli siyang nalugmok sa lupa.\n\n18 Ngayon, hindi ba’t labis itong kagalakan? Dinggin, ito ang kagalakan na walang makatatanggap maliban sa tunay na nagsisisi at mapagpakumbabang naghahangad ng kaligayahan.\n\n19 Ngayon, ang kagalakan ni Alma sa pagkakakita sa kanyang mga kapatid ay tunay na masidhi, at gayundin ang kagalakan ni Aaron, ni Omner, at Himni; subalit dinggin, ang kanilang kagalakan ay hindi gayon upang madaig ang kanilang lakas.\n\n20 At ngayon, ito ay nangyari na isinama ni Alma ang kanyang mga kapatid pabalik sa lupain ng Zarahemla; maging sa kanyang sariling tahanan. At sila ay nagtungo at sinabi sa punong hukom ang lahat ng bagay na naganap sa kanila sa lupain ng Nephi, sa kanilang mga kapatid, ang mga Lamanita.\n\n21 At ito ay nangyari na nagpadala ang punong hukom ng isang pahayag sa lahat ng dako ng buong lupain, hinihingi ang tinig ng mga tao hinggil sa pagtanggap sa kanilang mga kapatid, na mga tao ni Anti-Nephi-Lehi.\n\n22 At ito ay nangyari na nagpahayag ang tinig ng mga tao, sinasabing: Dinggin, lilisanin namin ang lupain ng Jerson, na nasa silangan malapit sa dagat, na katabi ng lupaing Masagana, na nasa timog ng lupaing Masagana; at ang lupaing ito ng Jerson ang lupaing ipagkakaloob namin sa aming mga kapatid bilang isang mana.\n\n23 At dinggin, itatalaga namin ang aming mga hukbo sa pagitan ng lupaing Jerson at ng lupaing Nephi, upang mapangalagaan namin ang aming mga kapatid sa lupaing Jerson; at ito ay gagawin namin para sa aming mga kapatid, dahil sa kanilang takot na humawak ng mga sandata laban sa kanilang mga kapatid na baka sila ay makagawa ng kasalanan; at ang malaking takot na ito ay nadama dahil sa kanilang labis na pagsisisi na pinagdaanan nila, dahil sa kanilang maraming pagpaslang at kanilang kakila-kilabot na kasamaan.\n\n24 At ngayon, dinggin, ito ay gagawin namin para sa aming mga kapatid, upang mamana nila ang lupaing Jerson; at babantayan namin sila ng aming mga hukbo mula sa kanilang mga kaaway, kung bibigyan nila kami ng isang bahagi ng kanilang mga kabuhayan upang tulungan kaming matustusan namin ang aming mga hukbo.\n\n25 Ngayon, ito ay nangyari na nang marinig ito ni Ammon, siya ay nagbalik sa mga tao ni Anti-Nephi-Lehi, at kasama rin niya si Alma, sa ilang, kung saan nila itinayo ang kanilang mga tolda, at ipinaalam sa kanila ang lahat ng bagay na ito. At isinalaysay rin ni Alma sa kanila ang kanyang pagbabalik-loob, kasama nina Ammon at Aaron, at ng kanyang mga kapatid.\n\n26 At ito ay nangyari na nagdulot ito ng malaking kagalakan sa kanila. At sila ay bumaba patungo sa lupain ng Jerson, at inangkin ang lupain ng Jerson; at sila ay tinawag ng mga Nephita na mga tao ni Ammon; kaya nga sila ay nakilala sa pangalang yaon magmula noon.\n\n27 At sila ay nasama sa mga tao ni Nephi, at ibinilang din sa mga tao na kasapi sa simbahan ng Diyos. At nakilala rin sila sa kanilang pagsusumigasig sa Diyos, at gayundin sa mga tao; sapagkat sila ay ganap na matatapat at matwid sa lahat ng bagay; at sila ay matatag sa pananampalataya kay Cristo, maging hanggang sa katapusan.\n\n28 At tinatanaw nila ang pagpapadanak ng dugo ng kanilang mga kapatid nang may masidhing kapootan; at kailanman ay hindi na sila nahimok pang humawak ng mga sandata laban sa kanilang mga kapatid; at kailanman ay hindi nila tinatanaw ang kamatayan nang may anumang antas ng pangingilabot dahil sa kanilang pag-asa at pag-unawa tungkol kay Cristo at sa pagkabuhay na mag-uli; kaya nga, ang kamatayan, para sa kanila, ay nadaig sa pamamagitan ng tagumpay rito ni Cristo.\n\n29 Samakatwid, sila ay magdurusa ng kamatayan sa pinakamabigat at nakapipighating pamamaraan na maigagawad ng kanilang mga kapatid, bago nila hawakan ang kanilang mga espada o simitar upang patayin sila.\n\n30 At sa gayon sila ay masisigasig at mga mapagmahal na tao, mga taong labis na kinasihan ng Panginoon.\n\n", "alma 28": "[center][font_size=26]Kabanata 28[/font_size][/center]\n\n[i]Natalo ang mga Lamanita sa isang napakasidhing labanan—Sampu-sampung libo ang mga napatay—Itinatalaga ang masasama sa kalagayan ng walang katapusang kapighatian; matatamo ng mga matwid ang walang katapusang kaligayahan. Mga 77–76 B.C.[/i]\n\n1 At ito ay nangyari na matapos makapanirahan ang mga tao ni Ammon sa lupain ng Jerson, at isa ring simbahan ang naitatag sa lupain ng Jerson, at ang mga hukbo ng mga Nephita ay itinalaga sa palibot ng lupain ng Jerson, oo, sa lahat ng hangganan sa palibot ng lupain ng Zarahemla; dinggin, sinundan ng mga hukbo ng mga Lamanita ang kanilang mga kapatid sa ilang.\n\n2 At sa gayon nagkaroon ng isang napakasidhing labanan; oo, maging isa na kailanman ay hindi pa nakita sa lahat ng tao sa lupain mula sa panahong nilisan ni Lehi ang Jerusalem; oo, at sampu-sampung libo sa mga Lamanita ang napatay at naikalat sa paligid.\n\n3 Oo, at nagkaroon din ng napakasidhing pagkatay sa mga tao ni Nephi; gayunpaman, ang mga Lamanita ay naitaboy at naikalat, at ang mga tao ni Nephi ay muling nagsibalik sa kanilang lupain.\n\n4 At ngayon, ito ay isang panahon na may narinig na masidhing pagdadalamhati at pananaghoy sa lahat ng dako ng buong lupain, sa lahat ng tao ni Nephi—\n\n5 Oo, ang iyakan ng mga balong nagdadalamhati dahil sa kanilang mga asawa, at gayundin ng mga amang nagdadalamhati dahil sa kanilang mga anak na lalaki, at ng anak na babae dahil sa kanyang kapatid na lalaki, oo, ng kapatid na lalaki dahil sa ama; at sa gayon maririnig ang iyak ng pagdadalamhati sa kanilang lahat, nagdadalamhati dahil sa kanilang kaanak na napatay.\n\n6 At ngayon, tunay na ito ay isang nakalulungkot na araw; oo, isang panahon ng kabigatan, at isang panahon ng labis na pag-aayuno at panalangin.\n\n7 At sa gayon nagtapos ang ikalabinlimang taon ng panunungkulan ng mga hukom sa mga tao ni Nephi;\n\n8 At ito ang ulat ni Ammon at ng kanyang mga kapatid, ang kanilang mga paglalakbay sa lupain ng Nephi, ang kanilang mga pagdurusa sa lupain, ang kanilang mga kalungkutan, at kanilang mga paghihirap, at kanilang hindi maunawaang kagalakan, at ang pagtanggap at kaligtasan ng mga kapatid sa lupain ng Jerson. At ngayon, nawa ay pagpalain ng Panginoon, ang Manunubos ng lahat ng tao, ang kanilang mga kaluluwa magpakailanman.\n\n9 At ito ang ulat ng mga digmaan at alitan sa mga Nephita, at gayundin ng mga digmaang namagitan sa mga Nephita at sa mga Lamanita; at ang ikalabinlimang taon ng panunungkulan ng mga hukom ay nagtapos.\n\n10 At mula sa unang taon hanggang sa ikalabinlima ay naganap ang pagkalipol ng maraming libu-libong buhay; oo, naganap ang isang kakila-kilabot na tagpo ng pagdanak ng dugo.\n\n11 At ang mga katawan ng maraming libu-libo ay nailibing sa ilalim ng lupa, samantalang ang mga katawan ng marami pang libu-libo ay nagsiagnasan sa mga bunton sa ibabaw ng lupa; oo, at maraming libu-libo ang nagdalamhati sa pagkawala ng kanilang mga kaanak, sapagkat may dahilan silang matakot, alinsunod sa mga pangako ng Panginoon, na sila ay nakatalaga sa kalagayan ng walang katapusang kapighatian.\n\n12 Samantalang ang iba sa maraming libu-libo ay tunay na nagdalamhati dahil sa pagkawala ng kanilang mga kaanak, gayunpaman, sila ay nagsaya at nagpakagalak sa pag-asa, at nalalaman din, ayon sa mga pangako ng Panginoon, na sila ay ibabangon upang mamalagi sa kanang kamay ng Diyos, sa isang kalagayan ng walang katapusang kaligayahan.\n\n13 At sa gayon nakikita natin kung gaano kalaki ang hindi pagkakapantay-pantay ng tao dahil sa kasalanan at paglabag, at ng kapangyarihan ng diyablo, na dumarating sa pamamagitan ng mga tusong plano na kanyang pinapakana upang mabitag ang puso ng mga tao.\n\n14 At sa gayon nakikita natin ang dakilang panawagan na magsumigasig ang mga tao na gumawa sa mga ubasan ng Panginoon; at sa gayon nakikita natin ang malaking dahilan ng kalungkutan, at gayundin ng pagsasaya—kalungkutan dahil sa kamatayan at pagkalipol ng mga tao, at kagalakan dahil sa liwanag ni Cristo tungo sa pagkabuhay.\n\n", "alma 29": "[center][font_size=26]Kabanata 29[/font_size][/center]\n\n[i]Nagnais si Alma na mangaral ng pagsisisi nang may mala-anghel na pagsusumigasig—Ang Panginoon ay naglalaan ng mga guro sa lahat ng bansa—Pinuri ni Alma ang gawain ng Panginoon at ang tagumpay ni Ammon at ng kanyang mga kapatid. Mga 76 B.C.[/i]\n\n1 O na ako ay isang anghel, at matatamo ang mithiin ng aking puso, na ako ay makahayo at makapangusap nang may trumpeta ng Diyos, nang may tinig na mayayanig ang mundo, at mangaral ng pagsisisi sa lahat ng tao!\n\n2 Oo, ipahahayag ko sa lahat ng kaluluwa, tulad ng tinig ng kulog, ang pagsisisi at ang plano ng pagtubos, na nararapat silang magsisi at magsilapit sa ating Diyos, upang hindi na magkaroon pa ng kalungkutan sa balat ng lupa.\n\n3 Subalit dinggin, ako ay isang tao, at nagkakasala sa aking mithiin; sapagkat nararapat akong malugod sa mga bagay na iniukol sa akin ng Panginoon.\n\n4 Hindi ko dapat ipilit ang aking mga naisin sa matatag na panuntunan ng isang makatarungang Diyos, sapagkat nalalaman kong nagkakaloob siya sa mga tao ayon sa kanilang naisin, maging ito man ay sa kamatayan o sa pagkabuhay; oo, nalalaman kong nagtatalaga siya sa mga tao, oo, nag-aatas sa kanila ng mga panuntunang hindi mababago, alinsunod sa kanilang mga kagustuhan, maging ang mga ito man ay sa kaligtasan o sa pagkawasak.\n\n5 Oo, at nalalaman ko na ang mabuti at masama ay sumasalahat ng tao; siya na hindi nalalaman ang mabuti sa masama ay walang pagkakasala; subalit siya na nakaaalam ng mabuti at masama, sa kanya ay ipagkakaloob ang naaayon sa kanyang mga naisin, maging naisin man niya ang mabuti o masama, buhay o kamatayan, kagalakan o paggigiyagis ng budhi.\n\n6 Ngayon, nakikitang nalalaman ko ang mga bagay na ito, bakit kailangang naisin ko ang higit pa kaysa sa pagsasagawa ng gawain kung saan ako ay tinawag?\n\n7 Bakit kailangang naisin ko na sana ako ay isang anghel, upang makapangusap ako sa lahat ng dulo ng mundo?\n\n8 Sapagkat dinggin, ang Panginoon ay nagpapahintulot sa lahat ng bansa, sa kanilang sariling bansa at wika, na ituro ang kanyang salita, oo, sa karunungan, lahat ng nakikita niyang karapat-dapat na taglayin nila; kaya nga nakikita natin na ang Panginoon ay nagpapayo sa karunungan, alinsunod sa yaong makatarungan at totoo.\n\n9 Nalalaman ko ang yaong iniutos sa akin ng Panginoon, at nagbibigay-papuri ako rito. Hindi ako nagbibigay-papauri sa aking sarili, kundi nagbibigay-papuri ako sa yaong iniutos sa akin ng Panginoon; oo, at ito ang aking kaluwalhatian, na baka sakaling ako ay maging kasangkapan sa mga kamay ng Diyos upang madala ang ilang kaluluwa sa pagsisisi; at ito ang aking kagalakan.\n\n10 At dinggin, kapag nakita kong tunay na nagsisisi ang marami sa aking mga kapatid, at lumalapit sa Panginoon nilang Diyos, sa gayon napupuspos ang aking kaluluwa ng kagalakan; sa panahong yaon ko naaalala kung ano ang ginawa ng Panginoon para sa akin, oo, maging sa dininig niya ang aking panalangin; oo, sa panahong yaon ko naaalala ang kanyang maawaing bisig na iniunat niya sa akin.\n\n11 Oo, at naaalala ko rin ang pagkabihag ng aking mga ama; sapagkat tunay na nalalaman ko na ang Panginoon ang siyang nagpalaya sa kanila sa pagkaalipin, at sa pamamagitan nito ay itinatag ang kanyang simbahan; oo, ang Panginoong Diyos, ang Diyos ni Abraham, ang Diyos ni Isaac, at ang Diyos ni Jacob, ay pinalaya sila mula sa pagkaalipin.\n\n12 Oo, parati kong naaalala ang pagkabihag ng aking mga ama; at ang Diyos ding yaon na nagligtas sa kanila mula sa mga kamay ng mga taga-Egipto ang siyang nagpalaya sa kanila mula sa pagkaalipin.\n\n13 Oo, at ang Diyos ding yaon ang nagtatag ng kanyang simbahan sa kanila; oo, at ang Diyos ding yaon ay tinawag ako sa isang banal na tungkulin, na ipangaral ang salita sa mga taong ito, at pinagkalooban ako ng malaking tagumpay, kung saan ang aking kagalakan ay nalubos.\n\n14 Subalit hindi lamang ako nagagalak sa aking sariling tagumpay, kundi higit pang nalulubos ang aking kagalakan dahil sa tagumpay ng aking mga kapatid, na nagtungo sa lupain ng Nephi.\n\n15 Dinggin, sila ay nagsumikap nang labis, at namunga ng maraming bunga; at kaydakila ng kanilang magiging gantimpala!\n\n16 Ngayon, kapag naiisip ko ang tagumpay ng aking mga kapatid na ito, ang aking kaluluwa ay natatangay, maging sa paghihiwalay nito mula sa katawan, sa wari ay gayon ito, napakalaki ng aking kagalakan.\n\n17 At ngayon, nawa ay ipagkaloob ng Diyos sa kanila, na aking mga kapatid, na sila ay makaupo sa kaharian ng Diyos; oo, at gayundin ang lahat ng yaong bunga ng kanilang pagsusumikap upang hindi na sila muling mawala pa, kundi kanilang purihin siya magpakailanman. At nawa ay ipagkaloob ng Diyos na maganap ang naaayon sa aking mga salita, maging tulad ng aking mga sinabi. Amen.\n\n", "alma 30": "[center][font_size=26]Kabanata 30[/font_size][/center]\n\n[i]Kinutya ni Korihor, ang anti-Cristo, si Cristo, ang Pagbabayad-sala, at ang diwa ng propesiya—Itinuro niya na walang Diyos, walang pagkahulog ng tao, walang kaparusahan para sa kasalanan, at walang Cristo—Si Alma ay nagpatotoo na paparito si Cristo at na ang lahat ng bagay ay nagpapatunay na may Diyos—Si Korihor ay sapilitang humingi ng palatandaan at napipi—Ang diyablo ay nagpakita kay Korihor na tulad ng isang anghel at itinuro kung ano ang sasabihin niya—Si Korihor ay niyapak-yapakan at namatay. Mga 76–74 B.C.[/i]\n\n1 Dinggin, ngayon, ito ay nangyari na matapos na makapanirahan ang mga tao ni Ammon sa lupain ng Jerson, oo, at matapos ding maitaboy ang mga Lamanita palabas ng lupain, at ang kanilang mga patay ay nailibing na ng mga mamamayan ng lupain—\n\n2 Ngayon, ang kanilang mga patay ay hindi mabilang dahil sa kalakihan ng kanilang bilang; ni hindi mabilang ang mga patay ng mga Nephita—subalit ito ay nangyari na matapos nilang ilibing ang kanilang mga patay, at matapos din ang mga araw ng pag-aayuno, at pagdadalamhati, at panalangin, (at ito ay sa ikalabing-anim na taon ng panunungkulan ng mga hukom sa mga tao ni Nephi) nagsimulang magkaroon ng patuloy na kapayapaan sa lahat ng dako ng buong lupain.\n\n3 Oo, at ang mga tao ay nagsumikap na sundin ang mga kautusan ng Panginoon; at sila ay mahigpit sa pagpapatupad ng mga ordenansa ng Diyos, alinsunod sa batas ni Moises; sapagkat sila ay tinuruang sundin ang batas ni Moises hanggang sa matupad ito.\n\n4 At sa gayon ang mga tao ay hindi nagkaroon ng kaguluhan sa buong ikalabing-anim na taon ng panunungkulan ng mga hukom sa mga tao ni Nephi.\n\n5 At ito ay nangyari na nagkaroon ng patuloy na kapayapaan sa pagsisimula ng ikalabimpitong taon ng panunungkulan ng mga hukom.\n\n6 Subalit ito ay nangyari na sa dakong huli ng ikalabimpitong taon, may isang lalaking dumating sa lupain ng Zarahemla, at siya ay Anti-Cristo, sapagkat siya ay nagsimulang mangaral sa mga tao laban sa mga propesiyang sinabi ng mga propeta, hinggil sa pagparito ni Cristo.\n\n7 Ngayon, walang batas laban sa paniniwala ng isang tao; sapagkat mahigpit itong sumasalungat sa mga utos ng Diyos na magkaroon ng isang batas na makapaglalagay sa mga tao sa hindi pantay na katayuan.\n\n8 Sapagkat ganito ang wika ng mga banal na kasulatan: Piliin ninyo sa araw na ito kung sino ang inyong paglilingkuran.\n\n9 Ngayon, kung nais ng isang tao na maglingkod sa Diyos, ito ay kanyang pribilehiyo; o sa madaling salita, kung naniniwala siya sa Diyos ay kanyang pribilehiyong paglingkuran siya; subalit kung hindi siya naniniwala sa kanya ay walang batas upang parusahan siya.\n\n10 Subalit kung pumaslang siya ay parurusahan siya hanggang sa kamatayan; at kung nanloob siya ay parurusahan din siya; at kung nagnakaw siya ay parurusahan din siya; at kung nakagawa siya ng pakikiapid ay parurusahan din siya; oo, sa lahat ng kasamaang ito ay pinarurusahan sila.\n\n11 Sapagkat may batas na ang mga tao ay nararapat hatulan alinsunod sa kanilang mabibigat na kasalanan. Gayunpaman, walang batas laban sa paniniwala ng isang tao; kaya nga, ang isang tao ay pinarurusahan lamang para sa mabibigat na kasalanang nagawa niya; kaya nga ang lahat ng tao ay nasa pantay na katayuan.\n\n12 At ang Anti-Cristong ito, na ang pangalan ay Korihor, (at ang batas ay walang panghahawakan sa kanya) ay nagsimulang mangaral sa mga tao na hindi magkakaroon ng isang Cristo. At alinsunod sa pamamaraang ito siya nangaral, sinasabing:\n\n13 O kayong nakagapos sa ilalim ng isang hangal at walang kabuluhang pag-asa, bakit ninyo sinisingkawan ang inyong sarili ng mga gayong bagay na hangal? Bakit kayo umaasa sa isang Cristo? Sapagkat walang taong makaaalam ng anumang bagay na darating.\n\n14 Dinggin, ang mga bagay na ito na tinatawag ninyong mga propesiya, na sinasabi ninyong ipinapasa-pasa ng mga banal na propeta, dinggin, ang mga ito ay hangal na kaugalian ng inyong mga ama.\n\n15 Paano ninyo nalalaman ang katiyakan ng mga ito? Dinggin, hindi ninyo maaaring malaman ang tungkol sa mga bagay na hindi ninyo nakikita; kaya nga hindi ninyo maaaring malaman na magkakaroon ng isang Cristo.\n\n16 Umaasa kayo at sinasabing nababatid ninyo ang kapatawaran ng inyong mga kasalanan. Subalit dinggin, ito ay bunga ng isang isipang nababaliw; at ang pagkahibang na ito ng inyong mga isipan ay dumating dahil sa mga kaugalian ng inyong mga ama, na umakay sa inyo palayo tungo sa isang paniniwala sa mga bagay na hindi naman gayon.\n\n17 At marami pang gayong bagay ang sinabi niya sa kanila, sinasabi sa kanila na hindi maaaring magsagawa ng isang pagbabayad-sala para sa mga kasalanan ng tao, sa halip, ang bawat tao ay namumuhay sa buhay na ito alinsunod sa pamamahala ng nilikha; kaya nga, ang bawat tao ay umuunlad alinsunod sa kanyang likas na talino, at ang bawat tao ay nakagagapi alinsunod sa kanyang lakas; at ang anumang gawin ng tao ay hindi pagkakasala.\n\n18 At sa gayon siya nangaral sa kanila, inaakay palayo ang puso ng marami, nagdudulot na itaas nila ang kanilang mga ulo sa kanilang kasamaan, oo, inaakay palayo ang maraming kababaihan, at gayundin ang kalalakihan, na gumawa ng mga pagpapatutot—sinasabi sa kanila na kapag ang isang tao ay patay na, iyon na ang katapusan niyon.\n\n19 Ngayon, ang lalaking ito ay nagtungo rin sa lupain ng Jerson, upang ipangaral ang mga bagay na ito sa mga tao ni Ammon, na noong minsan ay mga tao ng mga Lamanita.\n\n20 Subalit dinggin, higit silang matatalino kaysa sa marami sa mga Nephita; sapagkat kanilang dinakip siya, at iginapos siya, at dinala siya sa harapan ni Ammon, na siyang mataas na saserdote sa mga taong yaon.\n\n21 At ito ay nangyari na iniutos niyang dalhin siya palabas ng lupain. At siya ay nagtungo sa lupain ng Gedeon, at nagsimula ring mangaral sa kanila; at dito ay hindi siya nagtamo ng gaanong tagumpay, sapagkat siya ay dinakip at iginapos at dinala sa harapan ng mataas na saserdote, at gayundin sa punong hukom ng lupain.\n\n22 At ito ay nangyari na sinabi ng mataas na saserdote sa kanya: Bakit lumilibot ka sa pagbabaluktot sa mga landas ng Panginoon? Bakit itinuturo mo sa mga taong ito na hindi magkakaroon ng isang Cristo, upang gambalain ang mga pagsasaya nila? Bakit nangungusap ka laban sa lahat ng propesiya ng mga banal na propeta?\n\n23 Ngayon, ang pangalan ng mataas na saserdote ay Gidonas. At sinabi ni Korihor sa kanya: Sapagkat hindi ko itinuturo ang mga hangal na kaugalian ng inyong mga ama, at sapagkat hindi ko itinuturo sa mga taong ito na igapos ang kanilang sarili sa ilalim ng mga hangal na ordenansa at gawaing pinasimulan ng mga sinaunang saserdote, upang mangamkam ng kapangyarihan at karapatan sa kanila, upang panatilihin sila sa kawalang-malay, nang sa gayon hindi nila itaas ang kanilang mga ulo, kundi hilahing pababa alinsunod sa iyong mga salita.\n\n24 Sinasabi ninyo na ang mga taong ito ay mga taong malaya. Dinggin, sinasabi kong sila ay nasa pagkaalipin. Sinasabi ninyo na ang mga yaong sinaunang propesiya ay totoo. Dinggin, sinasabi kong hindi ninyo nalalaman na ang mga ito ay totoo.\n\n25 Sinasabi ninyo na ang mga taong ito ay mga nagkasala at nahulog na tao, dahil sa paglabag ng isang magulang. Dinggin, sinasabi ko na hindi nagkasala ang isang musmos dahil sa mga magulang niya.\n\n26 At sinasabi rin ninyo na paparito si Cristo. Subalit dinggin, sinasabi kong hindi ninyo nalalaman na magkakaroon ng isang Cristo. At sinasabi rin ninyo na siya ay papatayin para sa mga kasalanan ng sanlibutan—\n\n27 At sa gayon ninyo inaakay palayo ang mga taong ito alinsunod sa mga hangal na kaugalian ng inyong mga ama, at alinsunod sa inyong mga sariling naisin; at pinapanatili ninyo sila, maging sa pagkaalipin, upang magpakasasa kayo sa pamamagitan ng mga pinaghirapan ng kanilang mga kamay, upang hindi sila mangahas na tumingala nang may katapangan, at upang hindi sila mangahas na tamasahin ang kanilang mga karapatan at pribilehiyo.\n\n28 Oo, hindi sila nangahas na gamitin ang yaong sa kanila sapagkat baka masugatan nila ang damdamin ng kanilang mga saserdote, na sinisingkawan sila alinsunod sa kanilang mga naisin, at inakay sila na maniwala, sa pamamagitan ng kanilang mga kaugalian at kanilang mga panaginip at kanilang mga layaw at kanilang mga pangitain at kanilang mga mapagkunwaring hiwaga, na masasaktan nila ang damdamin, kung hindi nila gagawin ang naaayon sa kanilang mga salita, ng isang hindi kilalang nilalang, na sinasabi nilang Diyos—isang nilalang na kailanman ay hindi pa nakita o nakilala noon pa man ni kailanman.\n\n29 Ngayon, nang makita ng mataas na saserdote at ng punong hukom ang katigasan ng kanyang puso, oo, nang makita nilang lalaitin niya maging ang Diyos, sila ay tumangging gumawa ng anumang pagtugon sa kanyang mga salita; sa halip, kanilang iniutos na igapos siya; at kanilang ibinigay siya sa mga kamay ng mga pinuno, at ipinadala siya sa lupain ng Zarahemla, upang siya ay madala sa harapan ni Alma, at sa punong hukom na siyang gobernador ng buong lupain.\n\n30 At ito ay nangyari na nang dalhin siya sa harapan nina Alma at ng punong hukom, siya ay nagpatuloy sa gayunding pamamaraan tulad ng kanyang ginawa sa lupain ng Gedeon; oo, siya ay nagpatuloy sa paglalapastangan.\n\n31 At siya ay nangusap gamit ang malalakas na pananalita sa harapan ni Alma, at nilait ang mga saserdote at guro, pinararatangan sila ng pag-aakay palayo sa mga tao alinsunod sa mga hangal na kaugalian ng kanilang mga ama, para sa kasiyahan ng pagpapakasasa sa mga pinaghirapan ng mga tao.\n\n32 Ngayon, sinabi ni Alma sa kanya: Nalalaman mong hindi kami nagpapakasasa sa aming sarili sa mga pinaghirapan ng mga taong ito; sapagkat dinggin, ako ay gumawa maging mula pa sa simula ng panunungkulan ng mga hukom hanggang sa ngayon, gamit ang aking sariling mga kamay para sa aking ikabubuhay, sa kabila ng marami kong paglalakbay sa palibot ng lupain upang ipahayag ang salita ng Diyos sa aking mga tao.\n\n33 At sa kabila ng maraming gawaing ginawa ko sa simbahan, kailanman ay hindi ako nakatanggap kahit isang senine para sa ginawa ko; ni ang sinuman sa aking mga kapatid, maliban sa hukumang-luklukan; at sa yaon, tinanggap lamang namin ang naaalinsunod sa batas para sa aming panahon.\n\n34 At ngayon, kung hindi kami tumatanggap ng anumang bagay para sa aming mga ginagawa sa simbahan, ano ang aming kapakinabangan upang gumawa sa simbahan maliban sa ipahayag ang katotohanan, upang kami ay magkaroon ng kasiyahan sa kagalakan ng ating mga kapatid?\n\n35 Kung gayon, bakit sinasabi mong nangangaral kami sa mga taong ito upang makinabang, bagama’t nalalaman mo sa iyong sarili na hindi kami nakatatanggap ng kita? At ngayon, naniniwala ka bang nililinlang namin ang mga taong ito, na nakapagdudulot ng labis na kagalakan sa kanilang mga puso?\n\n36 At tinugon siya ni Korihor: Oo.\n\n37 At sa gayon sinabi ni Alma sa kanya: Naniniwala ka bang may Diyos?\n\n38 At siya ay tumugon, Hindi.\n\n39 Ngayon, sinabi ni Alma sa kanya: Ipagkakaila mo bang muli na may Diyos, at ipagkakaila mo rin ba ang Cristo? Sapagkat dinggin, sinasabi ko sa iyo, nalalaman kong may Diyos, at gayundin na si Cristo ay paparito.\n\n40 At ngayon, anong katibayan ang mayroon ka na walang Diyos, o na si Cristo ay hindi paparito? Sinasabi ko sa iyo na wala, maliban lamang sa iyong salita.\n\n41 Subalit, dinggin, taglay ko ang lahat ng bagay bilang patotoo na ang mga bagay na ito ay totoo; at taglay mo rin ang lahat ng bagay bilang patotoo sa iyo na ang mga ito ay totoo; at ipagkakaila mo ba ang mga ito? Naniniwala ka ba na ang mga bagay na ito ay totoo?\n\n42 Dinggin, nalalaman kong naniniwala ka, subalit pinaghaharian ka ng isang mapagsinungaling na espiritu, at isinantabi mo ang Espiritu ng Diyos upang hindi ito magkaroon ng puwang sa iyo; kung kaya nga’t ang diyablo ay may nangingibabaw na kapangyarihan sa iyo, at inaakay ka niya, gumagawa ng mga pamamaraan upang mawasak niya ang mga anak ng Diyos.\n\n43 At ngayon, sinabi ni Korihor kay Alma: Kung magpapakita ka sa akin ng isang palatandaan, upang ako ay mapaniwalang may Diyos, oo, patunayan mo sa akin na siya ay may kapangyarihan, at pagkatapos nito, ako ay maniniwala sa katotohanan ng iyong mga salita.\n\n44 Subalit sinabi ni Alma sa kanya: Mayroon kang sapat na mga palatandaan; tutuksuhin mo ba ang iyong Diyos? Sasabihin mo bang, Magpakita sa akin ng palatandaan, kung taglay mo ang patotoo ng lahat ng ito na iyong mga kapatid, at gayundin ang lahat ng banal na propeta? Ang mga banal na kasulatan ay nakalahad sa iyong harapan, oo, at ang lahat ng bagay ay nagpapatunay na may Diyos; oo, maging ang mundo, at lahat ng bagay na nasa ibabaw nito, oo, at ang pag-inog nito, oo, at gayundin ang lahat ng planetang gumagalaw sa kanilang karaniwang ayos ay nagpapatunay na may Kataas-taasang Tagapaglikha.\n\n45 At gayunpaman, nagpalibut-libot ka, inaakay palayo ang mga puso ng mga taong ito, nagpapatotoo sa kanila na walang Diyos? At gayunman, magkakaila ka ba laban sa lahat ng katunayang ito? At sinabi niya: Oo, magkakaila ako, maliban kung pakikitaan mo ako ng palatandaan.\n\n46 At ngayon, ito ay nangyari na sinabi ni Alma sa kanya: Dinggin, ako ay nalulungkot dahil sa katigasan ng iyong puso, oo, na iyo pa ring lalabanan ang diwa ng katotohanan, upang ang iyong kaluluwa ay mawasak.\n\n47 Subalit dinggin, higit na mabuti na ang iyong kaluluwa ay mawala kaysa sa ikaw ang maging sanhi ng pagdadala sa maraming kaluluwa tungo sa pagkawasak, sa pamamagitan ng iyong pagsisinungaling at sa pamamagitan ng iyong magagandang salita; kaya nga, kung muli kang magkakaila, dinggin, parurusahan ka ng Diyos, na magiging pipi ka, upang hindi mo na mabuksan pa kailanman ang iyong bibig, nang hindi mo na malinlang pa ang mga taong ito.\n\n48 Ngayon, sinabi ni Korihor sa kanya: Hindi ko ikinakaila ang pagkakaroon ng Diyos, datapwat hindi ako naniniwalang may Diyos; at sinasabi ko ring hindi mo nalalamang may Diyos; at maliban kung pakitaan mo ako ng palatandaan ay hindi ako maniniwala.\n\n49 Ngayon, sinabi sa kanya ni Alma: Ito ang ibibigay ko sa iyo bilang palatandaan, na mapipipi ka, alinsunod sa aking mga salita; at sinasabi ko sa pangalan ng Diyos, magiging pipi ka, na hindi ka na makapangungusap pa.\n\n50 Ngayon, nang sabihin ni Alma ang mga salitang ito, si Korihor ay napipi, kung kaya’t hindi siya makapangusap, alinsunod sa mga salita ni Alma.\n\n51 At ngayon, nang makita ito ng punong hukom, iniunat niya ang kanyang kamay at sumulat kay Korihor, sinasabing: Naniniwala ka na ba sa kapangyarihan ng Diyos? Kung kanino ninais mong pakitaan ka ni Alma ng kanyang palatandaan? Hangad mo bang pahirapan niya ang iba, upang pakitaan ka ng isang palatandaan? Dinggin, siya ay nagpakita sa iyo ng palatandaan; at ngayon, makikipagtalo ka pa ba?\n\n52 At iniunat ni Korihor ang kanyang kamay at sumulat, sinasabing: Nalalaman kong ako ay napipi sapagkat hindi ako makapagsalita; at nalalaman kong walang bagay maliban sa kapangyarihan ng Diyos ang makagagawa nito sa akin; oo, at noon pa ay nalalaman ko nang may Diyos.\n\n53 Subalit dinggin, ako ay nalinlang ng diyablo; sapagkat siya ay nagpakita sa akin sa kaanyuan ng isang anghel, at sinabi sa akin: Humayo at bawiin ang mga taong ito, sapagkat nangaligaw silang lahat sa pagsunod sa isang hindi kilalang Diyos. At sinabi niya sa akin: Walang Diyos; oo, at itinuro niya sa akin ang nararapat kong sabihin. At itinuro ko ang kanyang mga salita; at itinuro ko ang mga ito dahil sa kasiya-siya ang mga ito sa makamundong isipan; at itinuro ko ang mga ito, maging hanggang sa makamtan ko ang malaking tagumpay, hanggang sa ako ay tunay na naniwala na totoo ang mga ito; at sa kadahilanang ito ko kinalaban ang katotohanan, maging hanggang sa idulot ko ang malaking sumpang ito sa akin.\n\n54 Ngayon, nang sabihin niya ito, siya ay nagsumamo na manalangin sa Diyos si Alma, upang maalis sa kanya ang sumpa.\n\n55 Subalit sinabi ni Alma sa kanya: Kung ang sumpang ito ay aalisin mula sa iyo, muli mong aakayin palayo ang mga puso ng mga taong ito; kaya nga, mangyayari sa iyo ang naaayon sa kalooban ng Panginoon.\n\n56 At ito ay nangyari na hindi naalis ang sumpa kay Korihor; datapwat siya ay itinaboy, at nagpalibut-libot sa bahay-bahay na nanlilimos para sa kanyang pagkain.\n\n57 Ngayon, ang kaalaman tungkol sa nangyari kay Korihor ay kaagad ipinahayag sa lahat ng dako ng buong lupain; oo, ang pahayag ay ipinadala ng punong hukom sa lahat ng tao sa lupain, ipinahahayag sa mga yaong naniwala sa mga salita ni Korihor na kailangang kaagad silang magsisi, na baka ang gayunding kahatulan ay sapitin nila.\n\n58 At ito ay nangyari na napaniwala silang lahat sa kasamaan ni Korihor; kaya nga silang lahat ay muling nagbalik-loob sa Panginoon; at winakasan nito ang kasamaan alinsunod sa pamamaraan ni Korihor. At si Korihor ay nagpalibut-libot sa bahay-bahay, nanlilimos ng pagkain para sa kanyang ikabubuhay.\n\n59 At ito ay nangyari na habang humahalubilo siya sa mga tao, oo, sa mga taong inihiwalay ang kanilang sarili mula sa mga Nephita at tinawag ang kanilang sariling mga Zoramita, na pinamumunuan ng isang lalaking nagngangalang Zoram—at habang humahalubilo siya sa kanila, dinggin, tinuntungan siya at niyapak-yapakan, maging hanggang sa mamatay siya.\n\n60 At sa gayon natin nakikita ang katapusan niya na nagbabaluktot sa mga landas ng Panginoon; at sa gayon natin nakikitang hindi tutulungan ng diyablo ang kanyang mga anak sa huling araw, sa halip, kaagad silang hihilahing pababa sa impiyerno.\n\n", "alma 31": "[center][font_size=26]Kabanata 31[/font_size][/center]\n\n[i]Pinamunuan ni Alma ang isang misyon upang bawiin ang mga Zoramita na mga tumalikod sa katotohanan—Ang mga Zoramita ay itinatwa si Cristo, naniwala sa isang huwad na kaisipan ng paghirang, at sumamba sa pamamagitan ng mga nakatakdang panalangin—Ang mga misyonero ay napuspos ng Banal na Espiritu—Ang kanilang mga paghihirap ay nadaig sa kagalakan dahil kay Cristo. Mga 74 B.C.[/i]\n\n1 Ngayon, ito ay nangyari na matapos ang kamatayan ni Korihor, si Alma, matapos makatanggap ng balitang binabaluktot ng mga Zoramita ang mga landas ng Panginoon, at na si Zoram, na kanilang pinuno, ay inaakay ang mga puso ng mga tao na yumukod sa mga piping diyus-diyusan, ang kanyang puso ay nagsimula muling malungkot dahil sa kasamaan ng mga tao.\n\n2 Sapagkat dahilan ng labis na kalungkutan ni Alma na malamang may kasamaan sa kanyang mga tao; kaya nga ang kanyang puso ay labis na nalungkot dahil sa paghiwalay ng mga Zoramita mula sa mga Nephita.\n\n3 Ngayon, sama-samang tinipon ng mga Zoramita ang kanilang sarili sa lupaing tinawag nilang Antionum, na nasa silangan ng lupain ng Zarahemla, na halos nasa may hangganan ng dalampasigan, na nasa timog ng lupain ng Jerson, na nasa hangganan din ng timog ilang, na ilang na puno ng mga Lamanita.\n\n4 Ngayon, ang mga Nephita ay nangamba nang labis na baka pumasok ang mga Zoramita sa isang pakikipag-ugnayan sa mga Lamanita, at na ito ang maging dahilan ng malaking kawalan sa panig ng mga Nephita.\n\n5 At ngayon, sapagkat ang pangangaral ng salita ay may dakilang pangganyak na umakay sa mga tao na gawin ang yaong makatarungan—oo, may higit itong malakas na bisa sa isipan ng mga tao kaysa sa espada, o ano pa mang bagay, na nangyari na sa kanila—kaya nga naisip ni Alma na kapaki-pakinabang na subukan nila ang bisa ng salita ng Diyos.\n\n6 Samakatwid, kanyang isinama si Ammon, at si Aaron, at si Omner; at si Himni ay iniwan niya sa simbahan sa Zarahemla; subalit ang naunang tatlo ay isinama niya, at gayundin sina Amulek at Zisrom, na nasa Melek; at isinama rin niya ang dalawa sa kanyang mga anak na lalaki.\n\n7 Ngayon, ang pinakamatanda sa kanyang mga anak na lalaki ay hindi niya isinama, at ang pangalan niya ay Helaman; subalit ang mga pangalan ng mga yaong isinama niya ay Siblon at Corianton; at ito ang mga pangalan ng mga yaong sumama sa kanya sa mga Zoramita, upang ipangaral sa kanila ang salita.\n\n8 Ngayon, ang mga Zoramita ay mga tumiwalag mula sa mga Nephita; kaya nga, naipangaral na sa kanila ang salita ng Diyos.\n\n9 Subalit sila ay nahulog sa malalaking kamalian, sapagkat hindi nila pinagsisikapang sundin ang mga kautusan ng Diyos, at ang kanyang mga panuntunan, alinsunod sa batas ni Moises.\n\n10 Ni hindi nila sinusunod ang mga gawain ng simbahan, na magpatuloy sa panalangin at pagsusumamo sa Diyos sa araw-araw, upang hindi sila mapadala sa tukso.\n\n11 Oo, sa madaling salita, binaluktot nila ang mga landas ng Panginoon sa napakaraming pagkakataon; kaya nga, dahil dito, si Alma at ang kanyang mga kapatid ay nagtungo sa lupain upang ipangaral ang salita sa kanila.\n\n12 Ngayon, nang sila ay makarating sa lupain, dinggin, sa kanilang panggigilalas ay nalaman nila na nagtayo ang mga Zoramita ng mga sinagoga, at na sama-samang tinitipon nila ang kanilang sarili isang araw sa isang linggo, kung aling araw ay tinatawag nilang araw ng Panginoon; at sila ay sumasamba alinsunod sa isang pamamaraang kailanman ay hindi pa namasdan ni Alma at ng kanyang mga kapatid;\n\n13 Sapagkat may lugar silang itinayo sa gitna ng kanilang sinagoga, isang lugar na tindigan, na mataas sa ulo; at sa tuktok niyon ay isang tao lamang ang makatitindig.\n\n14 Anupa’t sinuman ang magnais na sumamba ay kailangang magtungo at tumindig sa tuktok niyon, at iunat ang kanyang mga kamay sa langit, at magsumamo sa malakas na tinig, sinasabing:\n\n15 Banal, banal na Diyos; naniniwala po kaming kayo ay Diyos, at naniniwala po kaming kayo ay banal, at na kayo po ay espiritu, at mananatiling espiritu magpakailanman.\n\n16 Banal na Diyos, naniniwala po kaming inihiwalay ninyo kami sa aming mga kapatid; at hindi po kami naniniwala sa kaugalian ng aming mga kapatid, na ipinasa-pasa sa kanila dahil sa pagiging isip-bata ng kanilang mga ama; sa halip, naniniwala po kaming hinirang ninyo kami upang inyong maging mga banal na anak; at inyo rin pong ipinaalam sa amin na hindi magkakaroon ng Cristo.\n\n17 Kundi kayo po ay siya rin, kahapon, ngayon, at magpakailanman; at hinirang po ninyo kami upang kami ay maligtas, samantalang ang lahat ng yaong nasa aming paligid ay hinirang na iwaksi ng inyong kapootan pababa sa impiyerno; kung aling kabanalan, O Diyos, ay nagpapasalamat po kami sa inyo; at nagpapasalamat din po kami sa inyo na hinirang ninyo kami, upang hindi po kami maakay palayo alinsunod sa mga hangal na kaugalian ng aming mga kapatid, na gumagapos sa kanila sa isang paniniwala kay Cristo, na umaakay po sa kanilang mga puso na lumihis palayo mula sa inyo, aming Diyos.\n\n18 At muli, nagpapasalamat po kami sa inyo, O Diyos, na kami ay mga pinili at banal na tao. Amen.\n\n19 Ngayon, ito ay nangyari na matapos marinig ni Alma at ng kanyang mga kapatid at ng kanyang mga anak ang mga panalanging ito, sila ay nanggilalas nang hindi masusukat.\n\n20 Sapagkat dinggin, humayo ang bawat tao at naghandog ng gayunding mga panalangin.\n\n21 Ngayon, ang lugar ay tinawag nilang Ramiumptum, na ang ibig sabihin ay banal na tindigan.\n\n22 Ngayon, mula sa tindigang ito ay naghahandog sila, bawat tao, ng gayunding panalangin sa Diyos, pinasasalamatan ang kanilang Diyos na pinili niya sila, at na hindi niya sila inakay palayo alinsunod sa kaugalian ng kanilang mga kapatid, at na hindi nahikayat ang kanilang mga puso na maniwala sa mga bagay na magaganap, kung saan sila ay walang anumang nalalaman.\n\n23 Ngayon, matapos na ang lahat ng tao ay makapaghandog ng pasasalamat alinsunod sa pamamaraang ito, sila ay nagsibalik sa kanilang mga tahanan, hindi na muling nangungusap pa hinggil sa kanilang Diyos hanggang sa muli nilang sama-samang tipunin ang kanilang sarili sa banal na tindigan, upang maghandog ng pasasalamat alinsunod sa kanilang pamamaraan.\n\n24 Ngayon, nang makita ito ni Alma, ang kanyang puso ay nagdalamhati; sapagkat kanyang nakita na sila ay masasama at mga naliligaw na tao; oo, nakita niya na ang kanilang mga puso ay nakalagak sa ginto, at sa pilak, at sa lahat ng uri ng maiinam na bagay.\n\n25 Oo, at kanyang nakita rin na ang kanilang mga puso ay iniangat hanggang sa labis na pagmamalaki, sa kanilang kapalaluan.\n\n26 At itinaas niya ang kanyang tinig sa langit, at nagsumamo, sinasabing: O, gaano po katagal, O Panginoon, na pahihintulutan po ninyo ang inyong mga tagapaglingkod na mamalagi rito sa ibaba sa laman, upang mamasdan po ang ganitong napakalaking kasamaan sa mga anak ng tao?\n\n27 Dinggin, O Diyos, sila po ay nagsusumamo sa inyo, at gayunman, ang kanilang mga puso ay nalulon sa kanilang kapalaluan. Dinggin, O Diyos, sila po ay nagsusumamo sa inyo sa pamamagitan ng kanilang mga bibig, samantalang sila ay nagmamataas, maging sa kasukdulan, sa mga bagay na walang kabuluhan ng daigdig.\n\n28 Masdan, O aking Diyos, ang kanilang mamahaling kasuotan, at kanilang mga singsing, at kanilang mga pulseras, at kanilang mga palamuting ginto, at lahat ng kanilang mamahaling bagay na sa kanila ay pumapalamuti; at dinggin, ang kanilang mga puso ay nakalagak sa mga ito, at gayunman, nagsusumamo po sila sa inyo at sinasabing—Kami po ay nagpapasalamat sa inyo, O Diyos, sapagkat kami ay mga piniling tao ninyo, samantalang masasawi po ang iba.\n\n29 Opo, at sinasabi po nilang ipinaalam ninyo sa kanila na hindi magkakaroon ng Cristo.\n\n30 O Panginoong Diyos, gaano katagal po ninyong pahihintulutang magkaroon ng ganitong kasamaan at kawalan ng paniniwala sa mga taong ito? O Panginoon, nawa ay pagkalooban po ninyo ako ng lakas, upang makayanan ko ang aking mga paghihirap. Sapagkat ako po ay naghihirap, at ang gayong kasamaan sa mga taong ito ay sumusugat sa aking kaluluwa.\n\n31 O Panginoon, ang aking puso po ay labis na nalulungkot, nawa ay aluin ninyo ang aking kaluluwa kay Cristo. O Panginoon, nawa ay ipahintulot po ninyong magkaroon ako ng lakas, upang mapasan ko po nang may pagtitiis ang mga paghihirap na ito na sasapit sa akin, dahil sa kasamaan ng mga taong ito.\n\n32 O Panginoon, nawa ay aluin po ninyo ang aking kaluluwa, at bigyan ako ng tagumpay, at gayundin po ang mga kapwa ko manggagawa na mga kasama ko—opo, sina Ammon, at Aaron, at Omner, at gayundin po sina Amulek at Zisrom, at gayundin po ang dalawa kong anak na lalaki—opo, nawa ay aluin po ninyo maging lahat sila, O Panginoon. Opo, nawa ay aluin po ninyo ang kanilang mga kaluluwa kay Cristo.\n\n33 Nawa ay ipagkaloob po ninyo sa kanila na magkaroon sila ng lakas upang mapasan po nila ang kanilang mga paghihirap na sasapit sa kanila dahil sa mga kasamaan ng mga taong ito.\n\n34 O Panginoon, nawa ay ipagkaloob po ninyo sa amin na matamo namin ang tagumpay sa muling pagdadala sa kanila sa inyo sa pamamagitan ni Cristo.\n\n35 Dinggin, O Panginoon, ang kanila pong mga kaluluwa ay mahahalaga, at marami sa kanila ay aming mga kapatid; kaya nga, pagkalooban po ninyo kami, O Panginoon, ng kapangyarihan at karunungan upang madala po naming muli sila na aming mga kapatid sa inyo.\n\n36 Ngayon, ito ay nangyari na nang sabihin ni Alma ang mga salitang ito, na ipinatong niya ang kanyang mga kamay sa kanilang lahat na kasama niya. At dinggin, nang ipatong niya ang kanyang mga kamay sa kanila, sila ay napuspos ng Banal na Espiritu.\n\n37 At matapos nito ay naghiwa-hiwalay ang bawat isa sa kanila, hindi nag-aalala para sa kanilang sarili kung ano ang kanilang kakainin, o kung ano ang kanilang iinumin, o kung ano ang kanilang isusuot.\n\n38 At ang Panginoon ay naglaan para sa kanila upang hindi sila magutom, ni hindi sila mauhaw; oo, at kanya ring binigyan sila ng lakas, upang hindi sila magdanas ng anumang uri ng paghihirap, maliban sa madaig sa kagalakan dahil kay Cristo. Ngayon, ito ay naaalinsunod sa panalangin ni Alma; at ito ay dahil sa nanalangin siya nang may pananampalataya.\n\n", "alma 32": "[center][font_size=26]Kabanata 32[/font_size][/center]\n\n[i]Tinuruan ni Alma ang mga maralita na nangagpakumbaba dahil sa kanilang mga paghihirap—Ang pananampalataya ay isang pag-asa sa hindi nakikita ngunit totoo—Pinatotohanan ni Alma na naglilingkod ang mga anghel sa mga lalaki, babae, at bata—Inihambing ni Alma ang salita sa isang binhi—Ito ay kailangang itanim at alagaan—Pagkatapos, ito ay tutubo hanggang sa maging isang punungkahoy kung saan pinipitas ang bunga ng buhay na walang hanggan. Mga 74 B.C.[/i]\n\n1 At ito ay nangyari na sila ay humayo at nagsimulang ipangaral ang salita ng Diyos sa mga tao, pumapasok sa kanilang mga sinagoga, at sa kanilang mga bahay; oo, at maging sa kanilang mga lansangan ay ipinangangaral nila ang salita.\n\n2 At ito ay nangyari na matapos ang maraming pagsusumikap sa kanila, sila ay nagsimulang magkaroon ng tagumpay sa mga maralitang antas ng mga tao; sapagkat dinggin, sila ay itinaboy palabas ng mga sinagoga dahil sa kagaspangan ng kanilang mga kasuotan—\n\n3 Samakatwid, sila ay hindi pinahintulutang pumasok sa kanilang mga sinagoga upang sumamba sa Diyos, itinuturing na karumihan; kaya nga sila ay mga maralita; oo, sila ay itinuring ng kanilang mga kapatid na kagaya ng taing bakal; kaya nga sila ay salat sa mga bagay ng daigdig; at gayundin sila ay may mababang-loob.\n\n4 Ngayon, habang si Alma ay nagtuturo at nagsasalita sa mga tao sa burol ng Onidas, doon ay nagsilapit sa kanya ang napakaraming tao, sila na ating pinag-uusapan, sila na may mga mababang-loob, dahil sa kanilang kahirapan sa mga bagay ng daigdig.\n\n5 At sila ay lumapit kay Alma; at sinabi sa kanya ng isa na nangunguna sa kanila: Dinggin, ano ang gagawin ng mga kapatid kong ito, sapagkat sila ay hinahamak ng lahat ng tao dahil sa kanilang kahirapan, oo, at lalong higit ng aming mga saserdote; sapagkat kami ay itinaboy nila palabas ng aming mga sinagoga na aming pinagsumikapan nang labis upang itayo ng aming sariling mga kamay; at kami ay itinaboy nila palabas dahil sa aming labis na kahirapan; at kami ay walang lugar na mapagsasambahan ng aming Diyos; at dinggin, ano ang aming gagawin?\n\n6 At ngayon, nang marinig ito ni Alma, bumaling siya sa kanya, iniharap ang mukha niya sa kanya, at tumingin siya nang may malaking kagalakan; sapagkat kanyang namasdan na ang kanilang mga paghihirap ay tunay na nakapagpakumbaba sa kanila, at na sila ay handa nang pakinggan ang salita.\n\n7 Samakatwid, hindi na siya nagsalita pa sa iba pang mga tao; kundi iniunat niya ang kanyang kamay, at sumigaw roon sa kanyang mga namasdan, na mga tunay na nagsisisi, at sinabi sa kanila:\n\n8 Aking namamasdan na kayo ay mapagpakumbaba sa puso; at kung gayon nga, kayo ay pinagpala.\n\n9 Dinggin, ang inyong kapatid ay nagsabi, Ano ang aming gagawin?—sapagkat kami ay itinaboy palabas ng aming mga sinagoga, kung kaya’t hindi namin masamba ang aming Diyos.\n\n10 Dinggin, sinasabi ko sa inyo, inaakala ba ninyong hindi kayo makasasamba sa Diyos maliban kung ito ay sa inyong mga sinagoga lamang?\n\n11 At bukod dito, itinatanong ko, inaakala ba ninyong hindi kayo makasasamba sa Diyos kundi isang beses lamang sa isang linggo?\n\n12 Sinasabi ko sa inyo, mabuti na kayo ay itinaboy palabas ng inyong mga sinagoga, upang kayo ay maging mapagpakumbaba, at upang kayo ay matuto ng karunungan; sapagkat kinakailangang matuto kayo ng karunungan; sapagkat dahil itinaboy kayo palabas, kayo ay hinamak ng inyong mga kapatid dahil sa inyong labis na kahirapan, kung kaya’t kayo ay naakay sa kababaan ng puso; sapagkat kinakailangan kayong akayin upang maging mapagpakumbaba.\n\n13 At ngayon, dahil napilitan kayong magpakumbaba, kayo ay pinagpala; sapagkat ang isang tao kung minsan, kung siya ay napilitang magpakumbaba, ay naghahangad na magsisi; at ngayon, tiyak na ang sinumang magsisisi ay makasusumpong ng awa; at siya na nakasumpong ng awa at makapagtitiis hanggang katapusan, siya rin ay maliligtas.\n\n14 At ngayon, tulad ng sinabi ko sa inyo, na dahil sa kayo ay napilitang magpakumbaba, kayo ay pinagpala, hindi ba ninyo inaakala na higit na pinagpala sila na tunay na nagpakumbaba ng kanilang sarili dahil sa salita?\n\n15 Oo, siya na tunay na nagpapakumbaba ng kanyang sarili, at nagsisisi ng kanyang mga kasalanan, at nagtitiis hanggang sa katapusan, siya rin ay pagpapalain—oo, lalong higit na pagpapalain kaysa sa kanila na napilitang magpakumbaba dahil sa kanilang labis na kahirapan.\n\n16 Samakatwid, pinagpala sila na nagpapakumbaba ng kanilang sarili nang hindi pinipilit na magpakumbaba; o sa ibang mga salita, pinagpala siya na naniniwala sa salita ng Diyos, at nabinyagan nang walang katigasan ng puso, oo, na hindi naakay upang malaman ang salita, o maging pinilit na malaman, bago sila maniwala.\n\n17 Oo, marami ang nagsasabi: Kung ikaw ay magpapakita sa amin ng isang palatandaan mula sa langit, sa gayon malalaman namin nang may katiyakan; sa gayon kami ay maniniwala.\n\n18 Ngayon, itinatanong ko, ito ba ay pananampalataya? Dinggin, sinasabi ko sa inyo, Hindi; sapagkat kung nalalaman ng isang tao ang isang bagay, siya ay walang dahilan upang maniwala, sapagkat alam na niya ito.\n\n19 At ngayon, gaano kahigit na susumpain siya na nakaaalam ng kalooban ng Diyos at hindi ito ginagawa, kaysa sa kanya na naniniwala lamang, o mayroon lamang dahilan upang maniwala, at mahulog sa pagkakasala?\n\n20 Ngayon, sa bagay na ito, kayo ang kailangang humatol. Dinggin, sinasabi ko sa inyo, na ito sa isang dako ay katulad din sa kabilang dako; at ito ay mangyayari sa bawat tao alinsunod sa kanyang gawa.\n\n21 At ngayon, tulad ng sinabi ko hinggil sa pananampalataya—ang pananampalataya ay hindi ang pagkakaroon ng ganap na kaalaman sa mga bagay; kaya nga, kung ikaw ay may pananampalataya, umaasa ka sa mga bagay na hindi nakikita, na totoo.\n\n22 At ngayon, dinggin, sinasabi ko sa inyo, at nais kong inyong tandaan, na ang Diyos ay maawain sa lahat ng naniniwala sa kanyang pangalan; kaya nga ninanais niya, una sa lahat, na kayo ay maniwala, oo, maging sa kanyang salita.\n\n23 At ngayon, ibinabahagi niya ang kanyang salita sa mga tao sa pamamagitan ng kanyang mga anghel, oo, hindi lamang sa kalalakihan, kundi pati rin sa kababaihan. Ngayon, hindi lamang ito; sa maliliit na bata ay mayroon ding mga salitang ibinigay sa kanila nang maraming ulit, na tumutulig sa marunong at matalino.\n\n24 At ngayon, mga minamahal kong kapatid, katulad ng hinihiling ninyo na malaman sa akin kung ano ang inyong gagawin sapagkat kayo ay pinahirapan at itinaboy—ngayon, hindi ko nais na inyong ipalagay na ibig kong hatulan kayo tanging alinsunod lamang doon sa totoo—\n\n25 Sapagkat hindi ko ibig sabihin na kayong lahat ay napilitang magpakumbaba ng inyong sarili; sapagkat ako ay tunay na naniniwala na may ilan sa inyo na kusang nagpapakumbaba sa inyong sarili, hayaan sila kung anuman ang katayuan nila.\n\n26 Ngayon, katulad ng sinabi ko hinggil sa pananampalataya—na ito ay hindi isang ganap na kaalaman—maging gayundin ang aking mga salita. Hindi ninyo malalaman ang katiyakan ng mga ito sa una, hanggang sa kaganapan, anuman ang higit pa sa pananampalataya ay isang ganap na kaalaman.\n\n27 Subalit dinggin, kung kayo ay gigising at pupukawin ang inyong kaisipan, maging sa isang pagsubok sa aking mga salita, at gagamit ng kahit bahagyang pananampalataya, oo, kahit na wala kayong higit na nais kundi ang maniwala, hayaan na ang pagnanais na ito ay umiral sa inyo, maging hanggang sa kayo ay maniwala sa isang pamamaraan na kayo ay magbibigay-puwang para sa isang bahagi ng aking mga salita.\n\n28 Ngayon, ating ihahalintulad ang salita sa isang binhi. Ngayon, kung kayo ay magbibigay-puwang, na ang isang binhi ay maitanim sa inyong mga puso, dinggin, kung iyon ay isang tunay na binhi, o isang mabuting binhi, kung hindi ninyo ito itatapon dahil sa inyong kawalang-paniniwala, na inyong sasalungatin ang Espiritu ng Panginoon, dinggin, ito ay magsisimulang tumubo sa loob ng inyong mga dibdib; at kapag nadama ninyo ang ganitong pagtubo, kayo ay magsisimulang magsabi sa inyong sarili—Talagang ito ay mabuting binhi, o na ang salita ay mabuti, sapagkat sinisimulan nitong palakihin ang aking kaluluwa; oo, sinisimulan nitong liwanagin ang aking pang-unawa, oo, ito ay nagsisimulang maging kasiya-siya para sa akin.\n\n29 Ngayon, dinggin, hindi ba’t makadaragdag ito sa inyong pananampalataya? Sinasabi ko sa inyo, Oo; gayunman ito ay hindi pa lumalago sa isang ganap na kaalaman.\n\n30 Ngunit dinggin, habang ang binhi ay lumalaki, at sumisibol, at nagsisimulang tumubo, sa gayon ay talagang sasabihin ninyo na mabuti ang binhi; sapagkat dinggin, ito ay lumalaki, at sumisibol, at nagsisimulang tumubo. At ngayon, dinggin, hindi ba’t magpapalakas ito sa inyong pananampalataya? Oo, ito ay magpapalakas sa inyong pananampalataya: sapagkat inyong sasabihin na alam kong ito ay isang mabuting binhi; sapagkat dinggin, ito ay sumisibol at nagsisimulang tumubo.\n\n31 At ngayon, dinggin, nakatitiyak ba kayo na ito ay isang mabuting binhi? Sinasabi ko sa inyo, Oo; sapagkat ang bawat binhi ay magbubunga ng katulad nito.\n\n32 Samakatwid, kung tumutubo ang isang binhi, ito ay mabuti, ngunit kung ito ay hindi tumutubo, dinggin, hindi ito mabuti, kaya nga ito ay itatapon.\n\n33 At ngayon, dinggin, dahil inyong sinubukan ang pagsubok, at itinanim ang binhi, at ito ay lumaki at sumibol, at nagsimulang tumubo, kailangang malaman ninyo na ang binhi ay mabuti.\n\n34 At ngayon, dinggin, ang inyo bang kaalaman ay ganap? Oo, ang inyong kaalaman ay ganap sa bagay na yaon, at hindi na iiral ang inyong pananampalataya; at ito ay sapagkat nalalaman na ninyo, sapagkat nalalaman ninyo na ang salita ay nagpalaki sa inyong mga kaluluwa, at nalalaman din ninyo na sumibol ito, na ang inyong pang-unawa ay nagsimulang magliwanag, at ang inyong isipan ay nagsimulang lumawak.\n\n35 O sa gayon, hindi ba’t ito ay tunay? Sinasabi ko sa inyo, Oo, sapagkat ito ay liwanag; at anumang liwanag ay mabuti, sapagkat nauunawaan ito, kaya nga kailangan ninyong malaman na ito ay mabuti; at ngayon, dinggin, matapos ninyong matikman ang liwanag na ito, ang inyo bang kaalaman ay ganap?\n\n36 Dinggin, sinasabi ko sa inyo, Hindi; ni hindi ninyo kailangang isantabi ang inyong pananampalataya, sapagkat ginamit lamang ninyo ang inyong pananampalataya upang itanim ang binhi at nang inyong masubukan ang pagsubok upang inyong malaman kung ang binhi ay mabuti.\n\n37 At dinggin, habang ang punungkahoy ay nagsisimulang lumaki, inyong sasabihin: Ating alagaan ito nang may malaking pagkalinga, nang iyon ay magkaugat, nang iyon ay lumaki, at magbigay ng bunga sa atin. At ngayon, dinggin, kung inyong aalagaan iyon nang mabuti, ito ay magkakaugat, at tutubo, at magbubunga.\n\n38 Subalit kung inyong pababayaan ang punungkahoy, at hindi iisipin ang pangangalaga rito, dinggin, iyon ay hindi magkakaroon ng anumang ugat; at kapag ang init ng araw ay matindi at dinarang ito, sapagkat wala itong ugat, ay malalanta ito, at ito ay inyong bubunutin at itatapon.\n\n39 Ngayon, ito ay hindi dahil hindi mabuti ang binhi, ni hindi ito dahil ang bunga niyon ay hindi magiging kanais-nais; kundi ito ay dahil tigang ang inyong lupa, at hindi ninyo inaalagaan ang punungkahoy, kaya nga hindi kayo magkakaroon ng bunga niyon.\n\n40 At sa gayon kung hindi ninyo aalagaan ang salita, na umaasa nang may mata ng pananampalataya sa bunga niyon, hindi kayo kailanman makapipitas ng bunga ng punungkahoy ng buhay.\n\n41 Subalit kung inyong aalagaan ang salita, oo, aalagaan ang punungkahoy habang ito ay nagsisimulang lumaki, sa pamamagitan ng inyong pananampalataya nang may labis na pagsusumigasig, at may pagtitiyaga, umaasa sa bunga niyon, ito ay magkakaugat; at dinggin, ito ay magiging isang punungkahoy na sumisibol tungo sa buhay na walang hanggan.\n\n42 At dahil sa inyong pagsusumigasig at inyong pananampalataya at inyong pagtitiyaga sa salita sa pag-aalaga nito, upang ito ay magka-ugat sa inyo, dinggin, hindi maglalaon ay pipitas kayo ng bunga niyon, na pinakamahalaga, na pinakamatamis sa lahat ng matamis, at pinakamaputi sa lahat ng maputi, oo, at pinakadalisay sa lahat ng dalisay; at kayo ay magpapakabusog sa bungang ito hanggang sa kayo ay mapuno, upang hindi na kayo magutom pa, ni hindi na kayo mauhaw pa.\n\n43 Sa gayon, mga kapatid ko, inyong aanihin ang mga gantimpala ng inyong pananampalataya, at inyong pagsusumigasig, at pagtitiyaga, at mahabang pagtitiis, sa paghihintay sa punungkahoy na magbigay ng bunga sa inyo.\n\n", "alma 33": "[center][font_size=26]Kabanata 33[/font_size][/center]\n\n[i]Itinuro ni Zenos na ang lahat ng tao ay nararapat na manalangin at sumamba sa lahat ng lugar, at na iwaksi ang mga kahatulan dahil sa Anak—Itinuro ni Zenok na ang awa ay ipinagkaloob dahil sa Anak—Itinaas ni Moises sa ilang ang isang kahalintulad ng Anak ng Diyos. Mga 74 B.C.[/i]\n\n1 Ngayon, matapos sabihin ni Alma ang mga salitang ito, sila ay lumapit sa kanya nang nagnanais na malaman kung nararapat silang maniwala sa isang Diyos, upang matamo nila ang bungang ito na sinabi niya, o kung paano nila itatanim ang binhi, o ang salitang kanyang sinabi, na sinabi niyang kinakailangang maitanim sa kanilang mga puso; o sa paanong paraan sila magsisimulang manampalataya.\n\n2 At sinabi ni Alma sa kanila: Dinggin, sinabi ninyong hindi kayo makasamba sa inyong Diyos dahil sa kayo ay itinaboy palabas ng inyong mga sinagoga. Subalit dinggin, sinasabi ko sa inyo, kung inaakala ninyong hindi kayo makasasamba sa Diyos, kayo ay labis na nagkakamali, at nararapat ninyong saliksikin ang mga banal na kasulatan; kung inaakala ninyong itinuro ng mga ito sa inyo, hindi ninyo nauunawaan ang mga ito.\n\n3 Natatandaan ba ninyong nabasa kung ano ang sinabi ni Zenos, ang sinaunang propeta, hinggil sa panalangin o pagsamba?\n\n4 Sapagkat sinabi niya: Kayo po ay maawain, O Diyos, sapagkat dininig po ninyo ang aking panalangin, maging noong ako ay nasa ilang; opo, naging maawain po kayo nang ako ay manalangin hinggil sa mga yaong aking mga kaaway, at binago po ninyo sila para sa akin.\n\n5 Opo, O Diyos, at naging maawain kayo sa akin nang ako po ay magsumamo sa inyo sa aking bukid; nang ako po ay magsumamo sa inyo sa aking panalangin, at dininig po ninyo ako.\n\n6 At muli, O Diyos, nang magtungo ako sa aking bahay ay dininig ninyo ako sa aking panalangin.\n\n7 At nang ako po ay pumasok sa aking munting silid, O Panginoon, at nanalangin sa inyo, dininig po ninyo ako.\n\n8 Opo, maawain kayo sa inyong mga anak kapag sila ay nagsusumamo sa inyo, upang marinig po ninyo at hindi ng tao, at pakikinggan ninyo sila.\n\n9 Opo, O Diyos, naging maawain po kayo sa akin, at dininig ang aking mga pagsusumamo sa gitna ng inyong mga pagtitipun-tipon.\n\n10 Opo, at dininig din po ninyo ako nang ako ay itaboy at kinamuhian ng aking mga kaaway; opo, dininig po ninyo ang aking mga pagsusumamo, at nagalit sa aking mga kaaway, at dinalaw po ninyo sila ng inyong galit sa pamamagitan ng dagliang pagkalipol.\n\n11 At dininig po ninyo ako dahil sa aking mga paghihirap at aking katapatan; at dahil po ito sa inyong Anak kaya naging maawain kayo nang gayon sa akin, kaya nga, ako po ay magsusumamo sa inyo sa lahat ng aking paghihirap, sapagkat nasa inyo ang aking kagalakan; sapagkat iwinaksi po ninyo mula sa akin ang inyong mga kahatulan, dahil sa inyong Anak.\n\n12 At ngayon, sinabi ni Alma sa kanila: Naniniwala ba kayo sa mga yaong banal na kasulatang isinulat nila noon?\n\n13 Dinggin, kung gayon, kinakailangang maniwala kayo sa sinabi ni Zenos; sapagkat dinggin, sinabi niya: Iwinaksi po ninyo ang inyong mga kahatulan dahil sa inyong Anak.\n\n14 Ngayon, dinggin, mga kapatid ko, itinatanong ko kung binasa ninyo ang mga banal na kasulatan? Kung nabasa ninyo, paanong hindi kayo maniniwala sa Anak ng Diyos?\n\n15 Sapagkat hindi nasusulat na tanging si Zenos lamang ang nangusap tungkol sa mga bagay na ito, kundi nangusap din si Zenok tungkol sa mga bagay na ito—\n\n16 Sapagkat, dinggin, sinabi niya: Nagagalit po kayo, O Panginoon, sa mga taong ito, sapagkat sila ay tumangging unawain ang inyo pong mga awa na ipinagkaloob ninyo sa kanila dahil sa inyong Anak.\n\n17 At ngayon, mga kapatid ko, nakikita ninyo na may ikalawang propeta noon na nagpatotoo tungkol sa Anak ng Diyos, at sapagkat ang mga tao ay tumangging unawain ang kanyang mga salita, kanilang pinagbabato siya hanggang sa kamatayan.\n\n18 Subalit dinggin, hindi lamang ito; hindi lamang sila ang nangusap hinggil sa Anak ng Diyos.\n\n19 Dinggin, siya ay binanggit ni Moises; oo, at dinggin, isang kahalintulad ang itinaas sa ilang, na kung sinuman ang tumingin dito ay mabubuhay. At marami ang tumingin at nabuhay.\n\n20 Subalit kakaunti ang nakaunawa sa ibig sabihin ng mga bagay na yaon, at ito ay dahil sa katigasan ng kanilang mga puso. Subalit marami ang napakatigas kung kaya’t tumanggi silang tumingin, kaya nga nasawi sila. Ngayon, ang dahilan ng pagtanggi nilang tumingin ay dahil sa hindi sila naniwalang mapagagaling sila nito.\n\n21 O mga kapatid ko, kung kayo ay mapagagaling sa pamamagitan lamang ng pagbaling ng inyong mga mata upang gumaling kayo, hindi ba kayo mabilis na titingin, o nanaisin pa ba ninyong patigasin ang inyong mga puso sa kawalang-paniniwala, at maging mga tamad, na hindi ninyo ibabaling ang inyong mga mata, nang masawi kayo?\n\n22 Kung gayon, mapasasainyo ang kapighatian; subalit kung hindi, sa gayon ibaling ninyo ang inyong mga mata at magsimulang maniwala sa Anak ng Diyos, na siya ay paparito upang tubusin ang kanyang mga tao, at na siya ay magpapakasakit at mamamatay upang magbayad-sala para sa kanilang mga kasalanan; at na babangon siya muli mula sa mga patay, na papapangyarihin ang pagkabuhay na mag-uli, upang ang lahat ng tao ay tumindig sa kanyang harapan, upang hatulan sa huli at araw ng paghuhukom, alinsunod sa kanilang mga gawa.\n\n23 At ngayon, mga kapatid ko, hinihiling kong itanim ninyo ang salitang ito sa inyong mga puso, at habang nagsisimula itong tumubo, sa gayon ito ay alagaan sa pamamagitan ng inyong pananampalataya. At dinggin, ito ay magiging isang punungkahoy, sisibol sa inyo tungo sa buhay na walang hanggan. At pagkatapos, nawa ay ipagkaloob sa inyo ng Diyos na gumaan ang inyong mga pasanin, sa pamamagitan ng kagalakan sa kanyang Anak. At maging ang lahat ng ito ay magagawa ninyo kung inyong nanaisin. Amen.\n\n", "alma 34": "[center][font_size=26]Kabanata 34[/font_size][/center]\n\n[i]Pinatotohanan ni Amulek na ang salita ay na kay Cristo tungo sa kaligtasan—Maliban kung ang pagbabayad-sala ay magawa, tiyak na masasawi ang buong sangkatauhan—Nakatuon ang buong batas ni Moises sa paghahain sa Anak ng Diyos—Ang walang hanggang plano ng pagtubos ay nakabatay sa pananampalataya at pagsisisi—Manalangin para sa mga temporal at espirituwal na pagpapala—Ang buhay na ito ang panahon para sa mga tao na maghanda sa pagharap sa Diyos—Isagawa ang inyong kaligtasan nang may takot sa harapan ng Diyos. Mga 74 B.C.[/i]\n\n1 At ngayon, ito ay nangyari na matapos sabihin ni Alma ang mga salitang ito sa kanila, naupo siya sa lupa, at si Amulek ay tumayo at nagsimulang magturo sa kanila, sinasabing:\n\n2 Mga kapatid ko, sa tingin ko ay hindi maaari na maging walang malay kayo sa mga bagay na sinabi hinggil sa pagparito ni Cristo, na siyang itinuro namin na Anak ng Diyos; oo, alam ko na ang mga bagay na ito ay itinuro sa inyo nang labis-labis bago kayo tumiwalag sa amin.\n\n3 At sapagkat hinihiling ninyo sa aking minamahal na kapatid na kanyang ipaalam sa inyo kung ano ang nararapat ninyong gawin, dahil sa inyong mga paghihirap; at siya ay nagsalita nang bahagya sa inyo upang ihanda ang inyong mga pag-iisip; oo, at kayo ay pinayuhan niya na magkaroon ng pananampalataya at pagtitiyaga—\n\n4 Oo, maging sa kayo ay magkaroon ng napakalaking pananampalataya maging hanggang sa itanim ang salita sa inyong mga puso, upang masubukan ninyo ang kabutihan niyon.\n\n5 At aming namasdan na ang malaking katanungan na nasa inyong mga pag-iisip ay kung nasa Anak ng Diyos ang salita, o kung hindi magkakaroon ng Cristo.\n\n6 At inyo ring napagmasdan na pinatunayan ng aking kapatid sa inyo, sa maraming pagkakataon, na ang salita ay na kay Cristo tungo sa kaligtasan.\n\n7 Ang aking kapatid ay sumangguni sa mga salita ni Zenos, na ang pagtubos ay darating sa pamamagitan ng Anak ng Diyos, at gayundin sa mga salita ni Zenok; at siya ay sumangguni rin kay Moises, upang patunayan na totoo ang mga bagay na ito.\n\n8 At ngayon, dinggin, patototohanan ko sa inyo sa aking sarili na ang mga bagay na ito ay totoo. Dinggin, sinasabi ko sa inyo, na alam ko na si Cristo ay paparito sa mga anak ng tao, upang akuin sa kanyang sarili ang mga pagkakasala ng kanyang mga tao, at na siya ay magbabayad-sala para sa mga kasalanan ng sanlibutan; sapagkat ang Panginoong Diyos ang nagsabi nito.\n\n9 Sapagkat kinakailangan na isang pagbabayad-sala ang maisagawa; sapagkat ayon sa dakilang plano ng Diyos na Walang Hanggan, kinakailangang may isang pagbabayad-salang gawin, o kung hindi, ang buong sangkatauhan ay tiyak na hindi makaiiwas na masawi; oo, lahat ay naging matigas; oo, lahat ay nahulog at nangaligaw, at tiyak na masasawi maliban sa pamamagitan ng pagbabayad-sala na kinakailangang maisagawa.\n\n10 Sapagkat kinakailangang magkaroon ng isang dakila at huling hain; oo, hindi isang paghahain ng tao, ni ng hayop, ni ng anumang uri ng ibon; sapagkat hindi ito magiging hain ng tao; kundi kinakailangan na ito ay isang walang katapusan at walang hanggang hain.\n\n11 Ngayon, walang sinumang taong makapaghahain ng kanyang sariling dugo na magbabayad-sala para sa mga kasalanan ng iba. Ngayon, kung ang isang tao ay pumaslang, dinggin, kukunin ba ng ating batas, na makatarungan, ang buhay ng kanyang kapatid? Sinasabi ko sa inyo, Hindi.\n\n12 Ngunit hinihingi ng batas ang buhay niya na pumaslang; kaya nga, walang anumang bagay maliban sa walang hanggang pagbabayad-sala ang makasasapat para sa mga kasalanan ng sanlibutan.\n\n13 Samakatwid, kinakailangang magkaroon ng isang dakila at huling hain, at sa gayon magkakaroon, o naaangkop na magkaroon, ng pagtigil ng pagbuhos ng dugo; sa gayon ang batas ni Moises ay matutupad; oo, matutupad itong lahat, bawat tuldok at kudlit, at walang anumang mawawala.\n\n14 At dinggin, ito ang buong kahulugan ng batas, bawat mumunting bahagi ay nakatuon sa yaong dakila at huling hain; at ang yaong dakila at huling hain ay ang Anak ng Diyos, oo, na walang katapusan at walang hanggan.\n\n15 At sa gayon siya magdadala ng kaligtasan sa lahat ng yaong maniniwala sa kanyang pangalan; ito na layunin ng huling haing ito, upang madala ang mga sisidlan ng awa, na nangingibabaw sa katarungan, at nagbibigay ng daan sa mga tao upang sila ay magkaroon ng pananampalataya tungo sa pagsisisi.\n\n16 At sa gayon mabibigyang-kasiyahan ng awa ang hinihingi ng katarungan, at yayakapin sila ng mga bisig ng kaligtasan, samantalang siya na hindi nananampalataya tungo sa pagsisisi ay nakatambad sa buong batas na hinihingi ng katarungan; kaya nga, sa kanya lamang na may pananampalataya tungo sa pagsisisi sasapit ang dakila at walang hanggang plano ng pagtubos.\n\n17 Samakatwid, ipagkaloob nawa sa inyo ng Diyos, mga kapatid ko, na kayo ay magsimulang manampalataya tungo sa pagsisisi, na kayo ay magsimulang manawagan sa kanyang banal na pangalan, upang siya ay maawa sa inyo;\n\n18 Oo, magsumamo sa kanya ng awa; sapagkat may kapangyarihan siya na makapagligtas.\n\n19 Oo, magpakumbaba ng inyong sarili, at magpatuloy ng pagdalangin sa kanya.\n\n20 Magsumamo kayo sa kanya kapag kayo ay nasa inyong mga bukid, oo, para sa lahat ng inyong mga kawan.\n\n21 Magsumamo kayo sa kanya sa inyong mga bahay, oo, para sa buong sambahayan ninyo, maging sa umaga, tanghali, at gabi.\n\n22 Oo, magsumamo kayo sa kanya laban sa kapangyarihan ng inyong mga kaaway.\n\n23 Oo, magsumamo kayo sa kanya laban sa diyablo, na siyang kaaway ng lahat ng katwiran.\n\n24 Magsumamo kayo sa kanya para sa mga pananim ng inyong mga bukid, upang kayo ay umunlad sa mga yaon.\n\n25 Magsumamo para sa mga kawan ng inyong mga pastulan upang sila ay dumami.\n\n26 Ngunit hindi lamang ito; kailangan ninyong ibuhos ang inyong mga kaluluwa sa inyong mga munting silid, at sa inyong mga lihim na lugar, at sa inyong mga ilang.\n\n27 Oo, at kung hindi kayo nagsusumamo sa Panginoon, hayaan na ang inyong mga puso ay mapuspos, patuloy na lumalapit sa panalangin sa kanya para sa inyong kapakanan, at para rin sa kapakanan nila na nasa paligid ninyo.\n\n28 At ngayon, dinggin, mga minamahal kong kapatid, sinasabi ko sa inyo, huwag ninyong akalain na ito na ang lahat; sapagkat matapos ninyong magawa ang lahat ng bagay na ito, kung inyong tatalikuran ang nangangailangan, at ang hubad, at hindi ninyo dinadalaw ang may karamdaman at naghihirap, at ibahagi ang inyong kabuhayan, kung kayo ay mayroon, sa mga yaong nangangailangan—sinasabi ko sa inyo, kung hindi ninyo gagawin ang alinman sa mga bagay na ito, dinggin, ang inyong panalangin ay walang kabuluhan, at hindi ninyo pakikinabangan, at kayo ay kagaya ng mga mapagkunwari na itinatatwa ang pananampalataya.\n\n29 Samakatwid, kung hindi ninyo pakatatandaan na maging mapagmahal sa kapwa, kayo ay katulad ng taing bakal, na itinapon ng mga naglalantay (ito na walang halaga) at niyayapakan sa ilalim ng mga paa ng tao.\n\n30 At ngayon, aking mga kapatid, nais ko, na matapos kayong makatanggap ng napakaraming katibayan, nakikita na ang mga banal na kasulatan ay nagpapatotoo sa mga bagay na ito, kayo ay lumapit at mamunga ng bunga ng pagsisisi.\n\n31 Oo, nais ko na kayo ay lumapit at huwag nang patigasin pa ang inyong mga puso; sapagkat dinggin, ngayon na ang panahon at ang araw ng inyong kaligtasan; at kaya nga, kung kayo ay magsisisi at hindi patitigasin ang inyong mga puso, kaagad na mapapasainyo ang dakilang plano ng pagtubos.\n\n32 Sapagkat dinggin, ang buhay na ito ang panahon para sa mga tao na maghanda sa pagharap sa Diyos; oo, dinggin, ang araw ng buhay na ito ang araw para sa mga tao na gampanan ang kanilang mga gawain.\n\n33 At ngayon, kagaya ng sinabi ko sa inyo noon, sapagkat mayroon kayong napakaraming katibayan, kaya nga, ako ay sumasamo sa inyo na huwag ninyong ipagpaliban ang araw ng inyong pagsisisi hanggang sa wakas; sapagkat pagkatapos ng araw na ito ng buhay, na ibinigay sa atin upang maghanda para sa kawalang-hanggan, dinggin, kung hindi natin pagbubutihin ang ating panahon habang nasa buhay na ito, sa gayon ay darating ang gabi ng kadiliman kung kailan wala nang gawaing magagawa.\n\n34 Hindi ninyo maaaring sabihin, kapag kayo ay dinala sa yaong kakila-kilabot na kagipitan, na magsisisi ako, na ako ay babalik sa aking Diyos. Hindi, hindi ninyo maaaring sabihin ito; sapagkat ang yaon ding espiritu na nag-aangkin sa inyong mga katawan sa panahon na kayo ay pumanaw sa buhay na ito, ang yaon ding espiritu ang magkakaroon ng kapangyarihan na angkinin ang inyong katawan sa walang hanggang daigdig na yaon.\n\n35 Sapagkat dinggin, kung inyong ipinagpaliban ang araw ng inyong pagsisisi magpahanggang sa kamatayan, dinggin, kayo ay napasakop sa espiritu ng diyablo, at tatatakan niya kayo na kanya; kaya nga, ang Espiritu ng Panginoon ay lumisan sa inyo, at walang puwang sa inyo, at ang diyablo ay may buong kapangyarihan sa inyo; at ito ang kahuli-hulihang kalagayan ng masasama.\n\n36 At ito ay alam ko, sapagkat sinabi ng Panginoon na hindi siya nananahan sa mga hindi banal na templo, kundi sa mga puso ng mga matwid siya nananahan; oo, at sinabi rin niya na ang mga matwid ay mauupo sa kanyang kaharian upang hindi na muling lumisan pa; datapwat ang kanilang mga kasuotan ay gagawing maputi sa pamamagitan ng dugo ng Kordero.\n\n37 At ngayon, mga minamahal kong kapatid, ninanais kong inyong tandaan ang mga bagay na ito, at na isagawa ninyo ang inyong kaligtasan nang may takot sa harapan ng Diyos, at na hindi na ninyo ipagkaila pa ang pagparito ni Cristo;\n\n38 Na huwag na kayong makipagtalo pa laban sa Espiritu Santo, kundi inyong tanggapin ito, at taglayin ninyo ang pangalan ni Cristo; at kayo ay magpakumbaba ng inyong sarili maging hanggang sa alabok, at sambahin ang Diyos, saanmang lugar kayo naroroon, sa espiritu at sa katotohanan; at kayo ay mabuhay na nagpapasalamat araw-araw, sa maraming awa at pagpapalang ipinagkaloob niya sa inyo.\n\n39 Oo, at pinapayuhan ko rin kayo, mga kapatid ko, na kayo ay patuloy na maging maingat sa panalangin, upang kayo ay hindi madala ng mga tukso ng diyablo, nang hindi niya kayo madaig, upang hindi niya kayo maging mga sakop sa huling araw; sapagkat dinggin, wala siyang mabuting bagay na igagantimpala sa inyo.\n\n40 At ngayon, mga minamahal kong kapatid, pinapayuhan ko kayo na magkaroon ng pagtitiyaga, at kayo ay magtiis sa lahat ng uri ng paghihirap; na huwag ninyong laitin sila na nagtaboy sa inyo dahil sa inyong labis na kahirapan, na baka kayo ay maging mga makasalanang katulad nila;\n\n41 Sa halip ay magkaroon kayo ng pagtitiyaga, at tiisin ang mga paghihirap na yaon, nang may matatag na pag-asa na kayo balang araw ay mamamahinga sa lahat ng inyong mga paghihirap.\n\n", "alma 35": "[center][font_size=26]Kabanata 35[/font_size][/center]\n\n[i]Winasak ng pangangaral ng salita ang katusuhan ng mga Zoramita—Pinaalis nila ang mga nagbalik-loob, na pagkatapos ay nakiisa sa mga tao ni Ammon sa Jerson—Nalungkot si Alma dahil sa kasamaan ng mga tao. Mga 74 B.C.[/i]\n\n1 Ngayon, ito ay nangyari na nang matapos si Amulek sa mga salitang ito, inilayo nila ang kanilang sarili sa maraming tao at nagtungo sa lupain ng Jerson.\n\n2 Oo, at ang iba pang mga kapatid, matapos nilang ipangaral ang salita sa mga Zoramita, ay nagtungo rin sa lupain ng Jerson.\n\n3 At ito ay nangyari na matapos sama-samang nagsanggunian ang higit na tanyag na bahagi ng mga Zoramita hinggil sa mga salitang ipinangaral sa kanila, sila ay nagalit dahil sa salita, sapagkat winasak nito ang kanilang katusuhan; kaya nga, sila ay tumangging makinig sa mga salita.\n\n4 At sila ay nagpasabi at sama-samang tinipon ang lahat ng tao sa lahat ng dako ng buong lupain, at nakipagsanggunian sa kanila hinggil sa mga salitang sinabi.\n\n5 Ngayon, ang kanilang mga tagapamahala at kanilang mga saserdote at kanilang mga guro ay hindi hinayaang malaman ng mga tao ang hinggil sa kanilang mga hangarin; anupa’t nalaman nila nang palihim ang mga iniisip ng lahat ng tao.\n\n6 At ito ay nangyari na matapos nilang malaman ang mga iniisip ng lahat ng tao, ang mga yaong sumasang-ayon sa mga salitang sinabi ni Alma at ng kanyang mga kapatid ay itinaboy palabas ng lupain; at marami sila; at sila ay nagtungo rin sa lupain ng Jerson.\n\n7 At ito ay nangyari na nangaral sa kanila si Alma at ang kanyang mga kapatid.\n\n8 Ngayon, ang mga tao ng mga Zoramita ay nagalit sa mga tao ni Ammon na nasa Jerson, at ang punong tagapamahala ng mga Zoramita, na isang napakasamang tao, ay nagpasabi sa mga tao ni Ammon na hinihiling sa kanila na itaboy nilang palabas ng kanilang lupain ang lahat ng yaong nagtungo sa kanilang lupain mula sa kanila.\n\n9 At nangusap siya ng maraming pananakot laban sa kanila. At ngayon, ang mga tao ni Ammon ay hindi natakot sa kanilang mga salita; kaya nga, hindi nila sila itinaboy palabas, sa halip ay tinanggap nila ang lahat ng maralita ng mga Zoramita na nagtungo sa kanila; at inalagaan sila, at dinamitan sila, at binigyan sila ng mga lupain na kanilang mana; at kanilang pinaglingkuran sila alinsunod sa kanilang mga kakulangan.\n\n10 Ngayon, pinukaw nito ang mga Zoramita na magalit laban sa mga tao ni Ammon, at sila ay nagsimulang sumama sa mga Lamanita at pukawin din silang magalit laban sa kanila.\n\n11 At sa gayon ang mga Zoramita at ang mga Lamanita ay nagsimulang maghanda para sa digmaan laban sa mga tao ni Ammon, at laban din sa mga Nephita.\n\n12 At sa gayon nagtapos ang ikalabimpitong taon ng panunungkulan ng mga hukom sa mga tao ni Nephi.\n\n13 At nilisan ng mga tao ni Ammon ang lupain ng Jerson, at nagtungo sa lupain ng Melek, at nagbigay-daan sa lupain ng Jerson sa mga hukbo ng mga Nephita, upang sila ay makipaglaban sa mga hukbo ng mga Lamanita at sa mga hukbo ng mga Zoramita; at sa gayon nagsimula ang isang digmaan sa pagitan ng mga Lamanita at ng mga Nephita, sa ikalabingwalong taon ng panunungkulan ng mga hukom; at isang ulat ng kanilang mga digmaan ang ibibigay pagkaraan nito.\n\n14 At si Alma, at si Ammon, at ang kanilang mga kapatid, at gayundin ang dalawang anak na lalaki ni Alma ay nagsibalik sa lupain ng Zarahemla, matapos na maging mga kasangkapan sa mga kamay ng Diyos sa pagdadala ng marami sa mga Zoramita sa pagsisisi; at kasindami ng nadala sa pagsisisi ang itinaboy palabas ng kanilang lupain; datapwat sila ay nagkaroon ng mga lupain na kanilang mana sa lupain ng Jerson, at sila ay humawak ng mga sandata upang ipagtanggol ang kanilang sarili, at kanilang mga asawa, at mga anak, at kanilang mga lupain.\n\n15 Ngayon, si Alma, nagdadalamhati dahil sa kasamaan ng kanyang mga tao, oo, dahil sa mga digmaan, at sa mga pagdanak ng dugo, at sa mga alitan na nasa kanila; at matapos na maipahayag ang salita, o isugo upang ipahayag ang salita sa lahat ng tao sa lahat ng lungsod; at nakikitang ang mga puso ng mga tao ay nagsimulang maging matitigas, at na nagsimula silang magdamdam dahil sa kahigpitan ng salita, ang kanyang puso ay labis na nalungkot.\n\n16 Anupa’t kanyang iniutos na sama-samang magtipon ang kanyang mga anak na lalaki, upang maibigay niya sa bawat isa sa kanila ang kani-kanyang tungkulin, nang magkakahiwalay, hinggil sa mga bagay na nauukol sa katwiran. At kami ay may ulat ng kanyang mga kautusan na ibinigay niya sa kanila ayon sa kanyang sariling talaan.\n\n", "alma 36": "Ang mga kautusan ni Alma sa kanyang anak na si Helaman.\n\nBinubuo ng mga kabanata 36 at 37.\n\n[center][font_size=26]Kabanata 36[/font_size][/center]\n\n[i]Nagpatotoo si Alma kay Helaman tungkol sa kanyang pagbabalik-loob matapos makakita ng isang anghel—Pinagdusahan niya ang mga pasakit ng isang isinumpang kaluluwa; tinawag niya ang pangalan ni Jesus, at pagkatapos ay isinilang sa Diyos—Matamis na kagalakan ang pumuspos sa kanyang kaluluwa—Siya ay nakakita ng lipumpon ng mga anghel na pumupuri sa Diyos—Maraming nagbalik-loob ang nakatikim at nakakita ng tulad ng natikman at nakita niya. Mga 74 B.C.[/i]\n\n1 Anak ko, pakinggan ang aking mga salita; sapagkat ipinapangako ko sa iyo na yamang sinusunod mo ang mga kautusan ng Diyos, ikaw ay uunlad sa lupain.\n\n2 Nais kong gawin mo ang tulad ng ginawa ko, sa pag-alala sa pagkabihag ng ating mga ama; sapagkat sila ay nasa pagkaalipin, at walang sinumang makapagpapalaya sa kanila maliban sa Diyos ni Abraham, at sa Diyos ni Isaac, at sa Diyos ni Jacob; at tunay na kanyang hinango sila sa kanilang mga paghihirap.\n\n3 At ngayon, O anak kong Helaman, dinggin, ikaw ay nasa iyong kabataan, at kaya nga, nagsusumamo ako sa iyo na pakinggan mo ang aking mga salita at matuto sa akin; sapagkat nalalaman ko na sinumang magbibigay ng kanyang tiwala sa Diyos ay tutulungan sa kanilang mga pagsubok, at kanilang mga suliranin, at kanilang mga paghihirap, at dadakilain sa huling araw.\n\n4 At hindi ko nais na isipin mong nalalaman ko ito sa aking sarili—hindi sa temporal kundi sa espirituwal, hindi sa makamundong kaisipan kundi sa Diyos.\n\n5 Ngayon, dinggin, sinasabi ko sa iyo, kung hindi ako isinilang sa Diyos ay hindi ko sana nalaman ang mga bagay na ito; subalit ginawa ng Diyos, sa pamamagitan ng bibig ng kanyang banal na anghel, na ipaalam ang mga bagay na ito sa akin, hindi dahil sa karapat-dapat ang aking sarili;\n\n6 Sapagkat naglakbay akong kasama ang mga anak na lalaki ni Mosias, naghahangad na wasakin ang simbahan ng Diyos; subalit dinggin, isinugo ng Diyos ang kanyang banal na anghel upang pigilan kami sa daraanan.\n\n7 At dinggin, siya ay nangusap sa amin, tulad ng tinig ng kulog, at ang buong lupa ay nayanig sa ilalim ng aming mga paa; at kaming lahat ay nalugmok sa lupa, sapagkat ang takot sa Panginoon ay nanaig sa amin.\n\n8 Subalit dinggin, sinabi ng tinig sa akin: Bumangon. At bumangon ako at tumayo, at namasdan ang anghel.\n\n9 At sinabi niya sa akin: Kahit naisin mo man sa iyong sarili na mamatay, huwag nang hangarin pang wasakin ang simbahan ng Diyos.\n\n10 At ito ay nangyari na nalugmok ako sa lupa; at ito ay sa loob ng tatlong araw at tatlong gabi na hindi ko maibuka ang aking bibig, ni hindi ko magamit ang aking mga paa.\n\n11 At ang anghel ay nangusap pa ng maraming bagay sa akin, na narinig ng aking mga kapatid, subalit hindi ko narinig ang mga ito; sapagkat nang marinig ko ang mga salitang—Kahit naisin mo man sa iyong sarili na mamatay, huwag nang hangarin pang wasakin ang simbahan ng Diyos—ako ay nakadama ng malaking takot at panggigilalas na baka ako ay mamatay, kung kaya’t ako ay nalugmok sa lupa at wala na akong narinig pa.\n\n12 Subalit ako ay giniyagis ng walang hanggang pagdurusa, sapagkat ang kaluluwa ko ay sinuyod sa pinakamasidhing sakit at giniyagis ng lahat ng aking kasalanan.\n\n13 Oo, naalala ko ang lahat ng aking mga kasalanan at kasamaan, kung saan ako ay pinarusahan ng mga pasakit ng impiyerno; oo, nabatid ko na ako ay naghimagsik laban sa aking Diyos, at na hindi ko sinunod ang kanyang mga banal na kautusan.\n\n14 Oo, at pinaslang ko ang marami sa kanyang mga anak, o hustong sabihin na, inakay silang palayo tungo sa pagkawasak; oo, at sa madaling salita, naging labis ang aking kasamaan, na ang isipin lamang na magtungo sa kinaroroonan ng aking Diyos ay gumiyagis sa aking kaluluwa nang may hindi maipaliwanag na kilabot.\n\n15 O, naisip ko na ako nawa ay palayasin at maglaho kapwa sa kaluluwa at katawan, nang hindi ako madalang tumayo sa harapan ng aking Diyos, upang hatulan sa aking mga gawa.\n\n16 At ngayon, sa loob ng tatlong araw at tatlong gabi ay giniyagis ako, maging ng mga pasakit ng isang isinumpang kaluluwa.\n\n17 At ito ay nangyari na habang nasa gayon akong paggiyagis ng pagdurusa, samantalang ako ay sinasaktan ng alaala ng marami kong kasalanan, dinggin, naalala ko ring narinig ang aking ama na nagpropesiya sa mga tao hinggil sa pagparito ng isang Jesucristo, isang Anak ng Diyos, na magbabayad-sala para sa mga kasalanan ng sanlibutan.\n\n18 Ngayon, nang labis na natuon ang aking isipan sa kaisipang ito, nagsumamo ako sa aking puso: O Jesus, kayo po na Anak ng Diyos, kaawaan po ako, na nasa kasukdulan ng kapaitan, at napalilibutan ng walang katapusang tanikala ng kamatayan.\n\n19 At ngayon, dinggin, nang maisip ko ito, hindi ko na naalala pa ang aking mga pasakit; oo, hindi na ako nagiyagis pa ng alaala ng aking mga kasalanan.\n\n20 At o, anong galak, at anong kagila-gilalas na liwanag ang namasdan ko; oo, ang kaluluwa ko ay napuspos ng kagalakan na kasinsidhi ng aking pasakit!\n\n21 Oo, sinasabi ko sa iyo, anak ko, na wala nang maaaring maging kasinghapdi at kasimpait ng aking mga pasakit. Oo, at muli, sinasabi ko sa iyo, anak ko, na sa kabilang dako, wala nang maaaring maging kasingganda at kasintamis ng aking kagalakan.\n\n22 Oo, inakala kong nakita ko, maging tulad ng nakita ng ating amang si Lehi, ang Diyos na nakaupo sa kanyang trono, napaliligiran ng hindi mabilang na lipumpon ng mga anghel, na nasa ayos ng pag-awit at pagpupuri sa kanilang Diyos; oo, at ang aking kaluluwa ay nag-asam na maparoon.\n\n23 Subalit dinggin, muling nanumbalik sa aking mga biyas ang mga lakas nito, at tumayo ako sa aking mga paa, at ipinahayag sa mga tao na ako ay isinilang sa Diyos.\n\n24 Oo, at magmula noon maging hanggang sa ngayon, ako ay gumawa nang walang tigil, upang makapagdala ako ng mga kaluluwa tungo sa pagsisisi; upang sila ay madala ko na makatikim ng labis na kagalakan na aking natikman; upang sila rin ay isilang sa Diyos, at mapuspos ng Espiritu Santo.\n\n25 Oo, at ngayon, dinggin, O anak ko, binigyan ako ng Panginoon ng labis na kagalakan sa bunga ng aking mga pagpapagod;\n\n26 Sapagkat dahil sa salitang ibinahagi niya sa akin, dinggin, marami ang isinilang sa Diyos, at nakatikim tulad ng natikman ko, at nakakita nang mata sa mata tulad ng nakita ko; kaya nga, nalalaman nila ang mga bagay na ito na sinasabi ko, tulad ng pagkaalam ko; at ang kaalamang taglay ko ay sa Diyos.\n\n27 At ako ay tinulungan habang dumaranas ng lahat ng uri ng mga pagsubok at suliranin, oo, at sa lahat ng uri ng paghihirap; oo, pinalaya ako ng Diyos mula sa bilangguan, at mula sa mga gapos, at mula sa kamatayan; oo, at ibinibigay ko ang aking tiwala sa kanya, at ako ay patuloy niyang ililigtas.\n\n28 At nalalaman ko na ako ay kanyang ibabangon sa huling araw, upang manahang kasama niya sa kaluwalhatian; oo, at pupurihin ko siya magpakailanman, sapagkat inilabas niya ang ating mga ama sa Egipto, at ipinalamon niya ang mga taga-Egipto sa Dagat na Pula; at kanyang inakay sila tungo sa lupang pangako sa pamamagitan ng kanyang kapangyarihan; oo, at kanyang pinalaya sila mula sa pagkaalipin at pagkabihag sa pana-panahon.\n\n29 Oo, at inilabas din niya ang ating mga ama sa lupain ng Jerusalem; at pinalaya rin niya sila, sa pamamagitan ng kanyang walang katapusang kapangyarihan, sa pagkaalipin at pagkabihag, sa pana-panahon maging hanggang sa ngayon; at parati kong pinananatili sa aking alaala ang kanilang pagkabihag; oo, nararapat mo ring panatilihin sa alaala, tulad ng ginawa ko, ang kanilang pagkabihag.\n\n30 Subalit dinggin, anak ko, hindi lamang ito; sapagkat nararapat mong malaman na tulad ko na yamang sinusunod mo ang mga kautusan ng Diyos, ikaw ay uunlad sa lupain; at nararapat mo ring malaman na yamang hindi mo sinusunod ang mga kautusan ng Diyos, ikaw ay itatakwil mula sa kanyang harapan. Ngayon, ito ay ayon sa kanyang salita.\n\n", "alma 37": "[center][font_size=26]Kabanata 37[/font_size][/center]\n\n[i]Ang mga laminang tanso at iba pang mga banal na kasulatan ay pinangalagaan upang madala ang mga tao sa kaligtasan—Nalipol ang mga Jaredita dahil sa kanilang kasamaan—Kinakailangang itago mula sa mga tao ang kanilang mga lihim na sumpa at tipan—Makipagsanggunian sa Panginoon sa lahat ng iyong mga gawain—Tulad ng Liahona na gumabay sa mga Nephita, gayundin inaakay ng salita ni Cristo ang mga tao sa buhay na walang hanggan. Mga 74 B.C.[/i]\n\n1 At ngayon, anak kong Helaman, inuutusan kitang kunin mo ang mga talaang ipinagkatiwala sa akin;\n\n2 At inuutusan din kita na mag-ingat ka ng isang tala ng mga taong ito, tulad ng ginawa ko, sa mga lamina ni Nephi, at panatilihing banal ang lahat ng bagay na ito na aking iningatan, maging tulad ng pag-iingat ko sa mga ito; sapagkat ang mga ito ay iniingatan para sa isang matalinong layunin.\n\n3 At ang mga laminang tansong ito, na naglalaman ng mga inukit na ito, na naglalaman ng mga tala ng mga banal na kasulatan sa mga yaon, na naglalaman ng talaangkanan ng ating mga ninuno, maging mula pa sa simula—\n\n4 Dinggin, ipinropesiya ng ating mga ama na ang mga ito ay iingatan at ipapasa-pasa sa bawat sali’t salinlahi, at iingatan at pangangalagaan ng kamay ng Panginoon hanggang sa ang mga ito ay maipahayag sa lahat ng bansa, lahi, wika, at tao, upang malaman nila ang mga hiwagang nilalaman niyon.\n\n5 At ngayon, dinggin, kung iingatan ang mga ito ay kinakailangang mapanatili nito ang kanilang kinang; oo, at mapananatili ng mga ito ang kanilang kinang; oo, at gayundin ang lahat ng laminang naglalaman ng yaong banal na kasulatan.\n\n6 Ngayon, maaaring ipalagay mo na ito ay kahangalan sa akin; subalit dinggin, sinasabi ko sa iyo, na sa pamamagitan ng maliliit at mga karaniwang bagay naisasakatuparan ang mga dakilang bagay; at ang maliliit na pamamaraan sa maraming pagkakataon ay tumutulig sa marurunong.\n\n7 At ang Panginoong Diyos ay nagsasagawa ng mga pamamaraan upang isakatuparan ang kanyang mga dakila at walang hanggang layunin; at sa pamamagitan ng napakaliliit na pamamaraan ay tinutulig ng Panginoon ang marurunong at isinasakatuparan ang kaligtasan ng maraming kaluluwa.\n\n8 At ngayon, sa simula pa ay karunungan na ito sa Diyos na pangalagaan ang mga bagay na ito; sapagkat dinggin, pinalawak ng mga ito ang alaala ng mga taong ito, oo, at napaniwala ang marami sa kamalian ng kanilang mga gawain, at sila ay dinala sa kaalaman ng kanilang Diyos tungo sa kaligtasan ng kanilang mga kaluluwa.\n\n9 Oo, sinasabi ko sa iyo, kung hindi dahil sa mga bagay na ito na nilalaman ng mga talaang ito, na nasa mga laminang ito, ay hindi sana napaniwala ni Ammon at ng kanyang mga kapatid ang napakaraming libu-libo sa mga Lamanita sa kamalian ng kaugalian ng kanilang mga ama; oo, ang mga talaang ito at ang mga salita nito ang nagdala sa kanila sa pagsisisi; ibig sabihin, sila ay dinala ng mga ito sa kaalaman tungkol sa Panginoon nilang Diyos, at upang magsaya kay Jesucristo na kanilang Manunubos.\n\n10 At sino ang nakaaalam, na marahil, sila ang magiging daan sa pagdadala ng napakaraming libu-libo sa kanila, oo, at marami rin sa libu-libo nating mga kapatid na mga Lamanita ang matitigas ang leeg, na ngayon ay pinatitigas ang kanilang mga puso sa kasalanan at mga kasamaan, sa kaalaman tungkol sa kanilang Manunubos?\n\n11 Ngayon, ang mga hiwagang ito ay hindi pa ganap na ipinaalam sa akin; kaya nga, ako ay magpipigil.\n\n12 At makasasapat na kung sasabihin ko lamang na ang mga ito ay pinangangalagaan dahil sa isang matalinong layunin, na layuning nalalaman ng Diyos; sapagkat siya ay nagpapayo sa karunungan sa lahat ng kanyang mga nilikha, at ang kanyang mga daan ay tuwid, at ang kanyang landas ay isang walang hanggang pag-ikot.\n\n13 O tandaan, tandaan, anak kong Helaman, kung gaano kahigpit ang mga kautusan ng Diyos. At sinabi niya: Kung inyong susundin ang aking mga kautusan, kayo ay uunlad sa lupain—subalit kung hindi mo susundin ang kanyang mga kautusan, ikaw ay itatakwil mula sa kanyang harapan.\n\n14 At ngayon, tandaan, anak ko, na ipinagkatiwala ng Diyos sa iyo ang mga bagay na ito, na mga banal, na pinanatili niyang banal, at kanya ring iingatan at pangangalagaan para sa isang matalinong layunin sa kanya, upang maipakita niya ang kanyang kapangyarihan sa mga susunod na salinlahi.\n\n15 At ngayon, dinggin, sinasabi ko sa iyo sa pamamagitan ng diwa ng propesiya, na kung ikaw ay lalabag sa mga kautusan ng Diyos, dinggin, ang mga banal na bagay na ito ay kukunin mula sa iyo sa pamamagitan ng kapangyarihan ng Diyos, at ipauubaya ka kay Satanas, upang salain ka niya na tulad ng ipa sa hangin.\n\n16 Subalit kung susundin mo ang mga kautusan ng Diyos, at gagawin sa mga banal na bagay na ito ang naaalinsunod sa iniutos sa iyo ng Panginoon, (sapagkat kinakailangan kang magsumamo sa Panginoon para sa lahat ng bagay, anuman ang kinakailangan mong gawin sa mga ito) dinggin, walang kapangyarihan sa lupa o impiyerno ang makakukuha sa mga ito mula sa iyo, sapagkat ang Diyos ay makapangyarihan tungo sa katuparan ng lahat ng kanyang salita.\n\n17 Sapagkat tutuparin niya ang lahat ng kanyang mga pangako na gagawin niya sa iyo, sapagkat tinupad niya ang kanyang mga pangakong ginawa niya sa ating mga ama.\n\n18 Sapagkat siya ay nangako sa kanila na kanyang pangangalagaan ang mga bagay na ito para sa isang matalinong layunin sa kanya, upang maipakita niya ang kanyang kapangyarihan sa mga susunod na salinlahi.\n\n19 At ngayon, dinggin, isang layunin ang tinupad na niya, maging sa pagpapanumbalik sa maraming libu-libong Lamanita sa kaalaman ng katotohanan; at ipinakita niya ang kanyang kapangyarihan sa kanila, at kanya pa ring ipakikita ang kanyang kapangyarihan sa kanila hanggang sa mga susunod na salinlahi; kaya nga, ang mga ito ay pangangalagaan.\n\n20 Samakatwid, iniuutos ko sa iyo, anak kong Helaman, na maging masigasig ka sa pagtupad sa lahat ng aking mga salita, at na maging masigasig ka sa pagsunod sa mga kautusan ng Diyos na tulad ng nasusulat sa mga ito.\n\n21 At ngayon, mangungusap ako sa iyo hinggil sa mga yaong dalawampu’t apat na lamina, na ingatan mo ang mga ito, upang ang mga hiwaga at ang mga gawain ng kadiliman, at kanilang mga lihim na gawain, o ang mga lihim na gawain ng mga yaong taong nalipol, ay maipaalam sa mga taong ito; oo, lahat ng kanilang mga pagpaslang, at panloloob, at kanilang mga pandarambong, at lahat ng kanilang mga kasamaan at karumal-dumal na gawain, ay maipaalam sa mga taong ito; oo, at na pangalagaan mo ang mga pansaling ito.\n\n22 Sapagkat dinggin, nakita ng Panginoon na ang kanyang mga tao ay nagsisimulang gumawa sa kadiliman, oo, gumagawa ng mga lihim na pagpaslang at karumal-dumal na gawain; kaya nga sinabi ng Panginoon, kung hindi sila magsisisi, sila ay lilipulin mula sa balat ng lupa.\n\n23 At sinabi ng Panginoon: Ihahanda ko para sa aking tagapaglingkod na si Gaselim, ang isang bato, na kikinang sa kadiliman tungo sa liwanag, upang maisiwalat ko sa aking mga tao na naglilingkod sa akin, upang maisiwalat ko sa kanila ang mga gawain ng kanilang mga kapatid, oo, ang kanilang mga lihim na gawain, ang kanilang mga gawain ng kadiliman, at ang kanilang kasamaan at mga karumal-dumal na gawain.\n\n24 At ngayon, anak ko, ang mga pansaling ito ay inihanda upang ang salita ng Diyos ay matupad, na sinabi niya, sinasabing:\n\n25 Ilalabas ko sa kadiliman tungo sa liwanag ang lahat ng kanilang mga lihim na gawain at kanilang mga karumal-dumal na gawain; at maliban kung sila ay magsisisi, lilipulin ko sila mula sa balat ng lupa; at dadalhin ko sa liwanag ang lahat ng kanilang mga lihim at karumal-dumal na gawain, sa lahat ng bansa na magmula ngayon ay magmamay-ari ng lupain.\n\n26 At ngayon, anak ko, nakikita natin na hindi sila nagsisi; kaya nga nalipol sila, at sa gayon ang salita ng Diyos ay natupad; oo, ang kanilang mga lihim na karumal-dumal na gawain ay inilabas sa kadiliman at ipinaalam sa atin.\n\n27 At ngayon, anak ko, iniuutos ko sa iyong ilihim mo ang lahat ng kanilang mga sumpa, at kanilang mga tipan, at kanilang mga kasunduan sa kanilang mga lihim na karumal-dumal na gawain; oo, at lahat ng kanilang mga senyas at kanilang mga kababalaghan ay ilihim mo mula sa mga taong ito, upang hindi nila malaman ang mga ito, na baka sila ay masadlak din sa kadiliman at malipol.\n\n28 Sapagkat dinggin, may sumpa sa buong lupaing ito, na ang pagkalipol ay sasapit sa lahat ng yaong manggagawa ng kadiliman, alinsunod sa kapangyarihan ng Diyos, kapag sila ay ganap nang hinog; anupa’t nais ko na ang mga taong ito ay hindi malipol.\n\n29 Samakatwid, ililihim mo ang mga yaong lihim na plano ng kanilang mga sumpa at tipan mula sa mga taong ito, at ang kanilang mga yaong kasamaan at kanilang mga pagpaslang at kanilang mga karumal-dumal na gawain lamang ang iyong ipaaalam sa kanila; at tuturuan mo silang mapoot sa mga gayong kasamaan at mga karumal-dumal na gawain at pagpaslang; at ituturo mo rin sa kanila na ang mga taong ito ay nalipol dahil sa kanilang kasamaan at mga karumal-dumal na gawain at kanilang mga pagpaslang.\n\n30 Sapagkat dinggin, kanilang pinaslang ang lahat ng propeta ng Panginoon na dumating sa kanila upang ipahayag sa kanila ang hinggil sa kanilang mga kasamaan; at ang dugo ng mga yaong kanilang pinaslang ay dumaing sa Panginoon nilang Diyos upang maghiganti sa mga yaong kanilang mamamatay; at sa gayon ang mga kahatulan ng Diyos ay sumapit sa mga manggagawang ito ng kadiliman at lihim na pagsasabwatan.\n\n31 Oo, at sumpain nawa ang lupain magpakailanman sa mga yaong manggagawa ng kadiliman at ng mga lihim na pagsasabwatan, maging hanggang sa pagkalipol, maliban kung sila ay magsisisi bago sila ganap na mahinog.\n\n32 At ngayon, anak ko, tandaan ang mga salitang sinabi ko sa iyo; huwag ipagkatiwala ang mga yaong lihim na plano sa mga taong ito, sa halip, ituro sa kanila ang walang katapusang pagkapoot laban sa kasalanan at kasamaan.\n\n33 Ipangaral sa kanila ang pagsisisi, at pananampalataya sa Panginoong Jesucristo; turuan silang magpakumbaba ng kanilang sarili at maging maamo at magkaroon ng pusong may mababang kalooban; turuan silang paglabanan ang bawat tukso ng diyablo sa pamamagitan ng kanilang pananampalataya sa Panginoong Jesucristo.\n\n34 Turuan silang kailanman ay huwag magsawa sa mabubuting gawa, kundi maging maamo at magkaroon ng pusong may mababang kalooban; sapagkat ang gayon ay makahahanap ng kapahingahan sa kanilang mga kaluluwa.\n\n35 O, tandaan, anak ko, at matuto ng karunungan sa iyong kabataan; oo, matuto sa iyong kabataan na sumunod sa mga kautusan ng Diyos.\n\n36 Oo, at magsumamo sa Diyos para sa lahat ng iyong pangangailangan; oo, hayaang ang lahat ng iyong gawain ay para sa Panginoon, at saan ka man magtungo ay hayaang sa Panginoon; oo, hayaang lahat ng iyong nasasaisip ay nakatuon sa Panginoon; oo, hayaang ang pagmamahal sa iyong puso ay mapasa-Panginoon magpakailanman.\n\n37 Makipagsanggunian sa Panginoon sa lahat ng iyong mga gawain, at gagabayan ka niya sa kabutihan; oo, kapag ikaw ay nahiga sa gabi, mahiga sa Panginoon, upang mabantayan ka niya sa iyong pagtulog; at kapag ikaw ay bumangon sa umaga, hayaang ang iyong puso ay mapuspos ng pasasalamat sa Diyos; at kung gagawin mo ang mga bagay na ito, ikaw ay dadakilain sa huling araw.\n\n38 At ngayon, anak ko, ako ay may sasabihin kahit paano hinggil sa bagay na tinatawag ng ating mga ama na isang bola, o tagagabay—o tinawag ito ng ating mga ama na Liahona, na sa pagkakasalin ay isang aguhon; at inihanda ito ng Panginoon.\n\n39 At dinggin, walang sinumang tao ang makagagawa alinsunod sa labis na kahanga-hangang pagkakagawa nito. At dinggin, ito ay inihanda upang ipakita sa ating mga ama ang landas kung saan sila nararapat maglakbay sa ilang.\n\n40 At kumilos ito para sa kanila alinsunod sa kanilang pananampalataya sa Diyos; kaya nga, kung sila ay may pananampalatayang maniwala na magagawa ng Diyos na ipaturo sa mga yaong ikiran ang daan na kanilang nararapat patunguhan, dinggin, ito ay naganap; kaya nga, taglay nila ang himalang ito, at marami pang ibang himala ang naisagawa sa pamamagitan ng kapangyarihan ng Diyos, sa araw-araw.\n\n41 Gayunpaman, dahil ang mga yaong himala ay nagawa sa pamamagitan ng maliliit na pamamaraan, nagpakita ito sa kanila ng mga kagila-gilalas na gawain. Sila ay mga tamad, at nakalimot na pairalin ang kanilang pananampalataya at pagsusumigasig at sa gayon tumigil ang mga yaong kagila-gilalas na gawain, at hindi sila sumulong sa kanilang paglalakbay;\n\n42 Samakatwid, sila ay namalagi sa ilang, o hindi nakapaglakbay sa isang tuwid na landas, at nagdanas ng gutom at uhaw, dahil sa kanilang mga pagkakasala.\n\n43 At ngayon, anak ko, nais kong maunawaan mo na hindi sa walang kahalintulad ang mga bagay na ito; sapagkat yamang tamad ang ating mga ama sa pagbibigay-pansin sa aguhong ito (ngayon, ang mga bagay na ito ay temporal), sila ay hindi umunlad; maging sa mga bagay na espirituwal.\n\n44 Sapagkat dinggin, kasindali ito ng pagbibigay-pansin sa salita ni Cristo, na magtuturo sa iyo sa tuwid na landas patungo sa walang hanggang kaligayahan, gayundin para sa ating mga ama na bigyang-pansin ang aguhong ito, na nagturo sa kanila sa tuwid na landas patungo sa lupang pangako.\n\n45 At ngayon, sinasabi ko, hindi ba’t may kahalintulad ang bagay na ito? Sapagkat kasintiyak na inakay ng tagagabay na ito ang ating mga ama, sa pamamagitan ng pagsunod sa pagkilos nito, patungo sa lupang pangako, ang mga salita ni Cristo, kung susundin natin ang mga aral nito, ay dadalhin tayo sa kabila ng lambak ng kalungkutang ito tungo sa higit na mainam na lupang pangako.\n\n46 O anak ko, huwag tayong maging mga tamad dahil sa kadalian ng daan; sapagkat gayundin ito sa ating mga ama; sapagkat sa gayon ito inihanda para sa kanila, na kung titingin sila ay mabubuhay sila; gayundin ito sa atin. Ang daan ay inihanda, at kung titingin tayo, maaari tayong mabuhay magpakailanman.\n\n47 At ngayon, anak ko, tiyaking pangangalagaan mo ang mga banal na bagay na ito, oo, tiyaking aasa ka sa Diyos at mabubuhay. Humayo sa mga taong ito at ipahayag ang salita, at maging taimtim. Anak ko, paalam.\n\n", "alma 38": "Ang mga kautusan ni Alma sa kanyang anak na si Siblon.\n\nBinubuo ng kabanata 38.\n\n[center][font_size=26]Kabanata 38[/font_size][/center]\n\n[i]Inusig si Siblon dahil sa katwiran—Ang kaligtasan ay na kay Cristo, na siyang buhay at ilaw ng sanlibutan—Pigilin ang lahat ng silakbo ng inyong damdamin. Mga 74 B.C.[/i]\n\n1 Anak ko, pakinggan ang aking mga salita, sapagkat sinasabi ko sa iyo, maging tulad ng sinabi ko kay Helaman, na yamang sinusunod mo ang mga kautusan ng Diyos, ikaw ay uunlad sa lupain; at yamang hindi mo sinusunod ang mga kautusan ng Diyos, ikaw ay itatakwil mula sa kanyang harapan.\n\n2 At ngayon, anak ko, ako ay nagtitiwalang magkakaroon ako ng labis na kagalakan sa iyo, dahil sa iyong katatagan at iyong katapatan sa Diyos; sapagkat nang magsimula kang umasa sa Panginoon mong Diyos sa iyong kabataan, maging sa ako ay umaasang magpapatuloy ka sa pagsunod sa kanyang mga kautusan; sapagkat pinagpala siya na makapagtitiis hanggang sa wakas.\n\n3 Sinasabi ko sa iyo, anak ko, na ako ay nagkaroon na ng labis na kagalakan sa iyo, dahil sa iyong katapatan at iyong pagsusumigasig, at iyong tiyaga at iyong mahabang pagtitiis sa mga tao ng mga Zoramita.\n\n4 Sapagkat nalalaman kong ikaw ay iginapos; oo, at nalalaman ko ring pinagbabato ka dahil sa salita; at tiniis mo ang lahat ng bagay na ito nang may pagtitiyaga dahil sa nasasaiyo ang Panginoon; at ngayon, nalalaman mong iniligtas ka ng Panginoon.\n\n5 At ngayon, anak ko, Siblon, nais kong tandaan mo, na hangga’t ibinibigay mo ang iyong lubos na tiwala sa Diyos, ikaw ay maliligtas mula sa iyong mga pagsubok, at iyong mga suliranin, at iyong mga paghihirap, at dadakilain ka sa huling araw.\n\n6 Ngayon, anak ko, hindi ko nais na isipin mong nalalaman ko ito sa aking sarili, sa halip, ang Espiritu ng Diyos na nasa akin ang siyang nagbigay-alam ng mga bagay na ito sa akin; sapagkat kung hindi ako isinilang sa Diyos ay hindi ko sana nalaman ang mga bagay na ito.\n\n7 Subalit dinggin, ang Panginoon sa kanyang dakilang awa ay isinugo ang kanyang anghel upang ipahayag sa akin na kailangang itigil ko ang gawain ng pangwawasak sa kanyang mga tao; oo, at nakakita ako ng isang anghel nang harap-harapan, at siya ay nakipag-usap sa akin, at ang kanyang tinig ay tulad sa kulog, at niyanig nito ang buong lupa.\n\n8 At ito ay nangyari na tatlong araw at tatlong gabi akong nasa pinakamapait na sakit at pagdurusa ng kaluluwa; at hindi ako kailanman, hanggang sa humingi ako ng awa sa Panginoong Jesucristo, nakatanggap ng kapatawaran sa aking mga kasalanan. Subalit dinggin, nagsumamo ako sa kanya at nakahanap ako ng kapayapaan sa aking kaluluwa.\n\n9 At ngayon, anak ko, ito ay sinabi ko sa iyo upang matuto ka ng karunungan, nang matutuhan mo sa akin na walang ibang daan o pamamaraan na maliligtas ang tao, tanging kay at sa pamamagitan ni Cristo lamang. Dinggin, siya ang buhay at ang ilaw ng sanlibutan. Dinggin, siya ang salita ng katotohanan at katwiran.\n\n10 At ngayon, sapagkat nagsimula ka nang ituro ang salita, maging sa nais kong magpatuloy ka sa pagtuturo; at nais kong maging masigasig at mahinahon ka sa lahat ng bagay.\n\n11 Tiyaking hindi ka inaangat sa kapalaluan; oo, tiyaking hindi ka nagmamalaki sa iyong sariling karunungan, ni sa iyong labis na lakas.\n\n12 Gumamit ng katapangan, datapwat hindi mapanupil; at tiyakin ding pigilin ang lahat ng iyong silakbo ng damdamin, nang mapuspos ka ng pagmamahal; tiyaking umiwas ka sa katamaran.\n\n13 Huwag manalanging tulad ng ginagawa ng mga Zoramita, sapagkat nakita mong sila ay nananalangin upang marinig ng mga tao, at mapuri dahil sa kanilang karunungan.\n\n14 Huwag sabihin: O Diyos, ako po ay nagpapasalamat sa inyo na higit kaming mabubuti kaysa sa aming mga kapatid; sa halip, sabihin: O Panginoon, patawarin mo ang aking pagiging hindi karapat-dapat, at alalahaning kaawaan ang aking mga kapatid—oo, kilalanin ang iyong pagiging hindi karapat-dapat sa harapan ng Diyos sa lahat ng panahon.\n\n15 At nawa ay pagpalain ng Panginoon ang iyong kaluluwa, at tanggapin ka sa huling araw sa kanyang kaharian, upang umupo sa kapayapaan. Ngayon, humayo, anak ko, at ituro ang salita sa mga taong ito. Maging mahinahon. Anak ko, paalam.\n\n", "alma 39": "Ang mga kautusan ni Alma sa kanyang anak na si Corianton.\n\nBinubuo ng mga kabanata 39 hanggang 42.\n\n[center][font_size=26]Kabanata 39[/font_size][/center]\n\n[i]Karumal-dumal ang kasalanang seksuwal—Ang mga kasalanan ni Corianton ang humadlang sa mga Zoramita na tanggapin ang salita—Ang pagtubos ni Cristo ay may bisa sa nakaraan sa pagliligtas sa matatapat na nangauna rito. Mga 74 B.C.[/i]\n\n1 At ngayon, aking anak, kahit paano ay higit ang aking sasabihin sa iyo kaysa sa sinabi ko sa iyong kapatid; sapagkat dinggin, hindi mo ba napuna ang katatagan ng iyong kapatid, ang kanyang katapatan, at ang kanyang pagsusumigasig sa pagsunod sa mga kautusan ng Diyos? Dinggin, hindi ba’t nagbigay siya ng magandang halimbawa sa iyo?\n\n2 Sapagkat hindi mo binigyan ng higit na pansin ang aking mga salita, kagaya ng iyong kapatid, sa mga tao ng mga Zoramita. Ngayon, ito ang nasasaloob ko laban sa iyo; ikaw ay patuloy na nagmamalaki sa iyong lakas at sa iyong karunungan.\n\n3 At hindi lamang ito, anak ko. Iyong ginawa ang yaong nakasasakit sa akin; sapagkat iyong tinalikuran ang ministeryo, at nagtungo sa lupain ng Siron sa mga hangganan ng mga Lamanita, sa pagsunod sa patutot na si Isabel.\n\n4 Oo, kanyang naakit ang puso ng marami; ngunit ito ay hindi sapat na dahilan para sa iyo, anak ko. Dapat na nagsilbi ka sa ministeryo na siyang ipinagkatiwala sa iyo.\n\n5 Hindi mo ba alam, anak ko, na ang mga bagay na ito ay karumal-dumal sa paningin ng Panginoon; oo, pinakakarumal-dumal sa lahat ng kasalanan maliban sa pagpapadanak ng dugo ng walang malay o sa pagtatatwa sa Espiritu Santo?\n\n6 Sapagkat dinggin, kung iyong itatatwa ang Espiritu Santo na minsan nang nagkaroon ng puwang sa iyo, at alam mong itinatwa mo ito, dinggin, ito ay isang kasalanang walang kapatawaran; oo, at ang sinumang pumaslang na salungat sa liwanag at kaalamang ibinigay ng Diyos, hindi magiging madali para sa kanya ang magkamit ng kapatawaran; oo, sinasabi ko sa iyo, aking anak, na hindi madali para sa kanya na magkamit ng kapatawaran.\n\n7 At ngayon, anak ko, hinihiling ko sa Diyos na ikaw ay hindi sana nagkasala ng gayong kabigat na kasalanan. Hindi ko tatalakayin ang iyong mabibigat na kasalanan, upang magiyagis ang iyong kaluluwa, kung ito ay hindi para sa iyong ikabubuti.\n\n8 Ngunit dinggin, hindi mo maitatago ang iyong mabibigat na kasalanan sa Diyos; at maliban kung magsisisi ka, ang mga ito ay mananatili bilang patotoo laban sa iyo sa huling araw.\n\n9 Ngayon, anak ko, nais ko na ikaw ay magsisi at talikuran ang iyong mga kasalanan, at huwag nang sundin pa ang pagnanasa ng iyong mga mata, sa halip, pigilin mo ang iyong sarili sa mga bagay na ito; sapagkat maliban kung gagawin mo ito ay hindi ka sa anumang paraan magmamana ng kaharian ng Diyos. O, tandaan, at iyong isaloob, at pigilin ang iyong sarili sa lahat ng bagay na ito.\n\n10 At iniuutos ko sa iyo na isaloob mo na sumangguni sa iyong mga nakatatandang kapatid sa iyong mga gawain; sapagkat dinggin, ikaw ay nasa iyong kabataan, at ikaw ay nangangailangang alagaan ng iyong mga kapatid. At makinig ka sa kanilang mga payo.\n\n11 Huwag pahintulutan ang iyong sarili na maakay ng anumang walang halaga o hangal na bagay; huwag pahintulutan ang diyablo na muling akayin ang iyong puso na sumunud-sunod sa mga yaong masasamang patutot. Dinggin, O anak ko, anong laking kasamaan ang dinala mo sa mga Zoramita; sapagkat nang makita nila ang iyong inaasal ay hindi sila naniwala sa aking mga salita.\n\n12 At ngayon, ang Espiritu ng Panginoon ay nagsalita sa akin: Utusan ang iyong mga anak na gumawa ng mabuti, nang hindi nila maakay ang puso ng maraming tao sa pagkawasak; kaya nga, iniuutos ko sa iyo, anak ko, nang may takot sa Diyos, na ikaw ay tumigil sa iyong mga kasamaan;\n\n13 Na ikaw ay bumaling sa Panginoon nang buo mong pag-iisip, kakayahan, at lakas; na huwag mo nang akayin pa ang puso ng sinuman na gumawa ng kasamaan; sa halip, ikaw ay bumalik sa kanila, at aminin ang iyong mga pagkakasala at ang kamaliang iyong nagawa.\n\n14 Huwag kang maghangad ng kayamanan ni ng mga walang kabuluhang bagay ng daigdig na ito; sapagkat dinggin, hindi mo ito madadala.\n\n15 At ngayon, anak ko, mayroon akong sasabihin sa iyo kahit paano hinggil sa pagparito ni Cristo. Dinggin, sinasabi ko sa iyo, na siya ang yaong tiyak na paparito upang alisin ang mga kasalanan ng sanlibutan; oo, siya ay paparito upang magpahayag ng masasayang balita ng kaligtasan sa kanyang mga tao.\n\n16 At ngayon, anak ko, ito ang ministeryo kung saan ka tinawag, ang ipahayag ang masasayang balitang ito sa mga taong ito, upang ihanda ang kanilang mga isipan; o sa madaling salita, upang ang kaligtasan ay mapasakanila, upang kanilang maihanda ang mga isipan ng kanilang mga anak na pakinggan ang salita sa panahon ng kanyang pagparito.\n\n17 At ngayon, pagagaanin ko kahit paano ang iyong isipan sa paksang ito. Dinggin, nagtataka ka kung bakit ang mga bagay na ito ay kailangang ipaalam nang napakaaga sa simula pa man. Dinggin, sinasabi ko sa iyo, hindi ba’t ang isang kaluluwa sa panahong ito ay kasinghalaga sa Diyos ng isang kaluluwa sa panahon ng kanyang pagparito?\n\n18 Hindi ba’t kasingkailangan din na ang plano ng pagtubos ay maipaalam sa mga taong ito gayundin sa kanilang mga anak?\n\n19 Hindi ba’t kasindali sa panahong ito para sa Panginoon na isugo ang kanyang anghel upang ipahayag ang masasayang balitang ito sa atin gayundin sa ating mga anak, o kagaya rin sa panahon ng kanyang pagparito?\n\n", "alma 40": "[center][font_size=26]Kabanata 40[/font_size][/center]\n\n[i]Pinapangyari ni Cristo ang pagkabuhay na mag-uli ng lahat ng tao—Magtutungo sa paraiso ang mga matwid na namatay at ang masasama ay sa labas na kadiliman upang maghintay sa araw ng kanilang pagkabuhay na mag-uli—Manunumbalik ang lahat ng bagay sa kanilang wasto at sakdal na anyo sa Pagkabuhay na Mag-uli. Mga 74 B.C.[/i]\n\n1 Ngayon, anak ko, narito ang ilan pa sa nais kong sabihin sa iyo; sapagkat nahihiwatigan ko na ang iyong isip ay nababahala hinggil sa pagkabuhay na mag-uli ng mga patay.\n\n2 Dinggin, sinasabi ko sa iyo, na walang pagkabuhay na mag-uli—o, ang ibig kong sabihin, sa ibang salita, na ang may kamatayang ito ay hindi mabibihisan ng kawalang-kamatayan, ang kabulukang ito ay hindi mabibihisan ng kawalang-kabulukan—hanggang sa pagkalipas ng pagparito ni Cristo.\n\n3 Dinggin, kanyang pinapangyari ang pagkabuhay na mag-uli ng mga patay. Ngunit dinggin, anak ko, ang pagkabuhay na mag-uli ay wala pa. Ngayon, ilalahad ko sa iyo ang isang hiwaga; gayunman, maraming hiwaga ang nakatago, na walang sinuman ang nakaaalam ng mga ito kundi ang Diyos lamang. Ngunit ipaaalam ko sa iyo ang isang bagay na masigasig kong itinanong sa Diyos upang aking malaman—ang yaon ay hinggil sa pagkabuhay na mag-uli.\n\n4 Dinggin, may isang panahong itinakda na ang lahat ay babangon mula sa mga patay. Ngayon, kung kailan darating ang panahong ito, walang sinuman ang nakaaalam; subalit alam ng Diyos ang panahong itinakda.\n\n5 Ngayon, kung magkakaroon man ng isang pagkakataon, o pangalawang pagkakataon, o pangatlong pagkakataon, na ang mga tao ay magbabangon mula sa mga patay, ito ay hindi na mahalaga; sapagkat nalalaman ng Diyos ang lahat ng bagay na ito; at sapat na sa akin ang malamang ganito ang mangyayari—na may isang panahong itinakda na ang lahat ay magbabangon mula sa mga patay.\n\n6 Ngayon, kailangang may agwat sa pagitan ng panahon ng kamatayan at sa panahon ng pagkabuhay na mag-uli.\n\n7 At ngayon, ako ay magtatanong kung ano ang mangyayari sa mga kaluluwa ng tao mula sa panahong ito ng kamatayan hanggang sa panahong itinakda para sa pagkabuhay na mag-uli?\n\n8 Ngayon, kung mayroon mang mahigit sa isang pagkakataong itinakda para sa mga tao na bumangon, ito ay hindi na mahalaga; sapagkat ang lahat ay hindi mamamatay nang sabay-sabay, at ito ay hindi na mahalaga; ang lahat ay isang araw sa Diyos, at ang panahon ay sinusukat lamang sa tao.\n\n9 Anupa’t may isang panahong itinakda sa mga tao na sila ay babangon mula sa mga patay; at may isang agwat sa pagitan ng panahon ng kamatayan at ng pagkabuhay na mag-uli. At ngayon, hinggil dito sa agwat ng panahon, kung ano ang mangyayari sa mga kaluluwa ng tao ang bagay na aking masigasig na itinanong sa Panginoon upang malaman; at ito ang bagay na aking nalalaman.\n\n10 At kapag dumating ang panahon na ang lahat ay babangon, saka nila malalaman na ang Diyos ang nakaaalam sa lahat ng panahong itinakda sa tao.\n\n11 Ngayon, hinggil sa kalagayan ng kaluluwa sa pagitan ng kamatayan at ng pagkabuhay na mag-uli—Dinggin, ipinaalam sa akin ng isang anghel, na ang espiritu ng lahat ng tao, pagkatapos na pagkatapos na sila ay lumisan sa katawang mortal na ito, oo, ang espiritu ng lahat ng tao, maging sila man ay mabuti o masama, ay dadalhin pabalik sa Diyos na nagbigay-buhay sa kanila.\n\n12 At sa gayon, ito ay mangyayari na ang mga espiritu ng yaong matwid ay tatanggapin sa isang kalagayan ng kaligayahan, na tinatawag na paraiso, isang kalagayan ng pamamahinga, isang kalagayan ng kapayapaan, kung saan sila ay mamamahinga mula sa kanilang mga suliranin at sa lahat ng alalahanin at kalungkutan.\n\n13 At sa gayon, ito ay mangyayari, na ang mga espiritu ng makasalanan, oo, na yaong masasama—sapagkat dinggin, sila ay walang bahagi ni hati sa Espiritu ng Panginoon; sapagkat dinggin, pinili nila ang masasamang gawain sa halip na mabubuti; kaya nga, ang espiritu ng diyablo ay pumasok sa kanila, at inangkin ang kanilang bahay—at sila ay itatapon sa labas na kadiliman; magkakaroon ng pagtangis, at panaghoy, at pagngangalit ng mga ngipin, at ito ay dahil sa kanilang sariling kasamaan, sapagkat nabihag sila ng kagustuhan ng diyablo.\n\n14 Ngayon, ito ang kalagayan ng mga kaluluwa ng masasama, oo, nasa kadiliman, at isang kalagayang kakila-kilabot, takot na naghihintay sa nag-aapoy na pagngingitngit ng poot ng Diyos sa kanila; sa gayon sila mamamalagi sa ganitong kalagayan, gayundin ang mga matwid sa paraiso, hanggang sa panahon ng kanilang pagkabuhay na mag-uli.\n\n15 Ngayon, may ilan na ang pagkakaunawa na ang yaong kalagayan ng kaligayahan at ang yaong kalagayan ng kalungkutan ng kaluluwa, bago ang pagkabuhay na mag-uli, ang siyang unang pagkabuhay na mag-uli. Oo, inaamin ko na ito ay maaaring taguriang pagkabuhay na mag-uli, ang pagbabangon ng espiritu o ng kaluluwa at ang kanilang pagkakatalaga sa kaligayahan o kalungkutan, ayon sa mga salitang winika.\n\n16 At dinggin, muli, ito ang winika, na may unang pagkabuhay na mag-uli, isang pagkabuhay na mag-uli ng lahat ng yaong nabuhay na noon, o ng mga nabubuhay ngayon, o ng mga mabubuhay pa lamang hanggang sa pagkabuhay na mag-uli ni Cristo mula sa mga patay.\n\n17 Ngayon, hindi natin ipinalalagay na itong unang pagkabuhay na mag-uli, na winika sa ganitong paraan, ay maaaring ang pagkabuhay na mag-uli ng mga kaluluwa at ang kanilang pagkakatalaga sa kaligayahan o kalungkutan. Hindi mo maipalalagay na ito ang ibig sabihin nito.\n\n18 Dinggin, sinasabi ko sa iyo, Hindi; ngunit ang ibig sabihin nito ay ang muling pagsasama ng kaluluwa sa katawan, ng mga yaong mula pa noong mga araw ni Adan hanggang sa pagkabuhay na mag-uli ni Cristo.\n\n19 Ngayon, kung ang mga kaluluwa at katawan ng mga yaong nabanggit ay muling magsasama kaagad, ang masasama gayundin ang mga matwid, ay hindi ko sinasabi; maging sapat nang sinabi ko na silang lahat ay magbabangon; o sa ibang salita, ang kanilang pagkabuhay na mag-uli ay mangyayari bago ang pagkabuhay na mag-uli ng mga yaong nangamatay pagkaraan ng pagkabuhay na mag-uli ni Cristo.\n\n20 Ngayon, anak ko, hindi ko sinasabi na ang kanilang pagkabuhay na mag-uli ay darating sa pagkabuhay na mag-uli ni Cristo; ngunit dinggin, ibinibigay ko ito bilang aking kuru-kuro, na ang mga kaluluwa at katawan ay muling magsasama, ang mga matwid, sa pagkabuhay na mag-uli ni Cristo, at sa kanyang pag-akyat sa langit.\n\n21 Ngunit kung ito ay sa kanyang pagkabuhay na mag-uli o pagkatapos, hindi ko masasabi; kundi ito lamang ang aking masasabi, na may isang agwat sa pagitan ng kamatayan at ng pagkabuhay na mag-uli ng katawan, at isang kalagayan ng kaligayahan o sa kalungkutan ng kaluluwa hanggang sa panahong itinakda ng Diyos na ang mga patay ay magbabangon, at muling magsasama, kapwa ang kaluluwa at katawan, at dadalhin upang tumayo sa harapan ng Diyos, at hahatulan alinsunod sa kanilang mga gawa.\n\n22 Oo, pinapangyari nito ang pagpapanumbalik ng lahat ng yaong bagay na sinabi ng mga bibig ng mga propeta.\n\n23 Ang kaluluwa ay magbabalik sa katawan, at ang katawan sa kaluluwa; oo, at bawat biyas at kasu-kasuan ay magbabalik sa kanyang katawan; oo, maging isang buhok sa ulo ay hindi malalagas; kundi magbabalik ang lahat ng bagay sa kanilang wasto at sakdal na anyo.\n\n24 At ngayon, anak ko, ito ang pagpapanumbalik na sinabi ng mga bibig ng mga propeta—\n\n25 At sa gayon ang mga matwid ay magniningning sa kaharian ng Diyos.\n\n26 Ngunit dinggin, isang kakila-kilabot na kamatayan ang sasapit sa masasama; sapagkat sila ay mamamatay sa mga bagay na nauukol sa mga bagay ng katwiran; sapagkat sila ay marurumi, at walang maruming bagay ang makapagmamana ng kaharian ng Diyos; sa halip, sila ay itatakwil, at itatadhanang makibahagi sa mga bunga ng kanilang mga pagpapagod o kanilang mga gawa, na masasama; at kanilang iinumin ang mga latak ng isang mapait na saro.\n\n", "alma 41": "[center][font_size=26]Kabanata 41[/font_size][/center]\n\n[i]Sa Pagkabuhay na Mag-uli, babangon ang mga tao sa isang kalagayan ng walang katapusang kaligayahan o walang katapusang kalungkutan—Ang kasamaan ay hindi kailanman kaligayahan—Ang mga makamundong tao ay walang Diyos sa daigdig—Tatanggaping muli ng bawat tao sa Pagpapanumbalik ang mga pag-uugali at katangiang natamo sa buhay na ito. Mga 74 B.C.[/i]\n\n1 At ngayon, anak ko, ako ay may sasabihin kahit paano hinggil sa pagpapanumbalik na nabanggit; sapagkat dinggin, sinalungat ng ilan ang mga banal na kasulatan, at nangaligaw nang labis dahil sa bagay na ito. At nahihiwatigan ko na ang iyong isip ay nababalisa rin hinggil sa bagay na ito. Ngunit dinggin, ito ay aking ipaliliwanag sa iyo.\n\n2 Sinasabi ko sa iyo, anak ko, na ang plano ng pagpapanumbalik ay hinihingi ng katarungan ng Diyos; sapagkat kinakailangan na ang lahat ng bagay ay manumbalik sa wastong kaayusan ng mga ito. Dinggin, ito ay kinakailangan at makatarungan, alinsunod sa kapangyarihan at pagkabuhay na mag-uli ni Cristo, na ang kaluluwa ng tao ay manumbalik sa kanyang katawan, at na ang bawat bahagi ng katawan ay manumbalik sa sarili nito.\n\n3 At hinihingi ng katarungan ng Diyos na ang mga tao ay nararapat hatulan alinsunod sa kanilang mga gawa; at kung ang kanilang mga gawa sa buhay na ito ay mabuti, at ang mga pagnanais ng kanilang mga puso ay mabuti, na sila rin, sa huling araw, ay nararapat manumbalik doon sa mabuti.\n\n4 At kung ang kanilang mga gawa ay masama, ang mga ito ay manunumbalik sa kanila sa masama. Samakatwid, lahat ng bagay ay manunumbalik sa wastong kaayusan ng mga ito, lahat ng bagay sa likas na anyo ng mga ito—ang may kamatayan ay magbabangon sa kawalang-kamatayan, kabulukan sa walang kabulukan—magbabangon sa walang katapusang kaligayahan upang magmana ng kaharian ng Diyos, o sa walang katapusang kalungkutan upang magmana ng kaharian ng diyablo, ang isa ay sa isang dako, at ang isa ay sa kabila—\n\n5 Ang isa ay magbabangon sa kaligayahan alinsunod sa kanyang mga pagnanais ng kaligayahan, o kabutihan alinsunod sa kanyang mga pagnanais ng mabuti; at ang isa pa ay sa masama alinsunod sa kanyang mga pagnanais ng kasamaan; sapagkat katulad ng pagnais niya na gumawa ng masama sa buong araw, maging sa gayon niya matatamo ang kanyang gantimpala ng kasamaan pagsapit ng gabi.\n\n6 At gayundin ito sa kabilang dako. Kung siya ay nagsisi ng kanyang mga kasalanan, at nagnais ng katwiran hanggang sa kahuli-hulihan ng kanyang mga araw, maging sa gayon siya gagantimpalaan sa katwiran.\n\n7 Sila ang mga yaong tinubos ng Panginoon; oo, sila ang mga yaong kinuha, na iniligtas mula sa yaong walang katapusang gabi ng kadiliman; at sa gayon sila tatayo o mahuhulog, sapagkat dinggin, sila ang kanilang sariling mga hukom, kung gagawa man ng mabuti o gagawa ng masama.\n\n8 Ngayon, ang mga panuntunan ng Diyos ay hindi nababago; anupa’t nakahanda ang daan upang ang sinumang may nais ay maaaring lumakad doon at maligtas.\n\n9 At ngayon, dinggin, anak ko, huwag nang makipagsapalaran ng isa pang paglabag laban sa iyong Diyos sa mga bahaging iyon ng doktrina, na hanggang sa ngayon ay iyong ipinakipagsapalaran sa paggawa ng kasalanan.\n\n10 Huwag ipalagay, dahil sa sinabi ang hinggil sa pagpapanumbalik, na ikaw ay manunumbalik mula sa kasalanan tungo sa kaligayahan. Dinggin, sinasabi ko sa iyo, ang kasamaan ay hindi kailanman kaligayahan.\n\n11 At ngayon, anak ko, lahat ng tao na nasa likas na kalagayan, o ang ibig kong sabihin, sa isang makamundong kalagayan, ay nasa kasukdulan ng kapaitan at nasa mga gapos ng kasamaan; sila ay walang Diyos sa daigdig; at sila ay tumaliwas sa katangian ng Diyos; kaya nga, sila ay nasa kalagayang taliwas sa likas na kaligayahan.\n\n12 At ngayon, dinggin, ang kahulugan ba ng salitang pagpapanumbalik ay kunin ang isang bagay na nasa likas na kalagayan at ilagay ito sa isang hindi likas na kalagayan, o ilagay ito sa isang kalagayang kabaligtaran ng kanyang kalikasan?\n\n13 O, anak ko, hindi gayon ang bagay-bagay; kundi ang kahulugan ng salitang pagpapanumbalik ay ibalik muli ang masama sa masama, o ang makamundo sa makamundo, o ang mala-diyablo sa mala-diyablo—mabuti doon sa mabuti; matwid doon sa matwid; makatarungan doon sa makatarungan; maawain doon sa maawain.\n\n14 Samakatwid, anak ko, tiyaking ikaw ay maawain sa iyong mga kapatid; makitungo nang makatarungan, humatol nang makatwiran, at patuloy na gumawa ng mabuti; at kung gagawin mo ang lahat ng bagay na ito, sa gayon tatanggapin mo ang iyong gantimpala; oo, ang awa ay manunumbalik sa iyong muli; ang katarungan ay manunumbalik sa iyong muli; ang paghatol nang makatwiran ay manunumbalik sa iyong muli; at ang kabutihan ay igagantimpala sa iyong muli.\n\n15 Sapagkat kung ano ang iyong ipinamamahagi ay siyang babalik sa iyong muli at manunumbalik; kaya nga, ang salitang pagpapanumbalik ay lubos na sumusumpa sa makasalanan, at hinding-hindi siya binibigyang-katwiran.\n\n", "alma 42": "[center][font_size=26]Kabanata 42[/font_size][/center]\n\n[i]Ang buhay na may kamatayan ay isang panahon ng pagsubok upang makapagsisi at makapaglingkod sa Diyos ang tao—Ang Pagkahulog ay nagdulot ng temporal at espirituwal na kamatayan sa buong sangkatauhan—Dumarating ang pagtubos sa pamamagitan ng pagsisisi—Ang Diyos na rin ang magbabayad-sala para sa mga kasalanan ng sanlibutan—Ang awa ay para sa mga yaong nagsisisi—Mapaiilalim ang lahat ng iba pa sa katarungan ng Diyos—Darating ang awa dahil sa Pagbabayad-sala—Ang yaong tunay na nagsisisi lamang ang maliligtas. Mga 74 B.C.[/i]\n\n1 At ngayon, anak ko, nahihiwatigan ko na kahit paano ay mayroon pang bumabalisa sa iyong isipan, na hindi mo maunawaan—na yaong hinggil sa katarungan ng Diyos sa pagpaparusa sa makasalanan; sapagkat sinusubukan mong ipalagay na kawalang-katarungan na maitalaga ang makasalanan sa isang kalagayan ng kalungkutan.\n\n2 Ngayon, dinggin, anak ko, ipaliliwanag ko sa iyo ang bagay na ito. Sapagkat dinggin, matapos na paalisin ng Panginoong Diyos ang ating mga unang magulang sa halamanan ng Eden, upang magbungkal ng lupa, kung saan sila ay kinuha—oo, kanyang pinaalis ang tao; at naglagay siya sa dulong silangan ng halamanan ng Eden ng mga querubin at ng isang nagniningas na espada na umiikot, upang bantayan ang punungkahoy ng buhay—\n\n3 Ngayon, nakikita natin na ang tao ay naging katulad ng Diyos, nakaaalam ng mabuti at masama; at baka iunat niya ang kanyang kamay, at pumitas din sa punungkahoy ng buhay, at kumain at mabuhay magpakailanman, ang Panginoong Diyos ay naglagay ng mga querubin at ng nagniningas na espada, upang hindi siya makakain ng bunga—\n\n4 At sa gayon nakikita natin na may isang panahong ipinagkaloob sa tao upang magsisi, oo, isang panahon ng pagsubok, isang panahon upang magsisi at maglingkod sa Diyos.\n\n5 Sapagkat dinggin, kung iniunat kaagad ni Adan ang kanyang kamay, at kumain sa punungkahoy ng buhay, siya ay mabubuhay magpakailanman, alinsunod sa salita ng Diyos, nang walang puwang sa pagsisisi; oo, at gayundin, ang salita ng Diyos ay mawawalan ng kabuluhan, at ang dakilang plano ng kaligtasan ay mabibigo.\n\n6 Ngunit dinggin, itinakda sa tao ang mamatay—kaya nga, katulad ng sila ay inilayo sa punungkahoy ng buhay, sila ay nararapat na ihiwalay sa balat ng lupa—at ang tao ay naligaw magpakailanman, oo, sila ay naging mga taong nahulog.\n\n7 At ngayon, nakikita mo na sa pamamagitan nito, ang ating mga unang magulang ay itinakwil kapwa sa temporal at espirituwal mula sa harapan ng Panginoon; at sa gayon nakikita natin na sila ay naging mga nasasakupang sumusunod sa kanilang sariling kagustuhan.\n\n8 Ngayon, dinggin, hindi naaangkop na ang tao ay mabawi mula sa temporal na kamatayang ito, sapagkat mawawasak niyon ang dakilang plano ng kaligayahan.\n\n9 Samakatwid, sapagkat ang kaluluwa ay hindi maaaring mamatay, at ang pagkahulog ay nagdala sa buong sangkatauhan ng espirituwal na kamatayan gayundin ng temporal, ibig sabihin, sila ay itinakwil mula sa harapan ng Panginoon, naaangkop na ang sangkatauhan ay mabawi mula sa espirituwal na kamatayang ito.\n\n10 Anupa’t sapagkat sila ay naging mga likas na makamundo, makalaman, at mala-diyablo, ang kalagayang ito ng pagsubok ay naging kalagayan para sa kanila na maghanda; ito ay naging isang kalagayan ng paghahanda.\n\n11 At ngayon, tandaan, anak ko, kung hindi dahil sa plano ng pagtubos, (isinasaisantabi ito) sa sandaling sila ay mamatay, ang kanilang mga kaluluwa ay malungkot; sapagkat itinakwil sila mula sa harapan ng Panginoon.\n\n12 At ngayon, walang paraan upang mabawi ang mga tao sa kalagayang ito ng pagkahulog, na idinulot ng tao sa kanyang sarili dahil sa kanyang sariling pagsuway;\n\n13 Samakatwid, alinsunod sa katarungan, ang plano ng pagtubos ay hindi maisasakatuparan, maliban lamang sa mga hinihingi ng pagsisisi ng mga tao sa kalagayang ito ng pagsubok, oo, sa kalagayang ito ng paghahanda; sapagkat maliban sa mga hinihinging ito, ang awa ay hindi magkakaroon ng bisa maliban kung wawasakin nito ang gawa ng katarungan. Ngayon, ang gawa ng katarungan ay hindi mawawasak; kung magkakagayon, ang Diyos ay titigil sa pagiging Diyos.\n\n14 At sa gayon nakikita natin na ang buong sangkatauhan ay nahulog, at sila ay napanghahawakan ng katarungan; oo, ng katarungan ng Diyos, na nagtatalaga sa kanila magpakailanman na itakwil mula sa kanyang harapan.\n\n15 At ngayon, ang plano ng awa ay hindi maisasakatuparan maliban kung may maisasagawang pagbabayad-sala; kaya nga ang Diyos na rin ang magbabayad-sala para sa mga kasalanan ng sanlibutan, upang maisakatuparan ang plano ng awa, upang tugunin ang mga hinihingi ng katarungan, nang sa gayon ang Diyos ay maging isang sakdal at makatarungang Diyos, at isa ring maawaing Diyos.\n\n16 Ngayon, ang pagsisisi ay hindi mapapasa mga tao maliban kung may kaparusahan, na walang hanggan din na katulad ng buhay ng kaluluwa, nakaakibat salungat sa plano ng kaligayahan, na walang hanggan din na katulad ng buhay ng kaluluwa.\n\n17 Ngayon, paano magsisisi ang isang tao maliban kung siya ay nagkasala? Paano siya magkakasala kung walang batas? Paano magkakaroon ng batas maliban kung may kaparusahan?\n\n18 Ngayon, may kaparusahang kaakibat, at isang makatarungang batas na ibinigay, na nagdulot ng paggigiyagis sa budhi ng tao.\n\n19 Ngayon, kung walang batas na ibinigay—kung ang isang tao ay pumaslang, mamamatay siya—siya ba ay matatakot na mamamatay siya kung pumaslang siya?\n\n20 At gayundin, kung walang batas na ibinigay laban sa kasalanan, ang mga tao ay hindi matatakot na magkasala.\n\n21 At kung walang batas na ibinigay, kapag ang mga tao ay magkasala, ano ang magagawa ng katarungan, o maging ng awa, sapagkat ang mga ito ay hindi magkakaroon ng karapatan sa nilikha?\n\n22 Ngunit may isang batas na ibinigay, at isang kaparusahang nakaakibat, at isang pagsisising ipinahintulot; kung aling pagsisisi ay inangkin ng awa; kung wala, aangkinin ng katarungan ang nilikha at ipatutupad ang batas, at ang batas ay magpapataw ng kaparusahan; kung hindi gayon, mawawasak ang mga gawa ng katarungan, at ang Diyos ay titigil sa pagiging Diyos.\n\n23 Ngunit ang Diyos ay hindi tumitigil sa pagiging Diyos, at aangkin ng awa ang nagsisisi, at ang awa ay darating dahil sa pagbabayad-sala; at ang pagbabayad-sala ang nagpapangyari sa pagkabuhay na mag-uli ng mga patay, at ang pagkabuhay na mag-uli ng mga patay ang magbabalik sa mga tao sa harapan ng Diyos; at sa gayon sila ay manunumbalik sa kanyang harapan upang hatulan alinsunod sa kanilang mga gawa, alinsunod sa batas at katarungan.\n\n24 Sapagkat dinggin, isinasagawa ng katarungan ang lahat ng kanyang hinihingi, at inaangkin din ng awa ang lahat ng kanya; at sa gayon walang maliligtas kundi ang tunay na nagsisisi.\n\n25 Ano, iyo bang ipinalalagay na ang awa ay makaaagaw sa katarungan? Sinasabi ko sa iyo, Hindi; kahit isang kudlit. Kung magkakagayon, ang Diyos ay titigil sa pagiging Diyos.\n\n26 At sa gayon isinasakatuparan ng Diyos ang kanyang mga dakila at walang hanggang layunin, na inihanda mula pa sa pagkakatatag ng daigdig. At sa gayon dumarating ang kaligtasan at katubusan ng mga tao, at gayundin ang kanilang pagkalipol at kalungkutan.\n\n27 Samakatwid, O aking anak, sinumang nais na lumapit ay makalalapit at malayang makababahagi sa tubig ng buhay; at ang sinumang hindi lalapit, siya ay hindi pinipilit na lumapit; ngunit sa huling araw, ito ay manunumbalik sa kanya alinsunod sa kanyang mga gawa.\n\n28 Kung kanyang ninais na gumawa ng masama, at hindi nagsisi sa kanyang mga araw, dinggin, masama ang mangyayari sa kanya, alinsunod sa pagpapanumbalik ng Diyos.\n\n29 At ngayon, anak ko, hinihiling ko na ang mga bagay na ito ay huwag mo nang hayaang gumulo pa sa iyo, at hayaan na ang iyong mga kasalanan na lamang ang bumagabag sa iyo, sa yaong pambabagabag na magdadala sa iyo sa pagsisisi.\n\n30 O anak ko, hinihiling ko na huwag mo nang itatatwa pa ang katarungan ng Diyos. Huwag mo nang pagsikapang bigyang-katwiran ang iyong sarili sa pinakamaliit na punto nang dahil sa iyong mga kasalanan sa pamamagitan ng pagtatatwa sa katarungan ng Diyos; kundi hayaan mong ang katarungan ng Diyos, at ang kanyang awa, at ang kanyang mahabang pagtitiis ang manaig sa iyong puso; at hayaan mo na ito ang magdala sa iyo sa alabok sa pagpapakumbaba.\n\n31 At ngayon, O anak ko, ikaw ay tinawag ng Diyos na mangaral ng salita sa mga taong ito. At ngayon, anak ko, humayo ka, ipahayag ang salita nang may katotohanan at kahinahunan, nang ikaw ay makapagdala ng mga kaluluwa sa pagsisisi, upang ang dakilang plano ng awa ay maangkin sila. At nawa ay ipagkaloob sa iyo ng Diyos ang alinsunod sa aking mga salita. Amen.\n\n", "alma 43": "[center][font_size=26]Kabanata 43[/font_size][/center]\n\n[i]Ipinangaral ni Alma at ng kanyang mga anak ang salita—Naging mga Lamanita ang mga Zoramita at ang ilang tumiwalag na Nephita—Sumalakay ang mga Lamanita laban sa mga Nephita sa digmaan—Sinandatahan ni Moroni ang mga Nephita ng mga pananggalang na baluti—Ipinaalam ng Panginoon kay Alma ang pakana ng mga Lamanita—Ipinagtanggol ng mga Nephita ang kanilang mga tahanan, kalayaan, mag-anak, at relihiyon—Pinalibutan ng mga hukbo nina Moroni at Lehi ang mga Lamanita. Mga 74 B.C.[/i]\n\n1 At ngayon, ito ay nangyari na humayo ang mga anak na lalaki ni Alma sa mga tao upang ipahayag ang salita sa kanila. At si Alma rin ay hindi magawang magpahinga, at humayo rin siya.\n\n2 Ngayon, hindi na kami mangungusap pa hinggil sa kanilang pangangaral, maliban sa ipinangaral nila ang salita, at ang katotohanan, alinsunod sa diwa ng propesiya at paghahayag; at sila ay nangaral alinsunod sa banal na orden ng Diyos kung saan sila tinawag.\n\n3 At ngayon, magbabalik ako sa ulat ng mga digmaan sa pagitan ng mga Nephita at ng mga Lamanita, sa ikalabingwalong taon ng panunungkulan ng mga hukom.\n\n4 Sapagkat dinggin, ito ay nangyari na naging mga Lamanita ang mga Zoramita; anupa’t sa pagsisimula ng ikalabingwalong taon, nakita ng mga tao ng mga Nephita na ang mga Lamanita ay sumasalakay sa kanila; kaya nga, sila ay gumawa ng mga paghahanda para sa pakikidigma; oo, kanilang kinalap ang kanilang mga hukbo sa lupain ng Jerson.\n\n5 At ito ay nangyari na sumalakay ang mga Lamanita kasama ang kanilang libu-libo; at nakarating sila sa lupain ng Antionum, na lupain ng mga Zoramita; at isang lalaking nagngangalang Zerahemnas ang kanilang pinuno.\n\n6 At ngayon, dahil ang mga Amalekita, sa kanilang sarili, ay may higit na masama at mapanganib na pagkiling sa pagpaslang kaysa sa mga Lamanita; kaya nga, si Zerahemnas ay naghirang ng mga punong kapitan sa mga Lamanita, at mga Amalekita at Zoramita silang lahat.\n\n7 Ngayon, ito ay ginawa niya upang mapanatili ang kanilang pagkapoot sa mga Nephita, upang kanyang mapasunod sila tungo sa pagkaalipin na magiging katuparan ng kanyang mga hangarin.\n\n8 Sapagkat dinggin, ang kanyang mga hangarin ay pukawin ang mga Lamanita na magalit laban sa mga Nephita; ito ay ginawa niya upang makakamkam siya ng malaking kapangyarihan sa kanila, at upang siya ay makakuha rin ng kapangyarihan sa mga Nephita sa pamamagitan ng pagdadala sa kanila sa pagkaalipin.\n\n9 At ngayon, ang hangarin ng mga Nephita ay itaguyod ang kanilang mga lupain, at kanilang mga bahay, at kanilang mga asawa, at kanilang mga anak, upang kanilang mapangalagaan sila mula sa mga kamay ng kanilang mga kaaway; at upang mapangalagaan din nila ang kanilang mga karapatan at kanilang mga pribilehiyo, oo, at ang kanila ring kalayaan, upang sila ay makasamba sa Diyos alinsunod sa kanilang mga naisin.\n\n10 Sapagkat nalalaman nila na kung sila ay babagsak sa mga kamay ng mga Lamanita, na sinumang sasamba sa Diyos sa espiritu at sa katotohanan, sa tunay at buhay na Diyos, ay lilipulin ng mga Lamanita.\n\n11 Oo, at nalalaman din nila ang masidhing galit ng mga Lamanita sa kanilang mga kapatid, na mga tao ni Anti-Nephi-Lehi, na tinatawag na mga tao ni Ammon—at tumanggi silang humawak ng mga sandata, oo, sila ay nakipagtipan at tumanggi silang sirain ito—kaya nga, kung sila ay babagsak sa mga kamay ng mga Lamanita, sila ay malilipol.\n\n12 At hindi pahihintulutan ng mga Nephita na sila ay malipol; kaya nga kanilang binigyan sila ng mga lupain bilang kanilang mana.\n\n13 At ang mga tao ni Ammon ay nagbigay sa mga Nephita ng malaking bahagi ng kanilang kabuhayan upang matustusan ang kanilang mga hukbo; at sa gayon ang mga Nephita ay napilitang mag-isang harapin ang mga Lamanita, na pinaghalong inapo nina Laman at Lemuel, at ng mga anak na lalaki ni Ismael, at ng lahat ng yaong tumiwalag sa mga Nephita, na mga Amalekita at Zoramita, at ang mga inapo ng mga saserdote ni Noe.\n\n14 Ngayon, ang mga inapong yaon ay kasindami halos ng mga Nephita; at sa gayon ang mga Nephita ay napilitang makipaglaban sa kanilang mga kapatid, maging hanggang sa pagdanak ng dugo.\n\n15 At ito ay nangyari na habang magkakasamang nagtipon ang mga hukbo ng mga Lamanita sa lupain ng Antionum, dinggin, ang mga hukbo ng mga Nephita ay nakahandang harapin sila sa lupain ng Jerson.\n\n16 Ngayon, ang pinuno ng mga Nephita, o ang lalaking hinirang na maging punong kapitan ng mga Nephita—ngayon, ang punong kapitan ang humahawak ng lahat ng kapangyarihan sa buong hukbo ng mga Nephita—at ang kanyang pangalan ay Moroni;\n\n17 At hawak ni Moroni ang lahat ng kapangyarihan, at ang pamamalakad ng kanilang mga digmaan. At siya ay dalawampu’t limang taong gulang lamang nang siya ay mahirang na punong kapitan sa mga hukbo ng mga Nephita.\n\n18 At ito ay nangyari na hinarap niya ang mga Lamanita sa mga hangganan ng Jerson, at ang kanyang mga tao ay nasasandatahan ng mga espada, at ng mga simitar, at ng lahat ng uri ng sandata ng digmaan.\n\n19 At nang makita ng mga hukbo ng mga Lamanita na ang mga tao ni Nephi, o na si Moroni, ay pinaghanda ang kanyang mga tao ng mga baluti sa dibdib at ng mga kalasag sa bisig, oo, at ng mga kalasag din upang magsanggalang sa kanilang mga ulo, at nabibihisan din sila ng makakapal na damit—\n\n20 Ngayon, ang hukbo ni Zerahemnas ay hindi nakahanda sa gayong pamamaraan; hawak lamang nila ang kanilang mga espada at kanilang mga simitar, ang kanilang mga busog at kanilang mga palaso, ang kanilang mga bato at kanilang mga tirador; at sila ay nakahubad, maliban lamang sa balat na nabibigkis sa kanilang mga balakang; oo, lahat ay nakahubad, maliban lamang sa mga Zoramita at sa mga Amalekita;\n\n21 Subalit hindi sila nasasandatahan ng mga baluti sa dibdib, ni mga kalasag—kaya nga labis silang natakot sa mga hukbo ng mga Nephita dahil sa kanilang baluti, bagama’t ang kanilang bilang ay higit na malaki kaysa sa mga Nephita.\n\n22 Dinggin, ngayon, ito ay nangyari na hindi sila nangahas na sumalakay laban sa mga Nephita sa mga hangganan ng Jerson; kaya nga nilisan nila ang lupain ng Antionum patungo sa ilang, at ipinagpatuloy ang kanilang paglalakbay palibot sa ilang, hanggang sa pinaka-bukal ng ilog Sidon, upang sila ay makarating sa lupain ng Manti at angkinin ang lupain; sapagkat hindi nila inakalang malalaman ng mga hukbo ni Moroni kung saan sila patutungo.\n\n23 Subalit ito ay nangyari na pagkalisan nila patungo sa ilang, nagsugo si Moroni ng mga tagamanman sa ilang upang manmanan ang kanilang kuta; at si Moroni, nalalaman ang mga propesiya ni Alma, ay nagsugo rin ng ilang tao sa kanya, hinihiling sa kanya na magtanong sa Panginoon kung saan tutuloy ang mga hukbo ng mga Nephita upang maipagtanggol ang kanilang sarili laban sa mga Lamanita.\n\n24 At ito ay nangyari na dumating kay Alma ang salita ng Panginoon, at ipinaalam ni Alma sa mga mensahero ni Moroni na ang mga hukbo ng mga Lamanita ay lumilibot sa ilang, upang sila ay makarating sa lupain ng Manti, upang masimulan nila ang pagsalakay sa higit na mahihinang bahagi ng mga tao. At ang mga mensaherong yaon ay lumisan at dinala ang mensahe kay Moroni.\n\n25 Ngayon, si Moroni, na nag-iwan ng isang bahagi ng kanyang hukbo sa lupain ng Jerson, sa pangambang sa anumang paraan ay sumalakay ang isang bahagi ng mga Lamanita sa lupaing yaon at maangkin ang lungsod, ay dinala ang nalabing bahagi ng kanyang hukbo at nagtungo sa lupain ng Manti.\n\n26 At kanyang iniutos na ang lahat ng tao sa dakong yaon ng lupain ay sama-samang tipunin ang kanilang sarili upang makidigma laban sa mga Lamanita, upang ipagtanggol ang kanilang mga lupain at ang kanilang bayan, ang kanilang mga karapatan at kanilang mga kalayaan; kaya nga, sila ay nakahanda laban sa panahon ng pagdating ng mga Lamanita.\n\n27 At ito ay nangyari na pinagkubli ni Moroni ang kanyang hukbo sa lambak na malapit sa pampang ng ilog Sidon, na nasa kanluran ng ilog Sidon sa ilang.\n\n28 At si Moroni ay nagtalaga ng mga tagamanman sa palibot, upang malaman niya kung kailan darating ang pangkat ng mga Lamanita.\n\n29 At ngayon, dahil sa nalalaman ni Moroni ang layunin ng mga Lamanita, na ang layunin nila ay lipulin ang kanilang mga kapatid, o sakupin sila at dalhin sila sa pagkaalipin upang makapagtayo sila ng isang kaharian para sa kanilang sarili sa buong lupain;\n\n30 At nalalaman din niya na ang tanging hangarin ng mga Nephita ay pangalagaan ang kanilang mga lupain, at kanilang kalayaan, at kanilang simbahan, kaya nga hindi niya inakalang kasalanan ang ipagtanggol sila sa pamamagitan ng pakana; kaya nga, nalaman niya sa pamamagitan ng kanyang mga tagamanman kung anong landas ang tatahakin ng mga Lamanita.\n\n31 Samakatwid, hinati niya ang kanyang hukbo at dinala ang isang bahagi sa lambak, at ikinubli sila sa dakong silangan, at sa dakong timog ng burol ng Ripla;\n\n32 At ang nalalabi ay ikinubli niya sa kanlurang lambak, sa dakong kanluran ng ilog Sidon, at pababa sa mga hangganan ng lupain ng Manti.\n\n33 At sa gayong pagtatalaga ng kanyang hukbo alinsunod sa kanyang nais, siya ay nakahandang humarap sa kanila.\n\n34 At ito ay nangyari na sumalakay ang mga Lamanita sa hilaga ng burol, kung saan ang isang bahagi ng hukbo ni Moroni ay nakakubli.\n\n35 At nang dumaan ang mga Lamanita sa burol ng Ripla, at nakarating sa lambak, at nagsimulang tumawid sa ilog Sidon, ang hukbong nakakubli sa timog ng burol, na pinamumunuan ng isang lalaki na nagngangalang Lehi, at kanyang pinamunuan ang kanyang hukbo pasulong at pinaligiran ang mga Lamanita sa silangan sa kanilang likuran.\n\n36 At ito ay nangyari na ang mga Lamanita, nang makita nila ang mga Nephita na sumasalakay sa kanila sa kanilang likuran, ay humarap sa kanila at nagsimulang makipaglaban sa hukbo ni Lehi.\n\n37 At ang gawa ng kamatayan ay nagsimula sa magkabilang panig, subalit higit na kakila-kilabot ito sa panig ng mga Lamanita, sapagkat ang kanilang kahubaran ay nakalantad sa mabibigat na hataw ng mga Nephita ng kanilang mga espada at kanilang mga simitar, na nagdadala ng kamatayan halos sa bawat hataw.\n\n38 Habang sa kabilang panig, manaka-naka ay may isang taong bumabagsak sa mga Nephita, sa pamamagitan ng kanilang mga espada at dahil sa kawalan ng dugo, dahil sa sila ay nasasanggalang sa maseselang bahagi ng katawan, o ang higit na maseselang bahagi ng katawan ay nasasanggalan mula sa mga hataw ng mga Lamanita, ng kanilang mga baluti sa dibdib, at kanilang mga kalasag sa bisig, at kanilang mga baluti sa ulo; at sa gayon ipinagpatuloy ng mga Nephita ang gawa ng kamatayan sa mga Lamanita.\n\n39 At ito ay nangyari na natakot ang mga Lamanita dahil sa malaking pagkalipol sa kanila, hanggang sa sila ay magsimulang magsitakas patungo sa ilog Sidon.\n\n40 At sila ay tinugis ni Lehi at ng kanyang mga tauhan; at itinaboy sila nina Lehi sa mga tubig ng Sidon, at sila ay tumawid sa mga tubig ng Sidon. At pinanatili ni Lehi ang kanyang mga hukbo sa pampang ng ilog Sidon upang hindi sila makatawid.\n\n41 At ito ay nangyari na hinarap ni Moroni at ng kanyang hukbo ang mga Lamanita sa lambak, sa kabilang ibayo ng ilog Sidon, at nagsimulang salakayin sila at patayin sila.\n\n42 At ang mga Lamanita ay muling nagsitakas mula sa kanilang harapan, patungo sa lupain ng Manti; at muli silang hinarap ng mga hukbo ni Moroni.\n\n43 Ngayon, sa pagkakataong ito ay labis na nakipaglaban ang mga Lamanita; oo, hindi pa nalamang nakipaglaban ang mga Lamanita nang may gayong labis na lakas at tapang, hindi, kahit noon pa sa simula.\n\n44 At sila ay binigyang-sigla ng mga Zoramita at ng mga Amalekita, na kanilang mga punong kapitan at pinuno, at ni Zerahemnas, na kanilang punong kapitan, o kanilang punong pinuno at komandante; oo, sila ay lumaban na tila bagang mga dragon, at marami sa mga Nephita ang napatay ng kanilang mga kamay, oo, sapagkat kanilang hinataw sa dalawa ang marami sa kanilang mga baluti sa ulo, at kanilang tinuhog ang marami sa kanilang mga baluti sa dibdib, at pinutol din nila ang marami sa kanilang mga bisig; at sa gayon sumalakay ang mga Lamanita sa kanilang masidhing galit.\n\n45 Gayunpaman, ang mga Nephita ay binigyang-sigla ng isang higit na mainam na dahilan, sapagkat hindi sila nakikipaglaban para sa kaharian ni kapangyarihan kundi sila ay nakikipaglaban para sa kanilang mga tahanan at kanilang mga kalayaan, kanilang mga asawa at kanilang mga anak, at ang lahat-lahat sa kanila, oo, para sa kanilang mga seremonya ng pagsamba at kanilang simbahan.\n\n46 At ginagawa nila ang yaong inaakalang tungkulin nila na utang nila sa kanilang Diyos; sapagkat sinabi ng Panginoon sa kanila, at gayundin sa kanilang mga ama, na: Yaman din lamang na hindi kayo ang may kagagawan ng unang pagsalakay, ni ng pangalawa, hindi ninyo pahihintulutan ang inyong sarili na mapatay ng mga kamay ng inyong mga kaaway.\n\n47 At muli, sinabi ng Panginoon na: Ipagtatanggol ninyo ang inyong mga mag-anak maging hanggang sa pagdanak ng dugo. Samakatwid, sa dahilang ito nakikipaglaban ang mga Nephita sa mga Lamanita, upang ipagtanggol ang kanilang sarili, at kanilang mga mag-anak, at kanilang mga lupain, kanilang bayan, at kanilang mga karapatan, at kanilang relihiyon.\n\n48 At ito ay nangyari na nang makita ng mga tauhan ni Moroni ang kabangisan at galit ng mga Lamanita, sila ay uurong na sana at tatakas mula sa kanilang harapan. At si Moroni, nahihiwatigan ang kanilang layon, ay nagpasabi at binigyang-sigla ang kanilang mga puso sa pamamagitan ng mga kaisipang ito—oo, ang alaala ng kanilang mga lupain, kanilang kalayaan, oo, kanilang kalayaan mula sa pagkaalipin.\n\n49 At ito ay nangyari na hinarap nila ang mga Lamanita, at sa iisang tinig ay nagsumamo sila sa Panginoon nilang Diyos, para sa kanilang kalayaan at kanilang kalayaan sa pagkaalipin.\n\n50 At sila ay nagsimulang makipaglaban sa mga Lamanita nang may lakas; at sa oras ding yaon na nagsumamo sila sa Panginoon para sa kanilang kalayaan, nagsimulang magsitakas ang mga Lamanita mula sa kanilang harapan; at sila ay nagsitakas maging hanggang sa mga tubig ng Sidon.\n\n51 Ngayon, ang mga Lamanita ay higit na marami, oo, nang higit sa dalawang ulit ng bilang ng mga Nephita; gayunpaman, sila ay naitaboy hanggang sa natipon sila sa iisang pangkat sa lambak, sa pampang ng ilog Sidon.\n\n52 Samakatwid, pinaligiran sila ng mga hukbo ni Moroni, oo, maging sa magkabilang baybay ng ilog, sapagkat dinggin, sa silangan ay naroon ang mga tauhan ni Lehi.\n\n53 Anupa’t nang makita ni Zerahemnas ang mga tauhan ni Lehi sa silangan ng ilog Sidon, at ang mga hukbo ni Moroni sa kanluran ng ilog Sidon, na sila ay napaliligiran ng mga Nephita, sila ay nakadama ng labis na pagkatakot.\n\n54 Ngayon, si Moroni, nang makita niya ang kanilang pagkatakot, ay inutusan ang kanyang mga tauhan na tumigil sila sa pagpapadanak ng kanilang dugo.\n\n", "alma 44": "[center][font_size=26]Kabanata 44[/font_size][/center]\n\n[i]Inutusan ni Moroni ang mga Lamanita na gumawa ng tipan ng kapayapaan o sila ay malilipol—Tinanggihan ni Zerahemnas ang alok, at nagpatuloy ang digmaan—Tinalo ng mga hukbo ni Moroni ang mga Lamanita. Mga 74–73 B.C.[/i]\n\n1 At ito ay nangyari na tumigil sila at umurong nang ilang hakbang mula sa kanila. At sinabi ni Moroni kay Zerahemnas: Dinggin, Zerahemnas, hindi kami nagnanais na maging mga taong uhaw sa dugo. Nalalaman ninyo na kayo ay nasa aming mga kamay, gayunpaman hindi namin nais na patayin kayo.\n\n2 Dinggin, hindi kami humarap sa pakikidigma laban sa inyo upang padanakin namin ang inyong dugo para sa kapangyarihan; ni hindi namin nais na dalhin ang sinuman sa singkaw ng pagkaalipin. Subalit ito ang pinakadahilan kung bakit sinalakay ninyo kami; oo, at kayo ay nagagalit sa amin dahil sa aming relihiyon.\n\n3 Subalit ngayon, namamasdan ninyo na kasama namin ang Panginoon; at namamasdan ninyo na kanyang ibinigay kayo sa aming mga kamay. At ngayon, nais kong maunawaan ninyo na ito ay nangyari sa amin dahil sa aming relihiyon at sa aming pananampalataya kay Cristo. At ngayon, nakikita ninyong hindi ninyo masisira ang aming pananampalatayang ito.\n\n4 Ngayon, nakikita ninyo na ito ang totoong pananampalataya sa Diyos; oo, nakikita ninyo na ang Diyos ay itataguyod, at aarugain, at pangangalagaan kami, hangga’t kami ay tapat sa kanya, at sa aming pananampalataya, at sa aming relihiyon; at hindi kailanman pahihintulutan ng Panginoon na malipol kami maliban kung mahulog kami sa paglabag at itatwa ang aming pananampalataya.\n\n5 At ngayon, Zerahemnas, inuutusan kita, sa ngalan ng yaong Diyos na makapangyarihan sa lahat, na nagpalakas sa aming mga bisig kung kaya’t kami ay nakakuha ng kapangyarihan laban sa inyo, sa pamamagitan ng aming pananampalataya, sa pamamagitan ng aming relihiyon, at sa pamamagitan ng aming mga seremonya sa pagsamba, at sa pamamagitan ng aming simbahan, at sa pamamagitan ng banal na pagtataguyod na utang namin sa aming mga asawa at aming mga anak, sa pamamagitan ng kalayaang yaon na bumubuklod sa amin sa aming mga lupain at sa aming bayan; oo, at sa pamamagitan din ng pagpapanatili ng banal na salita ng Diyos, na pinagkakautangan namin ng lahat ng aming kaligayahan; at sa pamamagitan ng lahat ng napakahalaga sa amin—\n\n6 Oo, at hindi lamang ito; inuutusan kita na nananawagan sa lahat ng paghahangad na mayroon ka sa buhay, na isuko ninyo sa amin ang inyong mga sandata ng digmaan, at hindi namin hahangarin ang inyong dugo, sa halip, paliligtasin namin ang mga buhay ninyo, kung kayo ay hahayo sa inyong landas at hindi na muling babalik pa upang makidigma sa amin.\n\n7 At ngayon, kung hindi ninyo ito gagawin, dinggin, kayo ay nasa aming mga kamay, at uutusan ko ang aking mga tauhan na salakayin kayo, at ipataw ang mga sugat ng kamatayan sa inyong mga katawan, upang kayo ay malipol na; at doon natin makikita kung sino ang magkakaroon ng kapangyarihan sa mga taong ito; oo, makikita natin kung sino ang madadala sa pagkaalipin.\n\n8 At ngayon, ito ay nangyari na nang marinig ni Zerahemnas ang mga salitang ito, lumapit siya at isinuko ang kanyang espada at ang kanyang simitar, at ang kanyang busog sa mga kamay ni Moroni, at sinabi sa kanya: Masdan, ito na ang aming mga sandata ng digmaan; isusuko namin ang mga ito sa inyo, subalit hindi namin pahihintulutan ang aming sarili na makipagsumpaan sa inyo, na nalalaman naming masisira namin, at gayundin ng aming mga anak; subalit kunin ninyo ang aming mga sandata ng digmaan, at pahintulutang kami ay lumisan patungo sa ilang; kung hindi ay pananatilihin namin ang aming mga espada, at kami ay masasawi o mamamayani.\n\n9 Dinggin, hindi kami kabilang sa inyong pananampalataya; hindi kami naniniwala na ang Diyos ang nagbigay sa amin sa inyong mga kamay; kundi naniniwala kami na ang inyong katusuhan ang nagligtas sa inyo mula sa aming mga espada. Dinggin, ang inyong mga baluti sa dibdib at inyong mga kalasag ang nagligtas sa inyo.\n\n10 At ngayon, nang matapos si Zerahemnas sa pangungusap ng mga salitang ito, isinauli ni Moroni ang espada at ang mga sandata ng digmaan, na kanyang tinanggap, kay Zerahemnas, sinasabing: Dinggin, tatapusin natin ang labanan.\n\n11 Ngayon, hindi ko na mababawi pa ang mga salitang sinabi ko, kaya nga, yamang ang Panginoon ay buhay, hindi kayo makalilisan maliban kung lilisan kayo nang may panunumpa na hindi na kayo muli pang babalik laban sa amin upang makidigma. Ngayon, sapagkat kayo ay nasa aming mga kamay, paaagusin namin ang inyong dugo sa lupa, o kayo ay pasasailalim sa mga batayang iminungkahi ko.\n\n12 At ngayon, nang sabihin ni Moroni ang mga salitang ito, pinanatili ni Zerahemnas ang kanyang espada, at siya ay nagalit kay Moroni, at sumugod siya upang mapatay niya si Moroni; subalit nang itaas niya ang kanyang espada, dinggin, isa sa mga kawal ni Moroni ang humataw dito maging sa lumagpak ito sa lupa, at nabali ito sa may puluhan; at hinataw rin niya si Zerahemnas kung kaya’t natanggal niya ang kanyang anit at nalaglag ito sa lupa. At si Zerahemnas ay umurong mula sa kanilang harapan patungo sa gitna ng kanyang mga kawal.\n\n13 At ito ay nangyari na ang kawal na nakatayo, na siyang tumagpas sa anit ni Zerahemnas, ay kinuha ang anit sa lupa sa may buhok, at inilagay ito sa dulo ng kanyang espada, at iwinasiwas ito sa kanila, sinasabi sa kanila sa malakas na tinig:\n\n14 Maging tulad ng anit na ito na bumagsak sa lupa, na anit ng inyong pinuno, gayundin kayo babagsak sa lupa maliban kung isusuko ninyo ang inyong mga sandata ng digmaan at lumisan nang may tipan ng kapayapaan.\n\n15 Ngayon, marami, nang marinig nila ang mga salitang ito at nakita ang anit na nasa espada, ang nakadama ng takot; at marami ang lumapit at inihagis ang kanilang mga sandata ng digmaan sa paanan ni Moroni, at nakipagtipan ng kapayapaan. At kasindami ng nakipagtipan ay pinahintulutan nilang lumisan patungo sa ilang.\n\n16 Ngayon, ito ay nangyari na labis na napoot si Zerahemnas, at pinukaw niya ang nalalabi sa kanyang mga kawal na magalit upang lumaban nang mas matindi laban sa mga Nephita.\n\n17 At ngayon, si Moroni ay nagalit, dahil sa pagmamatigas ng mga Lamanita; kaya nga inutusan niya ang kanyang mga tao na sugurin sila at patayin sila. At ito ay nangyari na kanilang sinimulang patayin sila; oo, at ang mga Lamanita ay lumaban sa pamamagitan ng kanilang mga espada at ng kanilang lakas.\n\n18 Subalit dinggin, ang kanilang hubad na balat at kanilang mga walang takip na ulo ay nakalantad sa matatalim na espada ng mga Nephita; oo, dinggin, sila ay pinagsasaksak at pinaghahataw, oo, at labis na mabilis silang bumagsak sa mga espada ng mga Nephita; at sila ay nagsimulang mapuksa, maging tulad ng ipinropesiya ng kawal ni Moroni.\n\n19 Ngayon, si Zerahemnas, nang makita niya na malapit na silang malipol na lahat, ay nagsumamo nang marubdob kay Moroni, nangangako na siya ay makikipagtipan at ang kanya ring mga tao sa kanila, kung kanilang paliligtasin ang mga buhay nila na mga nalalabi, na hindi na sila muling babalik pa upang makidigma laban sa kanila.\n\n20 At ito ay nangyari na muling pinatigil ni Moroni ang gawa ng kamatayan sa mga tao. At kinuha niya ang mga sandata ng digmaan sa mga Lamanita; at matapos silang makipagtipan sa kanya ng kapayapaan, pinahintulutan silang lumisan patungo sa ilang.\n\n21 Ngayon, ang bilang ng kanilang mga patay ay hindi mabilang dahil sa kalakihan ng bilang; oo, ang bilang ng kanilang mga patay ay labis na malaki, kapwa sa mga Nephita at sa mga Lamanita.\n\n22 At ito ay nangyari na itinapon nila ang kanilang mga patay sa mga tubig ng Sidon, at sila ay inanod at nalibing sa mga kailaliman ng dagat.\n\n23 At ang mga hukbo ng mga Nephita, o ni Moroni, ay nagsibalik at nagsitungo sa kani-kanilang bahay at kanilang mga lupain.\n\n24 At sa gayon nagtapos ang ikalabingwalong taon ng panunungkulan ng mga hukom sa mga tao ni Nephi. At sa gayon nagwawakas ang tala ni Alma, na nasusulat sa mga lamina ni Nephi.\n\n", "alma 45": "Ang ulat ng mga tao ni Nephi, at ng kanilang mga digmaan at mga pagtatalu-talo, sa mga araw ni Helaman, ayon sa tala ni Helaman, na kanyang iningatan noong mga araw niya.\n\nBinubuo ng mga kabanata 45 hanggang 62.\n\n[center][font_size=26]Kabanata 45[/font_size][/center]\n\n[i]Naniwala si Helaman sa mga salita ni Alma—Ipinropesiya ni Alma ang pagkalipol ng mga Nephita—Binasbasan at isinumpa niya ang lupain—Si Alma ay maaaring kinuhang paitaas ng Espiritu, maging tulad ni Moises—Lumaganap sa Simbahan ang pagtatalu-talo. Mga 73 B.C.[/i]\n\n1 Dinggin, ngayon, ito ay nangyari na labis na nagsaya ang mga tao ni Nephi, dahil sa sila ay muling iniligtas ng Panginoon mula sa mga kamay ng kanilang mga kaaway; kaya nga nagbigay-pasasalamat sila sa Panginoon nilang Diyos; oo, at labis silang nag-ayuno at labis na nanalangin, at sinamba nila ang Diyos sa labis na kagalakan.\n\n2 At ito ay nangyari na sa ikalabinsiyam na taon ng panunungkulan ng mga hukom sa mga tao ni Nephi, na si Alma ay lumapit sa kanyang anak na si Helaman at sinabi sa kanya: Naniniwala ka ba sa mga salitang sinabi ko sa iyo hinggil sa mga yaong talaang iniingatan?\n\n3 At sinabi ni Helaman sa kanya: Opo, naniniwala ako.\n\n4 At muling sinabi ni Alma: Naniniwala ka ba kay Jesucristo, na paparito?\n\n5 At sinabi niya: Opo, pinaniniwalaan ko ang lahat ng salitang inyong sinabi.\n\n6 At muling sinabi ni Alma sa kanya: Susundin mo ba ang aking mga kautusan?\n\n7 At sinabi niya: Opo, susundin ko nang buong puso ang inyong mga kautusan.\n\n8 Pagkatapos ay sinabi ni Alma sa kanya: Pinagpala ka; at pauunlarin ka ng Panginoon sa lupaing ito.\n\n9 Subalit dinggin, ako ay may ipopropesiya sa iyo; subalit ang ipopropesiya ko ay hindi mo ipaaalam; oo, kung ano ang ipopropesiya ko sa iyo ay hindi mo ipaaalam, maging hanggang sa matupad ang propesiya; kaya nga, isulat mo ang mga salitang sasabihin ko.\n\n10 At ito ang mga salita: Dinggin, nahihiwatigan ko na ang mga tao ring ito, ang mga Nephita, alinsunod sa diwa ng paghahayag na nasa akin, sa loob ng apat na raang taon mula sa panahong ipakikita ni Jesucristo ang kanyang sarili sa kanila, ay manghihina sa kawalang-paniniwala.\n\n11 Oo, at doon sila makakikita ng mga digmaan at salot, oo, mga taggutom at pagdanak ng dugo, maging hanggang sa ang mga tao ni Nephi ay malipol—\n\n12 Oo, at ito ay dahil sa manghihina sila sa kawalang-paniniwala at mahuhulog sa mga gawa ng kadiliman, at kahalayan, at lahat ng uri ng kasamaan; oo, sinasabi ko sa iyo, dahil sa sila ay magkakasala laban sa gayong dakilang liwanag at kaalaman, oo, sinasabi ko sa iyo, na mula sa araw na yaon, maging ang ikaapat na salinlahi ay hindi lilipas na lahat bago maganap ang labis na kasamaang ito.\n\n13 At kapag dumating ang dakilang araw na yaon, dinggin, ang panahon ay madaling darating na sila na ngayon, o, ang mga binhi ng mga yaong kabilang ngayon sa mga tao ni Nephi, ay hindi na mabibilang sa mga tao ni Nephi.\n\n14 Subalit ang sinumang malalabi, at hindi mapapatay sa dakila at kakila-kilabot na araw na yaon, ay mabibilang sa mga Lamanita, at magiging tulad nila, lahat, maliban sa ilan na tatawaging mga disipulo ng Panginoon; at sila ay tutugisin ng mga Lamanita hanggang sa malipol sila. At ngayon, dahil sa kasamaan, ang propesiyang ito ay matutupad.\n\n15 At ngayon, ito ay nangyari na nang matapos sabihin ni Alma ang mga bagay na ito kay Helaman, na kanyang binasbasan siya, at gayundin ang iba pa niyang mga anak na lalaki; at binasbasan din niya ang lupain para sa kapakanan ng mga matwid.\n\n16 At sinabi niya: Ganito ang wika ng Panginoong Diyos—Sumpain ang lupain, oo, ang lupaing ito, sa lahat ng bansa, lahi, wika, at tao, tungo sa pagkawasak, na gumagawa ng kasamaan, kapag sila ay ganap nang hinog; at tulad ng pagkakasabi ko ay gayon ang mangyayari; sapagkat ito ang pagsusumpa at pagbabasbas ng Diyos sa lupain, sapagkat ang Panginoon ay hindi makatitingin sa kasalanan nang may munti mang antas ng pagpapahintulot.\n\n17 At ngayon, nang sabihin ni Alma ang mga salitang ito, binasbasan niya ang simbahan, oo, lahat ng yaong matatag na naninindigan sa pananampalataya mula sa panahong yaon.\n\n18 At nang ito ay magawa na ni Alma, nilisan niya ang lupain ng Zarahemla, na tila bagang magtutungo sa lupain ng Melek. At ito ay nangyari na wala nang narinig pa hinggil sa kanya; hinggil sa kanyang kamatayan o libing ay wala kaming nalalaman.\n\n19 Dinggin, ito ang nalalaman namin, na siya ay isang matwid na tao; at ang usap-usapan ay lumaganap sa simbahan na kinuha siyang paitaas ng Espiritu, o inilibing ng kamay ng Panginoon, maging tulad ni Moises. Subalit dinggin, sinasabi ng mga banal na kasulatan na kinuha ng Panginoon si Moises sa kanyang sarili; at ipinapalagay naming tinanggap din niya si Alma sa espiritu, sa kanyang sarili; kaya nga, sa dahilang ito ay wala kaming nalalaman hinggil sa kanyang kamatayan at libing.\n\n20 At ngayon, ito ay nangyari na sa pagsisimula ng ikalabinsiyam na taon ng panunungkulan ng mga hukom sa mga tao ni Nephi, na si Helaman ay humayo sa mga tao upang ipahayag ang salita sa kanila.\n\n21 Sapagkat dinggin, dahil sa kanilang mga pakikidigma sa mga Lamanita at sa maraming maliliit na pagtatalu-talo at kaguluhang naganap sa mga tao, ay kinailangang ipahayag ang salita ng Diyos sa kanila, oo, at kinailangang magkaroon ng isang pagsasaayos sa buong simbahan.\n\n22 Samakatwid, si Helaman at ang kanyang mga kapatid ay humayo upang itatag na muli ang simbahan sa lahat ng lupain, oo, sa bawat lungsod sa lahat ng dako ng buong lupain na pag-aari ng mga tao ni Nephi. At ito ay nangyari na naghirang sila ng mga saserdote at guro sa lahat ng dako ng buong lupain, sa lahat ng simbahan.\n\n23 At ngayon, ito ay nangyari na matapos makapaghirang si Helaman at ang kanyang mga kapatid ng mga saserdote at guro sa mga simbahan, nagkaroon ng pagtatalu-talo sa kanila, at sila ay tumangging makinig sa mga salita ni Helaman at ng kanyang mga kapatid;\n\n24 Kundi sila ay naging palalo, naging mapagmataas sa kanilang mga puso, dahil sa kanilang labis-labis na kayamanan; kaya nga sila ay naging mayayaman sa kanilang sariling mga paningin, at tumangging makinig sa kanilang mga salita, na lumakad nang matwid sa harapan ng Diyos.\n\n", "alma 46": "[center][font_size=26]Kabanata 46[/font_size][/center]\n\n[i]Nakipagsabwatan si Amalikeo upang maging hari—Itinaas ni Moroni ang bandila ng kalayaan—Pinagtipun-tipon niya ang mga tao upang ipagtanggol ang kanilang relihiyon—Ang mga tunay na naniniwala ay tinawag na mga Kristiyano—Pangangalagaan ang isang labi ni Jose—Si Amalikeo at ang mga tumiwalag ay nagsitakas patungo sa lupain ng Nephi—Papatayin ang mga yaong hindi magtataguyod sa layunin ng kalayaan. Mga 73–72 B.C.[/i]\n\n1 At ito ay nangyari na kasindami ng tumangging makinig sa mga salita ni Helaman at ng kanyang mga kapatid ay sama-samang nagtipon laban sa kanilang mga kapatid.\n\n2 At ngayon, dinggin, sila ay labis na napoot, kung kaya’t nanindigan silang patayin sila.\n\n3 Ngayon, ang pinuno ng mga yaong napopoot sa kanilang mga kapatid ay isang malaki at malakas na lalaki; at ang kanyang pangalan ay Amalikeo.\n\n4 At si Amalikeo ay nagnanais na maging hari; at ang mga yaong taong napopoot ay nagnanais ding siya ang kanilang maging hari; at sila, ang karamihan sa kanila, ay mga nakabababang hukom ng lupain, at naghahangad sila ng kapangyarihan.\n\n5 At sila ay naakay ng mga panghihibok ni Amalikeo, na kung kanilang itataguyod siya at iluluklok siya bilang kanilang hari, gagawin niya silang mga tagapamahala sa mga tao.\n\n6 Sa gayon sila naakay palayo ni Amalikeo tungo sa mga pagtiwalag, sa kabila ng mga pangangaral ni Helaman at ng kanyang mga kapatid, oo, sa kabila ng kanilang labis-labis na pagkalinga sa simbahan, sapagkat sila ay matataas na saserdote sa simbahan.\n\n7 At marami sa simbahan ang naniwala sa mahihibok na salita ni Amalikeo, kaya nga, sila ay tumiwalag maging sa simbahan; at sa gayon ang mga pangyayari sa mga tao ni Nephi ay labis na walang kapanatagan at mapanganib, sa kabila ng kanilang malaking tagumpay na natamo nila sa mga Lamanita, at kanilang labis na kasiyahan na natamo nila dahil sa kanilang pagkakaligtas sa pamamagitan ng kamay ng Panginoon.\n\n8 Sa gayon nakikita natin kung gaano kabilis makalimot ang mga anak ng tao sa Panginoon nilang Diyos, oo, gaano kabilis gumawa ng kasamaan, at maakay palayo ng yaong masama.\n\n9 Oo, at nakikita rin natin ang malaking kasamaang maidudulot ng isang napakasamang tao sa mga anak ng tao.\n\n10 Oo, nakikita natin na si Amalikeo, dahil siya ay isang taong may tusong pamamaraan at isang taong maraming mahihibok na salita, kaya nga naakay niyang palayo ang mga puso ng maraming tao upang gumawa ng masama; oo, at upang hangaring wasakin ang simbahan ng Diyos, at wasakin ang saligan ng kalayaan na ibinigay ng Diyos sa kanila, o ang pagpapalang ipinadala ng Diyos sa ibabaw ng lupain alang-alang sa mga matwid.\n\n11 At ngayon, ito ay nangyari na nang marinig ni Moroni, na siyang punong komandante ng mga hukbo ng mga Nephita, ang tungkol sa mga pagtiwalag na ito, siya ay nagalit kay Amalikeo.\n\n12 At ito ay nangyari na pinunit niya ang kanyang báta; at kinuha niya ang isang piraso niyon, at isinulat dito—Sa alaala ng ating Diyos, ating relihiyon, at kalayaan, at ating kapayapaan, ating mga asawa, at ating mga anak—at ikinabit niya ito sa dulo ng isang tagdan.\n\n13 At isinuot niya ang kanyang baluti sa ulo, at kanyang baluti sa dibdib, at kanyang mga kalasag, at ibinigkis ang kanyang baluti sa kanyang balakang; at kinuha niya ang tagdan, kung saan nakakabit sa dulo niyon ang kanyang pinunit na báta, (at tinawag niya itong bandila ng kalayaan) at iniyukod niya ang kanyang sarili sa lupa, at siya ay nanalangin nang mataimtim sa kanyang Diyos na ang mga pagpapala ng kalayaan ay mapasakanyang mga kapatid, hangga’t may pangkat ng mga Kristiyanong nananatili upang angkinin ang lupain—\n\n14 Sapagkat gayon ang itinawag sa lahat ng tunay na naniniwala kay Cristo, na nabibilang sa simbahan ng Diyos, ng mga yaong hindi nabibilang sa simbahan.\n\n15 At ang mga yaong kabilang sa simbahan ay matatapat; oo, ang lahat ng yaong tunay na naniniwala kay Cristo ay tinaglay sa kanilang sarili, nang may kagalakan, ang pangalan ni Cristo, o mga Kristiyano kung sila ay tawagin, dahil sa kanilang paniniwala kay Cristo na paparito.\n\n16 At samakatwid, sa panahong ito, ipinanalangin ni Moroni na ang layunin ng mga Kristiyano at ang kalayaan ng lupain ay maitaguyod.\n\n17 At ito ay nangyari na nang maibuhos niya ang kanyang kaluluwa sa Diyos, binansagan niya ang lahat ng lupain na nasa timog ng lupaing Kapanglawan, oo, at sa madaling salita, lahat ng lupain, kapwa sa hilaga at sa timog, na—Isang piniling lupain, at ang lupain ng kalayaan.\n\n18 At sinabi niya: Tunay na hindi pahihintulutan ng Diyos na tayo, na kinamumuhian dahil sa tinaglay natin sa ating sarili ang pangalan ni Cristo, ay yurakan at lipulin, hanggang sa ipataw natin ito sa ating sarili sa pamamagitan ng ating sariling mga kasalanan.\n\n19 At nang sabihin ni Moroni ang mga salitang ito, siya ay humayo sa mga tao, iwinawagayway ang pinunit na bahagi ng kanyang kasuotan sa hangin, upang makita ng lahat ang sulat na isinulat niya sa pinunit na bahagi, at sumisigaw sa malakas na tinig, sinasabing:\n\n20 Dinggin, sinuman ang magpapanatili sa bandilang ito sa lupain, magsilapit sila sa lakas ng Panginoon, at makipagtipang pananatilihin nila ang kanilang mga karapatan, at kanilang relihiyon, upang pagpalain sila ng Panginoong Diyos.\n\n21 At ito ay nangyari na nang ipahayag ni Moroni ang mga salitang ito, dinggin, sama-samang patakbong nagsidatingan ang mga tao na nakabigkis ang kanilang mga baluti sa kanilang mga balakang, pinupunit ang kanilang mga kasuotan bilang palatandaan, o bilang isang pakikipagtipan, na hindi nila talilikuran ang Panginoon nilang Diyos; oo, sa ibang salita, kung sila ay lalabag sa mga kautusan ng Diyos, o mahuhulog sa paglabag, at mahihiyang taglayin sa kanilang sarili ang pangalan ni Cristo, sila ay wawasakin ng Panginoon maging tulad ng pagpunit nila sa kanilang mga kasuotan.\n\n22 Ngayon, ito ang tipang ginawa nila, at inihagis nila ang kanilang mga kasuotan sa paanan ni Moroni, sinasabing: Kami ay nakikipagtipan sa aming Diyos, na kami ay lilipulin, katulad ng aming mga kapatid sa lupaing pahilaga, kung kami ay mahuhulog sa paglabag; oo, maaari niya kaming ihagis sa paanan ng aming mga kaaway, maging katulad ng pagkakahagis namin sa aming mga kasuotan sa iyong paanan upang yapak-yapakan sa ilalim ng mga paa, kung kami ay mahuhulog sa paglabag.\n\n23 Sinabi ni Moroni sa kanila: Dinggin, tayo ay isang labi ng mga binhi ni Jacob; oo, tayo ay isang labi ng mga binhi ni Jose, kung kaninong báta ay pinagpunit-punit ng kanyang mga kapatid sa maraming piraso; oo, at ngayon, dinggin, pakatandaan nating sundin ang mga kautusan ng Diyos, o ang ating mga kasuotan ay pagpupunit-punitin ng ating mga kapatid, at tayo ay itatapon sa bilangguan, o ipagbibili, o papatayin.\n\n24 Oo, tayo na’t pangalagaan natin ang ating kalayaan bilang isang labi ni Jose; oo, alalahanin natin ang mga salita ni Jacob, bago ang kanyang kamatayan, sapagkat dinggin, nakita niya na may isang bahagi ng labi ng báta ni Jose ang naingatan at hindi nasira. At sinabi niya—Maging tulad ng pag-iingat sa labi na ito ng kasuotan ng aking anak, gayundin ay pangangalagaan ang isang labi ng mga binhi ng aking anak sa pamamagitan ng kamay ng Diyos, at dadalhin sa kanyang sarili, samantalang ang nalalabi sa mga binhi ni Jose ay masasawi, maging tulad ng labi ng kanyang kasuotan.\n\n25 Ngayon, dinggin, binibigyan nito ng kalungkutan ang aking kaluluwa; gayunpaman, may galak ang aking puso sa aking anak, dahil sa yaong bahagi ng kanyang mga binhing kukunin ng Diyos.\n\n26 Ngayon, dinggin, ito ang winika ni Jacob.\n\n27 At ngayon, sino ang nakaaalam na marahil ang mga yaong nalabing binhi ni Jose, na masisirang tulad ng kanyang kasuotan, ang mga yaong tumiwalag mula sa atin? Oo, at maging ito ay magiging tayo rin kung hindi tayo matatag na maninindigan sa pananampalataya kay Cristo.\n\n28 Ngayon, ito ay nangyari na nang sabihin ni Moroni ang mga salitang ito, humayo siya, at nagpasabi rin sa lahat ng dako ng lupain kung saan may mga nagsipagtiwalag, at kinalap ang lahat ng taong nagnanais na mapanatili ang kanilang kalayaan, upang sumalungat kay Amalikeo at sa mga yaong nagsitiwalag, na tinatawag na mga Amalikeohita.\n\n29 At ito ay nangyari na nang makita ni Amalikeo na higit na marami ang mga tao ni Moroni kaysa sa mga Amalikeohita—at nakita rin niya na ang kanyang mga tao ay nag-aalinlangan hinggil sa katarungan ng layunin na kanilang inaniban—kaya nga, nangangambang baka hindi niya makamit ang mithiin, ipinagsama niya ang mga yaong kanyang mga tao na ibig sumama at lumisan patungo sa lupain ng Nephi.\n\n30 Ngayon, inisip ni Moroni na hindi marapat na magkaroon ng higit pang lakas ang mga Lamanita; kaya nga kanyang naisip na harangin ang mga tao ni Amalikeo, o dakpin sila at ibalik sila, at patayin si Amalikeo; oo, sapagkat nalalaman niya na kanyang pupukawin ang mga Lamanita na magalit laban sa kanila, at uudyukan sila na sumalakay upang makidigma laban sa kanila; at ito ay alam niyang gagawin ni Amalikeo upang makamit niya ang kanyang mga layunin.\n\n31 Samakatwid, inisip ni Moroni na kinakailangang ipagsama niya ang kanyang mga hukbo, na magkakasamang tinipon ang kanilang sarili, at sinandatahan ang kanilang sarili, at nakipagtipan na panatilihin ang kapayapaan—at ito ay nangyari na ipinagsama niya ang kanyang hukbo at humayong dala ang kanilang mga tolda patungo sa ilang, upang harangin ang daraanan ni Amalikeo sa ilang.\n\n32 At ito ay nangyari na ginawa niya ang naaalinsunod sa kanyang mga naisin, at humayo sa ilang, at hinadlangan ang mga hukbo ni Amalikeo.\n\n33 At ito ay nangyari na tumakas si Amalikeo na kasama ang maliit na bilang ng kanyang mga tauhan, at ang nalabi ay nahulog sa mga kamay ni Moroni at dinalang pabalik sa lupain ng Zarahemla.\n\n34 Ngayon, si Moroni na isang lalaking hinirang ng mga punong hukom at ng tinig ng mga tao, kaya nga, siya ay may kapangyarihan alinsunod sa kanyang kagustuhan sa mga hukbo ng mga Nephita, na magtatag at gumamit ng kapangyarihan sa kanila.\n\n35 At ito ay nangyari na sinuman sa mga Amalikeohita ang tumangging makipagtipan na itataguyod ang layunin ng kalayaan, upang sila ay makapagpanatili ng malayang pamahalaan, ay ipinapatay niya; at kakaunti lamang ang tumanggi sa tipan ng kalayaan.\n\n36 At ito ay nangyari din na iniutos niya na itaas ang bandila ng kalayaan sa bawat tore sa buong lupain na pag-aari ng mga Nephita; at sa ganito itinaguyod ni Moroni ang bandila ng kalayaan sa mga Nephita.\n\n37 At sila ay nagsimulang muling magkaroon ng kapayapaan sa lupain; at sa gayon nila napanatili ang kapayapaan sa lupain hanggang sa pagtatapos ng ikalabinsiyam na taon ng panunungkulan ng mga hukom.\n\n38 At si Helaman at ang matataas na saserdote ay nagpanatili rin ng kaayusan sa simbahan; oo, maging sa loob ng apat na taon ay nagkaroon sila ng labis na kapayapaan at pagsasaya sa simbahan.\n\n39 At ito ay nangyari na marami ang namatay, matibay na naniniwala na ang kanilang mga kaluluwa ay tinubos ng Panginoong Jesucristo; sa gayon sila lumisan sa daigdig na nagsasaya.\n\n40 At may ilang nangamatay sa mga lagnat, na sa ilang panahon ay napakadalas sa lupain—subalit hindi gaanong naging malubha ang mga lagnat dahil sa labis na kainaman ng maraming halaman at ugat na inihanda ng Diyos upang maalis ang sanhi ng mga karamdaman, na dumarapo sa mga tao dahil sa kalagayan ng klima—\n\n41 Subalit marami ang nangamatay dahil sa katandaan; at ang mga yaong nangamatay sa pananampalataya kay Cristo ay maligaya sa kanya, tulad ng nararapat nating ipalagay.\n\n", "alma 47": "[center][font_size=26]Kabanata 47[/font_size][/center]\n\n[i]Gumamit si Amalikeo ng pagtataksil, pagpaslang, at sabwatan upang maging hari ng mga Lamanita—Higit na masasama at malulupit ang mga tumiwalag na mga Nephita kaysa sa mga Lamanita. Mga 72 B.C.[/i]\n\n1 Ngayon, tayo ay magbabalik sa ating talaan kay Amalikeo at sa mga yaong nagsitakas na kasama niya patungo sa ilang; sapagkat dinggin, ipinagsama niya ang mga yaong sumama sa kanya, at umahon sa lupain ng Nephi sa mga Lamanita, at pinukaw ang mga Lamanita na magalit laban sa mga tao ni Nephi, hanggang sa ang hari ng mga Lamanita ay nagpadala ng pahayag sa lahat ng dako ng kanyang lupain, sa lahat ng kanyang mga tao, na muli silang sama-samang magtipon upang makidigma laban sa mga Nephita.\n\n2 At ito ay nangyari na nang naipabatid sa kanila ang pahayag, labis silang natakot; oo, natakot silang galitin ang hari, at sila ay natakot ding makidigma laban sa mga Nephita sapagkat baka masawi ang kanilang mga buhay. At ito ay nangyari na tumanggi sila, o ang nakararaming bahagi nila ay tumanggi, na sundin ang mga kautusan ng hari.\n\n3 At ngayon, ito ay nangyari na napoot ang hari dahil sa kanilang pagsuway; kaya nga ibinigay niya kay Amalikeo ang kapangyarihan sa yaong bahagi ng kanyang hukbo na masunurin sa kanyang mga utos, at inutusan siyang humayo at pilitin silang manandata.\n\n4 Ngayon, dinggin, ito ang nais ni Amalikeo; sapagkat siya ay napakatusong tao sa paggawa ng kasamaan kaya nga siya ay bumuo ng plano sa kanyang puso na agawan ng korona ang hari ng mga Lamanita.\n\n5 At ngayon, nakuha niya ang kapangyarihan sa mga yaong bahagi ng mga Lamanita na pumapanig sa hari; at hinangad niyang makuha ang pagsang-ayon ng mga yaong hindi masunurin; kaya nga siya ay nagtungo sa lugar na tinatawag na Onidas, sapagkat dito nagsitungo ang lahat ng Lamanita; sapagkat kanilang natuklasang dumarating ang hukbo, at, inaakalang dumarating sila upang lipulin sila, kaya nga, sila ay nagsitungo sa Onidas, sa lugar ng mga sandata.\n\n6 At sila ay naghirang ng isang lalaki na maging hari at pinuno nila, na buo na ang kanilang isipan sa hindi matitinag na pasiyang hindi na sila papipilit na makipaglaban sa mga Nephita.\n\n7 At ito ay nangyari na kanilang sama-samang tinipon ang sarili sa tuktok ng bundok na tinatawag na Antipas, bilang paghahanda sa pakikidigma.\n\n8 Ngayon, hindi hangad ni Amalikeo na digmain sila alinsunod sa mga kautusan ng hari; sa halip, dinggin, layunin niya na makuha ang pagsang-ayon ng mga hukbo ng mga Lamanita, upang mailagay niya ang sarili sa kanilang pamumuno at agawan ng korona ang hari at angkinin ang kaharian.\n\n9 At dinggin, ito ay nangyari na inutusan niya ang kanyang hukbo na itayo ang kanilang mga tolda sa lambak na malapit sa bundok ng Antipas.\n\n10 At ito ay nangyari na nang sumapit ang gabi, siya ay nagsugo ng isang lihim na mensahero patungo sa bundok ng Antipas, hinihiling na ang pinuno ng mga yaong nasa bundok, na nagngangalang Lehonti, na siya ay bumaba sa paanan ng bundok, sapagkat nais niya na siya ay kausapin.\n\n11 At ito ay nangyari na nang matanggap ni Lehonti ang mensahe, hindi siya nangahas na bumaba sa paanan ng bundok. At ito ay nangyari na muling nagpasabi si Amalikeo sa ikalawang pagkakataon, hinihiling na siya ay bumaba. At ito ay nangyari na tumanggi si Lehonti; at muli siyang nagpasabi sa ikatlong pagkakataon.\n\n12 At ito ay nangyari na nang malaman ni Amalikeo na hindi niya makuhang pababain si Lehonti mula sa bundok, siya ay umahon sa bundok, sa malapit sa kuta ni Lehonti; at muli siyang nagpasabi ng kanyang mensahe sa ikaapat na pagkakataon kay Lehonti, hinihiling na siya ay bumaba, at dalhin niya ang kanyang mga bantay na kasama niya.\n\n13 At ito ay nangyari na nang bumaba si Lehonti na kasama ang kanyang mga bantay kay Amalikeo, hiniling ni Amalikeo na siya ay bumabang kasama ang kanyang hukbo sa gabi, at paligiran ang mga yaong tauhan niya na nasa kanilang mga kuta na ibinigay ng hari sa ilalim ng kanyang pamumuno, at na kanyang ibibigay sila sa mga kamay ni Lehonti, kung kanyang gagawin siya (si Amalikeo) na pangalawang pinuno sa buong hukbo.\n\n14 At ito ay nangyari na bumaba si Lehonti kasama ang kanyang mga tauhan at pinaligiran ang mga tauhan ni Amalikeo, kung kaya’t bago sila nagising sa pagsikat ng araw ay napaliligiran na sila ng mga hukbo ni Lehonti.\n\n15 At ito ay nangyari na nang makita nilang napaliligiran sila, nagmakaawa sila kay Amalikeo na pahintulutan niya silang umanib sa kanilang mga kapatid, upang hindi sila malipol. Ngayon, ito ang siya ring naisin ni Amalikeo.\n\n16 At ito ay nangyari na isinuko niya ang kanyang mga tauhan, salungat sa mga utos ng hari. Ngayon, ito ang bagay na ninais ni Amalikeo, upang maisakatuparan niya ang kanyang mga balak sa pag-aagaw ng korona ng hari.\n\n17 Ngayon, kaugalian sa mga Lamanita na kung ang kanilang punong pinuno ay mapatay, na hirangin ang pangalawang pinuno na maging punong pinuno nila.\n\n18 At ito ay nangyari na inutusan ni Amalikeo ang isa sa kanyang mga tagapagsilbi na unti-unting lasunin si Lehonti, kung kaya’t siya ay namatay.\n\n19 Ngayon, nang si Lehonti ay patay na, hinirang ng mga Lamanita si Amalikeo na maging kanilang pinuno at kanilang punong komandante.\n\n20 At ito ay nangyari na humayo si Amalikeo kasama ang kanyang mga hukbo (sapagkat nakamtan niya ang kanyang mga naisin) patungo sa lupain ng Nephi, sa lungsod ng Nephi, na siyang punong lungsod.\n\n21 At lumabas ang hari na kasama ang kanyang mga bantay upang salubungin siya, sapagkat inakala niya na natupad ni Amalikeo ang kanyang mga utos, at na nakapangalap si Amalikeo ng higit na malaking hukbo upang sumalakay laban sa mga Nephita sa pakikidigma.\n\n22 Subalit dinggin, habang lumalabas ang hari upang salubungin siya, inutusan ni Amalikeo ang kanyang mga tagapagsilbi na humayo upang salubungin ang hari. At sila ay humayo at iniyukod nila ang sarili sa harapan ng hari, na parang binibigyang-galang siya dahil sa kanyang katungkulan.\n\n23 At ito ay nangyari na iniunat ng hari ang kanyang kamay upang patayuin sila, tulad ng nakaugalian ng mga Lamanita, bilang tanda ng kapayapaan, kung aling kaugalian ay nakuha nila sa mga Nephita.\n\n24 At ito ay nangyari na nang patayuin niya ang una mula sa lupa, dinggin, sinaksak niya ang hari sa puso; at siya ay nalugmok sa lupa.\n\n25 Ngayon, ang mga tagapagsilbi ng hari ay nagpanakbuhan; at ang mga tagapagsilbi ni Amalikeo ay sumigaw, sinasabing:\n\n26 Dinggin, ang mga tagapagsilbi ng hari ay sinaksak siya sa puso, at namatay siya at nagsitakas sila; dinggin, halina’t tingnan.\n\n27 At ito ay nangyari na inutusan ni Amalikeo ang kanyang mga hukbo na humayo at tingnan kung ano ang nangyari sa hari; at nang sila ay makarating sa lugar, at natagpuang nakahandusay ang hari sa kanyang sariling dugo, nagkunwaring galit si Amalikeo, at sinabi: Kung sinuman ang nagmamahal sa hari, humayo siya, at tugisin ang kanyang mga tagapagsilbi upang sila ay mapatay.\n\n28 At ito ay nangyari na lahat silang nagmamahal sa hari, nang marinig nila ang mga salitang ito, ay nagsihayo at tinugis ang mga tagapagsilbi ng hari.\n\n29 Ngayon, nang makita ng mga tagapagsilbi ng hari na may hukbong tumutugis sa kanila, muli silang natakot, at nagsitakas patungo sa ilang, at nagtungo sa lupain ng Zarahemla at nakiisa sa mga tao ni Ammon.\n\n30 At ang hukbong tumutugis sa kanila ay nagsibalik, na nabigo sa pagtugis sa kanila; at sa gayon si Amalikeo, sa pamamagitan ng kanyang panlilinlang, ay nakuha ang puso ng mga tao.\n\n31 At ito ay nangyari na sa kinabukasan, pumasok siya sa lungsod ng Nephi na kasama ang kanyang mga hukbo, at inangkin ang lungsod.\n\n32 At ngayon, ito ay nangyari na ang reyna, nang marinig niya na napatay ang hari—sapagkat si Amalikeo ay nagsugo ng mensahero sa reyna na ipinaaalam sa kanya na pinatay ang hari ng kanyang mga tagapagsilbi, na kanyang tinugis sila kasama ang kanyang hukbo, subalit ito ay nabigo, at nagawa nila ang kanilang pagtakas—\n\n33 Samakatwid, nang matanggap ng reyna ang mensaheng ito, siya ay nagpasabi kay Amalikeo, hinihiling sa kanya na paligtasin niya ang buhay ng mga mamamayan ng lungsod; at hiniling din niya sa kanya na siya ay magsadya sa kanya; at hiniling din niya sa kanya na magsama siya ng mga saksi na magpapatotoo hinggil sa pagkamatay ng hari.\n\n34 At ito ay nangyari na isinama ni Amalikeo ang yaon ding tagapagsilbi na siyang pumatay sa hari, at lahat silang kasama niya, at humarap sa reyna, sa lugar kung saan siya nakaupo; at silang lahat ay nagpatotoo sa kanya na ang hari ay pinatay ng kanyang sariling mga tagapagsilbi; at sinabi rin nila: Sila ay nagsitakas; hindi ba ito sumasaksi laban sa kanila? At sa gayon napaniwala nila ang reyna hinggil sa kamatayan ng hari.\n\n35 At ito ay nangyari na hinangad ni Amalikeo ang pagsang-ayon ng reyna, at pinakasalan siya upang kanyang maging asawa; at sa gayon sa pamamagitan ng kanyang panlilinlang, at sa tulong ng kanyang mga tusong tagapagsilbi, nakuha niya ang kaharian; oo, siya ay kinilalang hari sa lahat ng dako ng buong lupain, sa lahat ng tao ng mga Lamanita, na binubuo ng mga Lamanita at ng mga Lemuelita at ng mga Ismaelita, at ng lahat ng tumiwalag sa mga Nephita, mula sa panunungkulan ni Nephi hanggang sa panahong kasalukuyan.\n\n36 Ngayon, ang mga tumiwalag na ito, na may gayunding tagubilin at gayunding kaalaman na tulad sa mga Nephita, oo, na tinuruan sa gayunding kaalaman tungkol sa Panginoon, gayunpaman, kamangha-mangha itong isalaysay, na hindi katagalan, matapos ang kanilang mga pagtiwalag, sila ay naging higit na matitigas at walang pagsisisi, at higit na mababangis, masasama, at malulupit kaysa sa mga Lamanita—umiinom sa mga kaugalian ng mga Lamanita; nagpapaubaya sa katamaran, at sa lahat ng uri ng kahalayan; oo, ganap na nililimutan ang Panginoon nilang Diyos.\n\n", "alma 48": "[center][font_size=26]Kabanata 48[/font_size][/center]\n\n[i]Pinukaw ni Amalikeo ang mga Lamanita laban sa mga Nephita—Inihanda ni Moroni ang kanyang mga tao na ipagtanggol ang layunin ng mga Kristiyano—Siya ay nagsasaya sa kalayaan at kasarinlan at isa siyang makapangyarihang tao ng Diyos. Mga 72 B.C.[/i]\n\n1 At ngayon, ito ay nangyari na pagkakuha ni Amalikeo sa kaharian, sinimulan niyang pukawin ang mga puso ng mga Lamanita laban sa mga tao ni Nephi; oo, siya ay naghirang ng mga taong magsasalita sa mga Lamanita mula sa kanilang mga tore, laban sa mga Nephita.\n\n2 At sa gayon niya pinukaw ang kanilang mga puso laban sa mga Nephita, kung kaya’t sa pagtatapos ng ikalabinsiyam na taon ng panunungkulan ng mga hukom, siya na natupad ang kanyang mga balak hanggang sa gayon, oo, na naging hari ng mga Lamanita, hinangad din niyang maghari sa lahat ng dako ng buong lupain, oo, at sa lahat ng tao na nasa lupain, sa mga Nephita at gayundin sa mga Lamanita.\n\n3 Anupa’t naisakatuparan niya ang kanyang balak, sapagkat napatigas niya ang mga puso ng mga Lamanita at nabulag ang kanilang mga isipan, at napukaw sila sa pagkagalit, hanggang sa nakapangalap siya ng napakalaking hukbo upang humayo sa pakikidigma laban sa mga Nephita.\n\n4 Sapagkat siya ay nanindigan, dahil sa kalakihan ng bilang ng kanyang mga tao, na gapiin ang mga Nephita at dalhin sila sa pagkaalipin.\n\n5 At sa gayon siya naghirang ng mga punong kapitan sa mga Zoramita, sila na higit na nakakikilala sa lakas ng mga Nephita, at sa kanilang mga lugar ng dulugan, at sa pinakamahihinang bahagi ng kanilang mga lungsod; kaya nga kanyang hinirang sila na maging mga punong kapitan ng kanyang mga hukbo.\n\n6 At ito ay nangyari na nilisan nila ang kanilang kuta, at nagtungo sa lupain ng Zarahemla sa ilang.\n\n7 Ngayon, ito ay nangyari na samantalang nasa gayong pangangamkam ng kapangyarihan si Amalikeo sa pamamagitan ng pandaraya at panlilinlang, si Moroni, sa kabilang dako, ay inihahanda ang mga pag-iisip ng mga tao na maging matapat sa Panginoon nilang Diyos.\n\n8 Oo, pinalakas niya ang mga hukbo ng mga Nephita, at nagtayo ng maliliit na muog, o mga lugar ng dulugan; nagbunton ng mga tagaytay na lupa sa paligid upang masanggalang ang kanyang mga hukbo, at nagtayo rin ng mga pader na bato upang ipalibot sa kanila, sa paligid ng kanilang mga lungsod at sa mga hangganan ng kanilang mga lupain; oo, paikot sa buong paligid ng lupain.\n\n9 At sa kanilang pinakamahihinang tanggulan ay nagtalaga siya ng higit na maraming bilang ng tauhan; at sa gayon niya pinatibay at pinalakas ang lupaing pag-aari ng mga Nephita.\n\n10 At sa gayon siya naghahandang itaguyod ang kanilang kalayaan, kanilang mga lupain, kanilang mga asawa, at kanilang mga anak, at kanilang kapayapaan, at upang sila ay mabuhay sa Panginoon nilang Diyos, at upang mapanatili nila ang yaong tinatawag ng kanilang mga kaaway na layunin ng mga Kristiyano.\n\n11 At si Moroni ay isang malakas at makapangyarihang lalaki; siya ay isang lalaking may ganap na pang-unawa; oo, isang lalaking hindi nagagalak sa pagpapadanak ng dugo; isang lalaking nagagalak ang kaluluwa sa kalayaan at kasarinlan ng kanyang bayan, at ng kanyang mga kapatid mula sa pagkaalipin at pagkabusabos;\n\n12 Oo, isang lalaking tumataba ang puso sa pagpapasalamat sa kanyang Diyos, para sa maraming pribilehiyo at pagpapalang ibinigay niya sa kanyang mga tao; isang lalaking nagsumikap nang labis para sa kapakanan at kaligtasan ng kanyang mga tao.\n\n13 Oo, at siya ay isang lalaking hindi matitinag sa pananampalataya kay Cristo, at siya ay nanumpa ng isang sumpa na ipagtatanggol ang kanyang mga tao, kanyang mga karapatan, at kanyang bayan, at kanyang relihiyon, maging hanggang sa pagkaubos ng kanyang dugo.\n\n14 Ngayon, ang mga Nephita ay tinuruang ipagtanggol ang kanilang sarili laban sa kanilang mga kaaway, maging hanggang sa pagdanak ng dugo kung ito ay kinakailangan; oo, at sila ay tinuruan ding huwag kailanman sumalakay, oo, at huwag kailanman magtaas ng espada maliban kung ito ay laban sa isang kaaway, maliban kung ito ay upang pangalagaan ang kanilang mga buhay.\n\n15 At ito ang kanilang pananampalataya, na sa paggawa ng gayon ay pauunlarin sila ng Diyos sa lupain, o sa ibang salita, kung sila ay tapat sa pagsunod sa mga kautusan ng Diyos, sila ay pauunlarin niya sa lupain; oo, babalaan silang tumakas, o maghanda para sa digmaan, alinsunod sa kanilang panganib;\n\n16 At gayundin, na ipaaalam ng Diyos sa kanila kung saan sila magtutungo upang ipagtanggol ang kanilang sarili laban sa kanilang mga kaaway, at sa paggawa ng gayon, sila ay ililigtas ng Panginoon; at ito ang pananampalataya ni Moroni, at ang kanyang puso ay nagagalak dito; hindi sa pagpapadanak ng dugo kundi sa paggawa ng kabutihan, sa pangangalaga sa kanyang mga tao, oo, sa pagsunod sa mga kautusan ng Diyos, oo, at paglaban sa kasamaan.\n\n17 Oo, katotohanan, katotohanan, sinasabi ko sa inyo, kung ang lahat ng tao ay naging, at katulad, at magiging katulad ni Moroni, dinggin, ang yaon ding kapangyarihan ng impiyerno ay mayayanig magpakailanman; oo, ang diyablo ay hindi kailanman magkakaroon ng kapangyarihan sa puso ng mga anak ng tao.\n\n18 Dinggin, siya ay isang lalaking katulad ni Ammon na anak ni Mosias, oo, at maging ng iba pang mga anak na lalaki ni Mosias, oo, at si Alma rin at kanyang mga anak, sapagkat silang lahat ay mga tao ng Diyos.\n\n19 Ngayon, dinggin, si Helaman at ang kanyang mga kapatid ay hindi nakabababa ng kapakinabangan sa mga tao kaysa kay Moroni; sapagkat ipinangaral nila ang salita ng Diyos, at bininyagan nila tungo sa pagsisisi ang lahat ng tao kung sinuman ang makikinig sa kanilang mga salita.\n\n20 At sa gayon sila humayo, at ang mga tao ay nagpakumbaba ng kanilang sarili dahil sa kanilang mga salita, kung kaya’t labis silang kinasihan ng Panginoon, at sa gayon sila nakalaya mula sa mga digmaan at alitan sa kanilang sarili, oo, maging hanggang sa loob ng apat na taon.\n\n21 Subalit, tulad ng aking sinabi, sa pagtatapos ng ikalabinsiyam na taon, oo, sa kabila ng kanilang kapayapaan sa kanilang sarili, nag-aatubili na napilitan silang labanan ang kanilang mga kapatid, ang mga Lamanita.\n\n22 Oo, at sa madaling salita, ang kanilang mga pakikidigma sa mga Lamanita ay hindi tumigil sa loob ng maraming taon, sa kabila ng kanilang labis na pag-aatubili.\n\n23 Ngayon, sila ay nalulungkot na humawak ng mga sandata laban sa mga Lamanita, dahil sa hindi sila nagagalak sa pagpapadanak ng dugo; oo, at hindi lamang ito—sila ay nalulungkot na maging dahilan sa pagpapadala ng napakarami sa kanilang mga kapatid sa labas ng daigdig na ito patungo sa walang hanggang daigdig, na hindi handang humarap sa kanilang Diyos.\n\n24 Gayunpaman, hindi nila mapahihintulutang ialay ang kanilang mga buhay, na ang kanilang mga asawa at kanilang mga anak ay malipol sa pamamagitan ng mabangis na kalupitan ng mga yaong minsan ay kanilang mga kapatid, oo, at nagsitiwalag mula sa kanilang simbahan, at sila ay iniwan at humayo upang lipulin sila sa pamamagitan ng pag-anib sa mga Lamanita.\n\n25 Oo, hindi nila maaatim na magsaya ang kanilang mga kapatid sa dugo ng mga Nephita, hangga’t may sinumang sumusunod sa mga kautusan ng Diyos, sapagkat ang pangako ng Panginoon ay, kung susundin nila ang kanyang mga kautusan, uunlad sila sa lupain.\n\n", "alma 49": "[center][font_size=26]Kabanata 49[/font_size][/center]\n\n[i]Hindi nasakop ng mga sumasalakay na Lamanita ang mga pinatibay na lungsod ng Ammonihas at Noe—Isinumpa ni Amalikeo ang Diyos at nangakong iinumin ang dugo ni Moroni—Si Helaman at ang kanyang mga kapatid ay nagpatuloy sa pagpapalakas sa Simbahan. Mga 72 B.C.[/i]\n\n1 At ngayon, ito ay nangyari na sa ikalabing-isang buwan ng ikalabinsiyam na taon, sa ikasampung araw ng buwan, ang mga hukbo ng mga Lamanita ay nakitang papalapit patungo sa lupain ng Ammonihas.\n\n2 At dinggin, ang lungsod ay muling itinayo, at nagtalaga si Moroni ng isang hukbo sa mga hangganan ng lungsod, at sila ay nagbunton ng lupa sa paligid upang sumanggalang sa kanila mula sa mga palaso at sa mga bato ng mga Lamanita; sapagkat dinggin, lumalaban sila sa pamamagitan ng mga bato at ng mga palaso.\n\n3 Dinggin, sinabi ko na ang lungsod ng Ammonihas ay muling itinayo. Sinasabi ko sa inyo, oo, na ang bahagi nito ay muling itinayo; at dahil minsan na itong nawasak ng mga Lamanita dahil sa kasamaan ng mga tao, inakala nila na muli itong magiging madaling huli para sa kanila.\n\n4 Subalit dinggin, anong laki ng kanilang kabiguan; sapagkat dinggin, ang mga Nephita ay nakapagbunton ng isang tagaytay ng lupa sa paligid nila, na napakataas kung kaya’t hindi maipukol ng mga Lamanita ang kanilang mga bato at maipana ang kanilang mga palaso sa kanila nang mabisa, ni hindi nila masalakay sila maliban lamang sa kanilang lugar ng pasukan.\n\n5 Ngayon, sa pagkakataong ito ay labis na nanggilalas ang mga punong kapitan ng mga Lamanita, dahil sa karunungan ng mga Nephita sa paghahanda ng kanilang mga lugar ng dulugan.\n\n6 Ngayon, inakala ng mga pinuno ng mga Lamanita, dahil sa kalakihan ng kanilang bilang, oo, inakala nilang magkakaroon sila ng pribilehiyong salakayin sila tulad ng kanilang nagawa noon; oo, at hinandaan din nila ang kanilang sarili ng mga kalasag, at ng mga baluti sa dibdib; at hinandaan din nila ang kanilang sarili ng mga kasuotang balat, oo, labis na makakapal na kasuotan upang matakpan ang kanilang kahubaran.\n\n7 At dahil sa ganitong kahandaan ay inakala nilang kanilang madaling magagapi at mapasasailalim ang kanilang mga kapatid sa singkaw ng pagkaalipin, o ang patayin at lipulin sila alinsunod sa kanilang ikasisiya.\n\n8 Subalit dinggin, sa kanilang labis-labis na panggigilalas, sila ay nakahanda para sa kanila, sa isang kaparaanang hindi pa kailanman nalaman sa mga anak ni Lehi. Ngayon, sila ay nakahanda para sa mga Lamanita, upang makidigma alinsunod sa mga tagubilin ni Moroni.\n\n9 At ito ay nangyari na ang mga Lamanita, o ang mga Amalikeohita, ay labis-labis na nanggilalas sa kanilang pamamaraan ng paghahanda para sa digmaan.\n\n10 Ngayon, kung si haring Amalikeo ay humayo mula sa lupain ng Nephi, sa unahan ng kanyang hukbo, ay marahil iniutos niya sa mga Lamanita na salakayin ang mga Nephita sa lungsod ng Ammonihas; sapagkat dinggin, hindi niya pinahahalagahan ang dugo ng kanyang mga tao.\n\n11 Subalit dinggin, si Amalikeo rin ay hindi humayo upang makidigma. At dinggin, ang kanyang mga punong kapitan ay hindi nangahas na salakayin ang mga Nephita sa lungsod ng Ammonihas, sapagkat binago ni Moroni ang pamamalakad sa mga gawain sa mga Nephita, kung kaya nga’t ang mga Lamanita ay nabigo sa kanilang mga lugar ng dulugan at hindi nila sila masalakay.\n\n12 Samakatwid, sila ay umatras sa ilang, at dinala ang kanilang kuta at humayo patungo sa lupain ng Noe, inaakalang yaon ang susunod na pinakamainam na lugar para sa kanila upang masalakay ang mga Nephita.\n\n13 Sapagkat hindi nila nalalamang pinatibay ni Moroni, o tinayuan ng mga kuta ng dulugan, ang bawat lungsod sa buong lupain sa paligid; kaya nga, sila ay humayo sa lupain ng Noe nang may matatag na paninindigan; oo, ang kanilang mga punong kapitan ay nagsihayo at sumumpang kanilang lilipulin ang mga mamamayan ng lungsod na yaon.\n\n14 Subalit dinggin, sa kanilang panggigilalas, ang lungsod ng Noe, na mahinang lugar noon, ngayon, dahil kay Moroni, ay naging malakas, oo, maging hanggang sa malampasan ang lakas ng lungsod ng Ammonihas.\n\n15 At ngayon, dinggin, ito ay karunungan ni Moroni; sapagkat kanyang inakala na sila ay matatakot sa lungsod ng Ammonihas; at dahil ang lungsod ng Noe ang pinakamahinang bahagi ng lupain noon, kaya nga sila ay magtutungo roon upang makidigma; at sa gayon nga ito umayon sa kanyang mga naisin.\n\n16 At dinggin, hinirang ni Moroni si Lehi na maging punong kapitan ng mga tauhan sa lungsod na yaon; at ito ang yaon ding Lehi na nakipaglaban sa mga Lamanita sa lambak na nasa silangan ng ilog Sidon.\n\n17 At ngayon, dinggin, ito ay nangyari na nang matuklasan ng mga Lamanita na si Lehi ang namumuno sa lungsod, muli silang nabigo, sapagkat labis silang natatakot kay Lehi; gayunpaman, ang kanilang mga punong kapitan ay nangako nang may panunumpa na sasalakayin ang lungsod; kaya nga, pinamunuan nila ang kanilang mga hukbo.\n\n18 Ngayon, dinggin, ang mga Lamanita ay hindi makapasok sa kanilang mga kuta ng dulugan sa kahit anong pamamaraan maliban na lamang sa pasukan, dahil sa kataasan ng tagaytay na ibinunton, at sa kalaliman ng bambang na hinukay sa paligid, maliban sa pasukan.\n\n19 At sa gayon ang mga Nephita ay nahahandang patayin ang lahat ng magtatangkang umakyat upang makapasok sa kuta sa ibang daan, sa pamamagitan ng pagpukol ng mga bato at pagpana ng mga palaso sa kanila.\n\n20 Sa gayon sila nakahanda, oo, isang pangkat ng pinakamalalakas nilang tauhan, na may mga espada at may mga tirador, upang patamaan ang lahat ng sinumang magtatangkang pumasok sa kanilang lugar ng dulugan sa lugar ng pasukan; at sa gayon sila nakahandang ipagtanggol ang sarili laban sa mga Lamanita.\n\n21 At ito ay nangyari na dinala ng mga kapitan ng mga Lamanita ang kanilang mga hukbo sa harapan ng lugar ng pasukan, at nagsimulang makipaglaban sa mga Nephita, upang makapasok sa kanilang lugar ng dulugan; subalit dinggin, sila ay naitaboy sa pana-panahon, kung kaya’t sila ay napatay nang may malubhang pagkatay.\n\n22 Ngayon, nang malaman nilang hindi nila makukuhang daigin ang mga Nephita sa daanan, sinimulan nilang hukayin ang kanilang mga tagaytay ng lupa upang sila ay magkaroon ng daanan patungo sa kanilang mga hukbo, upang sila ay magkaroon ng patas na labanan; subalit dinggin, sa mga pagtatangkang ito ay nililipol sila ng mga batong ipinupukol at mga palasong ipinapana sa kanila; at sa halip na mapuno ang kanilang mga bambang sa pamamagitan ng paghukay sa mga tagaytay ng lupa, ang mga ito ay napuno nang bahagya ng kanilang mga patay at sugatang katawan.\n\n23 Sa gayon nadaig na lahat ng mga Nephita ang kanilang mga kaaway; at sa gayon ang mga Lamanita ay nagtangkang patayin ang mga Nephita hanggang sa mapatay ang lahat ng kanilang punong kapitan; oo, at mahigit sa isanlibo sa mga Lamanita ang napatay; samantala, sa kabilang panig, ay wala ni isang katao man lamang sa mga Nephita ang napatay.\n\n24 May mga limampung sugatan na nalantad sa mga palaso ng mga Lamanita sa daanan, subalit sila ay pinagsanggalang ng kanilang mga kalasag, at kanilang mga baluti sa dibdib, at kanilang mga baluti sa ulo, kung kaya’t ang kanilang mga sugat ay nasa kanilang mga binti, marami sa mga ito ay labis na malulubha.\n\n25 At ito ay nangyari na nang makita ng mga Lamanita na napatay nang lahat ang kanilang mga punong kapitan, sila ay nagsitakas patungo sa ilang. At ito ay nangyari na bumalik sila sa lupain ng Nephi upang ipaalam sa kanilang haring si Amalikeo, na isang Nephita sa pagsilang, ang hinggil sa kanilang malaking pagkatalo.\n\n26 At ito ay nangyari na labis siyang nagalit sa kanyang mga tao, dahil sa hindi niya nakuha ang kanyang nais sa mga Nephita; hindi niya napasailalim sila sa singkaw ng pagkaalipin.\n\n27 Oo, labis siyang napoot, at isinumpa niya ang Diyos, at gayundin si Moroni, nangangako nang may panunumpa na iinumin niya ang kanyang dugo; at ito ay dahil sa sinunod ni Moroni ang mga kautusan ng Diyos sa paghahanda para sa kaligtasan ng kanyang mga tao.\n\n28 At ito ay nangyari na sa kabilang dako, pinasalamatan ng mga tao ni Nephi ang Panginoon nilang Diyos, dahil sa kanyang walang kapantay na kapangyarihan sa pagliligtas sa kanila mula sa mga kamay ng kanilang mga kaaway.\n\n29 At sa gayon nagtapos ang ikalabinsiyam na taon ng panunungkulan ng mga hukom sa mga tao ni Nephi.\n\n30 Oo, at nagkaroon ng patuloy na kapayapaan sa kanila, at labis na kasaganaan sa simbahan dahil sa kanilang pagsunod at pagsusumigasig na kanilang ibinigay sa salita ng Diyos, na ipinahayag sa kanila ni Helaman, at ni Siblon, at ni Corianton, at ni Ammon at ng kanyang mga kapatid, oo, at ng lahat ng yaong inordenan sa banal na orden ng Diyos, matapos mabinyagan tungo sa pagsisisi, at isinugo na mangaral sa mga tao.\n\n", "alma 50": "[center][font_size=26]Kabanata 50[/font_size][/center]\n\n[i]Pinatibay ni Moroni ang mga lupain ng mga Nephita—Nagtayo sila ng maraming bagong lungsod—Nagdanas ng mga digmaan at pagkawasak ang mga Nephita sa mga araw ng kanilang kasamaan at mga karumal-dumal na gawain—Si Morianton at ang kanyang mga kasamang tumiwalag ay tinalo ni Tiankum—Pumanaw si Nephihas, at ang kanyang anak na si Pahoran ang humalili sa hukumang-luklukan. Mga 72–67 B.C.[/i]\n\n1 At ngayon, ito ay nangyari na hindi tumigil si Moroni sa pagsasagawa ng mga paghahanda para sa digmaan, o sa pagtatanggol sa kanyang mga tao laban sa mga Lamanita; sapagkat iniutos niya na ang kanyang mga hukbo ay magsimula sa pagsisimula ng ikadalawampung taon ng panunungkulan ng mga hukom, na sila ay magsimulang maghukay ng lupa sa paligid ng lahat ng lungsod, sa lahat ng dako ng buong lupain na pag-aari ng mga Nephita.\n\n2 At sa ibabaw ng mga tagaytay ng lupang ito ay iniutos niya na maglagay ng mga kahoy, oo, mga gawang kahoy na itatayong kasintaas ng tao, sa paligid ng mga lungsod.\n\n3 At iniutos niya na sa mga gawang kahoy na ito ay maglagay ng niyaring mga tulos na itatayo sa mga kahoy sa paligid; at ang mga ito ay matitibay at matataas.\n\n4 At iniutos niya na magtayo ng mga toreng makatatanaw sa mga yaong gawang tulos, at kanyang iniutos na magtayo ng mga lugar ng dulugan sa mga toreng yaon, upang hindi sila masaktan ng mga bato at ng mga palaso ng mga Lamanita.\n\n5 At sila ay nakahanda kung kaya’t makapupukol sila ng mga bato mula sa tuktok niyon, alinsunod sa kanilang kasiyahan at kanilang lakas, at patayin siya na magtatangkang lumapit sa mga pader ng lungsod.\n\n6 Sa gayon naghanda si Moroni ng mga muog laban sa pagdating ng kanilang mga kaaway, sa paligid ng bawat lungsod sa buong lupain.\n\n7 At ito ay nangyari na iniutos ni Moroni na humayo ang kanyang mga hukbo patungo sa silangang ilang; oo, at sila ay humayo at itinaboy ang lahat ng Lamanita na nasa silangang ilang patungo sa kanilang sariling mga lupain, na nasa katimugan ng lupain ng Zarahemla.\n\n8 At ang lupain ng Nephi ay humahanggan sa tuwid na landas mula sa silangang dagat hanggang sa kanluran.\n\n9 At ito ay nangyari na nang maitaboy ni Moroni ang lahat ng Lamanita palabas sa silangang ilang, na nasa kahilagaan ng mga lupain na kanilang sariling mga pag-aari, iniutos niya sa lahat ng naninirahan na nasa lupain ng Zarahemla at sa lupain sa paligid na humayo sa silangang ilang, maging hanggang sa mga hangganan na malapit sa dalampasigan, at angkinin ang lupain.\n\n10 At siya ay nagtalaga rin ng mga hukbo sa katimugan, sa mga hangganan ng kanilang mga pag-aari, at inutusan silang magtayo ng mga kuta upang mapangalagaan nila ang kanilang mga hukbo at kanilang mga tao mula sa mga kamay ng kanilang mga kaaway.\n\n11 At sa gayon niya nalupig ang lahat ng muog ng mga Lamanita sa silangang ilang, oo, at gayundin sa kanluran, pinatitibay ang hangganan sa pagitan ng mga Nephita at ng mga Lamanita, sa pagitan ng lupain ng Zarahemla at ng lupain ng Nephi, mula sa kanlurang dagat, humahanggan sa may pinaka-bukal ng ilog Sidon—inaari ng mga Nephita ang lahat ng lupain sa kahilagaan, oo, maging lahat ng lupaing nasa hilaga ng lupain ng Masagana, alinsunod sa kanilang kasiyahan.\n\n12 Sa gayon si Moroni, kasama ang kanyang mga hukbo, na dumarami sa araw-araw dahil sa katiyakan ng kaligtasang ibinibigay ng kanyang mga gawa sa kanila, ay nagsikap na lupigin ang lakas at kapangyarihan ng mga Lamanita mula sa mga lupain na kanilang pag-aari, upang sila ay mawalan ng kapangyarihan sa mga lupaing kanilang pag-aari.\n\n13 At ito ay nangyari na sinimulan ng mga Nephita ang saligan ng isang lungsod, at tinawag nila ang pangalan ng lungsod na Moroni; at ito ay nasa may silangang dagat; at ito ay nasa katimugan na karatig ng hangganan ng mga pag-aari ng mga Lamanita.\n\n14 At sinimulan din nila ang isang saligan para sa isang lungsod sa pagitan ng lungsod ng Moroni at ng lungsod ng Aaron, idinurugtong ang mga hangganan ng Aaron at Moroni; at tinawag nila ang pangalan ng lungsod, o ng lupain, na Nephihas.\n\n15 At sila ay nagsimula rin sa taon ding yaon na magtayo ng maraming lungsod sa kahilagaan, isa sa natatanging pamamaraan na kanilang tinawag na Lehi, na nasa kahilagaan sa may mga hangganan ng dalampasigan.\n\n16 At sa gayon nagtapos ang ikadalawampung taon.\n\n17 At nasa ganitong masaganang kalagayan ang mga tao ni Nephi sa pagsisimula ng ikadalawampu’t isang taon ng panunungkulan ng mga hukom sa mga tao ni Nephi.\n\n18 At sila ay labis na umunlad, at naging napakayayaman nila; oo, at sila ay dumami at naging makapangyarihan sa lupain.\n\n19 At sa gayon natin nakikita na napakamaawain at makatarungan ang lahat ng pamamaraan ng Panginoon, tungo sa pagpapatupad ng lahat ng kanyang salita sa mga anak ng tao; oo, namamasdan natin na ang kanyang mga salita ay napatunayan, maging hanggang sa panahong ito, na kanyang sinabi kay Lehi, sinasabing:\n\n20 Pinagpala ka at ang iyong mga anak; at sila ay pagpapalain, yamang sinusunod nila ang aking mga kautusan, sila ay uunlad sa lupain. Subalit pakatandaan, yamang hindi nila sinusunod ang aking mga kautusan, sila ay itatakwil mula sa harapan ng Panginoon.\n\n21 At nakikita natin na ang mga pangakong ito ay napatunayan sa mga tao ni Nephi; sapagkat ang kanilang mga pag-aaway-away at kanilang mga alitan, oo, kanilang mga pagpaslang, at kanilang mga pandarambong, kanilang pagsamba sa mga diyus-diyusan, kanilang mga pagpapatutot, at kanilang mga karumal-dumal na gawain, na nasa kanila, ang nagdala sa kanila ng kanilang mga digmaan at kanilang pagkalipol.\n\n22 At ang yaong matatapat sa pagsunod sa mga kautusan ng Panginoon ay naligtas sa lahat ng panahon, habang libu-libo sa kanilang masasamang kapatid ay dinala sa pagkaalipin, o nasawi sa pamamagitan ng espada, o nanghina sa kawalang-paniniwala, at nakihalubilo sa mga Lamanita.\n\n23 Subalit dinggin, hindi pa nagkaroon ng higit na masayang panahon sa mga tao ni Nephi, magmula sa mga araw ni Nephi, kaysa sa mga araw ni Moroni, oo, maging sa panahong ito, sa ikadalawampu’t isang taon ng panunungkulan ng mga hukom.\n\n24 At ito ay nangyari na lumipas din sa kapayapaan ang ikadalawampu’t dalawang taon ng panunungkulan ng mga hukom; oo, at gayundin ang ikadalawampu’t tatlong taon.\n\n25 At ito ay nangyari na sa pagsisimula ng ikadalawampu’t apat na taon ng panunungkulan ng mga hukom, na magkakaroon din sana ng kapayapaan sa mga tao ni Nephi kung hindi dahil sa isang alitang naganap sa kanila hinggil sa lupain ng Lehi, at sa lupain ng Morianton, na karatig ng mga hangganan ng Lehi; ito ay kapwa nasa mga hangganan na malapit sa dalampasigan.\n\n26 Sapagkat dinggin, ang mga taong nagmamay-ari sa lupain ng Morianton ay inangkin ang isang bahagi sa lupain ng Lehi; kaya nga nagsimulang magkaroon ng mainit na alitan sa pagitan nila, hanggang sa ang mga mamamayan ng Morianton ay humawak ng mga sandata laban sa kanilang mga kapatid, at nanindigan sila na sa pamamagitan ng espada na patayin sila.\n\n27 Subalit dinggin, ang mga taong nagmamay-ari sa lupain ng Lehi ay nagsitakas patungo sa kuta ni Moroni at humingi ng tulong sa kanya; sapagkat dinggin, hindi sila ang nasa kamalian.\n\n28 At ito ay nangyari na nang matuklasan ng mga mamamayan ng Morianton, na pinamumunuan ng isang lalaki na nagngangalang Morianton, na ang mga mamamayan ng Lehi ay nagsitakas patungo sa kuta ni Moroni, labis silang natakot na baka ang hukbo ni Moroni ay salakayin sila at lipulin sila.\n\n29 Samakatwid, inilagay ni Morianton sa kanilang mga puso na nararapat silang tumakas patungo sa lupain na nasa kahilagaan, na napalilibutan ng malalaking katawan ng tubig, at angkinin ang lupain na nasa kahilagaan.\n\n30 At dinggin, natupad na sana nila ang plano na ito, (na magiging dahilan sana ng pananaghoy) subalit dinggin, dahil si Morianton ay isang lalaking maraming kahalingan, kaya nga, siya ay nagalit sa isa sa kanyang mga babaeng tagapagsilbi, at kanyang sinaktan siya at labis siyang binugbog.\n\n31 At ito ay nangyari na tumakas siya, at nagtungo sa kuta ni Moroni, at sinabi kay Moroni ang lahat hinggil sa bagay na ito, at hinggil din sa kanilang mga hangaring tumakas patungo sa lupaing kahilagaan.\n\n32 Ngayon, dinggin, ang mga tao na nasa lupaing Masagana, o sa madaling salita, si Moroni, ay natakot na baka makinig sila sa mga salita ni Morianton at makiisa sa kanyang mga tao, at sa gayon niya makukuha ang pag-aari ng mga bahaging yaon ng lupain, na maglalatag ng saligan ng malulubhang kahihinatnan sa mga tao ni Nephi, oo, mga kahihinatnang magbubunga ng pagbagsak ng kanilang kalayaan.\n\n33 Samakatwid, si Moroni ay nagpadala ng isang hukbo, kasama ang kanilang kuta, upang hadlangan ang mga tao ni Morianton, upang mapigilan ang kanilang pagtakas patungo sa lupaing kahilagaan.\n\n34 At ito ay nangyari na hindi nila sila nahadlangan hanggang sa makarating sila sa mga hangganan ng lupaing Kapanglawan; at doon nila sila nahadlangan, sa makitid na daanang bumabagtas malapit sa dagat patungo sa lupaing kahilagaan, oo, malapit sa dagat, sa kanluran at sa silangan.\n\n35 At ito ay nangyari na ang hukbong ipinadala ni Moroni, na pinamumunuan ng isang lalaki na nagngangalang Tiankum, ay humarap sa mga tao ni Morianton; at labis na matitigas ang mga tao ni Morianton, (dahil sa nahikayat ng kanyang kasamaan at ng kanyang mahihibok na salita) kaya nga nagsimula ang isang digmaan sa pagitan nila, kung saan napatay ni Tiankum si Morianton at tinalo ang kanyang hukbo, at dinala silang mga bihag, at bumalik sa kuta ni Moroni. At sa gayon nagtapos ang ikadalawampu’t apat na taon ng panunungkulan ng mga hukom sa mga tao ni Nephi.\n\n36 At sa gayon naibalik ang mga mamamayan ng Morianton. At sa kanilang pakikipagtipan na pananatilihin ang kapayapaan, sila ay pinabalik sa lupain ng Morianton, at nagkaisa sila at ang mga mamamayan ng Lehi; at sila ay pinabalik din sa kanilang mga lupain.\n\n37 At ito ay nangyari na sa taon ding yaon na naibalik sa mga tao ni Nephi ang kanilang kapayapaan, na si Nephihas, ang pangalawang punong hukom, ay namatay, matapos manungkulan sa hukumang-luklukan nang may ganap na katwiran sa harapan ng Diyos.\n\n38 Gayunpaman, tinanggihan niyang kunin kay Alma ang pag-aari ng mga yaong talaan at mga yaong bagay na ipinalalagay ni Alma at ng kanyang mga ama na pinakabanal; kaya nga iginawad ni Alma ang mga iyon sa kanyang anak na si Helaman.\n\n39 Dinggin, ito ay nangyari na hinirang ang anak ni Nephihas na manungkulan sa hukumang-luklukan bilang kahalili ng kanyang ama; oo, siya ay hinirang na maging punong hukom at gobernador ng mga tao, nang may panunumpa at banal na ordenansa na hahatol nang matwid, at pananatilihin ang kapayapaan at ang kalayaan ng mga tao, at ipagkakaloob sa kanila ang kanilang mga banal na pribilehiyo na sambahin ang Panginoon nilang Diyos, oo, na itataguyod at pangangalagaan ang layunin ng Diyos sa lahat ng kanyang mga araw, at dadalhin ang masasama sa katarungan alinsunod sa kanilang krimen.\n\n40 Ngayon, dinggin, ang kanyang pangalan ay Pahoran. At nanungkulan si Pahoran sa luklukan ng kanyang ama, at sinimulan ang kanyang panunungkulan sa pagtatapos ng ikadalawampu’t apat na taon, sa mga tao ni Nephi.\n\n", "alma 51": "[center][font_size=26]Kabanata 51[/font_size][/center]\n\n[i]Naghangad ang mga maka-hari na baguhin ang batas at maghirang ng hari—Si Pahoran at ang mga maka-kalayaan ay itinaguyod ng tinig ng mga tao—Pinilit ni Moroni ang mga maka-hari na ipagtanggol ang kanilang bayan o mapatay—Nasakop ni Amalikeo at ng mga Lamanita ang maraming pinatibay na lungsod—Naitaboy ni Tiankum ang pananalakay ng mga Lamanita at pinatay si Amalikeo sa kanyang tolda. Mga 67–66 B.C.[/i]\n\n1 At ngayon, ito ay nangyari na sa pagsisimula ng ikadalawampu’t limang taon ng panunungkulan ng mga hukom sa mga tao ni Nephi, matapos nilang maitatag ang kapayapaan sa pagitan ng mga mamamayan ng Lehi at ng mga mamamayan ng Morianton hinggil sa kanilang mga lupain, at matapos simulan ang ikadalawampu’t limang taon sa kapayapaan;\n\n2 Gayunpaman, hindi nila napanatiling matagal ang ganap na kapayapaan sa lupain, sapagkat nagsimulang magkaroon ng alitan sa mga tao hinggil sa punong hukom na si Pahoran; sapagkat dinggin, may isang bahagi ng mga tao ang nagnais na baguhin ang ilang natatanging bahagi ng batas.\n\n3 Subalit dinggin, si Pahoran ay tumangging baguhin ni pahintulutang baguhin ang batas; kaya nga, hindi niya pinakinggan ang mga yaong nagpahayag ng kanilang mga tinig sa pamamagitan ng kanilang mga kahilingan hinggil sa pagbabago ng batas.\n\n4 Samakatwid, ang mga yaong nais na baguhin ang batas ay nagalit sa kanya at nagnais na hindi na siya ang maging punong hukom sa lupain; kaya nga nagkaroon ng mainit na pagtatalo hinggil sa bagay na ito, subalit hindi hanggang sa pagdanak ng dugo.\n\n5 At ito ay nangyari na tinawag ang mga yaong nagnanais na matanggal si Pahoran sa hukumang-luklukan na mga maka-hari, sapagkat nais nilang mabago ang batas sa paraang maibagsak ang malayang pamahalaan at magtaguyod ng isang hari sa lupain.\n\n6 At ang mga yaong nais na manatili si Pahoran bilang punong hukom ng lupain ay pinangalanan ang kanilang sarili na mga maka-kalayaan; at sa gayon sila nahahati, sapagkat ang mga maka-kalayaan ay nangako o nakipagtipan na pananatilihin ang kanilang mga karapatan at ang kanilang mga pribilehiyo sa relihiyon sa pamamagitan ng malayang pamahalaan.\n\n7 At ito ay nangyari na isinaayos ang bagay na ito hinggil sa kanilang pag-aalitan sa pamamagitan ng tinig ng mga tao. At ito ay nangyari na pinagtibay ng tinig ng mga tao ang panig ng mga maka-kalayaan, at si Pahoran ay nanatili sa hukumang-luklukan, na naging dahilan ng labis na kasiyahan sa mga kasamahan ni Pahoran at marami rin sa mga tao ng kalayaan, na nagpatahimik din sa mga maka-hari, kung kaya’t hindi sila nangahas na tumutol kundi napilitang panatilihin ang layunin ng kalayaan.\n\n8 Ngayon, ang mga yaong sumasang-ayon sa mga hari ay ang mga yaong maharlikang angkan, at hinangad nilang maging mga hari; at sila ay itinataguyod ng mga yaong naghahangad ng kapangyarihan at karapatan sa mga tao.\n\n9 Subalit dinggin, ito ay isang mapanganib na panahon para sa mga ganitong alitan sa mga tao ni Nephi; sapagkat dinggin, muling pinukaw ni Amalikeo ang mga puso ng mga tao ng mga Lamanita laban sa mga tao ng mga Nephita, at siya ay nangangalap ng mga kawal mula sa lahat ng bahagi ng kanyang lupain, at sinandatahan sila, at inihahanda para sa digmaan nang buong pagsusumigasig; sapagkat siya ay nangakong iinumin ang dugo ni Moroni.\n\n10 Subalit dinggin, makikita natin na ang kanyang pangako na ginawa niya ay padalus-dalos; gayunpaman, inihanda niya ang kanyang sarili at ang kanyang mga hukbo upang makidigma laban sa mga Nephita.\n\n11 Ngayon, ang kanyang mga hukbo ay hindi gaanong malaki na tulad ng dati, dahil sa maraming libu-libong napatay ng kamay ng mga Nephita; subalit sa kabila ng kanilang malaking kawalan, si Amalikeo ay nakapangalap ng kamangha-manghang malaking hukbo, kung kaya nga’t hindi siya natakot na sumalakay sa lupain ng Zarahemla.\n\n12 Oo, maging si Amalikeo rin ay sumalakay, sa unahan ng mga Lamanita. At ito ay sa ikadalawampu’t limang taon ng panunungkulan ng mga hukom; at ito ay sa gayunding panahon nang sinimulan nilang ayusin ang mga bagay-bagay ng kanilang pag-aalitan hinggil sa punong hukom na si Pahoran.\n\n13 At ito ay nangyari na nang marinig ng mga taong tinatawag na maka-hari na sumasalakay ang mga Lamanita upang makidigma laban sa kanila, sila ay nagalak sa kanilang mga puso; at tumanggi silang humawak ng mga sandata, sapagkat sila ay labis na napoot sa punong hukom, at gayundin sa mga tao ng kalayaan, kung kaya’t tumanggi silang humawak ng mga sandata upang ipagtanggol ang kanilang bayan.\n\n14 At ito ay nangyari na nang makita ito ni Moroni, at nakita ring dumarating ang mga Lamanita sa mga hangganan ng lupain, siya ay labis na napoot dahil sa katigasan ng mga yaong taong kanyang labis na pinagsikapang pangalagaan; oo, siya ay labis na napoot; ang kanyang kaluluwa ay napuspos ng galit laban sa kanila.\n\n15 At ito ay nangyari na nagpadala siya ng kahilingan, lakip ang tinig ng mga tao, sa gobernador ng lupain, hinihiling na basahin niya ito, at bigyan siya (si Moroni) ng kapangyarihan upang pilitin ang mga tumiwalag na yaon na ipagtanggol ang kanilang bayan o sila ay patayin.\n\n16 Sapagkat ito ang kanyang unang alalahanin, ang wakasan ang mga gayong alitan at pagtatalu-talo sa mga tao; sapagkat dinggin, ito ay naging dahilan noon ng lahat ng kanilang pagkalipol. At ito ay nangyari na pinahintulutan ito alinsunod sa tinig ng mga tao.\n\n17 At ito ay nangyari na inutusan ni Moroni ang kanyang hukbo na labanan ang mga yaong maka-hari, upang hataking pababa ang kanilang kapalaluan at kanilang kataasan at ipantay sila sa lupa, o sila ay humawak ng mga sandata at itaguyod ang layunin ng kalayaan.\n\n18 At ito ay nangyari na humayo ang mga hukbo laban sa kanila; at hinatak nila pababa ang kanilang kapalaluan at kanilang kataasan, kung kaya nga’t nang itaas nila ang kanilang mga sandata ng digmaan upang labanan ang mga tauhan ni Moroni, sila ay pinabagsak at ipinantay sa lupa.\n\n19 At ito ay nangyari na may apat na libo ng mga tumiwalag na yaon ang pinabagsak ng espada; at ang mga yaong pinuno nila na hindi napatay sa digmaan ay dinakip at itinapon sa bilangguan, sapagkat wala nang oras para sa kanilang paglilitis sa panahong ito.\n\n20 At ang mga yaong nalalabing tumiwalag, kaysa sa tagpasin sa lupa ng espada, ay sumuko sa diwa ng kalayaan, at napilitang itaas ang bandila ng kalayaan sa kanilang mga tore, at sa kanilang mga lungsod, at humawak ng mga sandata sa pagtatanggol ng kanilang bayan.\n\n21 At sa gayon winakasan ni Moroni ang mga maka-haring yaon, kung kaya’t wala nang nakilala pa sa pangalang maka-hari; at sa gayon nawakasan niya ang katigasan at kapalaluan ng mga yaong taong naghahayag na sila ay mga maharlika; sa halip, sila ay ibinaba upang magpakumbaba ng kanilang sarili na katulad ng kanilang mga kapatid at makipaglaban nang buong giting para sa kanilang kalayaan sa pagkaalipin.\n\n22 Dinggin, ito ay nangyari na habang nasa gayong pagwasak si Moroni sa mga digmaan at alitan sa kanyang sariling mga tao, at pinasasailalim sila sa kapayapaan at kabihasnan, at paggawa ng mga alituntunin sa paghahanda para sa digmaan laban sa mga Lamanita, dinggin, ang mga Lamanita ay nakarating sa lupain ng Moroni, na nasa mga hangganan na malapit sa dalampasigan.\n\n23 At ito ay nangyari na hindi sapat ang lakas ng mga Nephita sa lungsod ng Moroni; kaya nga naitaboy sila ni Amalikeo, na marami ang pinagpapapatay. At ito ay nangyari na inangkin ni Amalikeo ang lungsod, oo, inangkin ang lahat ng kanilang mga muog.\n\n24 At ang mga yaong nagsitakas sa lungsod ng Moroni ay nagtungo sa lungsod ng Nephihas; at gayundin ang mga mamamayan ng lungsod ng Lehi ay sama-samang tinipon ang kanilang sarili at gumawa ng mga paghahanda at nakahandang harapin ang mga Lamanita upang makidigma.\n\n25 Subalit ito ay nangyari na tumanggi si Amalikeo na pahintulutan ang mga Lamanita na sumalakay sa lungsod ng Nephihas upang makidigma, kundi pinanatili sila sa malapit sa dalampasigan, nag-iiwan ng mga tauhan sa bawat lungsod upang pangalagaan at ipagtanggol ito.\n\n26 At sa gayon siya nagpatuloy, inaangkin ang maraming lungsod, ang lungsod ng Nephihas, at ang lungsod ng Lehi, at ang lungsod ng Morianton, at ang lungsod ng Omner, at ang lungsod ng Gid, at ang lungsod ng Mulek, ang lahat ng ito ay nasa silangang hangganan sa malapit sa dalampasigan.\n\n27 At sa gayon nakakuha ang mga Lamanita, sa pamamagitan ng katusuhan ni Amalikeo, ng napakaraming lungsod, sa pamamagitan ng kanilang hindi mabilang na hukbo, ang lahat ng ito ay labis na pinatibay alinsunod sa pamamaraan ng pagpapatibay ni Moroni; ang lahat ng ito ay nakapagbigay ng muog para sa mga Lamanita.\n\n28 At ito ay nangyari na humayo sila sa mga hangganan ng lupain ng Masagana, itinataboy ang mga Nephita sa harapan nila at pinapatay ang marami.\n\n29 Subalit ito ay nangyari na hinarap sila ni Tiankum, na siyang pumatay kay Morianton at hinadlangan ang kanyang mga tao sa kanyang pagtakas.\n\n30 At ito ay nangyari na hinadlangan din niya si Amalikeo, habang siya ay humahayo kasama ang kanyang napakalaking hukbo upang maangkin niya ang lupaing Masagana, at ang lupain din sa kahilagaan.\n\n31 Subalit dinggin, siya ay nagdanas ng kabiguan dahil sa pagtataboy na ginawa ni Tiankum at ng kanyang mga tauhan, sapagkat sila ay mahuhusay na mandirigma; sapagkat bawat tauhan ni Tiankum ay nakahihigit sa mga Lamanita sa kanilang lakas at sa kanilang kasanayan sa digmaan, kung kaya nga’t sila ay nagtamo ng kalamangan sa mga Lamanita.\n\n32 At ito ay nangyari na kanilang niligalig sila, hanggang sa kanilang pinagpapatay sila maging hanggang sa magdilim. At ito ay nangyari na itinayo ni Tiankum at ng kanyang mga tauhan ang kanilang mga tolda sa mga hangganan ng lupain ng Masagana; at itinayo ni Amalikeo ang kanyang mga tolda sa mga hangganan sa may baybay ng dalampasigan, at sa gayong pamamaraan sila naitaboy.\n\n33 At ito ay nangyari na nang sumapit ang gabi, si Tiankum at ang kanyang tagapagsilbi ay palihim na umalis nang gumabi, at nagtungo sa kuta ni Amalikeo; at dinggin, sila ay nadaig ng antok dahil sa kanilang labis na pagkapagod, na sanhi ng mga gawain at init ng araw.\n\n34 At ito ay nangyari na palihim na nagtungo si Tiankum sa tolda ng hari, at tinuhog ng sibat ang kanyang puso; at madali niyang napatay ang hari kung kaya’t hindi niya nagising ang kanyang mga tagapagsilbi.\n\n35 At siya ay muling bumalik nang palihim sa kanyang sariling kuta, at dinggin, ang kanyang mga tauhan ay natutulog, at kanyang ginising sila at sinabi sa kanila ang lahat ng bagay na kanyang ginawa.\n\n36 At iniutos niyang maghanda ang kanyang mga hukbo, at baka ang mga Lamanita ay magising at salakayin sila.\n\n37 At sa gayon nagtapos ang ikadalawampu’t limang taon ng panunungkulan ng mga hukom sa mga tao ni Nephi; at sa gayon nagtapos ang mga araw ni Amalikeo.\n\n", "alma 52": "[center][font_size=26]Kabanata 52[/font_size][/center]\n\n[i]Humalili si Amoron kay Amalikeo bilang hari ng mga Lamanita—Pinamunuan nina Moroni, Tiankum, at Lehi ang mga Nephita sa matagumpay na digmaan laban sa mga Lamanita—Nabawi ang lungsod ng Mulek, at napatay si Jacob, ang Zoramita. Mga 66–64 B.C.[/i]\n\n1 At ngayon, ito ay nangyari na sa ikadalawampu’t anim na taon ng panunungkulan ng mga hukom sa mga tao ni Nephi, dinggin, nang magising ang mga Lamanita sa unang umaga ng unang buwan, dinggin, natagpuan nilang patay na si Amalikeo sa kanyang sariling tolda; at nakita rin nilang nakahanda na si Tiankum na makipaglaban sa kanila sa araw na yaon.\n\n2 At ngayon, nang makita ito ng mga Lamanita, sila ay natakot; at tinalikdan nila ang kanilang balak na paghayo sa lupaing kahilagaan, at umurong ang kanilang buong hukbo patungo sa lungsod ng Mulek, at naghangad ng kaligtasan sa kanilang mga muog.\n\n3 At ito ay nangyari na hinirang ang kapatid ni Amalikeo na maging hari ng mga tao; at ang kanyang pangalan ay Amoron; sa gayon si haring Amoron, ang kapatid ni haring Amalikeo, ay hinirang na maging hari bilang kanyang kahalili.\n\n4 At ito ay nangyari na iniutos niyang pangalagaan ng kanyang mga tao ang mga lungsod na yaon, na nasakop nila sa pamamagitan ng pagpapadanak ng dugo; sapagkat wala silang nasakop na anumang lungsod maliban sa sila ay nagpadanak ng maraming dugo.\n\n5 At ngayon, nakita ni Tiankum na ang mga Lamanita ay nanindigang pangalagaan ang mga lungsod na yaon na kanilang nasakop, at ang mga yaong bahagi ng lupain na kanilang naangkin; at nakikita rin ang kalakihan ng kanilang bilang, inisip ni Tiankum na hindi nila nararapat subukang salakayin sila sa kanilang mga muog.\n\n6 Subalit pinanatili niya ang kanyang mga tauhan sa paligid, na tila bagang naghahanda para sa pakikidigma; oo, at tunay na siya ay naghahandang ipagtanggol ang kanyang sarili laban sa kanila, sa pamamagitan ng paggawa ng mga muog sa paligid at paghahanda ng mga lugar na makukublihan.\n\n7 At ito ay nangyari na nagpatuloy siya sa gayong paghahanda para sa digmaan hanggang sa si Moroni ay nagpadala ng malaking bilang ng mga tauhan upang palakasin ang kanyang hukbo.\n\n8 At si Moroni ay nagpadala rin ng mga utos sa kanya na nararapat niyang bantayan ang lahat ng bihag na nahulog sa kanyang mga kamay; sapagkat ang mga Lamanita ay nakakuha ng maraming bihag, na nararapat na bantayan niya ang lahat ng bihag na mga Lamanita bilang pantubos sa mga yaong nadakip ng mga Lamanita.\n\n9 At siya ay nagpadala rin ng mga utos sa kanya na nararapat niyang patibayin ang lupaing Masagana, at pangalagaan ang makitid na daanan na patungo sa lupaing kahilagaan, na baka makuha ng mga Lamanita ang dakong yaon at magkaroon ng lakas na ligaligin sila sa lahat ng panig.\n\n10 At si Moroni ay nagpasabi rin sa kanya, hinihiling sa kanya na maging matapat siya sa pangangalaga sa bahaging yaon ng lupain, at gamitin niya ang bawat pagkakataon na bagabagin ang mga Lamanita sa bahaging yaon, sa abot ng kanyang makakaya, na baka sakaling muli niyang makuha sa pamamagitan ng pakana o sa iba pang paraan ang mga yaong lungsod na nakuha mula sa kanilang mga kamay; at na patibayin at palakasin din niya ang mga lungsod sa paligid, na hindi nahulog sa mga kamay ng mga Lamanita.\n\n11 At sinabi rin niya sa kanya, magtutungo ako sa iyo, subalit dinggin, sinalakay kami ng mga Lamanita sa mga hangganan ng lupain sa may kanlurang dagat; at dinggin, lalabanan ko sila, kaya nga hindi ako makatutungo sa iyo.\n\n12 Ngayon, ang hari (si Amoron) ay lumisan sa lupain ng Zarahemla, at ipinaalam sa reyna ang hinggil sa pagkamatay ng kanyang kapatid, at nangalap ng malaking bilang ng mga tauhan, at humayo laban sa mga Nephita sa mga hangganan sa may kanlurang dagat.\n\n13 At sa gayon niya sinisikap na ligaligin ang mga Nephita, at mailayo ang ilang bahagi ng kanilang mga hukbo sa bahaging yaon ng lupain, habang inutusan niya ang mga yaong kanyang iniwanan na angkinin ang mga lungsod na kanyang nasakop, na ligaligin din nila ang mga Nephita sa mga hangganan ng silangang dagat, at angkinin ang kanilang mga lupain hangga’t makakaya nila, alinsunod sa lakas ng kanilang mga hukbo.\n\n14 At sa gayon, nasa yaong mapapanganib na katayuan ang mga Nephita sa pagtatapos ng ikadalawampu’t anim na taon ng panunungkulan ng mga hukom sa mga tao ni Nephi.\n\n15 Subalit dinggin, ito ay nangyari na sa ikadalawampu’t pitong taon ng panunungkulan ng mga hukom, na si Tiankum, sa pag-uutos ni Moroni—na nagtalaga ng mga hukbo upang ipagtanggol ang katimugan at ang kanlurang hangganan ng lupain, at sinimulan ang kanyang paghayo patungo sa lupaing Masagana, upang matulungan niya si Tiankum kasama ang kanyang mga tauhan sa pagbawi ng mga lungsod na nawala sa kanila—\n\n16 At ito ay nangyari na nakatanggap si Tiankum ng mga utos na salakayin ang lungsod ng Mulek, at bawiin ito kung maaari.\n\n17 At ito ay nangyari na gumawa si Tiankum ng mga paghahanda upang sumalakay sa lungsod ng Mulek, at humayong kasama ang kanyang hukbo laban sa mga Lamanita; subalit nakita niya na hindi nila maaaring magapi sila habang sila ay nasa kanilang mga muog; kaya nga tinalikdan niya ang kanyang balak at muling bumalik sa lungsod ng Masagana, upang hintayin ang pagdating ni Moroni, nang siya ay makatanggap ng lakas sa kanyang hukbo.\n\n18 At ito ay nangyari na dumating si Moroni na kasama ang kanyang hukbo sa lupain ng Masagana, sa pagtatapos ng ikadalawampu’t pitong taon ng panunungkulan ng mga hukom sa mga tao ni Nephi.\n\n19 At sa pagsisimula ng ikadalawampu’t walong taon, sina Moroni at Tiankum, at marami sa mga punong kapitan ay nagkaroon ng pulong ng digmaan—kung ano ang kanilang nararapat gawin upang mapalabas nila ang mga Lamanita upang makidigma laban sa kanila; o malinlang nila sila sa anumang paraan na lumabas sa kanilang mga muog, upang sila ay makakuha ng kalamangan sa kanila at muling makuha ang lungsod ng Mulek.\n\n20 At ito ay nangyari na nagsugo sila ng mga mensahero sa hukbo ng mga Lamanita na nagtatanggol sa lungsod ng Mulek, sa kanilang pinuno, na nagngangalang Jacob, hinihiling sa kanya na siya ay lumabas na kasama ang kanyang mga hukbo upang harapin sila sa kapatagan na nasa pagitan ng dalawang lungsod. Subalit dinggin, si Jacob, na isang Zoramita, ay tumangging lumabas na kasama ang kanyang hukbo upang harapin sila sa kapatagan.\n\n21 At ito ay nangyari na si Moroni, na nawalan ng pag-asang makaharap sila sa isang patas na labanan, kaya nga, siya ay bumuo ng isang plano upang malinlang niyang lumabas ang mga Lamanita sa kanilang mga muog.\n\n22 Samakatwid, inutusan niya si Tiankum na magsama ng maliit na bilang ng mga tauhan at humayo sa malapit sa dalampasigan; at si Moroni at ang kanyang hukbo, sa gabi, ay humayo sa ilang, sa kanluran ng lungsod ng Mulek; at sa gayon, sa kinabukasan, nang matuklasan ng mga bantay ng mga Lamanita sina Tiankum, sila ay nagsitakbo at sinabi ito kay Jacob, na kanilang pinuno.\n\n23 At ito ay nangyari na humayo ang mga hukbo ng mga Lamanita laban kina Tiankum, inaakalang sa pamamagitan ng kanilang bilang ay magagapi sina Tiankum dahil sa kaliitan ng kanyang bilang. At nang makita ni Tiankum ang mga hukbo ng mga Lamanita na sumasalakay laban sa kanya, siya ay nagsimulang umurong pababa sa may dalampasigan, pahilaga.\n\n24 At ito ay nangyari na nang makita ng mga Lamanita na nagsimula siyang tumakas, lumakas ang kanilang loob at tinugis sila nang matulin. At habang inilalayo nina Tiankum ang mga Lamanita na tumutugis sa kanila nang walang saysay, dinggin, iniutos ni Moroni na isang bahagi ng kanyang hukbo na kasama niya ang humayo patungo sa lungsod, at angkinin ito.\n\n25 At gayon ang ginawa nila, at pinatay ang lahat ng yaong naiwan upang ipagtanggol ang lungsod, oo, lahat ng yaong tumangging isuko ang kanilang mga sandata ng digmaan.\n\n26 At sa gayon nakuha ni Moroni ang pag-aari ng lungsod ng Mulek sa pamamagitan ng isang bahagi ng kanyang hukbo, samantalang siya ay humayong kasama ang nalalabi upang harapin ang mga Lamanita sa kanilang pagbalik mula sa pagtugis kina Tiankum.\n\n27 At ito ay nangyari na tinugis ng mga Lamanita sina Tiankum hanggang sa makarating sila sa malapit sa lungsod ng Masagana, at pagkatapos, sila ay hinarap nina Lehi at ng isang maliit na hukbo, na iniwan upang ipagtanggol ang lungsod ng Masagana.\n\n28 At ngayon, dinggin, nang mamasdan ng mga punong kapitan ng mga Lamanita si Lehi at ang kanyang hukbo na sumasalakay sa kanila, sila ay nagsitakas sa labis na pagkalito, na baka hindi nila marating ang lungsod ng Mulek bago sila maabutan nina Lehi; sapagkat sila ay napagod dahil sa kanilang paghayo, at ang mga tauhan ni Lehi ay hindi pagod.\n\n29 Ngayon, hindi nalalaman ng mga Lamanita na si Moroni ay nasa likuran nila kasama ang kanyang hukbo; at ang kinatatakutan lamang nila ay si Lehi at ang kanyang mga tauhan.\n\n30 Ngayon, hindi nais nina Lehi na sila ay maabutan hanggang sa makaharap nila si Moroni at ang kanyang hukbo.\n\n31 At ito ay nangyari na bago pa nakaatras nang malayo ang mga Lamanita, sila ay napaligiran ng mga Nephita, ng mga tauhan ni Moroni sa isang panig, at ng mga tauhan ni Lehi sa kabila, lahat sila ay hindi pagod, at puno ng lakas; subalit ang mga Lamanita ay pagod dahil sa kanilang mahabang paghayo.\n\n32 At inutusan ni Moroni ang kanyang mga tauhan na salakayin sila hanggang sa isuko nila ang kanilang mga sandata ng digmaan.\n\n33 At ito ay nangyari na si Jacob, na kanilang pinuno, na isa ring Zoramita, at may hindi malupig na espiritu, pinamunuan niya ang mga Lamanita na makidigma sa masidhing galit laban kina Moroni.\n\n34 Sina Moroni ay nasa kanilang daraanan, kaya nga nanindigan si Jacob na patayin sila at piliting pasukin ang lungsod ng Mulek. Subalit dinggin, si Moroni at ang kanyang mga tauhan ay higit na malalakas; kaya nga hindi nila binigyang-daan ang mga Lamanita.\n\n35 At ito ay nangyari na lumaban sila sa magkabilang panig sa masidhing galit; at marami ang napatay sa magkabilang panig; oo, at si Moroni ay nasugatan at si Jacob ay napatay.\n\n36 At si Lehi ay sumugod sa kanilang likuran sa masidhing galit kasama ang kanyang malalakas na tauhan, kung kaya’t ang mga Lamanita sa likuran ay isinuko ang kanilang mga sandata ng digmaan; at ang nalalabi sa kanila, na labis na nalito, ay hindi malaman kung saan tutungo o hahataw.\n\n37 Ngayon, si Moroni na nakikita ang kanilang pagkalito, sinabi niya sa kanila: Kung dadalhin ninyo ang inyong mga sandata ng digmaan at isusuko ang mga ito, dinggin, ititigil namin ang pagpapadanak ng inyong dugo.\n\n38 At ito ay nangyari na nang marinig ng mga Lamanita ang mga salitang ito, ang kanilang mga punong kapitan, lahat ng yaong hindi napatay, ay lumapit at inihagis ang kanilang mga sandata ng digmaan sa paanan ni Moroni, at inutusan din ang kanilang mga tauhan na gayundin ang kanilang gawin.\n\n39 Subalit dinggin, marami ang tumanggi; at ang mga yaong tumangging isuko ang kanilang mga espada ay dinakip at iginapos, at ang kanilang mga sandata ng digmaan ay kinuha mula sa kanila, at napilitan silang humayo kasama ng kanilang mga kapatid patungo sa lupaing Masagana.\n\n40 Ngayon, ang bilang ng mga bihag na nadakip ay nahigitan pa ang bilang ng mga yaong napatay, oo, higit pa sa yaong mga napatay sa magkabilang panig.\n\n", "alma 53": "[center][font_size=26]Kabanata 53[/font_size][/center]\n\n[i]Ginamit ang mga bihag na mga Lamanita upang patibayin ang lungsod ng Masagana—Ang mga pagtitiwalag sa mga Nephita ang nagbibigay-daan sa mga pagtatagumpay ng mga Lamanita—Pinamunuan ni Helaman ang dalawang libong kabataang mga anak na lalaki ng mga tao ni Ammon. Mga 64–63 B.C.[/i]\n\n1 At ito ay nangyari na nagtalaga sila ng mga bantay sa mga bihag na mga Lamanita, at pinilit silang humayo at ilibing ang kanilang mga patay, oo, at ang mga patay rin ng mga Nephita na nasawi; at si Moroni ay nagtalaga ng mga tauhan upang bantayan sila habang ginagawa nila ang kanilang mga gawain.\n\n2 At si Moroni ay nagtungo sa lungsod ng Mulek na kasama si Lehi, at kinuha ang pamumuno ng lungsod at ibinigay ito kay Lehi. Ngayon, dinggin, ang Lehi na ito ay isang lalaking nakasama ni Moroni sa malaking bahagi ng lahat ng kanyang pakikidigma; at siya ay isang lalaking natutulad kay Moroni, at sila ay nagagalak sa kaligtasan ng bawat isa; oo, minamahal nila ang isa’t isa, at minamahal din ng lahat ng tao ni Nephi.\n\n3 At ito ay nangyari na matapos mailibing ng mga Lamanita ang kanilang mga patay at ang mga patay rin ng mga Nephita, pinahayo sila pabalik sa lupaing Masagana; at si Tiankum, sa mga utos ni Moroni, ay nag-utos na magsimula sila sa paghuhukay ng mga bambang sa paligid ng lupain, o ng lungsod, ng Masagana.\n\n4 At iniutos niya na magtayo sila ng muog na kahoy sa pinakaloob na pampang ng bambang; at sila ay nagtambak ng lupa mula sa bambang sa muog na kahoy; at sa gayon nila pinakilos ang mga Lamanita hanggang sa mapaligiran nila ang lungsod ng Masagana ng matatag na muog na kahoy at lupa, nang napakataas.\n\n5 At ang lungsod na ito ay naging napakatibay na muog mula noon; at sa lungsod na ito nila binantayan ang mga bihag na mga Lamanita; oo, maging sa loob ng muog na kanilang iniutos sa kanila na itayo sa pamamagitan ng kanilang sariling mga kamay. Ngayon, si Moroni ay napilitang utusan ang mga Lamanita na gumawa, dahil sa madali silang bantayan habang nasa kanilang gawain; at kailangan niya ang lahat ng kanyang lakas kapag siya ay sasalakay sa mga Lamanita.\n\n6 At ito ay nangyari na sa gayon nagtamo si Moroni ng tagumpay sa isa sa pinakamalakas na mga hukbo ng mga Lamanita, at nakamtan ang pag-aari sa lungsod ng Mulek, na isa sa pinakamalakas na muog ng mga Lamanita sa lupain ng Nephi; at sa gayon nagtayo rin siya ng muog upang mabantayan ang kanyang mga bihag.\n\n7 At ito ay nangyari na hindi na siya nagtangka pang makidigma sa mga Lamanita sa taong yaon, sa halip pinakilos niya ang kanyang mga tauhan sa paghahanda para sa digmaan, oo, at sa paggawa ng mga muog upang magbantay laban sa mga Lamanita, oo, at sa pagliligtas din sa kanilang kababaihan at kanilang mga anak mula sa taggutom at paghihirap, at paglalaan ng pagkain para sa kanilang mga hukbo.\n\n8 At ngayon, ito ay nangyari na ang mga hukbo ng mga Lamanita, sa kanlurang dagat, sa katimugan, habang wala si Moroni dahil sa ilang pakikipagsabwatan sa mga Nephita na nagdulot ng mga pagtitiwalag sa kanila, ay nakakuha ng kaunting pagwawagi sa mga Nephita, oo, kung kaya’t sila ay nakapag-angkin ng ilang bilang ng kanilang mga lungsod sa bahaging yaon ng lupain.\n\n9 At sa gayon, dahil sa kasamaan sa kanila, oo, dahil sa mga pagtitiwalag at sabwatan sa kanila, sila ay nalagay sa mga napakamapanganib na katayuan.\n\n10 At ngayon, dinggin, ako ay may sasabihin hinggil sa mga tao ni Ammon, na noong una ay mga Lamanita; subalit dahil kay Ammon at sa kanyang mga kapatid, o sa katotohanan, dahil sa kapangyarihan at salita ng Diyos, sila ay nagbalik-loob sa Panginoon; at sila ay dinala sa lupain ng Zarahemla, at mula noon ay ipinagtanggol na ng mga Nephita.\n\n11 At dahil sa kanilang sumpa ay nahadlangan silang humawak ng mga sandata laban sa kanilang mga kapatid; sapagkat sila ay gumawa ng panunumpang hindi na sila magpapadanak pa ng dugo; at alinsunod sa kanilang sumpa, sila ay nasawi na sana; oo, pahihintulutan na sana nila ang kanilang sarili na mahulog sa mga kamay ng kanilang mga kapatid, kung hindi lamang sa awa at labis na pagmamahal ni Ammon at ng kanyang mga kapatid sa kanila.\n\n12 At dahil dito, sila ay dinala sa lupain ng Zarahemla; at mula noon ay ipinagtanggol na ng mga Nephita.\n\n13 Subalit ito ay nangyari na nang makita nila ang panganib, at ang maraming paghihirap at pagdurusang pinapasan ng mga Nephita para sa kanila, sila ay naantig sa pagkaawa at nagnais na humawak ng mga sandata sa pagtatanggol ng kanilang bayan.\n\n14 Subalit dinggin, nang kukunin na nila ang kanilang mga sandata ng digmaan, sila ay nadaig ng mga pakiusap ni Helaman at ng kanyang mga kapatid, sapagkat sisirain na sana nila ang sumpang ginawa nila.\n\n15 At natakot si Helaman na baka sa paggawa nito ay mapahamak ang kanilang mga kaluluwa; kaya nga ang lahat ng yaong pumasok sa tipang ito ay napilitang masdan ang kanilang mga kapatid na lumusong sa kanilang paghihirap, sa kanilang mga mapanganib na katayuan sa panahong ito.\n\n16 Subalit dinggin, ito ay nangyari na mayroong silang maraming anak na lalaki, na hindi nakipagtipan na hindi nila kukunin ang kanilang mga sandata ng digmaan upang ipagtanggol ang kanilang sarili laban sa kanilang mga kaaway; kaya nga sama-sama nilang tinipon ang kanilang sarili sa panahong ito, kasindami ng makapaghahawak ng mga sandata, at tinawag nila ang kanilang sariling mga Nephita.\n\n17 At sila ay nakipagtipan na makikipaglaban para sa kalayaan ng mga Nephita, oo, na ipagtatanggol ang lupain hanggang sa pag-aalay ng kanilang buhay; oo, maging sila ay nakipagtipang hindi kailanman isusuko ang kanilang kalayaan, sa halip sila ay makikipaglaban sa lahat ng pagkakataon upang maipagtanggol ang mga Nephita at ang kanilang sarili mula sa pagkaalipin.\n\n18 Ngayon, dinggin, may dalawang libo ang mga kabataang lalaking yaon, na pumasok sa tipang ito at kinuha ang kanilang mga sandata ng digmaan upang ipagtanggol ang kanilang bayan.\n\n19 At ngayon, dinggin, tulad ng hindi pa sila naging pabigat sa mga Nephita, sila ngayon sa panahong ito ay naging isang malaking tulong din; sapagkat kinuha nila ang kanilang mga sandata ng digmaan, at ninais nilang si Helaman ang maging pinuno nila.\n\n20 At lahat sila ay mga kabataang lalaki, at sila ay napakagigiting sa tapang, at gayundin sa lakas at gawain; subalit dinggin, hindi lamang ito—sila ay kalalakihang matatapat sa lahat ng panahon sa anumang bagay na ipinagkakatiwala sa kanila.\n\n21 Oo, sila ay mga lalaki ng katotohanan at katapatan, sapagkat sila ay naturuang sumunod sa mga kautusan ng Diyos at lumakad nang matwid sa kanyang harapan.\n\n22 At ngayon, ito ay nangyari na humayo si Helaman sa unahan ng kanyang dalawang libong kabataang kawal, upang tulungan ang mga tao sa mga hangganan ng lupain sa katimugan sa may kanlurang dagat.\n\n23 At sa gayon nagtapos ang ikadalawampu’t walong taon ng panunungkulan ng mga hukom sa mga tao ni Nephi.\n\n", "alma 54": "[center][font_size=26]Kabanata 54[/font_size][/center]\n\n[i]Sina Amoron at Moroni ay nakipagkasundo para sa palitan ng mga bihag—Mariing hiniling ni Moroni na umurong ang mga Lamanita at itigil ang kanilang mapangwasak na pananalakay—Mariing hiniling ni Amoron na ibaba ng mga Nephita ang kanilang mga sandata at magpasailalim sa mga Lamanita. Mga 63 B.C.[/i]\n\n1 At ngayon, ito ay nangyari na sa pagsisimula ng ikadalawampu’t siyam na taon ng mga hukom, si Amoron ay nagpasabi kay Moroni, hinihiling sa kanya na makipagpalitan ng mga bihag.\n\n2 At ito ay nangyari na nakaramdam si Moroni ng labis na kasiyahan sa kahilingang ito, sapagkat kanyang kailangan ang mga pagkaing ibinibigay para sa mga bihag na mga Lamanita para sa kanyang sariling mga tao; at kailangan din niya ang kanyang sariling mga tao para sa pagpapalakas ng kanyang hukbo.\n\n3 Ngayon, ang mga Lamanita ay nakadakip ng maraming babae at bata, at wala ni isang babae ni bata sa lahat ng bihag ni Moroni, o sa mga bihag na nadakip ni Moroni; kaya nga, si Moroni ay bumuo ng isang pakana upang makakuha ng higit na maraming bihag na mga Nephita mula sa mga Lamanita hangga’t maaari.\n\n4 Samakatwid, siya ay sumulat ng isang liham, at ipinadala ito sa tagapagsilbi ni Amoron, na siya ring nagdala ng liham kay Moroni. Ngayon, ito ang mga salitang isinulat niya kay Amoron, sinasabing:\n\n5 Dinggin, Amoron, ako ay sumulat sa iyo nang bahagya hinggil sa digmaang ito na iyong pinasimulan laban sa aking mga tao, o sa madaling salita, na pinasimulan ng iyong kapatid laban sa kanila, at ipinipilit mo pa ring ipagpatuloy matapos ang kanyang kamatayan.\n\n6 Dinggin, ako ay mangungusap sa iyo nang bahagya hinggil sa katarungan ng Diyos, at sa espada ng kanyang pinakamakapangyarihang poot, na nakaumang sa inyo maliban kung magsisisi ka at iuurong ang iyong mga hukbo sa inyong sariling mga lupain, o sa lupain na inyong pag-aari, ang lupain ng Nephi.\n\n7 Oo, sasabihin ko sa iyo ang mga bagay na ito kung may kakayahan kang pakinggan ang mga ito; oo, sasabihin ko sa iyo ang hinggil sa yaong kakila-kilabot na impiyerno na naghihintay na tumanggap ng mga mamamatay-taong tulad mo at ng iyong kapatid, maliban kung magsisisi ka at iuurong ang iyong masasamang layunin, at magbalik kasama ang iyong mga hukbo sa inyong sariling mga lupain.\n\n8 Subalit tulad nang minsang tanggihan ninyo ang mga bagay na ito, at nakipaglaban sa mga tao ng Panginoon, gayundin inaasahan kong ito ay muli ninyong gagawin.\n\n9 At ngayon, dinggin, kami ay nakahandang harapin kayo; oo, at maliban kung iuurong ninyo ang inyong mga layunin, dinggin, hahatakin ninyong pababa ang poot ng yaong Diyos na itinatwa ninyo, maging hanggang sa lubusan ninyong pagkalipol.\n\n10 Subalit, yamang buhay ang Panginoon, sasalakayin kayo ng aming mga hukbo maliban kung kayo ay uurong, at malapit na kayong dalawin ng kamatayan, sapagkat pananatilihin namin ang aming mga lungsod at aming mga lupain; oo, at pangangalagaan namin ang aming relihiyon at ang layunin ng aming Diyos.\n\n11 Subalit dinggin, sa palagay ko ay kinakausap kita hinggil sa mga bagay na ito nang walang saysay; o sa palagay ko ay anak ka ng impiyerno; kaya nga, isasara ko ang aking liham sa pamamagitan ng pagsasabi sa iyo na hindi ako makikipagpalitan ng mga bihag, maliban kung magpapalaya kayo ng isang lalaki at kanyang asawa at kanyang mga anak, para sa isang bihag; kung ganito ang inyong gagawin, ako ay makikipagpalitan.\n\n12 At dinggin, kung hindi ninyo ito gagawin, sasalakayin ko kayo na kasama ang aking mga hukbo; oo, maging sasandatahan ko ang aking kababaihan at aking mga bata, at sasalakayin ko kayo, at susundan ko kayo maging sa inyong sariling lupain, na lupain ng ating unang mana; oo, at ito ay magiging dugo sa dugo, oo, buhay sa buhay; at ako ay makikipaglaban sa inyo maging hanggang sa kayo ay malipol sa balat ng lupa.\n\n13 Dinggin, ako ay nagagalit, at gayundin ang mga tao ko; hinangad ninyong paslangin kami, at hinangad lamang naming ipagtanggol ang aming sarili. Subalit dinggin, kung hahangarin pa rin ninyong lipulin kami ay hahangarin naming lipulin kayo; oo, at kukunin namin ang aming lupain, ang lupain ng ating unang mana.\n\n14 Ngayon, isinasara ko ang aking liham. Ako si Moroni; ako ay isang pinuno ng mga tao ng mga Nephita.\n\n15 Ngayon, ito ay nangyari na si Amoron, nang matanggap niya ang liham na ito, ay nagalit; at sumulat siya ng isa pang liham kay Moroni, at ito ang mga salitang isinulat niya, sinasabing:\n\n16 Ako si Amoron, ang hari ng mga Lamanita; ako ay kapatid ni Amalikeo na pinaslang ninyo. Dinggin, ipaghihiganti ko ang kanyang dugo sa inyo, oo, at sasalakayin kayo na kasama ang aking mga hukbo sapagkat hindi ako natatakot sa mga pagbabanta mo.\n\n17 Sapagkat dinggin, inapi ng inyong mga ama ang kanilang mga kapatid, hanggang sa kanilang pagnakawan sila ng kanilang karapatan sa pamahalaan gayong ito ay nararapat lamang sa kanila.\n\n18 At ngayon, dinggin, kung ibababa ninyo ang inyong mga sandata, at ipasaiilalim ang inyong sarili na pamahalaan ng mga yaong nararapat sa pamahalaan, doon ko lamang iuutos na ibaba ng aking mga tao ang kanilang mga sandata at hindi na makikidigma.\n\n19 Dinggin, nagsabi ka ng maraming pagbabanta laban sa akin at sa aking mga tao; subalit dinggin, hindi kami natatakot sa mga pagbabanta mo.\n\n20 Gayunpaman, papayag akong makipagpalitan ng mga bihag alinsunod sa iyong kahilingan, nang nagagalak, upang mailaan ko ang aking pagkain para sa aking mga tauhan ng digmaan; at magpapatuloy kami ng pakikidigma nang walang hanggan, maging sa pagpapasailalim sa mga Nephita sa aming kapangyarihan o sa kanilang walang hanggang pagkalipol.\n\n21 At hinggil sa yaong Diyos na iyong sinasabing aming itinatwa, dinggin, wala kaming nakikilalang gayong katauhan; ni kayo man; subalit kung may katauhan ngang gayon, hindi namin alam subalit marahil nga ay nilikha niya kami gayundin kayo.\n\n22 At kung mayroon ngang diyablo at impiyerno, dinggin, hindi ka ba niya ipadadala roon upang manirahang kasama ng aking kapatid na inyong pinaslang, na iyong ipinahiwatig na nagtungo siya sa isang lugar na gayon? Subalit dinggin, ang mga bagay na ito ay hindi mahalaga.\n\n23 Ako si Amoron, at isang inapo ni Zoram, na pinilit ng inyong mga ama at inilabas sa Jerusalem.\n\n24 At dinggin ngayon, ako ay isang magiting na Lamanita; dinggin, ang digmaang ito ay ipinagpatuloy upang ipaghiganti ang kanilang mga kaapihan, at mapangalagaan at matamo ang kanilang mga karapatan sa pamahalaan; at isinasara ko ang aking liham kay Moroni.\n\n", "alma 55": "[center][font_size=26]Kabanata 55[/font_size][/center]\n\n[i]Tumanggi si Moroni na makipagpalitan ng mga bihag—Ang mga bantay na Lamanita ay nahimok na magpakalango, at napalaya ang mga bihag na mga Nephita—Nabawi ang lungsod ng Gid nang walang pagdanak ng dugo. Mga 63–62 B.C.[/i]\n\n1 Ngayon, ito ay nangyari na nang matanggap ni Moroni ang liham na ito, lalo siyang nagalit, dahil nalalaman niyang si Amoron ay may ganap na kaalaman hinggil sa kanyang panlilinlang; oo, nalalaman niyang alam ni Amoron na isang hindi makatwirang layunin ang nag-udyok sa kanya na ipagpatuloy ang pakikidigma laban sa mga tao ni Nephi.\n\n2 At sinabi niya: Dinggin, hindi ako makikipagpalitan ng mga bihag kay Amoron maliban kung iuurong niya ang kanyang layunin, tulad ng aking ipinahayag sa aking liham; sapagkat hindi ko ipagkakaloob sa kanya na magkaroon pa siya ng karagdagang lakas nang higit sa kanyang taglay.\n\n3 Dinggin, nalalaman ko ang lugar kung saan binabantayan ng mga Lamanita ang aking mga tao na kanilang mga dinalang bihag; at dahil sa tumangging ipagkaloob sa akin ni Amoron ang aking liham, dinggin, ipagkakaloob ko sa kanya ang naaayon sa aking mga salita; oo, maghahangad ako ng kamatayan sa kanila hanggang sa sila ang humiling ng kapayapaan.\n\n4 At ngayon, ito ay nangyari na nang sabihin ni Moroni ang mga salitang ito, iniutos niya na magkaroon ng paghahanap sa kanyang mga tauhan, na baka siya ay makahanap ng isang lalaking inapo ni Laman sa kanila.\n\n5 At ito ay nangyari na nakatagpo sila ng isa, na nagngangalang Laman; at siya ay isa sa mga tagapagsilbi ng hari na pinaslang ni Amalikeo.\n\n6 Ngayon, iniutos ni Moroni na si Laman at ang isang maliit na bilang ng kanyang mga tauhan ay magtungo sa mga bantay ng mga Nephita.\n\n7 Ngayon, ang mga Nephita ay nababantayan sa lungsod ng Gid; anupa’t hinirang ni Moroni si Laman at iniutos na siya ay samahan ng isang maliit na bilang ng kanyang mga tauhan.\n\n8 At nang gumabi, si Laman ay nagtungo sa mga bantay ng mga Nephita, at dinggin, kanilang nakita siya na dumarating at kanilang tinawag siya; subalit sinabi niya sa kanila: Huwag kayong matakot; masdan, ako ay isang Lamanita. Dinggin, nakatakas kami mula sa mga Nephita, at sila ay natutulog; at dinggin, kami ay kumuha ng mga alak nila at dinala namin.\n\n9 Ngayon, nang marinig ng mga Lamanita ang mga salitang ito ay kanilang tinanggap siya nang may kagalakan; at sinabi nila sa kanya: Bigyan mo kami ng iyong alak upang kami ay makainom; nagagalak kaming nakapagdala ka ng alak sapagkat kami ay pagod.\n\n10 Subalit sinabi ni Laman sa kanila: Itabi natin ang ating alak hanggang sa tayo ay sumalakay laban sa mga Nephita upang makidigma. Subalit sa sinabi niyang ito ay lalo lamang silang naghangad na uminom ng alak;\n\n11 Sapagkat sinabi nila: Kami ay pagod, kaya nga, uminom tayo ng alak, at maya-maya ay makatatanggap tayo ng alak para sa ating panustos, na magpapalakas sa atin upang makipaglaban sa mga Nephita.\n\n12 At sinabi ni Laman sa kanila: Maaari ninyong gawin ang naaayon sa inyong mga naisin.\n\n13 At ito ay nangyari na labis-labis silang nagsiinom ng alak; at masarap ito sa kanilang panlasa, kaya nga, higit na naging labis-labis ang pag-inom nila nito; at ito ay matapang, dahil sa inihanda itong matapang.\n\n14 At ito ay nangyari na sila ay uminom at nagsaya, at maya-maya, nalango silang lahat.\n\n15 At ngayon, nang makita ni Laman at ng kanyang mga tauhan na nalango na silang lahat, at natutulog nang mahimbing, nagsibalik sila kay Moroni at sinabi sa kanya ang lahat ng bagay na naganap.\n\n16 At ngayon, ito ay alinsunod sa balak ni Moroni. At sinandatahan ni Moroni ang kanyang mga tauhan ng mga sandata ng digmaan; at siya ay nagtungo sa lungsod ng Gid, habang mahimbing ang tulog at lango ang mga Lamanita, at naghagis ng mga sandata ng digmaan sa mga bihag, hanggang sa silang lahat ay nasandatahan;\n\n17 Oo, maging sa kanilang kababaihan, at sa lahat ng yaong kanilang mga anak, kasindami ng may kakayahang gumamit ng sandata ng digmaan, nang sandatahan ni Moroni ang lahat ng yaong bihag; at ang lahat ng bagay na yaon ay naisagawa sa napakalalim na katahimikan.\n\n18 Subalit kung nagising nila ang mga Lamanita, dinggin, sila ay mga lango at maaaring mapatay ng mga Nephita.\n\n19 Subalit dinggin, hindi ito ang hangarin ni Moroni; hindi siya nagagalak sa pagpaslang o pagpapadanak ng dugo, kundi siya ay nagagalak sa pagliligtas ng kanyang mga tao mula sa pagkalipol; at sa dahilang ito, siya ay hindi makagagawa ng labag sa katarungan, hindi niya sasalakayin ang mga Lamanita at lipulin sila sa kanilang pagkalango.\n\n20 Subalit natamo niya ang kanyang mga hangarin; sapagkat nasandatahan niya ang mga yaong bihag na mga Nephita na nasa loob ng mga pader ng lungsod, at nabigyan sila ng kapangyarihan na maangkin ang mga yaong bahaging nasa loob ng mga pader.\n\n21 At pagkatapos, kanyang iniutos sa mga tauhang kasama niya na umurong nang kaunti mula sa kanila at paligiran ang mga hukbo ng mga Lamanita.\n\n22 Ngayon, dinggin, ito ay ginawa sa gabi, kung kaya’t nang magising ang mga Lamanita kinaumagahan ay namasdan nilang napaliligiran sila ng mga Nephita sa labas at na ang kanilang mga bihag ay nasasandatahan sa loob.\n\n23 At sa gayon, nakita nila na ang mga Nephita ay may kapangyarihan sa kanila; at sa kalagayang ito, natanto nila na hindi kapaki-pakinabang na sila ay lumaban sa mga Nephita; kaya nga hiningi ng kanilang mga punong kapitan ang kanilang mga sandata ng digmaan, at dinala nila ang mga ito at inihagis sa paanan ng mga Nephita, nang nagmamakaawa.\n\n24 Ngayon, dinggin, ito ang nais ni Moroni. Dinakip niya sila bilang mga bihag ng digmaan, at inangkin ang lungsod, at nag-utos na ang lahat ng bihag na mga Nephita ay palayain; at sila ay umanib sa hukbo ni Moroni at naging malaking lakas sa kanyang hukbo.\n\n25 At ito ay nangyari na iniutos niya sa mga Lamanita, na kanyang mga nadakip na bihag, na sila ay magsimula sa paggawa ng mga pagpapatibay sa paligid ng lungsod ng Gid.\n\n26 At ito ay nangyari na nang mapatibay niya ang lungsod ng Gid, alinsunod sa kanyang mga naisin, iniutos niyang dalhin ang kanyang mga bihag sa lungsod ng Masagana; at pinabantayan din niya ang lungsod na yaon sa napakalakas na hukbo.\n\n27 At ito ay nangyari na ginawa nila, sa kabila ng lahat ng sapakatan ng mga Lamanita, na bantayan at tanuran ang lahat ng bihag na kanilang nadakip, at panatilihin din ang lahat ng lupain at ang kalamangang nabawi nila.\n\n28 At ito ay nangyari na nagsimula ang mga Nephita na muling magtagumpay, at mabawi ang kanilang mga karapatan at kanilang mga pribilehiyo.\n\n29 Maraming ulit na nangahas ang mga Lamanita na paligiran sila sa gabi, subalit sa mga pagtatangkang ito ay nawalan sila ng maraming bihag.\n\n30 At maraming ulit nilang tinangkang bigyan ng kanilang mga alak ang mga Nephita upang kanilang malipol sila sa pamamagitan ng lason o sa pagkalango.\n\n31 Subalit dinggin, ang mga Nephita ay hindi mabagal sa pag-alala sa Panginoon nilang Diyos sa panahong ito ng kanilang paghihirap. Hindi sila mahuli sa kanilang mga bitag; oo, tumanggi silang inumin ang kanilang alak, maliban kung bigyan muna nila ang ilang bihag na mga Lamanita.\n\n32 At sa gayon sila nag-ingat upang walang mapainom na lason sa kanila; sapagkat kung malalason ng kanilang alak ang isang Lamanita ay malalason din nito ang isang Nephita; at sa gayon nila sinubukan ang lahat ng kanilang mga alak.\n\n33 At ngayon, ito ay nangyari na kinakailangang gumawa si Moroni ng mga paghahanda na salakayin ang lungsod ng Morianton; sapagkat dinggin, ang mga Lamanita, sa pamamagitan ng kanilang mga paggawa, ay pinatibay ang lungsod ng Morianton hanggang sa ito ay maging napakalakas na muog.\n\n34 At sila ay patuloy na nagpapadala ng mga karagdagang hukbo sa lungsod na yaon, at gayundin ng mga karagdagang panustos.\n\n35 At sa gayon nagtapos ang ikadalawampu’t siyam na taon ng panunungkulan ng mga hukom sa mga tao ni Nephi.\n\n", "alma 56": "[center][font_size=26]Kabanata 56[/font_size][/center]\n\n[i]Nagpadala si Helaman ng liham kay Moroni, isinasalaysay ang katayuan ng digmaan sa mga Lamanita—Nakatamo sina Antipus at Helaman ng malaking pagtatagumpay sa mga Lamanita—Nakipaglaban ang dalawang libong kabataan na mga anak ni Helaman nang may mahimalang lakas, at walang napatay sa kanila. Talata 1, mga 62 B.C.; talata 2–19, mga 66 B.C.; at talata 20–57, mga 65–64 B.C.[/i]\n\n1 At ngayon, ito ay nangyari na sa pagsisimula ng ikatatlumpung taon ng panunungkulan ng mga hukom, sa ikalawang araw ng unang buwan, si Moroni ay nakatanggap ng isang liham mula kay Helaman, inilalahad ang mga pangyayari sa mga tao sa bahaging yaon ng lupain.\n\n2 At ito ang mga salitang isinulat niya, sinasabing: Aking minamahal na kapatid na Moroni, kapwa sa Panginoon at sa mga pagdurusa sa ating digmaan; dinggin, mahal kong kapatid, ako ay may sasabihin sa iyo kahit paano hinggil sa aming pakikidigma sa dakong ito ng lupain.\n\n3 Dinggin, dalawang libo ng mga anak na lalaki ng mga yaong taong inilabas ni Ammon mula sa lupain ng Nephi—ngayon, nalalaman mo na sila ay mga inapo ni Laman, na siyang pinakamatandang anak na lalaki ng ating amang si Lehi;\n\n4 Ngayon, hindi ko na kailangang ilahad pa sa iyo ang hinggil sa kanilang mga kaugalian o kanilang kawalang-paniniwala, sapagkat nalalaman mo ang hinggil sa lahat ng bagay na ito—\n\n5 Samakatwid, sapat na sa akin ang sabihin ko sa iyo na dalawang libo ng mga yaong kabataang lalaking ito ang humawak ng kanilang mga sandata ng digmaan, at ninais na ako ang maging pinuno nila; at kami ay humayo upang ipagtanggol ang ating bayan.\n\n6 At ngayon, nalalaman mo rin ang hinggil sa tipang ginawa ng kanilang mga ama, na hindi sila hahawak ng kanilang mga sandata ng digmaan laban sa kanilang mga kapatid upang magpadanak ng dugo.\n\n7 Subalit sa ikadalawampu’t anim na taon, nang makita nila ang ating mga paghihirap at ating mga pagdurusa para sa kanila, sisirain na sana nila ang tipang ginawa nila at hahawak ng kanilang mga sandata ng digmaan upang ipagtanggol tayo.\n\n8 Subalit hindi ko sila mapahihintulutan na kanilang sirain ang tipang ito na kanilang ginawa, ipinapalagay na tayo ay palalakasin ng Diyos, hanggang sa hindi na tayo maghihirap pa dahil sa pagtupad sa sumpang ginawa nila.\n\n9 Subalit dinggin, narito ang isang bagay kung saan tayo ay maaaring magkaroon ng labis na kagalakan. Sapagkat dinggin, sa ikadalawampu’t anim na taon, ako, si Helaman, ay humayo sa unahan nitong dalawang libong kabataang lalaki patungo sa lungsod ng Judea, upang tulungan si Antipus, na siyang hinirang mong pinuno ng mga tao sa bahaging yaon ng lupain.\n\n10 At isinama ko ang aking dalawang libong anak (sapagkat sila ay karapat-dapat na tawaging mga anak) sa hukbo ni Antipus, kung aling lakas ay labis na ikinasiya ni Antipus; sapagkat dinggin, ang kanyang hukbo ay nabawasan ng mga Lamanita dahil sa nakapatay ang kanilang hukbo ng malaking bilang ng ating mga tauhan, kung aling pangyayari ay nararapat tayong magdalamhati.\n\n11 Gayunpaman, maaari nating aluin ang ating sarili sa katotohanang ito, na sila ay namatay para sa kanilang bayan at sa kanilang Diyos, oo, at sila ay maliligaya.\n\n12 At ang mga Lamanita ay nakapagpanatili rin ng maraming bihag, lahat sila ay mga punong kapitan, sapagkat wala nang iba silang pinatawad na mabuhay. At ipinapalagay namin na sila ngayon sa mga oras na ito ay nasa lupain ng Nephi; gayon nga ito kung hindi sila napatay.\n\n13 At ngayon, ito ang mga lungsod na naangkin ng mga Lamanita sa pamamagitan ng pagpapadanak ng dugo ng napakarami sa ating magigiting na tauhan:\n\n14 Ang lupain ng Manti, o ang lungsod ng Manti, at ang lungsod ng Zisrom, at ang lungsod ng Cumeni, at ang lungsod ng Antipara.\n\n15 At ito ang mga lungsod na naangkin nila nang ako ay makarating sa lungsod ng Judea; at natagpuan ko si Antipus at ang kanyang mga tauhan na gumagawa nang buong lakas upang patibayin ang lungsod.\n\n16 Oo, at sila ay nanghihina sa katawan maging sa espiritu, sapagkat sila ay buong giting na nakikipaglaban sa araw at gumagawa sa gabi upang pangalagaan ang kanilang mga lungsod; at sa gayon sila nagdanas ng labis na paghihirap ng lahat ng uri.\n\n17 At ngayon, sila ay nanindigang magwagi sa lugar na ito o mamatay; kaya nga, maaari mo ngang ipalagay na itong maliit na hukbong dinala ko, oo, ang mga yaong anak ko, ay nagbigay sa kanila ng malaking pag-asa at labis na kagalakan.\n\n18 At ngayon, ito ay nangyari na nang makita ng mga Lamanita na nakatanggap si Antipus ng karagdagang lakas sa kanyang hukbo, sila ay napilitan sa mga utos ni Amoron na huwag sumalakay sa lungsod ng Judea, o lumaban sa amin, upang makidigma.\n\n19 At sa gayon kami kinasihan ng Panginoon; sapagkat kung sila ay sumalakay sa amin sa kahinaan naming ito, maaari na sana nilang malipol ang aming maliit na hukbo; subalit sa gayon kami iningatan.\n\n20 Sila ay inutusan ni Amoron na pangalagaan ang mga yaong lungsod na nasakop nila. At sa gayon nagtapos ang ikadalawampu’t anim na taon. At sa pagsisimula ng ikadalawampu’t pitong taon, naihanda na namin ang aming lungsod at aming sarili sa pagtatanggol.\n\n21 Ngayon, kami ay nagnanais na salakayin kami ng mga Lamanita; sapagkat hindi namin nais na salakayin sila sa kanilang mga muog.\n\n22 At ito ay nangyari na naglagay kami ng mga tagamanman sa paligid upang bantayan ang mga galaw ng mga Lamanita, upang hindi nila kami malampasan sa gabi ni sa araw upang makasalakay sa iba nating mga lungsod na nasa kahilagaan.\n\n23 Sapagkat nalalaman namin na sa mga lungsod na yaon ay hindi sapat ang kanilang lakas upang harapin sila; kaya nga kami ay nagnais, kung kanilang lalampasan kami, na salakayin sila sa kanilang likuran, at sa gayon sila labanan sa likuran at sa gayunding oras ay sagupain sila sa harapan. Ipinapalagay naming malulupig namin sila; subalit dinggin, kami ay nabigo sa aming naising ito.\n\n24 Sila ay hindi nangahas na lampasan kami ng kanilang buong hukbo, ni nangahas ng isang bahagi nila, sa takot na hindi sapat ang kanilang lakas at bumagsak sila.\n\n25 Ni hindi sila nangahas na humayo laban sa lungsod ng Zarahemla; ni hindi sila nangahas na tawirin ang bukal ng Sidon, patungo sa lungsod ng Nephihas.\n\n26 At sa gayon, sa pamamagitan ng kanilang mga hukbo, sila ay nanindigang pangalagaan ang mga yaong lungsod na kanilang nasakop.\n\n27 At ngayon, ito ay nangyari na sa ikalawang buwan ng taong ito, may dinala sa amin na maraming pagkain mula sa mga ama ng yaong aking dalawang libong anak.\n\n28 At may ipinadala ring dalawang libong tauhan sa amin mula sa lupain ng Zarahemla. At sa gayon kami nakahanda nang may sampung libong tauhan, at mga pagkain para sa kanila, at para din sa kanilang mga asawa at kanilang mga anak.\n\n29 At ang mga Lamanita, dahil sa nakikitang dumarami ang aming mga hukbo sa araw-araw, at dumarating ang mga pagkain para sa aming panustos, nagsimula silang matakot, at nagsimulang biglaang sumalakay, na kung maaari ay wakasan ang pagtanggap namin ng mga pagkain at lakas.\n\n30 Ngayon, nang makita namin na ang mga Lamanita ay nagsimulang maging balisa sa paraang ito, nagnais kaming magsagawa ng pakana sa kanila; kaya nga si Antipus ay nag-utos na humayo ako kasama ang aking mga batang anak patungo sa kalapit na lungsod, na tila bagang kami ay nagdadala ng mga pagkain para sa kalapit na lungsod.\n\n31 At pinahayo kami sa malapit sa lungsod ng Antipara, na tila bagang magtutungo kami sa kasunod na lungsod, sa mga hangganan sa may dalampasigan.\n\n32 At ito ay nangyari na humayo kami, na tila bagang may dala kaming mga pagkain, upang magtungo sa lungsod na yaon.\n\n33 At ito ay nangyari na humayo si Antipus kasama ang isang bahagi ng kanyang hukbo, iniwan ang nalalabi upang pangalagaan ang lungsod. Subalit hindi siya humayo hangga’t nakahayo na ako kasama ang maliit kong hukbo, at nakalapit sa lungsod ng Antipara.\n\n34 At ngayon, sa lungsod ng Antipara nakahimpil ang pinakamalakas na hukbo ng mga Lamanita; oo, ang pinakamarami.\n\n35 At ito ay nangyari na nang maipaalam ito sa kanila ng kanilang mga tagamanman, sila ay lumabas kasama ang kanilang hukbo at humayo laban sa amin.\n\n36 At ito ay nangyari na nagsitakas kami sa harapan nila, pahilaga. At sa gayon namin naakay palayo ang pinakamalakas na hukbo ng mga Lamanita;\n\n37 Oo, nang may kalayuan, kung kaya’t nang makita nila ang hukbo ni Antipus na tumutugis sa kanila, nang kanilang buong lakas, na hindi sila lumiko sa kanan ni sa kaliwa, kundi ipinagpatuloy ang kanilang paghayo sa tuwid na landas sa pagtugis sa amin; at, tulad ng inaakala namin, kanilang layuning mapatay kami bago sila maunahan ni Antipus, at ito ay upang hindi sila mapaligiran ng aming mga tao.\n\n38 At ngayon, si Antipus, namamalas ang aming panganib, ay pinabilis ang paghayo ng kanyang hukbo. Subalit dinggin, gabi na; kaya nga kami ay hindi nila naunahan, ni hindi sila naunahan ni Antipus; kaya nga nagtayo kami ng kuta para sa gabi.\n\n39 At ito ay nangyari na bago sumapit ang pagsikat ng umaga, dinggin, ang mga Lamanita ay tinutugis kami. Ngayon, hindi sapat ang aming lakas upang makipaglaban sa kanila; oo, hindi ko mapahihintulutan na ang aking mga batang anak ay bumagsak sa kanilang mga kamay; kaya nga ipinagpatuloy namin ang aming paghayo, at humayo kami sa ilang.\n\n40 Ngayon, hindi sila nangahas na lumiko sa kanan ni sa kaliwa sa takot na sila ay mapaligiran; ni hindi rin ako lumiko sa kanan ni sa kaliwa sa takot na maabutan nila ako, at hindi namin kayang humarap sa kanila, kundi mapapatay kami, at makatatakas sila; at sa gayon kami tumakas sa buong maghapon sa ilang, maging hanggang sa magdilim.\n\n41 At ito ay nangyari na muli, nang sumapit ang liwanag ng umaga ay nakita namin ang mga Lamanita na sumasalakay sa amin, at kami ay nagsitakas mula sa kanilang harapan.\n\n42 Subalit ito ay nangyari na hindi nagtagal ang kanilang pagtugis sa amin nang tumigil sila; at ito ay sa umaga ng ikatlong araw ng ikapitong buwan.\n\n43 At ngayon, kung naabutan man sila ni Antipus ay hindi namin nalalaman, subalit sinabi ko sa mga tauhan ko: Dinggin, hindi natin nalalaman na baka tumigil sila sa layuning tayo ang sumalakay sa kanila, upang kanilang mahuli tayo sa kanilang bitag;\n\n44 Samakatwid, ano ang masasabi ninyo, aking mga anak, haharapin ba ninyo sila upang makidigma?\n\n45 At ngayon, sinasabi ko sa iyo, mahal kong kapatid na Moroni, na hindi pa ako nakakikita ng gayong labis na katapangan, hindi pa, hindi sa lahat ng Nephita.\n\n46 Sapagkat tulad ng pagtawag ko sa kanila na aking mga anak (sapagkat silang lahat ay napakabata pa) maging sinabi nila sa akin: Ama, dinggin, kasama natin ang ating Diyos, at hindi niya pahihintulutang bumagsak tayo; kaya nga tayo ay humayo; hindi natin papatayin ang ating mga kapatid kung kanilang hahayaan tayo; anupa’t humayo na tayo, na baka magapi nila ang hukbo ni Antipus.\n\n47 Ngayon, hindi pa sila kailanman nakipaglaban, gayunpaman hindi sila natatakot sa kamatayan; at mas iniisip pa nila ang kalayaan ng kanilang mga ama kaysa sa kanilang sariling mga buhay; oo, tinuruan sila ng kanilang mga ina, na kung hindi sila mag-aalinlangan, ililigtas sila ng Diyos.\n\n48 At inilahad nila sa akin ang mga salita ng kanilang mga ina, sinasabing: Hindi kami nag-aalinlangan, nalalaman ito ng aming mga ina.\n\n49 At ito ay nangyari na bumalik ako kasama ang aking dalawang libo laban sa mga Lamanita na ito na tumutugis sa amin. At ngayon, dinggin, ang mga hukbo ni Antipus ay naabutan sila, at nagsimula ang isang kakila-kilabot na digmaan.\n\n50 Ang hukbo ni Antipus na mga pagod dahil sa kanilang mahabang paghayo sa napakaikling panahon ay magsisibagsak na sana sa mga kamay ng mga Lamanita; at kung hindi ako bumalik na kasama ang aking dalawang libo ay nakamtan na sana nila ang kanilang layunin.\n\n51 Sapagkat si Antipus ay bumagsak sa pamamagitan ng espada, at marami sa kanyang mga pinuno, dahil sa kanilang kapaguran, na sanhi ng bilis ng kanilang paghayo—kaya nga, ang mga tauhan ni Antipus, na nalilito dahil sa pagbagsak ng kanilang mga pinuno, ay nagsimulang magbigay-raan sa harapan ng mga Lamanita.\n\n52 At ito ay nangyari na ang mga Lamanita ay nagkalakas-loob, at nagsimulang tugisin sila; at sa gayon sila tinutugis ng mga Lamanita nang may labis na pagsusumigasig nang si Helaman ay dumating sa kanilang likuran kasama ang kanyang dalawang libo, at nagsimula silang labis na pagpapatayin, hanggang sa ang buong hukbo ng mga Lamanita ay tumigil at bumaling kay Helaman.\n\n53 Ngayon, nang makita ng mga tao ni Antipus na nagsitalikod ang mga Lamanita, sama-samang tinipon nila ang kanilang mga tauhan at muling sumalakay sa likuran ng mga Lamanita.\n\n54 At ngayon, ito ay nangyari na kami, ang mga tao ni Nephi, ang mga tao ni Antipus, at ako kasama ang aking dalawang libo, ay pinaligiran ang mga Lamanita, at pinagpapatay sila; oo, hanggang sa sila ay napilitang isuko ang kanilang mga sandata ng digmaan at gayundin ang kanilang sarili bilang mga bihag ng digmaan.\n\n55 At ngayon, ito ay nangyari na nang isuko nila ang kanilang sarili sa amin, dinggin, binilang ko ang mga yaong kabataan na kasama kong nakipaglaban, nangangambang baka marami sa kanila ang napatay.\n\n56 Subalit dinggin, sa aking labis na kagalakan, wala ni isang kaluluwa sa kanila ang bumagsak sa lupa; oo, at sila ay nakipaglaban na tila bagang may lakas ng Diyos; oo, wala pang mga taong nakikilalang nakipaglaban nang may gayong mahimalang lakas; at lakip ang gayong makapangyarihang lakas nila sinalakay ang mga Lamanita, kung kaya’t kanilang natakot sila; at dahil dito, isinuko ng mga Lamanita ang kanilang sarili bilang mga bihag ng digmaan.\n\n57 At dahil sa wala kaming paglalagyan para sa mga bihag namin, nang mabantayan namin sila upang mailayo namin sila mula sa mga hukbo ng mga Lamanita, kaya nga ipinadala namin sila sa lupain ng Zarahemla, at ang isang bahagi ng mga yaong tauhan ni Antipus na hindi napatay, na kasama nila; at ang nalalabi ay aking isinama at inianib sila sa aking mga kabataang Ammonita, at sinimulan ang aming paghayo pabalik sa lungsod ng Judea.\n\n", "alma 57": "[center][font_size=26]Kabanata 57[/font_size][/center]\n\n[i]Isinalaysay ni Helaman ang pagkuha sa Antipara at ang pagsuko at pagkatapos, ang pagtatanggol sa Cumeni—Magiting na nakipaglaban ang kanyang mga kabataang Ammonita; nasugatan silang lahat, subalit walang napatay—Iniulat ni Gid ang pagkakapatay at ang pagtakas ng mga bihag na Lamanita. Mga 63 B.C.[/i]\n\n1 At ngayon, ito ay nangyari na nakatanggap ako ng liham mula kay Amoron, ang hari, nagsasabi na kung ibibigay ko ang mga yaong bihag ng digmaan na nadakip namin ay ibibigay niya ang lungsod ng Antipara sa amin.\n\n2 Subalit ako ay nagpadala ng liham sa hari, na kami ay nakatitiyak na sapat ang aming mga hukbo upang makuha ang lungsod ng Antipara sa pamamagitan ng aming lakas; at ang pagbibigay ng mga bihag para sa lungsod na yaon ay ipinapalagay naming kahangalan para sa amin, at ibibigay lamang namin ang aming mga bihag sa pakikipagpalitan.\n\n3 At tinanggihan ni Amoron ang aking liham, sapagkat tumanggi siyang makipagpalitan ng mga bihag; kaya nga, kami ay nagsimulang gumawa ng mga paghahanda upang salakayin ang lungsod ng Antipara.\n\n4 Subalit iniwan ng mga mamamayan ng Antipara ang lungsod, at nagsitakas sa iba pa nilang mga lungsod na kanilang nasakop, upang patibayin ang mga ito; at sa gayon nahulog ang lungsod ng Antipara sa aming mga kamay.\n\n5 At sa gayon nagtapos ang ikadalawampu’t walong taon ng panunungkulan ng mga hukom.\n\n6 At ito ay nangyari na sa pagsisimula ng ikadalawampu’t siyam na taon, kami ay nakatanggap ng panustos na mga pagkain, at ng karagdagan din sa aming hukbo, mula sa lupain ng Zarahemla, at mula sa lupain sa paligid, sa bilang na anim na libong tauhan, bukod pa sa animnapu sa mga anak na lalaki ng mga Ammonita na dumating upang umanib sa kanilang mga kapatid, sa aking maliit na pangkat na dalawang libo. At ngayon, dinggin, kami ay malakas, oo, at marami rin kaming pagkain na dinala sa amin.\n\n7 At ito ay nangyari na ninais naming makidigma sa hukbong inihimpil upang ipagtanggol ang lungsod ng Cumeni.\n\n8 At ngayon, dinggin, ipakikita ko sa iyo na hindi naglaon ay nakamit namin ang aming naisin; oo, sa pamamagitan ng aming malakas na hukbo, o ng isang bahagi ng aming malakas na hukbo, ay pinaligiran namin, sa gabi, ang lungsod ng Cumeni, ilang sandali bago sila tumanggap ng panustos na mga pagkain.\n\n9 At ito ay nangyari na nagkuta kami sa paligid ng lungsod sa loob ng maraming gabi; subalit kami ay natulog sa aming mga espada, at nagtalaga ng mga bantay, upang hindi makasalakay ang mga Lamanita sa amin sa gabi at pagpapatayin kami, na maraming ulit na nilang tinangka; subalit sa maraming ulit nilang pagtatangkang ito ay umagos ang kanilang dugo.\n\n10 At nang maglaon, ang kanilang mga pagkain ay dumating, at papasok na sana sila sa lungsod sa gabi. At kami, sa halip na mga Lamanita, ay mga Nephita; kaya nga, nadakip namin sila at kinuha ang kanilang mga pagkain.\n\n11 At bagama’t naihiwalay ang mga Lamanita sa kanilang panustos sa ganitong pamamaraan, nanindigan pa rin silang pangalagaan ang lungsod; kaya nga kinailangang kunin namin ang mga pagkaing yaon at ipadala ito sa Judea, at ang aming mga bihag sa lupain ng Zarahemla.\n\n12 At ito ay nangyari na hindi pa lumilipas ang maraming araw bago nagsimulang mawalan ng pag-asa ang mga Lamanita na matulungan; kaya nga isinuko nila ang lungsod sa aming mga kamay; at sa gayon namin natupad ang aming mga layunin na mapasaamin ang lungsod ng Cumeni.\n\n13 Subalit ito ay nangyari na napakarami na ng aming mga bihag kaya, sa kabila ng kalakihan ng aming bilang, kami ay napilitang gamitin ang lahat ng aming hukbo upang bantayan sila, o patayin sila.\n\n14 Sapagkat dinggin, sila ay magsisitakas nang maramihan, at makikipaglaban sa pamamagitan ng mga bato, at ng mga pamalo, o anumang bagay na mahahawakan nila, hanggang sa kami ay nakapatay nang mahigit sa dalawang libo sa kanila matapos nilang isuko ang sarili bilang mga bihag ng digmaan.\n\n15 Samakatwid, kinakailangan para sa amin na wakasan namin ang kanilang mga buhay, o bantayan sila, hawak-hawak ang espada, pababa sa lupain ng Zarahemla; at gayundin, ang mga pagkain namin ay hindi na sapat para sa aming sariling mga tao, sa kabila ng mga yaong nakuha namin mula sa mga Lamanita.\n\n16 At ngayon, sa malulubhang kalagayang yaon, naging napakamahalagang bagay na pag-isipan ang hinggil sa mga bihag ng digmaang ito; gayunpaman, napagpasiyahan naming ipadala sila sa lupain ng Zarahemla; kaya nga, kami ay pumili ng ilan sa aming mga tauhan, at binigyang-tagubilin sila sa mga bihag namin upang makababa patungo sa lupain ng Zarahemla.\n\n17 Subalit ito ay nangyari na kinabukasan, bumalik sila. At ngayon, dinggin, hindi namin sila tinanong hinggil sa mga bihag; sapagkat dinggin, kami ay sinasalakay ng mga Lamanita, at nakabalik sila sa tamang oras upang mailigtas kami mula sa pagbagsak sa mga kamay nila. Sapagkat dinggin, si Amoron ay nagpadala sa kanila ng karagdagang panustos na mga pagkain at gayundin ng isang malaking hukbo ng kalalakihan.\n\n18 At ito ay nangyari na ang mga yaong tauhang ipinadala namin kasama ang mga bihag ay nakarating sa tamang oras upang mapigilan sila, nang madaraig na sana nila kami.\n\n19 Subalit dinggin, ang aking maliit na pangkat ng dalawang libu’t animnapu ay lumaban nang buong bagsik; oo, sila ay matatag sa harapan ng mga Lamanita, at nagbigay ng kamatayan sa lahat ng yaong lumaban sa kanila.\n\n20 At habang ang nalalabi sa aming hukbo ay magbibigay-raan na sana sa mga Lamanita, dinggin, ang dalawang libu’t animnapung yaon ay nanatiling matatag at hindi umuurong.\n\n21 Oo, at kanilang sinunod at tinupad na gawin ang bawat salita ng pag-uutos nang may kahustuhan; oo, at maging alinsunod sa kanilang pananampalataya ay nangyari sa kanila; at natatandaan ko ang mga salitang sinabi nila sa akin na sila ay tinuruan ng kanilang mga ina.\n\n22 At ngayon, dinggin, ang aking mga anak na ito, at ang mga yaong tauhang napili na dalhin ang mga bihag, ang siyang pinagkakautangan namin nitong malaking pagtatagumpay; sapagkat sila ang yaong dumaig sa mga Lamanita; kaya nga naitaboy silang pabalik sa lungsod ng Manti.\n\n23 At napanatili namin ang ating lungsod ng Cumeni, at hindi nalipol lahat sa pamamagitan ng espada; gayunpaman, kami ay nagdanas ng malaking kawalan.\n\n24 At ito ay nangyari na matapos magsitakas ang mga Lamanita, mabilis akong nagbigay ng mga utos na ang aking mga tauhang nasugatan ay kunin at ihiwalay sa mga patay, at iniutos na ang kanilang mga sugat ay gamutin.\n\n25 At ito ay nangyari na may dalawang daan, mula sa aking dalawang libu’t animnapu, ang nawalan ng malay dahil sa kawalan ng dugo; gayunpaman, alinsunod sa kabutihan ng Diyos, at sa aming labis na panggigilalas, at sa kagalakan din ng aming buong hukbo, wala ni isa mang katao sa kanila ang nasawi; oo, at wala ni isang katao sa kanila ang hindi nakatanggap ng maraming sugat.\n\n26 At ngayon, ang pagkakaligtas nila ay kagila-gilalas sa aming buong hukbo, oo, na sila ay maligtas samantalang may isanlibo sa aming mga kapatid ang napatay. At makatwirang ipagpalagay namin na dahil ito sa mahimalang kapangyarihan ng Diyos, dahil sa kanilang labis na pananampalataya sa yaong itinuro sa kanila na paniwalaan—na may makatarungang Diyos, at sinuman ang hindi mag-aalinlangan, sila ay pangangalagaan ng kanyang kamangha-manghang kapangyarihan.\n\n27 Ngayon, ito ang pananampalataya nila na mga tinutukoy ko; sila ay mga bata, at ang kanilang mga pag-iisip ay matatag, at patuloy nilang ibinibigay ang kanilang tiwala sa Diyos.\n\n28 At ngayon, ito ay nangyari na matapos naming alagaan ang aming mga sugatang tauhan, at nailibing ang aming mga patay at gayundin ang mga patay ng mga Lamanita, na marami, dinggin, tinanong namin si Gid hinggil sa mga bihag na kanilang sinimulang ibaba sa lupain ng Zarahemla.\n\n29 Ngayon, si Gid ang punong kapitan ng pangkat na hinirang upang bantayan sila pababa sa lupain.\n\n30 At ngayon, ito ang mga salitang sinabi ni Gid sa akin: Dinggin, nagsimula kaming bumaba patungo sa lupain ng Zarahemla kasama ang ating mga bihag. At ito ay nangyari na nakaharap namin ang mga tagamanman ng ating mga hukbo, na mga isinugo upang bantayan ang kuta ng mga Lamanita.\n\n31 At nagsisigaw sila sa amin, sinasabing—Dinggin, ang mga hukbo ng mga Lamanita ay humahayo patungo sa lungsod ng Cumeni; at dinggin, kanilang sasalakayin sila, oo, at lilipulin ang ating mga tao.\n\n32 At ito ay nangyari na narinig ng ating mga bihag ang kanilang mga sigaw, na nagpalakas ng kanilang loob; at sila ay nagsipag-aklas sa paghihimagsik laban sa amin.\n\n33 At ito ay nangyari na dahil sa kanilang paghihimagsik, pinangyari namin na ang aming mga espada ay sumayad sa kanila. At ito ay nangyari na sabay-sabay nilang sinalubong ang aming mga espada, kung saan ang malaking bilang sa kanila ay napatay; at ang nalabi sa kanila ay nagpanakbuhan at nagsitakas mula sa amin.\n\n34 At dinggin, nang sila ay magsitakas at hindi namin sila naabutan, mabilis kaming nagtungo sa lungsod ng Cumeni; at dinggin, tamang-tama ang pagdating namin upang matulungan namin ang ating mga kapatid sa pangangalaga sa lungsod.\n\n35 At dinggin, muli tayong naligtas mula sa mga kamay ng ating mga kaaway. At purihin ang pangalan ng ating Diyos; sapagkat dinggin, siya ang nagligtas sa atin; oo, ang gumawa ng dakilang bagay na ito para sa atin.\n\n36 Ngayon, ito ay nangyari na nang marinig ko, si Helaman, ang mga salitang ito ni Gid, ako ay napuspos ng kagalakan dahil sa kabutihan ng Diyos sa pangangalaga sa amin, upang hindi kami masawing lahat; oo, at nagtitiwala ako na ang mga kaluluwa nila na mga napatay ay pumasok na sa kapahingahan ng kanilang Diyos.\n\n", "alma 58": "[center][font_size=26]Kabanata 58[/font_size][/center]\n\n[i]Nakuha nina Helaman, Gid, at Tiomner ang lungsod ng Manti sa pamamagitan ng pakana—Umurong ang mga Lamanita—Pinangalagaan ang mga anak ng mga tao ni Ammon samantalang hindi matinag silang nanindigan sa pagtatanggol ng kanilang kalayaan at relihiyon. Mga 63–62 B.C.[/i]\n\n1 At dinggin, ngayon, ito ay nangyari na ang aming sumunod na layunin ay makuha ang lungsod ng Manti; subalit dinggin, walang paraang mailayo namin sila mula sa lungsod sa pamamagitan ng aming maliliit na pangkat. Sapagkat dinggin, naaalala nila ang ginawa namin noong una; kaya nga hindi namin sila malinlang na lumayo sa kanilang mga muog.\n\n2 At hindi hamak na higit silang marami kaysa sa aming hukbo kung kaya’t hindi kami nangahas na humayo at salakayin sila sa kanilang mga muog.\n\n3 Oo, at kinailangang gamitin namin ang aming mga tauhan sa pangangalaga ng mga bahaging yaon ng lupain na nabawi namin ang pagmamay-ari; kaya nga, kinakailangang kami ay maghintay, upang makatanggap kami ng karagdagang lakas mula sa lupain ng Zarahemla at gayundin ng karagdagang panustos na mga pagkain.\n\n4 At ito ay nangyari na sa gayon ako nagpasugo ng mensahero sa gobernador ng ating lupain, upang maipaalam sa kanya ang hinggil sa mga bagay-bagay ng ating mga tao. At ito ay nangyari na naghintay kami na makatanggap ng mga pagkain at lakas mula sa lupain ng Zarahemla.\n\n5 Subalit dinggin, kaunti lamang ang naging pakinabang nito; sapagkat ang mga Lamanita ay tumatanggap din ng labis na lakas sa araw-araw, at marami ring pagkain; at gayon ang aming kalagayan sa panahong ito.\n\n6 At ang mga Lamanita ay biglaan kaming sinasalakay sa pana-panahon, napagpasiyahang lipulin kami sa pamamagitan ng pakana; gayunpaman, hindi kami maaaring makidigma sa kanila, dahil sa kanilang mga dulugan at kanilang mga muog.\n\n7 At ito ay nangyari na naghintay kami sa ganitong mahirap na kalagayan sa loob ng maraming buwan, maging hanggang sa masasawi na sana kami dahil sa kawalan ng pagkain.\n\n8 Subalit ito ay nangyari na nakatanggap kami ng pagkain, na inihatid sa amin ng isang hukbo ng dalawang libong tauhan bilang tulong sa amin; at ito lamang ang tulong na natanggap namin, upang ipagtanggol ang aming sarili at ating bayan mula sa pagbagsak sa mga kamay ng ating mga kaaway, oo, upang labanan ang kaaway na hindi mabilang.\n\n9 At ngayon, ang dahilan ng aming mga kagipitang ito, o ang dahilan kung bakit hindi sila nagpadala ng karagdagan pang lakas sa amin, ay hindi namin nalalaman; kaya nga, kami ay nalungkot at napuspos din ng takot, na baka sa anumang pamamaraan ay dalawin ng mga paghahatol ng Diyos ang ating lupain, tungo sa ating pagkalupig at lubos na pagkalipol.\n\n10 Samakatwid, ibinuhos namin ang aming mga kaluluwa sa panalangin sa Diyos, upang palakasin niya kami at iligtas kami mula sa mga kamay ng ating mga kaaway, oo, at bigyan din tayo ng lakas na mapangalagaan natin ang ating mga lungsod, at ating mga lupain, at ating mga pag-aari, para sa pagtataguyod ng ating mga tao.\n\n11 Oo, at ito ay nangyari na dinalaw kami ng mga paniniyak ng Panginoon nating Diyos na ililigtas niya kami; oo, hanggang sa siya ay bumulong ng kapayapaan sa aming mga kaluluwa, at nagbigay sa amin ng malaking pananampalataya, at pinangyaring kami ay umasa ng aming kaligtasan sa kanya.\n\n12 At nagkalakas-loob kami sa aming maliit na hukbo na natanggap namin, at matatag na nanindigang gapiin ang ating mga kaaway, at pangalagaan ang ating mga lupain, at ating mga pag-aari, at ating mga asawa, at ating mga anak, at ang layunin ng ating kalayaan.\n\n13 At sa gayon kami humayo nang buong lakas namin laban sa mga Lamanita, na nasa lungsod ng Manti; at itinayo namin ang aming mga tolda sa may tabi ng hangganan ng ilang, na malapit sa lungsod.\n\n14 At ito ay nangyari na kinabukasan, nang makita ng mga Lamanita na kami ay nasa mga hangganan ng ilang na malapit sa lungsod, sila ay nagpasugo ng mga tagamanman sa paligid namin upang malaman nila ang bilang at lakas ng aming hukbo.\n\n15 At ito ay nangyari na nang makita nilang hindi kami malakas, alinsunod sa aming mga bilang, at natatakot na harangin namin ang kanilang panustos maliban kung sila ay lalabas upang makidigma sa amin at patayin kami, at inaakala ring madali nila kaming malilipol dahil sa napakalaki nilang hukbo, kaya nga nagsimula silang gumawa ng mga paghahanda upang makasalakay sila at makidigma laban sa amin.\n\n16 At nang makita namin na sila ay gumagawa ng mga paghahanda upang salakayin kami, dinggin, iniutos ko na si Gid, kasama ang isang maliit na bilang ng mga tauhan, ay magkubli ng kanilang sarili sa ilang, at gayundin si Tiomner at ang isang maliit na bilang ng mga tauhan ay magkubli rin ng kanilang sarili sa ilang.\n\n17 Ngayon, si Gid at ang kanyang mga tauhan ay nasa dakong kanan at ang iba ay nasa dakong kaliwa; at nang maikubli nila ang kanilang sarili, dinggin, ako ay nanatili kasama ang nalalabi sa aking hukbo, sa yaon ding lugar kung saan una naming itinayo ang aming mga tolda sa paghahanda sa panahon ng pagsalakay ng mga Lamanita upang makidigma.\n\n18 At ito ay nangyari na sumalakay ang mga Lamanita kasama ang kanilang napakalaking hukbo laban sa amin. At nang sila ay makalapit at sasalakayin na sana kami gamit ang mga espada, inutusan ko ang aking mga tauhan, ang mga yaong kasama ko, na magsiurong sa ilang.\n\n19 At ito ay nangyari na mabilis kaming tinugis ng mga Lamanita, sapagkat labis silang nagnanais na abutan kami upang mapatay nila kami; kaya nga sinundan nila kami sa ilang; at dumaan kami sa gitna nina Gid at Tiomner kung kaya’t hindi sila natuklasan ng mga Lamanita.\n\n20 At ito ay nangyari na nang nakaraan na ang mga Lamanita, o nang nakaraan na ang hukbo, sina Gid at Tiomner ay nagsilabas mula sa kanilang mga lugar na pinagkukublihan at hinarang ang mga tagamanman ng mga Lamanita upang hindi na sila makabalik pa sa lungsod.\n\n21 At ito ay nangyari na nang kanilang maharangan sila, sila ay nagsitakbo patungo sa lungsod at sinalakay ang mga bantay na naiwan upang bantayan ang lungsod, hanggang sa kanilang nalipol sila at nasakop ang lungsod.\n\n22 Ngayon, ito ay nagawa dahil sa ipinahintulot ng mga Lamanita na ang kanilang buong hukbo, maliban sa iilang bantay lamang, na maakay palayo patungo sa ilang.\n\n23 At ito ay nangyari na nasakop nina Gid at Tiomner sa pamamaraang ito ang kanilang mga muog. At ito ay nangyari na itinuloy namin ang aming pagtakas, matapos ang mahabang paglalakbay sa ilang patungo sa lupain ng Zarahemla.\n\n24 At nang makita ng mga Lamanita na patungo sila sa lupain ng Zarahemla, labis silang natakot, na baka may planong binuo upang madala sila sa pagkalipol; kaya nga nagsimula silang umurong patungong muli sa ilang, oo, maging pabalik sa yaon ding landas na dinaanan nila.\n\n25 At dinggin, sumapit ang gabi at itinayo nila ang kanilang mga tolda, sapagkat inakala ng mga punong kapitan ng mga Lamanita na napagod ang mga Nephita dahil sa kanilang paghayo; at inaakalang naitaboy nila ang kanilang buong hukbo kaya nga hindi sila nag-isip hinggil sa lungsod ng Manti.\n\n26 Ngayon, ito ay nangyari na nang sumapit ang gabi, iniutos ko na ang aking mga tauhan ay huwag magsitulog, sa halip ay magsipaghayo sila gamit ang ibang daan patungo sa lupain ng Manti.\n\n27 At dahil sa aming paghayong ito sa gabi, dinggin, kinabukasan ay nalampasan namin ang mga Lamanita, kung kaya nga’t naunahan namin sila na makarating sa lungsod ng Manti.\n\n28 At sa gayon, ito ay nangyari na sa pamamagitan ng pakanang ito, naangkin namin ang lungsod ng Manti nang walang pagdanak ng dugo.\n\n29 At ito ay nangyari na nang makarating ang mga hukbo ng mga Lamanita sa malapit sa lungsod, at nakita nilang nakahanda kaming humarap sa kanila, labis silang nanggilalas at nakadama ng masidhing takot, kung kaya nga’t sila ay nagsitakas sa ilang.\n\n30 Oo, at ito ay nangyari na nagsitakas ang mga hukbo ng mga Lamanita sa buong bahaging ito ng lupain. Subalit dinggin, sila ay nagtangay ng maraming babae at bata mula sa lupain.\n\n31 At ang mga yaong lungsod na nasakop ng mga Lamanita, lahat ng yaon sa mga oras na ito ay nasa ating pag-aari; at ang ating mga ama at ating kababaihan at ating mga anak ay nagsisibalik na sa kani-kanilang mga tahanan, lahat maliban sa mga yaong nadalang bihag at tinangay ng mga Lamanita.\n\n32 Subalit dinggin, ang aming hukbo ay maliit upang mapangalagaan ang napakaraming lungsod at napakalaking pag-aari.\n\n33 Subalit dinggin, kami ay nagtitiwala sa ating Diyos na siyang nagbigay sa amin ng tagumpay sa mga yaong lupain, kaya nga’t nakuha namin ang mga yaong lungsod at ang mga yaong lupain, na pag-aari natin.\n\n34 Ngayon, hindi namin nalalaman ang dahilan ng hindi pagpapadala ng pamahalaan sa amin ng karagdagang lakas; ni hindi rin nalalaman ng mga yaong tauhang ipinadala sa amin kung bakit hindi kami nakatanggap ng karagdagang lakas.\n\n35 Dinggin, hindi namin nalalaman kung nabigo kayo, at kinailangan ninyo ng mga hukbo sa dakong iyan ng lupain; kung gayon, hindi namin nais na dumaing.\n\n36 At kung hindi gayon, dinggin, kami ay nangangamba na baka may pagkakahati sa pamahalaan, kung kaya’t hindi sila nagpapadala ng karagdagang tauhan upang tulungan kami; sapagkat nalalaman naming higit na marami sila kaysa sa ipinadala nila.\n\n37 Subalit dinggin, ito ay hindi na mahalaga—nagtitiwala kaming ililigtas kami ng Diyos, sa kabila ng kahinaan ng aming mga hukbo, oo, at ililigtas kami mula sa mga kamay ng ating mga kaaway.\n\n38 Dinggin, ito ang ikadalawampu’t siyam na taon, sa ikahuling bahagi, at nasa pag-aari na natin ang ating mga lupain; at ang mga Lamanita ay nagsitakas patungo sa lupain ng Nephi.\n\n39 At ang mga anak ng mga yaong tao ni Ammon, na labis kong pinupuri, ay kasama ko sa lungsod ng Manti; at itinaguyod sila ng Panginoon, oo, at pinangalagaan sila upang hindi magsibagsak sa pamamagitan ng espada, kung kaya’t maging isang katao ay hindi napatay.\n\n40 Subalit dinggin, nakatanggap sila ng maraming sugat; gayunpaman, sila ay hindi natinag sa kalayaang yaon kung saan sila ginawang malaya ng Diyos; at sila ay mahigpit sa pag-alala sa Panginoon nilang Diyos sa araw-araw; oo, patuloy nilang sinusunod ang kanyang mga panuntunan, at kanyang mga kahatulan, at kanyang mga kautusan; at malakas ang kanilang pananampalataya sa mga propesiya hinggil sa yaong magaganap.\n\n41 At ngayon, mahal kong kapatid na Moroni, nawa ang Panginoon nating Diyos, na siyang tumubos at nagpalaya sa atin, ay patuloy kang pangalagaan sa kanyang harapan; oo, at nawa ay itaguyod niya ang mga taong ito, maging sa magtagumpay ka sa pagkamit sa lahat ng yaong kinuha ng mga Lamanita mula sa atin, para sa ating panustos. At ngayon, dinggin, tinatapos ko ang aking liham. Ako si Helaman, ang anak ni Alma.\n\n", "alma 59": "[center][font_size=26]Kabanata 59[/font_size][/center]\n\n[i]Hiniling ni Moroni kay Pahoran na palakasin ang mga hukbo ni Helaman—Sinakop ng mga Lamanita ang lungsod ng Nephihas—Nagalit si Moroni sa pamahalaan. Mga 62 B.C.[/i]\n\n1 Ngayon, ito ay nangyari na sa ikatatlumpung taon ng panunungkulan ng mga hukom sa mga tao ni Nephi, matapos matanggap ni Moroni at mabasa ang liham ni Helaman, siya ay labis na nagsaya dahil sa kagalingan, oo, sa malaking tagumpay ni Helaman sa pagkuha ng mga yaong lupaing nawala.\n\n2 Oo, at ipinaalam niya ito sa lahat ng kanyang mga tao, sa lahat ng lupain sa paligid sa yaong bahaging kinaroroonan niya, upang sila ay magsaya rin.\n\n3 At ito ay nangyari na kaagad siyang nagpadala ng isang liham kay Pahoran, hinihinging mangalap siya ng mga tauhan upang palakasin sina Helaman, o ang mga hukbo ni Helaman, hanggang sa magawa niyang mapangalagaan nang buong gaan ang yaong bahagi ng lupain na mahimalang matagumpay niyang nabawi.\n\n4 At ito ay nangyari na nang maipadala na ni Moroni ang liham na ito sa lupain ng Zarahemla, siya ay nagsimulang muling bumuo ng plano upang makuha niya ang nalalabi sa mga yaong pag-aari at lungsod na nakuha ng mga Lamanita mula sa kanila.\n\n5 At ito ay nangyari na habang gumagawa si Moroni ng mga paghahanda upang humayo laban sa mga Lamanita sa digmaan, dinggin, ang mga mamamayan ng Nephihas, na sama-samang tinipon mula sa lungsod ng Moroni at sa lungsod ng Lehi at sa lungsod ng Morianton, ay sinalakay ng mga Lamanita.\n\n6 Oo, maging ang mga yaong napilitang tumakas mula sa lupain ng Manti at sa lupain sa paligid ay nagsidating at umanib sa mga Lamanita sa bahaging ito ng lupain.\n\n7 At sa gayon, dahil napakarami, oo, at tumatanggap ng lakas sa araw-araw, sa utos ni Amoron ay sinalakay nila ang mga mamamayan ng Nephihas, at sinimulan nilang patayin sila nang may labis na malaking pagkatay.\n\n8 At ang kanilang mga hukbo ay napakalaki kung kaya’t napilitang magsitakas ang mga nalalabing mamamayan ng Nephihas sa kanilang harapan; at sila ay dumating at umanib sa hukbo ni Moroni.\n\n9 At ngayon, dahil sa inakala ni Moroni na may mga tauhang ipinadala sa lungsod ng Nephihas, upang matulungan ang mga tao na pangalagaan ang lungsod na yaon, at nalalamang higit na madaling ipagtanggol ang lungsod mula sa pagbagsak sa mga kamay ng mga Lamanita kaysa sa bawiin ito mula sa kanila, inakala niya na madali nilang mapangangalagaan ang lungsod na yaon.\n\n10 Samakatwid, pinanatili niya ang lahat ng kanyang hukbo sa pangangalaga ng mga yaong lugar na nabawi niya.\n\n11 At ngayon, nang malaman ni Moroni na nawala na ang lungsod ng Nephihas, labis siyang nalungkot at nagsimulang mag-alinlangan dahil sa kasamaan ng mga tao, kung bakit hindi sila mahuhulog sa mga kamay ng kanilang mga kapatid.\n\n12 Ngayon, ito ang kalagayan ng lahat ng punong kapitan niya. Sila ay nag-alinlangan at namangha rin dahil sa kasamaan ng mga tao, at ito ay dahil sa tagumpay ng mga Lamanita sa kanila.\n\n13 At ito ay nangyari na nagalit si Moroni sa pamahalaan dahil sa kanilang kawalang-pagpapahalaga hinggil sa kalayaan ng kanilang bayan.\n\n", "alma 60": "[center][font_size=26]Kabanata 60[/font_size][/center]\n\n[i]Dumaing si Moroni kay Pahoran dahil sa kapabayaan ng pamahalaan sa mga hukbo—Hinahayaan ng Panginoon na mapatay ang mga matwid—Kinailangang gamitin ng mga Nephita ang buo nilang lakas at pamamaraan upang mailigtas nila ang sarili mula sa kanilang mga kaaway—Nagbanta si Moroni na lalabanan ang pamahalaan maliban kung magpapadala ng tulong sa kanyang mga hukbo. Mga 62 B.C.[/i]\n\n1 At ito ay nangyari na muli siyang sumulat sa gobernador ng lupain, na si Pahoran, at ito ang mga salitang isinulat niya, sinasabing: Dinggin, ipinahahatid ko ang aking liham kay Pahoran, sa lungsod ng Zarahemla, na siyang punong hukom at gobernador ng lupain, at gayundin sa lahat ng yaong pinili ng mga taong ito na mamahala at mangasiwa sa mga bagay-bagay ng digmaang ito.\n\n2 Sapagkat dinggin, may sasabihin ako nang bahagya sa kanila sa paraang may pamumuna; sapagkat dinggin, kayo na rin ang nakaaalam na kayo ay hinirang na mangalap ng mga tauhan at sandatahan sila ng mga espada, at ng mga simitar, at ng lahat ng uri ng sandata ng digmaan ng bawat uri, at ipadala laban sa mga Lamanita, saanmang dako sila sumalakay sa ating lupain.\n\n3 At ngayon, dinggin, sinasabi ko sa inyo na ako na rin, at gayundin ang mga tauhan ko, at gayundin si Helaman at ang kanyang mga tauhan, ay nagdanas ng labis na pagdurusa; oo, maging ng pagkagutom, pagkauhaw, at pagkapagod, at ng lahat ng uri ng paghihirap ng bawat uri.\n\n4 Subalit dinggin, kung ito lamang ang aming dinanas ay hindi sana kami aangal ni daraing.\n\n5 Subalit dinggin, labis ang pagkatay sa ating mga tao; oo, libu-libo na ang napabagsak sa pamamagitan ng espada, samantalang iba sana ang nangyari kung kayo ay nagpadala sa aming mga hukbo ng sapat na lakas at tulong para sa kanila. Oo, labis ang naging kapabayaan ninyo sa amin.\n\n6 At ngayon, dinggin, nais naming malaman ang dahilan ng labis na kapabayaang ito; oo, nais naming malaman ang dahilan ng inyong pabayang katayuan.\n\n7 Magagawa ba ninyong isiping umupo sa inyong mga luklukan sa isang kalagayan ng pabayang pagkatuliro, samantalang ang inyong mga kaaway ay naghahasik ng gawa ng kamatayan sa inyong paligid? Oo, samantalang pinapaslang nila ang libu-libo sa inyong mga kapatid—\n\n8 Oo, maging sila na umaasa sa inyo ng pangangalaga, oo, inilagay kayo sa katayuan na maaari ninyo silang tulungan, oo, maaari sana ninyo silang padalhan ng mga hukbo, upang palakasin sila, at mailigtas ang libu-libo sa kanila mula sa pagbagsak sa pamamagitan ng espada.\n\n9 Subalit dinggin, hindi lamang ito—ipinagkait ninyo ang inyong mga pagkain sa kanila, hanggang sa marami ang nakipaglaban at ibinuwis ang kanilang mga buhay dahil sa kanilang mga taimtim na naisin na taglay nila para sa kapakanan ng mga taong ito; oo, at ginawa nila ito nang mamamatay na sana sila sa gutom, dahil sa inyong labis na kapabayaan sa kanila.\n\n10 At ngayon, mga minamahal kong kapatid—sapagkat nararapat kayong mahalin; oo, at nararapat sana ninyong pukawin nang higit na masigasig ang inyong sarili para sa kapakanan at sa kalayaan ng mga taong ito; subalit dinggin, pinabayaan ninyo sila hanggang sa ang dugo ng libu-libo ay mapapataw sa inyong mga ulo sa paghihiganti; oo, sapagkat nalalaman ng Diyos ang lahat ng kanilang mga pagsusumamo, at lahat ng kanilang pagdurusa—\n\n11 Dinggin, sa akala ba ninyo ay maaari kayong umupo sa inyong mga luklukan, at dahil sa labis na kabutihan ng Diyos ay wala na kayong gagawin pa at ililigtas niya kayo? Dinggin, kung ito ang inaakala ninyo ay nag-aakala kayo nang walang saysay.\n\n12 Sa akala ba ninyo, dahil sa napakarami sa inyong mga kapatid ang napatay ay dahil ito sa kanilang kasamaan? Sinasabi ko sa inyo, kung ito ang inaakala ninyo ay nag-aakala kayo nang walang saysay; sapagkat sinasabi ko sa inyo, marami ang bumagsak sa pamamagitan ng espada; at dinggin, ito ay tungo sa inyong pagkasumpa;\n\n13 Sapagkat pinahihintulutan ng Panginoon na mapatay ang mga matwid upang ang kanyang katarungan at kahatulan ay sumapit sa masasama; kaya nga hindi ninyo dapat na akalain na ang mga matwid ay itinakwil dahil sa napatay sila; subalit dinggin, pumapasok sila sa kapahingahan ng Panginoon nilang Diyos.\n\n14 At ngayon, dinggin, sinasabi ko sa inyo, labis akong natatakot na ang mga kahatulan ng Diyos ay sumapit sa mga taong ito, dahil sa kanilang labis na katamaran, oo, maging ang katamaran ng ating pamahalaan, at ang labis na kapabayaan nila sa kanilang mga kapatid, oo, sa mga yaong napatay.\n\n15 Sapagkat kung hindi dahil sa kasamaan na unang nagsimula sa ating pinuno, napigilan na sana natin ang ating mga kaaway at hindi na sila nakakuha pa ng kapangyarihan laban sa atin.\n\n16 Oo, kung hindi lamang sa digmaang sumiklab sa atin; oo, kung hindi lamang sa mga maka-hari na ito, na pinagmulan ng maraming pagdanak ng dugo sa atin; oo, sa panahong naglalaban-laban tayo, kung pinagsama-sama natin ang ating lakas na tulad ng ating ginawa noon; oo, kung hindi lamang sa pagnanais ng kapangyarihan at karapatan na ginawa sa atin ng mga yaong maka-hari; kung sila ay naging tapat sa layunin ng kalayaan, at nakiisa sa atin, at nakipaglaban sa ating mga kaaway, sa halip na humawak ng kanilang mga espada laban sa atin, na naging dahilan ng maraming pagdanak ng dugo sa atin; oo, kung nilabanan natin sila sa lakas ng Panginoon, naitaboy sana natin ang ating mga kaaway, sapagkat magaganap sana ito alinsunod sa kaganapan ng kanyang salita.\n\n17 Subalit dinggin, tayo ay sinasalakay ngayon ng mga Lamanita, sinasakop ang ating mga lupain, at pinapaslang nila ang ating mga tao sa pamamagitan ng espada, oo, ang ating kababaihan at ating mga anak, at dinadala rin silang mga bihag, pinapangyaring pahirapan sila ng lahat ng uri ng pagpapahirap, at ito ay dahil sa labis na kasamaan ng mga yaong naghahangad ng kapangyarihan at karapatan, oo, maging ang mga yaong maka-hari.\n\n18 Subalit bakit pa ako mangungusap hinggil sa bagay na ito? Sapagkat hindi namin nalalaman kung kayo na rin ay naghahangad ng kapangyarihan. Hindi namin nalalaman kung kayo rin ay mga taksil sa inyong bayan.\n\n19 O pinabayaan ba ninyo kami dahil sa nasa gitna kayo ng ating bayan at kayo ay napaliligiran ng pananggalang, kung kaya’t hindi kayo nagpapadala ng pagkain sa amin, at gayundin ng mga tauhan upang palakasin ang aming mga hukbo?\n\n20 Nalimutan na ba ninyo ang mga kautusan ng Panginoon ninyong Diyos? Oo, nalimutan na ba ninyo ang pagkabihag ng ating mga ama? Nalimutan na ba ninyo na maraming ulit na iniligtas tayo mula sa mga kamay ng ating mga kaaway?\n\n21 O inaakala ninyong ililigtas pa rin tayo ng Panginoon, habang tayo ay nakaupo sa ating mga luklukan at hindi ginagamit ang mga pamamaraang inilaan para sa atin ng Panginoon?\n\n22 Oo, uupo ba kayo sa katamaran samantalang kayo ay napaliligiran ng libu-libong yaon, oo, at sampu-sampung libo, na nauupo rin sa katamaran, samantalang libu-libo ang nasa paligid sa mga hangganan ng lupain ang nagsisibagsak sa pamamagitan ng espada, oo, mga sugatan at duguan?\n\n23 Inaakala ba ninyong ituturing ng Diyos na wala kayong kasalanan samantalang kayo ay nauupong walang kibo at minamasdan ang mga bagay na ito? Dinggin, sinasabi ko sa inyo, Hindi. Ngayon, nais kong tandaan ninyo na sinabi ng Diyos na linisin muna ang loob ng sisidlan, at sa gayon ay malilinis din ang labas ng sisidlan.\n\n24 At ngayon, maliban kung kayo ay magsisisi sa yaong inyong ginawa, at magsimulang bumangon at magsikilos, at magpadala ng pagkain at mga tauhan sa amin, at gayundin kay Helaman, upang maitaguyod niya ang mga yaong bahagi ng ating bayan na nabawi niya, at nang mabawi rin namin ang nalalabi sa ating mga pag-aari sa mga bahaging ito, dinggin, kapaki-pakinabang na hindi tayo makipaglaban pa sa mga Lamanita hanggang sa malinis muna natin ang loob ng ating sisidlan, oo, maging ang pinakamataas na pinuno ng ating pamahalaan.\n\n25 At maliban kung tanggapin ninyo ang aking liham, at lumabas at ipakita sa akin ang tunay na diwa ng kalayaan, at magsikap na palakasin at patibayin ang ating mga hukbo, at magkaloob sa kanila ng pagkain para sa panustos nila, dinggin, mag-iiwan ako ng bahagi ng aking mga maka-kalayaan upang pangalagaan ang bahaging ito ng ating lupain, at iiwan ko ang lakas at mga pagbabasbas ng Diyos sa kanila, upang wala nang ibang kapangyarihan pa ang kumilos laban sa kanila—\n\n26 At ito ay dahil sa kanilang labis na pananampalataya, at kanilang pagtitiis sa kanilang mga pagdurusa—\n\n27 At ako ay magtutungo sa inyo, at kung mayroon man sa inyo na naghahangad sa kalayaan, oo, kung mayroong kahit kislap ng kalayaang natitira, dinggin, ako ay magpupukaw ng mga pag-aaklas sa inyo, maging hanggang sa ang mga yaong naghahangad na magnakaw ng kapangyarihan at karapatan ay malipol na.\n\n28 Oo, dinggin, hindi ako natatakot sa kapangyarihan ni karapatan ninyo, sa halip, sa aking Diyos ako may takot; at ito ay alinsunod sa kanyang mga kautusan na gagamitin ko ang aking espada upang ipagtanggol ang layunin ng aking bayan, at ito ay dahil sa inyong kasamaan kung kaya’t nagdanas kami ng labis na kawalan.\n\n29 Dinggin, panahon na, oo, dumating na ang panahon, na maliban kung imumulat ninyo ang inyong sarili sa pagtatanggol sa inyong bayan at sa inyong mga musmos, ang espada ng katarungan ay nakaumang sa ulunan ninyo; oo, at babagsak ito sa inyo at parurusahan kayo maging hanggang sa inyong ganap na pagkalipol.\n\n30 Dinggin, ako ay naghihintay ng tulong mula sa inyo; at, maliban kung kikilos kayo sa pagtulong sa amin, dinggin, ako ay magtutungo sa inyo, maging sa lupain ng Zarahemla, at hahatawin kayo ng espada, hanggang sa kayo ay mawalan ng kapangyarihan na pigilin ang pag-unlad ng mga taong ito sa layunin ng ating kalayaan.\n\n31 Sapagkat dinggin, hindi pahihintulutan ng Panginoon na mabuhay kayo at maging malakas sa inyong kasamaan upang lipulin ang kanyang mga matwid na tao.\n\n32 Dinggin, inaakala ba ninyo na ililigtas kayo ng Panginoon at maglalabas ng paghahatol laban sa mga Lamanita, samantalang ang kaugalian ng kanilang mga ama ang dahilan ng kanilang poot, oo, at ito ay pinatindi ng mga yaong tumiwalag mula sa atin, samantalang ang kasamaan ninyo ay para sa layunin ng inyong pagmamahal sa kapangyarihan at sa mga walang kabuluhang bagay ng daigdig?\n\n33 Nalalaman ninyong nilalabag ninyo ang mga batas ng Diyos, at nalalaman ninyong niyuyurakan ninyo ang mga ito sa ilalim ng inyong mga paa. Dinggin, sinabi ng Panginoon sa akin: Kung ang mga yaong hinirang ninyo na maging inyong mga gobernador ay hindi magsisisi ng kanilang mga kasalanan at kasamaan, kayo ay aahon upang makidigma laban sa kanila.\n\n34 At ngayon, dinggin, ako, si Moroni, ay napipilitan, alinsunod sa tipang ginawa ko na susundin ang mga kautusan ng aking Diyos; kaya nga nais ko na kayo ay sumunod sa salita ng Diyos, at magpadala kaagad sa akin ng inyong mga pagkain at inyong mga tauhan, at gayundin kay Helaman.\n\n35 At dinggin, kung hindi ninyo gagawin ito ay mabilis akong magtutungo sa inyo; sapagkat dinggin, hindi pahihintulutan ng Diyos na kami ay masawi dahil sa gutom; kaya nga ibibigay niya sa amin ang inyong pagkain, maging kung ito man ay sa pamamagitan ng espada. Ngayon, tiyaking tinutupad ninyo ang salita ng Diyos.\n\n36 Dinggin, ako si Moroni, ang inyong punong kapitan. Hindi ako naghahangad ng kapangyarihan, kundi ang hatakin itong pababa. Hindi ko hinahangad ang papuri ng sanlibutan, kundi ang kaluwalhatian ng aking Diyos, at ang kalayaan at kapakanan ng aking bayan. At sa gayon ko tinatapos ang aking liham.\n\n", "alma 61": "[center][font_size=26]Kabanata 61[/font_size][/center]\n\n[i]Sinabi ni Pahoran kay Moroni ang tungkol sa pag-aaklas at paghihimagsik laban sa pamahalaan—Sinakop ng mga maka-hari ang Zarahemla at nakipagkasundo sa mga Lamanita—Hiningi ni Pahoran ang tulong ng mga sundalo laban sa mga naghihimagsik. Mga 62 B.C.[/i]\n\n1 Dinggin, ngayon, ito ay nangyari na pagkatapos na maipadala ni Moroni ang kanyang liham sa punong gobernador, siya ay nakatanggap ng liham mula kay Pahoran, ang punong gobernador. At ito ang mga salitang natanggap niya:\n\n2 Ako, si Pahoran, na siyang punong gobernador ng lupaing ito, ay ipinadadala ang mga salitang ito kay Moroni, ang punong kapitan ng hukbo. Dinggin, sinasabi ko sa iyo, Moroni, na hindi ako nagagalak sa inyong masisidhing paghihirap, oo, ipinagdadalamhati ito ng aking kaluluwa.\n\n3 Subalit dinggin, may mga nagagalak sa inyong mga paghihirap, oo, kung kaya’t sila ay nagsipag-aklas sa paghihimagsik laban sa akin, at gayundin sa mga yaong aking tao na mga maka-kalayaan, oo, at ang mga yaong naghimagsik ay napakarami.\n\n4 At ang mga yaong naghangad na kunin ang hukumang-luklukan mula sa akin ang dahilan ng labis na kasamaang ito; sapagkat sila ay gumamit ng labis na panghihibok, at naakay nila palayo ang mga puso ng maraming tao, na magiging dahilan ng masidhing paghihirap natin; ipinagkait nila ang ating mga pagkain, at tinakot ang ating mga maka-kalayaan upang hindi sila magtungo sa inyo.\n\n5 At dinggin, itinaboy nila ako mula sa kanilang harapan, at ako ay tumakas patungo sa lupain ng Gedeon, kasama ang kasindami ng mga tauhang nagawa kong makuha.\n\n6 At dinggin, ako ay nagpadala ng pahayag sa bahaging ito ng lupain; at dinggin, dumaragsa sila sa amin sa araw-araw, nang masandatahan, sa pagtatanggol ng kanilang bayan at kanilang kalayaan, at ipaghiganti ang ating mga kaapihan.\n\n7 At sila ay nagtungo sa amin, hanggang sa ang mga yaong nagsipag-aklas sa paghihimagsik laban sa amin ay nalagay sa pangamba, oo, hanggang sa natakot sila sa amin at hindi sila nangahas na sumalakay laban sa amin upang makidigma.\n\n8 Sinakop nila ang lupain, o ang lungsod, ng Zarahemla; sila ay naghirang ng hari sa kanila, at siya ay sumulat sa hari ng mga Lamanita, kung saan siya ay nakipagkasundo sa kanya; kung saang kasunduan ay sumang-ayon siyang pangalagaan ang lungsod ng Zarahemla, kung aling pangangalaga ay inaakala niyang magtutulot sa mga Lamanita na sakupin ang nalalabing lupain, at siya ay iluluklok na hari sa mga taong ito kapag nasakop na sila ng mga Lamanita.\n\n9 At ngayon, sa iyong liham ay binatikos mo ako, subalit hindi ito mahalaga; hindi ako nagagalit, kundi nagagalak sa kadakilaan ng iyong puso. Ako, si Pahoran, ay hindi naghahangad ng kapangyarihan, maliban lamang na mapanatili ko ang aking hukumang-luklukan upang mapangalagaan ko ang mga karapatan at kalayaan ng aking mga tao. Ang aking kaluluwa ay hindi matitinag sa kalayaang yaon kung saan tayo ginawang malaya ng Diyos.\n\n10 At ngayon, dinggin, lalabanan natin ang kasamaan maging hanggang sa pagpapadanak ng dugo. Hindi natin padadanakin ang dugo ng mga Lamanita kung sila ay mananatili sa kanilang sariling lupain.\n\n11 Hindi natin padadanakin ang dugo ng ating mga kapatid kung hindi sila mag-aaklas sa paghihimagsik at hahawak ng espada laban sa atin.\n\n12 Ipasasailalim natin ang ating sarili sa singkaw ng pagkaalipin kung ito ay hinihingi ng katarungan ng Diyos, o kung uutusan niya tayong gawin yaon.\n\n13 Subalit dinggin, hindi niya tayo inuutusang ipailalim natin ang ating sarili sa ating mga kaaway, kundi ang ibigay natin ang ating tiwala sa kanya, at ililigtas niya tayo.\n\n14 Samakatwid, mahal kong kapatid na Moroni, tayo na’t labanan ang kasamaan, at kung anumang kasamaan ang hindi natin malalabanan ng ating mga salita, oo, tulad ng mga paghihimagsik at pagtiwalag, labanan natin ang mga yaon ng ating mga espada, upang mapanatili natin ang ating kalayaan, upang tayo ay magsaya sa dakilang pribilehiyo ng ating simbahan, at sa layunin ng ating Manunubos at ating Diyos.\n\n15 Samakatwid, mabilis kang magtungo sa akin kasama ang ilan sa iyong mga tauhan, at iwanan ang nalalabi sa pamumuno nina Lehi at Tiankum; bigyan mo sila ng kapangyarihan na magpalakad sa digmaan sa bahaging iyan ng lupain, alinsunod sa Espiritu ng Diyos, na diwa rin ng kalayaan na nasa kanila.\n\n16 Dinggin, ako ay nagpadala ng kaunting pagkain sa kanila, upang hindi sila masawi hanggang sa makarating kayo rito sa akin.\n\n17 Mangalap ka ng mga tauhan na makakaya mo sa iyong paghayo rito, at mabilis tayong sasalakay laban sa mga yaong tumiwalag, sa lakas ng ating Diyos alinsunod sa pananampalataya na nasa atin.\n\n18 At sasakupin natin ang lungsod ng Zarahemla, upang tayo ay makakuha ng marami pang pagkain na maipadadala kina Lehi at Tiankum; oo, lalabanan natin sila sa lakas ng Panginoon at wawakasan natin ang labis na kasamaang ito.\n\n19 At ngayon, Moroni, ako ay nagagalak sa pagkakatanggap ng liham mo, sapagkat ako ay nababahala nang bahagya hinggil sa kung ano ang aming gagawin, kung magiging makatarungan ba sa amin ang salakayin ang ating mga kapatid.\n\n20 Subalit sinabi mo, maliban kung magsisisi sila ay inuutusan ka ng Panginoon na salakayin mo sila.\n\n21 Tiyaking palakasin mo sina Lehi at Tiankum sa Panginoon; sabihin sa kanila na huwag matakot, sapagkat ililigtas sila ng Diyos, oo, at lahat din ng yaong hindi natitinag sa yaong kalayaang kung saan sila ginawang malaya ng Diyos. At ngayon, tinatapos ko ang aking liham sa mahal kong kapatid na si Moroni.\n\n", "alma 62": "[center][font_size=26]Kabanata 62[/font_size][/center]\n\n[i]Humayo si Moroni upang tulungan si Pahoran sa lupain ng Gedeon—Ipinapatay ang mga maka-hari na tumangging ipagtanggol ang kanilang bayan—Nabawi nina Pahoran at Moroni ang Nephihas—Maraming Lamanita ang nakiisa sa mga tao ni Ammon—Pinatay ni Tiankum si Amoron at napatay rin siya—Naitaboy ang mga Lamanita mula sa lupain, at naitatag ang kapayapaan—Si Helaman ay bumalik sa pagmiministeryo at pinatatag ang Simbahan. Mga 62–57 B.C.[/i]\n\n1 At ngayon, ito ay nangyari na nang matanggap ni Moroni ang liham, lumakas ang kanyang loob, at napuspos ng labis na kagalakan dahil sa katapatan ni Pahoran, na hindi rin siya taksil sa kalayaan at layunin ng kanyang bayan.\n\n2 Subalit labis din siyang nagdalamhati dahil sa kasamaan ng mga yaong nagtaboy kay Pahoran mula sa hukumang-luklukan, oo, sa madaling salita, dahil sa mga yaong naghimagsik laban sa kanilang bayan at gayundin sa kanilang Diyos.\n\n3 At ito ay nangyari na nagsama si Moroni ng maliit na bilang ng mga tauhan, alinsunod sa kahilingan ni Pahoran, at ibinigay kina Lehi at Tiankum ang kapangyarihan sa nalalabi sa kanyang hukbo, at siya ay humayo patungo sa lupain ng Gedeon.\n\n4 At itinaas niya ang bandila ng kalayaan sa bawat lugar na kanyang pinasok, at nangalap ng ilan mang hukbo na makakaya niya sa buong paglalakbay niya patungo sa lupain ng Gedeon.\n\n5 At ito ay nangyari na libu-libo ang dumagsa sa kanyang bandila, at humawak ng kanilang mga espada sa pagtatanggol ng kanilang kalayaan, upang hindi sila madala sa pagkaalipin.\n\n6 At sa gayon, nang makapangalap si Moroni ng ilan mang tauhan na nakaya niya sa kanyang buong paglalakbay, siya ay nagtungo sa lupain ng Gedeon; at sa pagsanib ng kanyang mga hukbo sa mga yaong kay Pahoran, sila ay naging napakalakas, maging sa mas malakas pa kaysa sa mga tauhan ni Pacos, na siyang hari ng mga yaong tumiwalag na nagtaboy sa mga maka-kalayaan palabas ng lupain ng Zarahemla at sumakop sa lupain.\n\n7 At ito ay nangyari na bumaba sina Moroni at Pahoran kasama ang kanilang mga hukbo patungo sa lupain ng Zarahemla, at sinalakay ang lungsod, at hinarap ang mga tauhan ni Pacos, hanggang sa sila ay nakipagdigma.\n\n8 At dinggin, napatay si Pacos at ang kanyang mga tauhan ay mga dinalang bihag, at ibinalik si Pahoran sa kanyang hukumang-luklukan.\n\n9 At tinanggap ng mga tauhan ni Pacos ang kanilang hatol, alinsunod sa batas, at gayundin ang mga yaong maka-hari na nadakip at itinapon sa bilangguan; at sila ay binitay alinsunod sa batas; oo, ang mga yaong tauhan ni Pacos at ang mga yaong maka-hari, kung sinuman ang tumangging humawak ng kanilang mga sandata sa pagtatanggol ng kanilang bayan, sa halip ay labanan ito, ay ipinapatay.\n\n10 At sa gayon kinailangan na ang batas na ito ay mahigpit na ipatupad para sa kaligtasan ng kanilang bayan; oo, at sinumang matagpuang tinatanggihan ang kanilang kalayaan ay kaagad na binibitay alinsunod sa batas.\n\n11 At sa gayon nagtapos ang ikatatlumpung taon ng panunungkulan ng mga hukom sa mga tao ni Nephi; matapos maibalik nina Moroni at Pahoran ang kapayapaan sa lupain ng Zarahemla, sa kanilang sariling mga tao, matapos ipataw ang kamatayan sa lahat ng yaong hindi tapat sa layunin ng kalayaan.\n\n12 At ito ay nangyari na sa pagsisimula ng ikatatlumpu’t isang taon ng panunungkulan ng mga hukom sa mga tao ni Nephi, si Moroni ay kaagad nag-utos na magpadala ng mga pagkain, at isang hukbo rin ng anim na libong tauhan ang ipinadala kay Helaman, upang matulungan siya sa pangangalaga sa bahaging yaon ng lupain.\n\n13 At iniutos din niya na isang hukbo ng anim na libong tauhan, na may sapat na dami ng pagkain, ang ipadala sa mga hukbo nina Lehi at Tiankum. At ito ay nangyari na ginawa ito upang mapatibay ang lupain laban sa mga Lamanita.\n\n14 At ito ay nangyari na sina Moroni at Pahoran, matapos mag-iwan ng isang malaking pangkat ng mga tauhan sa lupain ng Zarahemla, ay naglakbay kasama ang isang malaking pangkat ng mga tauhan patungo sa lupain ng Nephihas, na naninindigang paaalisin ang mga Lamanita sa lungsod na yaon.\n\n15 At ito ay nangyari na habang naglalakbay sila patungo sa lupain, sila ay nakadakip ng isang malaking pangkat ng mga tauhan ng mga Lamanita, at pinatay ang marami sa kanila, at kinuha ang kanilang mga pagkain at kanilang mga sandata ng digmaan.\n\n16 At ito ay nangyari na matapos nilang dakpin sila, kanilang pinapasok sila sa isang tipan na hindi na sila muling hahawak pa ng kanilang mga sandata ng digmaan laban sa mga Nephita.\n\n17 At nang sila ay makipagtipan, kanilang ipinadala sila na manirahang kasama ang mga tao ni Ammon, at sila ay may bilang na mga apat na libo na mga hindi napatay.\n\n18 At ito ay nangyari na matapos nilang ipadala sila, ipinagpatuloy nila ang kanilang paglalakbay patungo sa lupain ng Nephihas. At ito ay nangyari na nang makarating sila sa lungsod ng Nephihas, itinayo nila ang kanilang mga tolda sa kapatagan ng Nephihas, na malapit sa lungsod ng Nephihas.\n\n19 Ngayon, nais ni Moroni na ang mga Lamanita ay sumalakay upang makidigma sa kanila, sa kapatagan; subalit ang mga Lamanita, nalalaman ang kanilang labis na katapangan, at namamalas ang kalakihan ng kanilang bilang, kaya nga, sila ay hindi nangahas na sumalakay upang labanan sila; kaya nga hindi sila sumalakay upang makidigma sa araw na yaon.\n\n20 At nang sumapit ang gabi, si Moroni ay humayo sa kadiliman ng gabi, at nagtungo sa tuktok ng pader upang manmanan kung saang bahagi ng lungsod ikinukuta ng mga Lamanita ang kanilang hukbo.\n\n21 At ito ay nangyari na nasa silangan sila, malapit sa may pasukan; at silang lahat ay natutulog. At ngayon, si Moroni ay nagbalik sa kanyang hukbo, at nag-utos na kaagad silang maghanda ng matitibay na lubid at mga hagdanan, upang ibaba mula sa tuktok ng pader papasok sa loob na bahagi ng muog.\n\n22 At ito ay nangyari na inutusan ni Moroni na humayo ang kanyang mga tauhan at umakyat sa tuktok ng pader, at ibaba ang kanilang sarili sa bahaging yaon ng lungsod, oo, maging sa kanluran, kung saan hindi ikinuta ng mga Lamanita ang kanilang mga hukbo.\n\n23 At ito ay nangyari na nakababa silang lahat sa lungsod samantalang gabi pa, sa pamamagitan ng kanilang matitibay na lubid at mga hagdanan; sa gayon, nang sumapit ang umaga, silang lahat ay nasa loob na ng mga pader ng lungsod.\n\n24 At ngayon, nang magising ang mga Lamanita at nakita na ang mga hukbo ni Moroni ay nasa loob na ng mga pader, sila ay labis na natakot, kung kaya nga’t nagsipanakbuhan sila papalabas sa may daanan.\n\n25 At ngayon, nang makita ni Moroni na sila ay nagsisitakas palayo sa kanya, inutusan niyang humayo ang kanyang mga tauhan laban sa kanila, at pinatay ang marami, at pinaligiran ang marami pang iba, at dinala silang mga bihag; at ang nalalabi sa kanila ay nagsitakas patungo sa lupain ng Moroni, na nasa mga hangganan malapit sa dalampasigan.\n\n26 Sa gayon nakuha nina Moroni at Pahoran ang pag-aari ng lungsod ng Nephihas na walang nawala ni isang katao; at marami sa mga Lamanita ang napatay.\n\n27 Ngayon, ito ay nangyari na marami sa mga Lamanita na mga bihag ang nagnais na mapabilang sa mga tao ni Ammon at maging malalayang tao.\n\n28 At ito ay nangyari na kasindami ng nagnais, sa kanila ay ipinagkaloob ang naaayon sa kanilang mga naisin.\n\n29 Samakatwid, lahat ng bihag na mga Lamanita ay napabilang sa mga tao ni Ammon, at nagsimulang magsumikap nang labis, binubungkal ang lupa, nagtatanim ng lahat ng uri ng butil, at nag-aalaga ng mga kawan ng tupa at kawan ng baka ng bawat uri; at sa gayon naalisan ang mga Nephita ng malaking pasanin; oo, hanggang sa sila ay mawalan na ng lahat ng bihag na mga Lamanita.\n\n30 Ngayon, ito ay nangyari na si Moroni, matapos niyang makuha ang pag-aari ng lungsod ng Nephihas, matapos makadakip ng maraming bihag, na labis na nakapagbawas sa mga hukbo ng mga Lamanita, at matapos mabawi ang marami sa mga Nephita na mga nadalang bihag, na nagpalakas sa hukbo ni Moroni nang labis-labis; kaya nga, si Moroni ay humayo mula sa lupain ng Nephihas patungo sa lupain ng Lehi.\n\n31 At ito ay nangyari na nang makita ng mga Lamanita na sumasalakay si Moroni sa kanila, muli silang natakot at nagsitakas mula sa harapan ng hukbo ni Moroni.\n\n32 At ito ay nangyari na tinugis sila ni Moroni at ng kanyang hukbo sa bawat lungsod, hanggang sa makaharap nila sina Lehi at Tiankum; at ang mga Lamanita ay nagsitakas mula kina Lehi at Tiankum, maging hanggang sa mga hangganan na malapit sa dalampasigan, hanggang sa sila ay makarating sa lupain ng Moroni.\n\n33 At sama-samang nagtipon ang lahat ng hukbo ng mga Lamanita hanggang sa silang lahat ay naging iisang hukbo sa lupain ng Moroni. Ngayon, si Amoron, ang hari ng mga Lamanita, ay kasama rin nila.\n\n34 At ito ay nangyari na nagtayo ng kuta sina Moroni at Lehi at Tiankum kasama ang kanilang mga hukbo sa paligid sa mga hangganan ng lupain ng Moroni, hanggang sa mapaligiran ang mga Lamanita sa mga hangganan ng ilang sa timog, at sa mga hangganan ng ilang sa silangan.\n\n35 At sa gayon sila nagtayo ng kuta sa gabi. Sapagkat dinggin, ang mga Nephita at ang mga Lamanita rin ay pagod dahil sa kahabaan ng paglalakbay; kaya nga hindi sila nag-isip na gumawa ng anumang pakana sa gabi, maliban kay Tiankum; sapagkat siya ay labis na nagalit kay Amoron, sapagkat naniniwala siya na si Amoron at si Amalikeo na kanyang kapatid ang dahilan ng malaki at matagal na digmaang ito sa pagitan nila at ng mga Lamanita, na naging dahilan ng napakaraming digmaan at pagdanak ng dugo, oo, at ng masidhing taggutom.\n\n36 At ito ay nangyari na si Tiankum sa kanyang galit ay nagtungo sa kuta ng mga Lamanita, at ibinaba ang kanyang sarili sa mga pader ng lungsod. At siya ay humayong may dalang lubid, sa bawat dako, hanggang sa natagpuan niya ang hari; at kanyang pinukol siya ng sibat, na tumuhog sa kanya sa malapit sa puso. Subalit dinggin, nagising ng hari ang kanyang mga tagapagsilbi bago siya namatay, kung kaya’t tinugis nila si Tiankum, at pinatay siya.\n\n37 Ngayon, ito ay nangyari na nang malaman nina Lehi at Moroni na patay na si Tiankum, labis silang nalungkot; sapagkat dinggin, siya ay isang lalaking buong giting na nakipaglaban para sa kanyang bayan, oo, isang tunay na kaibigan ng kalayaan; at nagdanas siya ng napakaraming masisidhing paghihirap. Subalit dinggin, siya ay patay na, at yumaon sa lakad ng buong lupa.\n\n38 Ngayon, ito ay nangyari na humayo si Moroni kinabukasan, at sinalakay ang mga Lamanita, hanggang sa kanilang pinagpapatay sila nang may labis na pagkatay; at kanilang naitaboy silang palabas ng lupain; at nagsitakas sila, maging sa hindi na sila bumalik pa sa panahong yaon laban sa mga Nephita.\n\n39 At sa gayon nagtapos ang ikatatlumpu’t isang taon ng panunungkulan ng mga hukom sa mga tao ni Nephi; at sa gayon sila nagkaroon ng mga digmaan, at pagdanak ng dugo, at taggutom, at paghihirap, sa loob ng maraming taon.\n\n40 At nagkaroon ng mga pagpaslang, at alitan, at pagtiwalag, at lahat ng uri ng kasamaan sa mga tao ni Nephi; gayunpaman, alang-alang sa mga matwid, oo, dahil sa mga panalangin ng mga matwid, sila ay naligtas.\n\n41 Subalit dinggin, dahil sa labis na katagalan ng digmaan na namagitan sa mga Nephita at sa mga Lamanita, marami ang naging matitigas, dahil sa labis na katagalan ng digmaan; at marami ang napalambot dahil sa kanilang mga paghihirap, kung kaya nga’t sila ay nagpakumbaba sa harapan ng Diyos, maging sa kailaliman ng pagpapakumbaba.\n\n42 At ito ay nangyari na matapos patibayin ni Moroni ang mga yaong bahagi ng lupain na pinakalantad sa mga Lamanita, hanggang sa maging sapat ang lakas ng mga ito, siya ay nagbalik sa lungsod ng Zarahemla; at nagbalik din si Helaman sa lugar na kanyang mana; at muling naitatag ang kapayapaan sa mga tao ni Nephi.\n\n43 At ibinigay ni Moroni ang kapangyarihan sa kanyang mga hukbo sa mga kamay ng kanyang anak na nagngangalang Moronihas; at siya ay namahinga sa kanyang sariling bahay upang magugol niya ang nalalabi sa kanyang mga araw sa kapayapaan.\n\n44 At si Pahoran ay nagbalik sa kanyang hukumang-luklukan; at si Helaman ay muling nagbalik sa pangangaral sa mga tao ng salita ng Diyos; sapagkat sa dami ng digmaan at alitan ay kinailangang magkaroong muli ng kaayusan sa simbahan.\n\n45 Samakatwid, si Helaman at ang kanyang mga kapatid ay humayo at ipinahayag ang salita ng Diyos nang may labis na kapangyarihan sa pagpapaniwala sa maraming tao tungkol sa kanilang kasamaan, na nagdulot sa kanila na magsisi ng kanilang mga kasalanan at magpabinyag sa Panginoon nilang Diyos.\n\n46 At ito ay nangyari na muli nilang itinatag ang simbahan ng Diyos sa lahat ng dako ng buong lupain.\n\n47 Oo, at gumawa ng mga tuntunin hinggil sa batas. At ang kanilang mga hukom at ang kanilang mga punong hukom ay pinili.\n\n48 At ang mga tao ni Nephi ay nagsimula muling umunlad sa lupain, at nagsimulang dumami at muling maging makapangyarihan sa lupain. At nagsimula silang magsiyaman nang labis.\n\n49 Subalit sa kabila ng kanilang mga kayamanan, o kanilang lakas, o kanilang kasaganaan, hindi sila iniangat sa kapalaluan ng kanilang mga paningin; ni hindi sila naging mabagal sa pag-alala sa Panginoon nilang Diyos; kundi labis na nagpakumbaba sila ng kanilang sarili sa kanyang harapan.\n\n50 Oo, naalala nila kung gaano kadakila ang mga bagay na ginawa ng Panginoon para sa kanila, na kanyang iniligtas sila mula sa kamatayan, at mula sa mga gapos, at mula sa mga bilangguan, at mula sa lahat ng uri ng paghihirap; at kanyang iniligtas sila mula sa mga kamay ng kanilang mga kaaway.\n\n51 At patuloy silang nanalangin sa Panginoon nilang Diyos, kung kaya nga’t pinagpala sila ng Panginoon, alinsunod sa kanyang salita, kung kaya’t sila ay naging makapangyarihan at umunlad sa lupain.\n\n52 At ito ay nangyari na naganap ang lahat ng ito. At si Helaman ay namatay, sa ikatatlumpu’t limang taon ng panunungkulan ng mga hukom sa mga tao ni Nephi.\n\n", "alma 63": "[center][font_size=26]Kabanata 63[/font_size][/center]\n\n[i]Napasakamay ni Siblon at, kalaunan, ni Helaman ang mga banal na talaan—Maraming Nephita ang naglakbay sa lupaing pahilaga—Si Hagot ay gumawa ng mga sasakyang-dagat, na naglayag sa kanlurang dagat—Tinalo ni Moronihas ang mga Lamanita sa digmaan. Mga 56–52 B.C.[/i]\n\n1 At ito ay nangyari na sa pagsisimula ng ikatatlumpu’t anim na taon ng panunungkulan ng mga hukom sa mga tao ni Nephi, na napasakamay ni Siblon ang pag-iingat ng mga yaong banal na bagay na ibinigay kay Helaman ni Alma.\n\n2 At siya ay isang matwid na tao, at lumakad siya nang matwid sa harapan ng Diyos; at pinagsikapan niyang patuloy na gumawa ng mabuti, na sundin ang mga kautusan ng Panginoon niyang Diyos; at gayundin ang kanyang kapatid.\n\n3 At ito ay nangyari na namatay na rin si Moroni. At sa gayon nagtapos ang ikatatlumpu’t anim na taon ng panunungkulan ng mga hukom.\n\n4 At ito ay nangyari na sa ikatatlumpu’t pitong taon ng panunungkulan ng mga hukom, may malaking pangkat ng kalalakihan, maging hanggang sa bilang na limang libo at apat na raang katao, kasama ang kanilang mga asawa at kanilang mga anak, ang lumisan sa lupain ng Zarahemla patungo sa lupaing pahilaga.\n\n5 At ito ay nangyari na si Hagot, siya na labis na mausisang lalaki, kaya nga, siya ay humayo at gumawa ng isang napakalaking sasakyang-dagat, sa mga hangganan ng lupaing Masagana, sa may lupaing Kapanglawan, at pinalayag ito sa may kanlurang dagat, sa may makitid na daanan na tumutuloy sa lupaing pahilaga.\n\n6 At dinggin, marami sa mga Nephita ang lumulan doon at naglayag na may dalang maraming pagkain, at marami ring kababaihan at maliliit na bata; at tinahak nila ang kanilang landas na pahilaga. At sa gayon nagtapos ang ikatatlumpu’t pitong taon.\n\n7 At sa ikatatlumpu’t walong taon, ang lalaking ito ay gumawa ng iba pang mga sasakyang-dagat. At ang naunang sasakyang-dagat ay nagbalik din, at marami pang tao ang lumulan dito; at nagdala rin sila ng maraming pagkain, at muling naglayag patungo sa lupaing pahilaga.\n\n8 At ito ay nangyari na wala nang narinig pa hinggil sa kanila. At ipinalagay naming sila ay nangalunod sa kailaliman ng dagat. At ito ay nangyari na isa pang sasakyang-dagat ang naglayag din; at kung saanman ito nagtungo ay hindi namin nalalaman.\n\n9 At ito ay nangyari na sa taong ito, maraming tao ang nagtungo sa lupaing pahilaga. At sa gayon nagtapos ang ikatatlumpu’t walong taon.\n\n10 At ito ay nangyari na sa ikatatlumpu’t siyam na taon ng panunungkulan ng mga hukom, si Siblon ay namatay na rin, at si Corianton ay nagtungo sa lupaing pahilaga sa isang sasakyang-dagat, upang magdala ng mga pagkain sa mga taong nagtungo sa lupaing yaon.\n\n11 Samakatwid, kinailangang igawad ni Siblon ang mga yaong banal na bagay, bago ang kanyang kamatayan sa anak ni Helaman, na nagngangalang Helaman, na tinawag alinsunod sa pangalan ng kanyang ama.\n\n12 Ngayon, dinggin, ang lahat ng yaong nauukit na nasa pag-iingat ni Helaman ay isinulat at ipinahayag sa mga anak ng tao sa lahat ng dako ng buong lupain, maliban sa mga yaong bahaging ipinag-utos ni Alma na hindi nararapat na ipahayag.\n\n13 Gayunpaman, ang mga bagay na ito ay pananatilihing banal, at ipapasa-pasa sa bawat sali’t salinlahi; kaya nga, sa taong ito, ang mga yaon ay iginawad kay Helaman bago ang kamatayan ni Siblon.\n\n14 At ito rin ay nangyari na sa taong ito, may ilang tumiwalag na nakiisa sa mga Lamanita; at sila ay muling napukaw na magalit laban sa mga Nephita.\n\n15 At sa taon ding ito ay sumalakay sila nang may napakalaking hukbo upang makidigma laban sa mga tao ni Moronihas, o laban sa hukbo ni Moronihas, kung saan sila ay nadaig at muling naitaboy sa kanilang sariling mga lupain, na nagdanas ng malaking kawalan.\n\n16 At sa gayon nagtapos ang ikatatlumpu’t siyam na taon ng panunungkulan ng mga hukom sa mga tao ni Nephi.\n\n17 At sa gayon nagtapos ang ulat ni Alma, at ni Helaman, na kanyang anak, at gayundin ni Siblon, na anak niya.\n\n", "hel 1": "[center][font_size=26]Ang Aklat ni Helaman[/font_size][/center]\n\nIsang ulat ng mga Nephita. Ang kanilang mga digmaan at alitan, at kanilang mga pagtatalu-talo. At gayundin ang mga propesiya ng maraming banal na propeta, bago ang pagparito ni Cristo, ayon sa mga tala ni Helaman, na anak na lalaki ni Helaman, at ayon din sa mga tala ng kanyang mga anak na lalaki, maging hanggang sa pagparito ni Cristo. At marami rin sa mga Lamanita ang nagbalik-loob. Isang ulat ng kanilang pagbabalik-loob. Isang ulat ng pagkamatwid ng mga Lamanita, at ng kasamaan at mga karumal-dumal na gawain ng mga Nephita, ayon sa tala ni Helaman at ng kanyang mga anak na lalaki, maging hanggang sa pagparito ni Cristo, na tinatawag na aklat ni Helaman, at iba pa.\n\n[center][font_size=26]Kabanata 1[/font_size][/center]\n\n[i]Ang ikalawang Pahoran ay naging punong hukom at pinaslang ni Kiskumen—Nanungkulan si Pacumeni sa hukumang-luklukan—Pinamunuan ni Coriantumer ang hukbo ng mga Lamanita, sinakop ang Zarahemla, at pinatay si Pacumeni—Natalo ni Moronihas ang mga Lamanita at nabawi ang Zarahemla, at si Coriantumer ay napatay. Mga 52–50 B.C.[/i]\n\n1 At ngayon, dinggin, ito ay nangyari na sa pagsisimula ng ikaapatnapung taon ng panunungkulan ng mga hukom sa mga tao ni Nephi, nagsimulang magkaroon ng isang malubhang suliranin sa mga tao ng mga Nephita.\n\n2 Sapagkat dinggin, si Pahoran ay namatay at yumaon sa lakad ng buong lupa; kaya nga nagsimulang magkaroon ng isang malubhang alitan hinggil sa kung sino ang nararapat humalili sa hukumang-luklukan sa magkakapatid, na mga anak na lalaki ni Pahoran.\n\n3 Ngayon, ito ang kanilang mga pangalan na naglaban-laban para sa hukumang-luklukan, na naging dahilan din ng paglalaban-laban ng mga tao: sina Pahoran, Paanchi, at Pacumeni.\n\n4 Ngayon, hindi lamang ito ang mga anak ni Pahoran (sapagkat marami siyang anak), subalit sila itong naglaban-laban para sa hukumang-luklukan; kaya nga sila ay naging dahilan ng tatlong paghahati-hati sa mga tao.\n\n5 Gayunpaman, ito ay nangyari na si Pahoran ang hinirang ng tinig ng mga tao na maging punong hukom at gobernador sa mga tao ni Nephi.\n\n6 At ito ay nangyari na si Pacumeni, nang matanto niya na hindi niya matatamo ang hukumang-luklukan, siya ay nakiisa sa tinig ng mga tao.\n\n7 Subalit dinggin, si Paanchi, at ang yaong bahagi ng mga tao na nagnanais na siya ang kanilang maging gobernador, ay labis na napoot; kaya nga, hahayo na sana siya upang hibuking palayo ang mga taong yaon na mag-aklas sa paghihimagsik laban sa kanilang mga kapatid.\n\n8 At ito ay nangyari na nang gagawin na niya ito, dinggin, siya ay dinakip, at nilitis alinsunod sa tinig ng mga tao, at hinatulan ng kamatayan; sapagkat siya ay nag-aklas sa paghihimagsik at hinangad na wasakin ang kalayaan ng mga tao.\n\n9 Ngayon, nang matanto ng mga yaong taong nagnanais na siya ang kanilang maging gobernador na siya ay hinatulan ng kamatayan, samakatwid, sila ay nagalit, at dinggin, sila ay nagpasugo ng isang Kiskumen, maging sa hukumang-luklukan ni Pahoran, at pinaslang si Pahoran habang siya ay nakaupo sa hukumang-luklukan.\n\n10 At siya ay tinugis ng mga tagapagsilbi ni Pahoran; subalit dinggin, napakabilis ng pagtakas ni Kiskumen na walang sinuman ang nakahabol sa kanya.\n\n11 At siya ay nagtungo sa mga yaong nagsugo sa kanya, at silang lahat ay nakipagtipan, oo, nangangako sa kanilang walang katapusang Lumikha, na hindi nila sasabihin sa kaninuman na pinaslang ni Kiskumen si Pahoran.\n\n12 Samakatwid, si Kiskumen ay hindi nakilala sa mga tao ni Nephi, sapagkat siya ay nakabalatkayo sa panahong pinaslang niya si Pahoran. At si Kiskumen at ang kanyang pangkat, na nakipagtipan sa kanya, ay inihalubilo ang kanilang sarili sa mga tao sa paraang silang lahat ay hindi matutuklasan; subalit kasindami ng natuklasan ay hinatulan ng kamatayan.\n\n13 At ngayon, dinggin, si Pacumeni ay hinirang alinsunod sa tinig ng mga tao na maging punong hukom at gobernador sa mga tao, upang manungkulang kahalili ng kanyang kapatid na si Pahoran; at ito ay alinsunod sa kanyang karapatan. At ang lahat ng ito ay naganap sa ikaapatnapung taon ng panunungkulan ng mga hukom; at ito ay nagtapos.\n\n14 At ito ay nangyari na sa ikaapatnapu’t isang taon ng panunungkulan ng mga hukom, nangalap ang mga Lamanita ng hindi mabilang na hukbo ng mga tauhan, at sinandatahan sila ng mga espada, at ng mga simitar at ng mga busog, at ng mga palaso, at ng mga baluti sa ulo, at ng mga baluti sa dibdib, at ng lahat ng uri ng pananggalang ng bawat uri.\n\n15 At muli silang sumalakay upang sumagupa sa digmaan laban sa mga Nephita. At sila ay pinamunuan ng isang lalaki na nagngangalang Coriantumer; at siya ay inapo ni Zarahemla; at isa siyang tumiwalag mula sa mga Nephita; at isa siyang malaki at malakas na lalaki.\n\n16 Samakatwid, ang hari ng mga Lamanita na ang pangalan ay Tubalot, na anak na lalaki ni Amoron, sa pag-aakala na si Coriantumer, na isang malakas na lalaki, ay maaaring manaig laban sa mga Nephita, sa pamamagitan ng kanyang lakas at gayundin sa pamamagitan ng kanyang kahanga-hangang karunungan, kung kaya nga’t sa pamamagitan ng pagpapasugo sa kanya ay matamo niya ang kapangyarihan sa mga Nephita—\n\n17 Samakatwid, kanyang pinukaw sila na magalit, at kinalap niya ang kanyang mga hukbo, at hinirang niya si Coriantumer na maging pinuno nila, at iniutos na humayo sila patungo sa lupain ng Zarahemla upang makidigma laban sa mga Nephita.\n\n18 At ito ay nangyari na dahil sa labis na alitan at napakaraming suliranin sa pamahalaan, na hindi sila nakapagtalaga ng sapat na bantay sa lupain ng Zarahemla; sapagkat ipinalagay nila na ang mga Lamanita ay hindi mangangahas na pasukin ang pusod ng kanilang mga lupain upang lusubin ang yaong dakilang lungsod ng Zarahemla.\n\n19 Subalit ito ay nangyari na humayo si Coriantumer sa unahan ng kanyang napakalaking hukbo, at sinalakay ang mga naninirahan sa lungsod, at naging napakabilis ng kanilang pagsulong na wala nang panahon pa upang makalap ng mga Nephita ang kanilang mga hukbo.\n\n20 Anupa’t pinatay ni Coriantumer ang bantay sa pasukan ng lungsod, at humayong kasama ang kanyang buong hukbo papasok ng lungsod, at pinatay nila ang lahat ng humadlang sa kanila, hanggang sa maangkin nila ang buong lungsod.\n\n21 At ito ay nangyari na si Pacumeni, na siyang punong hukom, ay tumakas sa harapan ni Coriantumer, maging hanggang sa mga pader ng lungsod. At ito ay nangyari na pinaghahampas siya ni Coriantumer sa may pader hanggang sa siya ay mamatay. At sa gayon nagtapos ang mga araw ni Pacumeni.\n\n22 At ngayon, nang matanto ni Coriantumer na nasa pag-aari na niya ang lungsod ng Zarahemla, at nakitang nagsitakas ang mga Nephita sa kanilang harapan, at mga napatay, at nadakip, at itinapon sa bilangguan, at na nakamtan niya ang pag-aari ng pinakamalakas na muog sa buong lupain, siya ay nagkalakas-loob kung kaya’t pasugod na sana siya sa lahat ng lupain.\n\n23 At ngayon, hindi siya nanatili sa lupain ng Zarahemla, kundi humayo siyang kasama ang isang malaking hukbo, maging patungo sa lungsod ng Masagana; sapagkat nanindigan siyang sumalakay at hawiin ang kanyang daraanan gamit ang espada, upang matamo niya ang mga hilagang bahagi ng lupain.\n\n24 At, iniisip na ang kanilang pinaka-lakas ay nasa gitna ng lupain, kaya nga siya ay humayo, hindi nagbigay ng panahon sa kanila na sama-samang matipon ang kanilang sarili maliban lamang sa maliliit na pangkat; at sa pamamaraang ito kanilang sinalakay sila at pinabagsak sila sa lupa.\n\n25 Subalit dinggin, ang paghayong ito ni Coriantumer sa gitna ng lupain ang nagbigay kay Moronihas ng malaking kalamangan sa kanila, sa kabila ng malaking bilang ng mga Nephita na napatay.\n\n26 Sapagkat dinggin, inakala ni Moronihas na ang mga Lamanita ay hindi mangangahas na pasukin ang gitna ng lupain, kundi sasalakayin nila ang mga lungsod sa paligid na nasa mga hangganan tulad ng kanilang ginawa noon; kaya nga ipinag-utos ni Moronihas na ang kanilang malalakas na hukbo ay pangalagaan ang mga yaong bahagi na nasa paligid na malapit sa mga hangganan.\n\n27 Subalit dinggin, ang mga Lamanita ay hindi natakot alinsunod sa kanyang nais, kundi pinasok nila ang gitna ng lupain, at sinakop ang kabiserang lungsod na lungsod ng Zarahemla, at humayo sa mga pinaka-kabiserang bahagi ng lupain, pinapatay ang mga tao nang may matinding pagkatay, kapwa kalalakihan, kababaihan, at maliliit na bata, inaangkin ang maraming lungsod at ang maraming muog.\n\n28 Subalit nang matuklasan ito ni Moronihas, kaagad niyang isinugo si Lehi na kasama ang isang hukbo na lumigid upang hadlangan sila bago sila makarating sa lupaing Masagana.\n\n29 At gayon nga ang ginawa niya; at kanyang nahadlangan sila bago sila nakarating sa lupaing Masagana, at nakidigma sa kanila, hanggang sa nagsimula silang magsiurong patungo sa lupain ng Zarahemla.\n\n30 At ito ay nangyari na hinadlangan sila ni Moronihas sa kanilang pag-urong, at nakidigma sa kanila, hanggang sa ito ay naging isang labis na madugong digmaan; oo, marami ang napatay, at natagpuan ding kabilang sa mga yaong napatay si Coriantumer.\n\n31 At ngayon, dinggin, ang mga Lamanita ay hindi makaurong saanmang panig, ni sa hilaga, ni sa timog, ni sa silangan, ni sa kanluran man, sapagkat sila ay napaligiran sa lahat ng panig ng mga Nephita.\n\n32 At sa gayon ipinasubo ni Coriantumer ang mga Lamanita sa gitna ng mga Nephita, hanggang sa sila ay mapailalim sa kapangyarihan ng mga Nephita, at siya rin ay napatay, at isinuko ng mga Lamanita ang kanilang sarili sa mga kamay ng mga Nephita.\n\n33 At ito ay nangyari na inangking muli ni Moronihas ang lungsod ng Zarahemla, at ipinag-utos na ang mga Lamanita na mga nadalang bihag ay paalisin sa lupain nang mapayapa.\n\n34 At sa gayon nagtapos ang ikaapatnapu’t isang taon ng panunungkulan ng mga hukom.\n\n", "hel 2": "[center][font_size=26]Kabanata 2[/font_size][/center]\n\n[i]Si Helaman, ang anak na lalaki ni Helaman, ay naging punong hukom—Pinamunuan ni Gadianton ang pangkat ni Kiskumen—Pinatay ng tagapagsilbi ni Helaman si Kiskumen, at ang pangkat ni Gadianton ay nagsitakas patungo sa ilang. Mga 50–49 B.C.[/i]\n\n1 At ito ay nangyari na sa ikaapatnapu’t dalawang taon ng panunungkulan ng mga hukom, matapos na muling maitatag ni Moronihas ang kapayapaan sa pagitan ng mga Nephita at ng mga Lamanita, dinggin, wala ni isa man ang maaaring manungkulan sa hukumang-luklukan; kaya nga nagsimulang magkaroong muli ng alitan sa mga tao hinggil sa kung sino ang manunungkulan sa hukumang-luklukan.\n\n2 At ito ay nangyari na si Helaman, na anak ni Helaman, ay hinirang na manungkulan sa hukumang-luklukan, sa pamamagitan ng tinig ng mga tao.\n\n3 Subalit dinggin, si Kiskumen, na siyang pumaslang kay Pahoran, ay nag-abang upang mapatay rin si Helaman; at siya ay itinaguyod ng kanyang pangkat, na mga nakipagtipan na walang sinumang makaaalam ng kanyang kasamaan.\n\n4 Sapagkat may isang Gadianton, na napakabihasa sa maraming salita, at gayundin sa kanyang katusuhan, upang ipagpatuloy ang lihim na gawain ng pagpaslang at ng panloloob; kaya nga siya ang naging pinuno ng pangkat ni Kiskumen.\n\n5 Samakatwid, kanyang hinibok sila, at gayundin si Kiskumen, na kung kanilang iuupo siya sa hukumang-luklukan ay ipagkakaloob niya sa mga yaong nabibilang sa kanyang pangkat na iluklok sila sa kapangyarihan at karapatan sa mga tao; kaya nga hinangad ni Kiskumen na patayin si Helaman.\n\n6 At ito ay nangyari na nang humayo siya patungo sa hukumang-luklukan upang patayin si Helaman, dinggin, isa sa mga tagapagsilbi ni Helaman, na lumabas sa gabi, at matapos matamo, sa pamamagitan ng pagbabalatkayo, ang kaalaman tungkol sa mga yaong plano na inilatag ng pangkat na ito upang patayin si Helaman—\n\n7 At ito ay nangyari na nakatagpo niya si Kiskumen, at kanyang binigyan siya ng palatandaan; kaya nga ipinaalam sa kanya ni Kiskumen ang layunin ng kanyang naisin, hinihiling na kanyang samahan siya sa hukumang-luklukan upang mapaslang niya si Helaman.\n\n8 At nang malaman ng tagapagsilbi ni Helaman ang lahat ng nasa puso ni Kiskumen, at kung paanong layunin niya ang pumaslang, at na ang layunin din ng lahat ng yaong nabibilang sa kanyang pangkat ay pumaslang, at manloob, at magtamo ng kapangyarihan, (at ito ang lihim nilang plano, at kanilang pagsasabwatan) sinabi ng tagapagsilbi ni Helaman kay Kiskumen: Tayo na’t magtungo sa hukumang-luklukan.\n\n9 Ngayon, labis itong ikinasiya ni Kiskumen, sapagkat inakala niyang maisasagawa niya ang kanyang layunin; subalit dinggin, ang tagapagsilbi ni Helaman, habang patungo sila sa hukumang-luklukan, ay sinaksak si Kiskumen maging sa puso, kaya’t bumagsak siyang patay nang walang pagdaing. At siya ay tumakbo at sinabi kay Helaman ang lahat ng bagay na kanyang nakita, at narinig, at nagawa.\n\n10 At ito ay nangyari na nagpasugo si Helaman upang dakpin ang pangkat na ito ng mga tulisan at lihim na mamamatay-tao, upang sila ay maparusahan alinsunod sa batas.\n\n11 Subalit dinggin, nang matuklasan ni Gadianton na si Kiskumen ay hindi nakabalik, natakot siya na baka siya ay patayin; kaya nga iniutos niya sa kanyang pangkat na sundan siya. At nagsitakas silang palabas ng lupain, sa isang lihim na daan, patungo sa ilang; at sa gayon, nang magpasugo si Helaman upang dakpin sila ay hindi na sila matagpuan.\n\n12 At marami pa hinggil sa Gadianton na ito ang babanggitin pagkaraan nito. At sa gayon nagtapos ang ikaapatnapu’t dalawang taon ng panunungkulan ng mga hukom sa mga tao ni Nephi.\n\n13 At dinggin, makikita ninyo sa katapusan ng aklat na ito na ang Gadianton na ito ang nagdulot sa pagbagsak, oo, halos sa ganap na pagkalipol ng mga tao ni Nephi.\n\n14 Dinggin, hindi ko ibig sabihin ang katapusan ng aklat ni Helaman, kundi ibig kong sabihin ang katapusan ng aklat ni Nephi, kung saan ko hinango ang lahat ng ulat na aking isinulat.\n\n", "hel 3": "[center][font_size=26]Kabanata 3[/font_size][/center]\n\n[i]Maraming Nephita ang dumayo sa lupaing pahilaga—Sila ay nagtayo ng mga bahay na semento at nag-ingat ng maraming talaan—Sampu-sampung libo ang nagbalik-loob at nabinyagan—Inaakay ng salita ng Diyos ang mga tao tungo sa kaligtasan—Si Nephi, ang anak na lalaki ni Helaman, ay nanungkulan sa hukumang-luklukan. Mga 49–39 B.C.[/i]\n\n1 At ngayon, ito ay nangyari na sa ikaapatnapu’t tatlong taon ng panunungkulan ng mga hukom, na hindi nagkaroon ng alitan sa mga tao ni Nephi maliban sa kaunting kapalaluan na nasa simbahan, na naging dahilan ng ilang pagtatalo sa mga tao, kung aling mga pangyayari ay naisaayos sa pagtatapos ng ikaapatnapu’t tatlong taon.\n\n2 At hindi nagkaroon ng alitan sa mga tao sa ikaapatnapu’t apat na taon; ni hindi nagkaroon ng labis na alitan sa ikaapatnapu’t limang taon.\n\n3 At ito ay nangyari na sa ikaapatnapu’t anim na taon, oo, nagkaroon ng labis na alitan at maraming pagtiwalag; kung kaya’t lubhang napakarami ang nagsipaglisan sa lupain ng Zarahemla, at nagtungo sa lupaing pahilaga upang manahin ang lupain.\n\n4 At sila ay naglakbay nang pagkalayu-layo hanggang sa sila ay makarating sa malalaking katawan ng tubig at maraming ilog.\n\n5 Oo, at maging sa sila ay kumalat sa lahat ng dako ng lupain, patungo sa anumang dako na hindi napabayaan at walang kakahuyan, dahil sa dami ng nanirahan noon sa lupain.\n\n6 At ngayon, walang dako ng lupain ang napabayaan, maliban sa kakahuyan; subalit dahil sa kalakihan ng pagkalipol ng mga tao na noon ay nanirahan sa lupain kung kaya’t tinawag itong napabayaan.\n\n7 At sapagkat kakaunti lamang ang kakahuyan sa ibabaw ng lupain, gayunpaman, ang mga taong pumaroon ay naging labis na dalubhasa sa paggawa ng semento; kaya nga sila ay nagtayo ng mga bahay na semento, kung saan sila nanirahan.\n\n8 At ito ay nangyari na sila ay dumami at kumalat, at humayo mula sa lupaing patimog patungo sa lupaing pahilaga, at kumalat hanggang sa nagsimula silang kumalat sa ibabaw ng buong lupain, mula sa timog dagat hanggang sa hilagang dagat, mula sa kanlurang dagat hanggang sa silangang dagat.\n\n9 At ang mga tao na nasa lupaing pahilaga ay nanirahan sa mga tolda, at sa mga bahay na semento, at pinahintulutan nilang tumubo ang anumang punungkahoy sa ibabaw ng lupain upang lumaki ito, nang sa pagdating ng panahon ay magkaroon sila ng mga kahoy na ipantatayo ng kanilang mga bahay, oo, kanilang mga lungsod, at kanilang mga templo, at kanilang mga sinagoga, at kanilang mga santuwaryo, at lahat ng uri ng kanilang mga gusali.\n\n10 At ito ay nangyari na sapagkat labis na kakaunti ang kakahuyan sa lupaing pahilaga, sila ay nag-angkat nang marami sa pamamagitan ng paglululan sa mga sasakyang-dagat.\n\n11 At sa gayon nila natustusan ang mga tao sa lupaing pahilaga upang makapagtayo sila ng maraming lungsod, kapwa yari sa kahoy at sa semento.\n\n12 At ito ay nangyari na marami sa mga tao ni Ammon, na isinilang na mga Lamanita, ang nagtungo rin sa lupaing ito.\n\n13 At ngayon, maraming talaan ang iningatan tungkol sa mga pangyayari sa mga taong ito, ng marami sa mga taong ito, na ganap at napakarami, hinggil sa kanila.\n\n14 Subalit dinggin, ang ika-isandaang bahagi ng mga pangyayari sa mga taong ito, oo, ang ulat ng mga Lamanita at ng mga Nephita, at kanilang mga digmaan, at alitan, at pagtatalo, at kanilang pangangaral, at kanilang mga propesiya, at kanilang paglulan sa mga sasakyang-dagat at kanilang paggawa ng mga sasakyang-dagat, at kanilang pagtatayo ng mga templo, at ng mga sinagoga at kanilang mga santuwaryo, at kanilang pagkamatwid, at kanilang kasamaan, at kanilang mga pagpaslang, at kanilang mga panloloob, at kanilang pandarambong, at lahat ng uri ng karumal-dumal na gawain at pagpapatutot, ay hindi maisasama sa akdang ito.\n\n15 Subalit dinggin, may maraming aklat at maraming talaan ng lahat ng uri, at karaniwang iniingatan ang mga ito ng mga Nephita.\n\n16 At ang mga ito ay ipinapasa-pasa sa bawat sali’t salinlahi ng mga Nephita, maging hanggang sa mahulog sila sa paglabag at pinaslang, ninakawan, at tinugis, at itinaboy, at pinatay, at ikinalat sa balat ng lupa, at ipinisan sa mga Lamanita hanggang sa hindi na sila tinawag pang mga Nephita, naging masasama, at mababangis, at malulupit, oo, maging hanggang sa naging mga Lamanita.\n\n17 At ngayon, muli akong magbabalik sa sarili kong ulat; anupa’t lumipas ang aking sinabi matapos magkaroon ng malulubhang alitan at kaguluhan, at mga digmaan, at pagtatalo, sa mga tao ni Nephi.\n\n18 Ang ikaapatnapu’t anim na taon ng panunungkulan ng mga hukom ay nagtapos;\n\n19 At ito ay nangyari na mayroon pa ring malubhang alitan sa lupain, oo, maging sa ikaapatnapu’t pitong taon, at gayundin sa ikaapatnapu’t walong taon.\n\n20 Gayunpaman, si Helaman ay nanungkulan sa hukumang-luklukan nang may katarungan at pagkakapantay-pantay; oo, pinagsikapan niyang sundin ang mga panuntunan, at ang mga kahatulan, at ang mga kautusan ng Diyos; at patuloy niyang ginawa ang yaong tama sa paningin ng Diyos; at lumakad siya alinsunod sa mga landas ng kanyang ama, kung kaya’t umunlad siya sa lupain.\n\n21 At ito ay nangyari na may dalawa siyang anak na lalaki. Ibinigay niya sa pinakamatanda ang pangalang Nephi, at sa pinakabata ang pangalang Lehi. At sila ay nagsimulang lumaki sa Panginoon.\n\n22 At ito ay nangyari na nagsimulang huminto nang kaunti ang mga digmaan at alitan sa mga tao ng mga Nephita, sa huling bahagi ng ikaapatnapu’t walong taon ng panunungkulan ng mga hukom sa mga tao ni Nephi.\n\n23 At ito ay nangyari na sa ikaapatnapu’t siyam na taon ng panunungkulan ng mga hukom, naitatag ang patuloy na kapayapaan sa lupain, lahat maliban sa mga lihim na pagsasabwatang itinatag ni Gadianton, ang tulisan, sa higit na tinitirahang bahagi ng lupain, na sa panahong yaon ay lingid pa sa kaalaman ng mga yaong nasa pamunuan ng pamahalaan; kaya nga, hindi sila nalipol sa lupain.\n\n24 At ito ay nangyari na sa taon ding ito, nagkaroon ng napakalaking pag-unlad sa simbahan, hanggang sa libu-libo ang isinapi ang kanilang sarili sa simbahan at bininyagan tungo sa pagsisisi.\n\n25 At napakalaki ng pag-unlad ng simbahan, at napakaraming pagpapala ang ibinuhos sa mga tao, na maging ang matataas na saserdote at ang mga guro na rin ay nanggilalas nang hindi masusukat.\n\n26 At ito ay nangyari na sumulong ang gawain ng Panginoon tungo sa pagbibinyag at pagsapi sa simbahan ng Diyos ng maraming tao, oo, maging sampu-sampung libo.\n\n27 Sa gayon, maaari nating makita na ang Panginoon ay maawain sa lahat na, sa katapatan ng kanilang mga puso, ay nananawagan sa kanyang banal na pangalan.\n\n28 Oo, sa gayon natin nakikita na ang pintuan ng langit ay bukas para sa lahat, maging sa mga yaong maniniwala sa pangalan ni Jesucristo, na siyang Anak ng Diyos.\n\n29 Oo, nakikita natin na sinumang magnanais ay makayayakap sa salita ng Diyos, na buhay at makapangyarihan, na maghahati-hati sa lahat ng katusuhan at ng mga patibong at ng mga panlilinlang ng diyablo, at aakayin ang tao ni Cristo sa makipot at makitid na daan sa kabila ng yaong walang katapusang look ng kalungkutan na inihanda upang lamunin ang masasama—\n\n30 At hahantong ang kanilang mga kaluluwa, oo, ang kanilang mga walang kamatayang kaluluwa, sa kanang kamay ng Diyos sa kaharian ng langit, upang umupong kasama nina Abraham, at Isaac, at kasama ni Jacob, at ng lahat ng ating banal na mga ama, upang hindi na lumabas pa.\n\n31 At sa taong ito ay nagkaroon ng patuloy na pagsasaya sa lupain ng Zarahemla, at sa lahat ng dako sa paligid, maging sa lahat ng lupaing pag-aari ng mga Nephita.\n\n32 At ito ay nangyari na nagkaroon ng kapayapaan at labis na kagalakan sa nalalabing araw ng ikaapatnapu’t siyam na taon; oo, at nagkaroon din ng patuloy na kapayapaan at labis na kagalakan sa ikalimampung taon ng panunungkulan ng mga hukom.\n\n33 At sa ikalimampu’t isang taon ng panunungkulan ng mga hukom ay nagkaroon din ng kapayapaan, maliban sa kapalaluan na nagsimulang pumasok sa simbahan—hindi sa simbahan ng Diyos, kundi sa mga puso ng mga taong nagpahayag na kabilang sila sa simbahan ng Diyos—\n\n34 At iniangat sila sa kapalaluan, maging hanggang sa pang-aapi sa marami sa kanilang mga kapatid. Ngayon, ito ay malaking kasamaan, na naging dahilan upang ang higit na mapagpakumbabang bahagi ng mga tao ay magdanas ng malulupit na pang-aapi, at lumusong sa labis na pagdurusa.\n\n35 Gayunpaman, sila ay madalas na nag-ayuno at nanalangin, at tumibay nang tumibay sa kanilang pagpapakumbaba, at tumatag nang tumatag sa kanilang pananampalataya kay Cristo, hanggang sa mapuspos ang kanilang mga kaluluwa ng kagalakan at kasiyahan, oo, maging hanggang sa pagpapadalisay at sa pagpapakabanal ng kanilang mga puso, kung aling pagpapakabanal ay napasakanila dahil sa pagsuko ng kanilang mga puso sa Diyos.\n\n36 At ito ay nangyari na nagtapos din sa kapayapaan ang ikalimampu’t dalawang taon, maliban sa labis na kapalaluang umusbong sa mga puso ng mga tao; at dahil ito sa napakalaki nilang kayamanan at kanilang pananagana sa lupain; at ito ay sumisibol sa kanila sa araw-araw.\n\n37 At ito ay nangyari na sa ikalimampu’t tatlong taon ng panunungkulan ng mga hukom, si Helaman ay namatay, at ang kanyang pinakamatandang anak na si Nephi ay nagsimulang manungkulang kahalili niya. At ito ay nangyari na nanungkulan siya sa hukumang-luklukan nang may katarungan at pagkakapantay-pantay; oo, sinunod niya ang mga kautusan ng Diyos, at lumakad alinsunod sa mga landas ng kanyang ama.\n\n", "hel 4": "[center][font_size=26]Kabanata 4[/font_size][/center]\n\n[i]Ang mga tumiwalag sa mga Nephita at ang mga Lamanita ay nagsanib ng lakas at sinakop ang lupain ng Zarahemla—Dumating ang mga pagkatalo ng mga Nephita dahil sa kanilang kasamaan—Nanghina ang Simbahan, at naging mahihina ang mga tao na tulad ng mga Lamanita. Mga 38–30 B.C.[/i]\n\n1 At ito ay nangyari na sa ikalimampu’t apat na taon, nagkaroon ng maraming pagtatalo sa simbahan, at nagkaroon din ng alitan sa mga tao, hanggang sa magkaroon ng maraming pagdanak ng dugo.\n\n2 At ang mapaghimagsik na bahagi ay napatay at naitaboy palabas ng lupain, at nagsitungo sila sa hari ng mga Lamanita.\n\n3 At ito ay nangyari na nagsumigasig sila na pukawin ang mga Lamanita na makidigma laban sa mga Nephita; subalit dinggin, ang mga Lamanita ay labis ang pagkatakot, kung kaya nga’t sila ay tumangging makinig sa mga salita ng mga yaong tumiwalag.\n\n4 Subalit ito ay nangyari na sa ikalimampu’t anim na taon ng panunungkulan ng mga hukom, may mga tumiwalag sa mga Nephita na umahon sa mga Lamanita; at sila ay nagtagumpay kasama ang mga yaong iba pa sa pagpukaw sa kanila na magalit laban sa mga Nephita; at silang lahat ay naghanda para sa digmaan sa buong taong yaon.\n\n5 At sa ikalimampu’t pitong taon, sila ay sumalakay laban sa mga Nephita upang makidigma, at sinimulan nila ang gawa ng kamatayan; oo, kung kaya nga’t sa ikalimampu’t walong taon ng panunungkulan ng mga hukom, sila ay nagtagumpay sa pag-angkin sa lupain ng Zarahemla; oo, at gayundin sa lahat ng lupain, maging ang lupaing malapit sa lupaing Masagana.\n\n6 At ang mga Nephita at ang mga hukbo ni Moronihas ay naitaboy maging hanggang sa lupaing Masagana;\n\n7 At doon sila nagpalakas laban sa mga Lamanita, mula sa kanlurang dagat maging hanggang sa silangan; ito na isang araw na paglalakbay para sa isang Nephita, sa hangganang pinalakas nila at inihimpil ang kanilang mga hukbo upang ipagtanggol ang kanilang hilagang bayan.\n\n8 At sa gayon, ang mga yaong tumiwalag sa mga Nephita, sa tulong ng napakalaking hukbo ng mga Lamanita, ay natamo ang lahat ng pag-aari ng mga Nephita na nasa lupaing patimog. At ang lahat ng ito ay naganap sa ikalimampu’t walo at siyam na taon ng panunungkulan ng mga hukom.\n\n9 At ito ay nangyari na sa ikaanimnapung taon ng panunungkulan ng mga hukom, si Moronihas ay nagtagumpay kasama ang kanyang mga hukbo sa pagbawi ng maraming bahagi ng lupain; oo, nabawi nila ang maraming lungsod na nahulog sa mga kamay ng mga Lamanita.\n\n10 At ito ay nangyari na sa ikaanimnapu’t isang taon ng panunungkulan ng mga hukom, sila ay nagtagumpay sa pagbawi maging ang kalahati ng lahat ng kanilang mga pag-aari.\n\n11 Ngayon, ang malaking kawalang ito ng mga Nephita, at ang malaking pagkatay sa kanila, ay hindi sana naganap kung hindi dahil sa kanilang kasamaan at kanilang mga karumal-dumal na gawain na nasa kanila; oo, at ito ay nasa mga yaong nagpapahayag din na kabilang sila sa simbahan ng Diyos.\n\n12 At dahil ito sa kapalaluan ng kanilang mga puso, dahil sa labis na kayamanan nila, oo, dahil ito sa kanilang pang-aapi sa mga maralita, ipinagkakait ang kanilang pagkain sa mga nagugutom, ipinagkakait ang kanilang mga kasuotan sa mga hubad, at sinasampal sa pisngi ang kanilang mga mapagpakumbabang kapatid, kinukutya ang yaong banal, itinatatwa ang diwa ng propesiya at ng paghahayag, pumapaslang, nandarambong, nagsisinungaling, nagnanakaw, nakikiapid, nagpapasimula ng malulubhang alitan, at tumitiwalag patungo sa lupain ng Nephi, sa mga Lamanita—\n\n13 At dahil sa labis na kasamaan nilang ito, at sa kanilang pagmamalaki sa kanilang sariling lakas, sila ay napabayaan sa kanilang sariling lakas; kaya nga, hindi sila umunlad, kundi pinahirapan at sinaktan, at itinaboy sa harapan ng mga Lamanita, hanggang sa sila ay mawalan ng pag-aari sa halos lahat ng kanilang mga lupain.\n\n14 Subalit dinggin, si Moronihas ay nangaral ng maraming bagay sa mga tao dahil sa kanilang kasamaan, at gayundin sina Nephi at Lehi, na mga anak na lalaki ni Helaman, ay nangaral ng maraming bagay sa mga tao, oo, at nagpropesiya ng maraming bagay sa kanila hinggil sa kanilang mga kasamaan, at kung ano ang mangyayari sa kanila kung hindi sila magsisisi ng kanilang mga kasalanan.\n\n15 At ito ay nangyari na nagsisi sila, at yamang nagsisi sila ay nagsimula silang umunlad.\n\n16 Sapagkat nang makita ni Moronihas na nagsisi sila ay nangahas siyang pamunuan sila nang lugar sa lugar, at lungsod sa lungsod, maging hanggang sa mabawi nila ang kalahati ng kanilang mga ari-arian, at ang kalahati ng lahat ng kanilang mga lupain.\n\n17 At sa gayon nagtapos ang ikaanimnapu’t isang taon ng panunungkulan ng mga hukom.\n\n18 At ito ay nangyari na sa ikaanimnapu’t dalawang taon ng panunungkulan ng mga hukom, si Moronihas ay hindi na nakakuha pa ng mga ari-arian sa mga Lamanita.\n\n19 Samakatwid, tinalikdan nila ang kanilang layuning makuha ang nalalabi nilang mga lupain, sapagkat napakarami ng mga Lamanita na hindi maaari para sa mga Nephita na magkaroon pa ng higit na kapangyarihan sa kanila; kaya nga, ginamit ni Moronihas ang kanyang buong hukbo sa pagpapanatili ng mga yaong bahagi na nabawi niya.\n\n20 At ito ay nangyari na dahil sa kalakihan ng bilang ng mga Lamanita, malaki ang naging pagkatakot ng mga Nephita, na baka madaig sila, at yapak-yapakan, at pagpapatayin, at malipol.\n\n21 Oo, nagsimula nilang maalala ang mga propesiya ni Alma, at gayundin ang mga salita ni Mosias; at natanto nila na sila ay naging mga taong matitigas ang leeg, at ipinagwalang-bahala nila ang mga kautusan ng Diyos;\n\n22 At na binago nila at niyurakan sa ilalim ng kanilang mga paa ang mga batas ni Mosias, o ang mga yaong iniutos sa kanya ng Panginoon na ibigay sa mga tao; at natanto nila na ang kanilang mga batas ay naging tiwali, at na sila ay naging masasamang tao, hanggang sa naging masasama sila na tulad ng mga Lamanita.\n\n23 At dahil sa kanilang kasamaan ay nagsimulang manghina ang simbahan; at nagsimula silang hindi maniwala sa diwa ng propesiya at sa diwa ng paghahayag; at ang mga kahatulan ng Diyos ay tumitig sa kanilang mga mukha.\n\n24 At natanto nilang sila ay naging mahihina, tulad ng kanilang mga kapatid, ang mga Lamanita, at hindi na sila pinangangalagaan pa ng Espiritu ng Panginoon; oo, lumisan ito sa kanila sapagkat ang Espiritu ng Panginoon ay hindi nananahan sa mga hindi banal na templo—\n\n25 Samakatwid, ang Panginoon ay tumigil sa pangangalaga sa kanila sa pamamagitan ng kanyang mapaghimala at walang kapantay na kapangyarihan, sapagkat sila ay nahulog sa isang kalagayan ng kawalang-paniniwala at kakila-kilabot na kasamaan; at nakita nila na higit na napakarami ng mga Lamanita kaysa sa kanila, at maliban kung kakapit sila sa Panginoon nilang Diyos ay hindi maiiwasang masawi sila.\n\n26 Sapagkat dinggin, nakita nila na ang lakas ng mga Lamanita ay kasinlakas ng kanilang lakas, maging lalaki sa lalaki. At sa gayon sila nahulog sa malaking pagkakasalang ito; oo, sa gayon sila naging mahihina, dahil sa kanilang pagkakasala, sa loob ng hindi maraming taon.\n\n", "hel 5": "[center][font_size=26]Kabanata 5[/font_size][/center]\n\n[i]Ginugol nina Nephi at Lehi ang kanilang sarili sa pangangaral—Hinihikayat sila ng kanilang mga pangalan na itulad ang kanilang mga buhay sa kanilang mga ninuno—Tinutubos ni Cristo ang mga yaong nagsisisi—Sina Nephi at Lehi ay maraming napabalik-loob at ibinilanggo, at pinaligiran sila ng apoy—Nililiman ng isang ulap ng kadiliman ang tatlong daang katao—Ang lupa ay nayanig, at isang tinig ang nag-utos sa mga tao na magsisi—Nakipag-usap sa mga anghel sina Nephi at Lehi, at pinaligiran ng apoy ang maraming tao. Mga 30 B.C.[/i]\n\n1 At ito ay nangyari na sa taon ding ito, dinggin, ipinaubaya ni Nephi ang hukumang-luklukan sa isang lalaki na ang pangalan ay Cezoram.\n\n2 Sapagkat ang kanilang mga batas at kanilang mga pamahalaan ay pinagtitibay ng tinig ng mga tao, at sila na pumili ng kasamaan ay higit na marami kaysa sa kanila na pumili ng kabutihan, kaya nga sila ay nahihinog na para sa pagkalipol, sapagkat ang mga batas ay naging tiwali.\n\n3 Oo, at hindi lamang ito; sila ay mga taong matitigas ang leeg, kung kaya nga’t hindi sila mapamahalaan ng batas ni katarungan, maliban sa kanilang pagkalipol.\n\n4 At ito ay nangyari na nanghina si Nephi dahil sa kanilang kasamaan; at isinuko niya ang hukumang-luklukan, at tinanggap sa kanyang sarili ang ipangaral ang salita ng Diyos sa lahat ng nalalabi niyang mga araw, at gayundin ang kanyang kapatid na si Lehi, sa lahat ng nalalabi niyang mga araw;\n\n5 Sapagkat natandaan nila ang mga salitang sinabi ng kanilang amang si Helaman sa kanila. At ito ang mga salitang kanyang sinabi:\n\n6 Dinggin, aking mga anak na lalaki, hinihiling kong pakatandaan ninyong sundin ang mga kautusan ng Diyos; at nais kong ipahayag ninyo ang mga salitang ito sa mga tao. Dinggin, ibinigay ko sa inyo ang mga pangalan ng ating mga unang magulang na lumisan sa lupain ng Jerusalem; at ginawa ko ito nang sa gayon, kapag naalala ninyo ang inyong mga pangalan ay maalala ninyo sila; at kapag naalala ninyo sila ay maalala ninyo ang kanilang mga gawa; at kapag naalala ninyo ang kanilang mga gawa ay malaman ninyo kung paanong nasabi, at nasulat din, na mabubuti sila.\n\n7 Anupa’t mga anak ko, nais kong gawin ninyo ang yaong mabuti, upang masabi ang gayon sa inyo, at masulat din, maging tulad ng nasabi at nasulat tungkol sa kanila.\n\n8 At ngayon, mga anak ko, dinggin, mayroon pa akong hihilingin sa inyo, kung aling kahilingan ay na hindi ninyo gagawin ang mga bagay na ito upang makapagmalaki kayo, kundi gawin ang mga bagay na ito upang makapagtipon para sa inyong sarili ng kayamanan sa langit, oo, na walang hanggan, at hindi kumukupas; oo, upang makamit ninyo ang yaong mahalagang kaloob na buhay na walang hanggan, na may dahilan upang akalain natin na ibinigay sa ating mga ama.\n\n9 O tandaan, tandaan, mga anak ko, ang mga salitang sinabi ni haring Benjamin sa kanyang mga tao; oo, tandaan na walang ibang daan ni paraan man na ang tao ay maliligtas, tanging sa pamamagitan lamang ng nagbabayad-salang dugo ni Jesucristo, na siyang paparito; oo, tandaan na siya ay paparito upang tubusin ang sanlibutan.\n\n10 At tandaan din ang mga salitang sinabi ni Amulek kay Zisrom, sa lungsod ng Ammonihas; sapagkat sinabi niya sa kanya na tiyak na paparito ang Panginoon upang tubusin ang kanyang mga tao, subalit hindi siya paparito upang tubusin sila sa kanilang mga kasalanan, kundi upang tubusin sila mula sa kanilang mga kasalanan.\n\n11 At may kapangyarihan siya na ibinigay sa kanya ng Ama na sila ay tubusin mula sa kanilang mga kasalanan dahil sa pagsisisi; kaya nga, isinugo niya ang kanyang mga anghel na ipahayag ang mga balita tungkol sa mga itinakda ng pagsisisi, na nagbibigay-daan sa kapangyarihan ng Manunubos, tungo sa kaligtasan ng kanilang mga kaluluwa.\n\n12 At ngayon, mga anak ko, tandaan, tandaan na sa bato na ating Manunubos, na si Cristo, ang Anak ng Diyos, ninyo kailangang itayo ang inyong saligan; nang sa gayon, kapag ipinadala ng diyablo ang kanyang malalakas na hangin, oo, ang kanyang mga palaso sa buhawi, oo, kapag ang lahat ng kanyang ulang yelo at kanyang malakas na bagyo ay humampas sa inyo, hindi ito magkakaroon ng kapangyarihan sa inyo na hilahin kayong pababa sa look ng kalungkutan at walang katapusang kapighatian, dahil sa bato kung saan kayo nakatayo, na tiyak na saligan, isang saligan na kung tatayuan ng mga tao ay hindi sila maaaring bumagsak.\n\n13 At ito ay nangyari na ito ang mga salitang itinuro ni Helaman sa kanyang mga anak; oo, kanyang tinuruan sila ng maraming bagay na hindi nasusulat, at marami ring bagay na nasusulat.\n\n14 At natatandaan nila ang kanyang mga salita; at kaya nga, sila ay humayo, sinusunod ang mga kautusan ng Diyos, na ituro ang salita ng Diyos sa lahat ng tao ni Nephi, simula sa lungsod ng Masagana;\n\n15 At mula roon hanggang sa lungsod ng Gid; at mula sa lungsod ng Gid hanggang sa lungsod ng Mulek;\n\n16 At maging sa isang lungsod patungo sa isa pa, hanggang sa marating nila ang lahat ng tao ni Nephi na nasa lupaing patimog; at mula roon patungo sa lupain ng Zarahemla, sa mga Lamanita.\n\n17 At ito ay nangyari na nangaral sila nang may dakilang kapangyarihan, kung kaya nga’t natulig nila ang marami sa mga yaong tumiwalag sa mga Nephita, hanggang sa sila ay lumapit at ipinagtapat ang kanilang mga kasalanan at nabinyagan tungo sa pagsisisi, at kaagad bumalik sa mga Nephita upang masigasig na maisaayos sa kanila ang mga kamaliang nagawa nila.\n\n18 At ito ay nangyari na nangaral sina Nephi at Lehi sa mga Lamanita nang may gayong dakilang kapangyarihan at karapatan, sapagkat may ibinigay sa kanilang kapangyarihan at karapatan upang sila ay makapagsalita, at ibinigay rin sa kanila kung ano ang nararapat nilang sabihin—\n\n19 Samakatwid, sila ay nangusap sa labis na panggigilalas ng mga Lamanita, tungo sa pagpapaniwala sa kanila, hanggang sa may walong libo ng mga Lamanita na nasa lupain ng Zarahemla at nasa paligid ang nabinyagan tungo sa pagsisisi, at napaniwala sa kasamaan ng mga kaugalian ng kanilang mga ama.\n\n20 At ito ay nangyari na nagpatuloy sina Nephi at Lehi mula roon patungo sa lupain ng Nephi.\n\n21 At ito ay nangyari na dinakip sila ng isang hukbo ng mga Lamanita at itinapon sa bilangguan; oo, maging sa yaon ding bilangguan kung saan si Ammon at ang kanyang mga kapatid ay itinapon ng mga tagapagsilbi ni Limhi.\n\n22 At matapos silang maitapon sa bilangguan nang maraming araw na walang pagkain, dinggin, sila ay nagtungo sa bilangguan upang kunin sila nang kanilang mapatay sila.\n\n23 At ito ay nangyari na napaliligiran sina Nephi at Lehi ng sa wari ay apoy, maging hanggang sa hindi sila nangahas na hawakan sila ng kanilang mga kamay sa takot na baka sila masunog. Gayunpaman, sina Nephi at Lehi ay hindi nasunog; at sa wari ay nakatindig sila sa gitna ng apoy at hindi nasusunog.\n\n24 At nang makita nilang napaliligiran sila ng isang haliging apoy, at hindi sila nasusunog nito, nagkaroon ng lakas ang kanilang mga puso.\n\n25 Sapagkat nakita nilang hindi nangahas ang mga Lamanita na hawakan sila ng kanilang mga kamay; ni ang mangahas na lumapit sila sa kanila, kundi nakatindig na sa wari ay napipi sa pagkamangha.\n\n26 At ito ay nangyari na lumapit sina Nephi at Lehi at nagsimulang magsalita sa kanila, sinasabing: Huwag matakot, sapagkat dinggin, ang Diyos ang siyang nagpakita sa inyo ng kagila-gilalas na bagay na ito, kung alin ay ipinakita sa inyo nang hindi ninyo kami hawakan ng inyong mga kamay upang patayin kami.\n\n27 At dinggin, nang sabihin nila ang mga salitang ito, ang lupa ay malakas na nayanig, at umuga ang mga pader ng bilangguan na sa wari ay guguho ang mga ito sa lupa; subalit dinggin, ang mga ito ay hindi bumagsak. At dinggin, sila na mga nasa bilangguan ay mga Lamanita at Nephita na mga tumiwalag.\n\n28 At ito ay nangyari na nililiman sila ng isang ulap ng kadiliman, at isang kakila-kilabot na matinding takot ang nanaig sa kanila.\n\n29 At ito ay nangyari na may narinig na isang tinig na sa wari ay nasa ibabaw ng ulap ng kadiliman, sinasabing: Magsisi kayo, magsisi kayo, at huwag nang hangarin pang patayin ang aking mga tagapaglingkod na isinugo ko sa inyo upang ipahayag ang masayang balita.\n\n30 At ito ay nangyari na nang marinig nila ang tinig na ito, at napansin na hindi ito tinig ng kulog, ni tunog man ng isang napakalakas na ingay, subalit dinggin, ito ay isang marahan na tinig ng ganap na kahinahunan, na sa wari ay isang bulong, at ito ay tumagos maging sa buong kaluluwa—\n\n31 At sa kabila ng kahinahunan ng tinig, dinggin, ang lupa ay nayanig nang malakas, at ang mga pader ng bilangguan ay muling umuga, na sa wari ay guguho ito sa lupa; at dinggin, ang ulap ng kadiliman, na lumilim sa kanila, ay hindi napalis—\n\n32 At dinggin, ang tinig ay muling narinig, sinasabing: Magsisi kayo, magsisi kayo, sapagkat ang kaharian ng langit ay nalalapit na; at huwag nang hangarin pang patayin ang aking mga tagapaglingkod. At ito ay nangyari na muling nayanig ang lupa, at ang mga pader ay umuga.\n\n33 At sa pangatlong pagkakataon ay muling narinig ang tinig, at nangusap sa kanila ng mga kagila-gilalas na salita na hindi maaaring sabihin ng tao; at ang mga pader ay muling umuga, at nayanig ang lupa na sa wari ay mahahati ito.\n\n34 At ito ay nangyari na hindi makatakas ang mga Lamanita dahil sa ulap ng kadiliman na lumilim sa kanila; oo, at hindi rin sila makakilos dahil sa takot na nanaig sa kanila.\n\n35 Ngayon, may isa sa kanila na isinilang na isang Nephita, na noong una ay kabilang sa simbahan ng Diyos subalit tumiwalag mula sa kanila.\n\n36 At ito ay nangyari na lumingon siya, at dinggin, nakita niya sa gitna ng ulap ng kadiliman ang mga mukha nina Nephi at Lehi; at dinggin, labis silang kumikinang, maging tulad ng mga mukha ng mga anghel. At namasdan niyang nakatingin ang kanilang mga mata sa langit; at nasa ayos sila na sa wari ay nakikipag-usap o itinataas ang kanilang mga tinig sa kung sinong nilikha na namamasdan nila.\n\n37 At ito ay nangyari na sumigaw ang lalaking ito sa maraming tao, na sila ay lumingon at tumingin. At dinggin, may lakas na ibinigay sa kanila kung kaya’t sila ay nakalingon at nakatingin; at namasdan nila ang mga mukha nina Nephi at Lehi.\n\n38 At sinabi nila sa lalaki: Dinggin, ano ang ibig sabihin ng lahat ng bagay na ito, at kanino nakikipag-usap ang mga lalaking ito?\n\n39 Ngayon, ang pangalan ng lalaki ay Aminadab. At sinabi ni Aminadab sa kanila: Sila ay nakikipag-usap sa mga anghel ng Diyos.\n\n40 At ito ay nangyari na sinabi ng mga Lamanita sa kanya: Ano ang gagawin natin upang ang ulap ng kadilimang ito ay maalis mula sa pagkakalilim sa atin?\n\n41 At sinabi ni Aminadab sa kanila: Kayo ay kinakailangang magsisi, at magsumamo sa tinig, maging hanggang sa kayo ay magkaroon ng pananampalataya kay Cristo, na itinuro sa inyo ni Alma, at ni Amulek, at ni Zisrom; at kapag ginawa ninyo ito, ang ulap ng kadiliman ay maaalis mula sa pagkakalilim sa inyo.\n\n42 At ito ay nangyari na nagsimula silang lahat na magsumamo sa tinig niya na siyang yumanig sa lupa; oo, sila ay nagsumamo maging hanggang sa mapalis ang ulap ng kadiliman.\n\n43 At ito ay nangyari na nang ilibot nila ang kanilang mga paningin sa paligid, at nakitang ang ulap ng kadiliman ay napalis na mula sa pagkakalilim sa kanila, dinggin, nakita nila na napaliligiran sila, oo, bawat tao, ng haliging apoy.\n\n44 At sina Nephi at Lehi ay nasa gitna nila; oo, sila ay napaligiran; oo, sa wari ay nasa gitna sila ng nagniningas na apoy, gayunman sila ay hindi nasaktan nito, ni hindi nito tinutupok ang pader ng bilangguan; at sila ay napuspos ng yaong hindi maipaliwanag na kagalakan at puspos ng kaluwalhatian.\n\n45 At dinggin, ang Banal na Espiritu ng Diyos ay nanaog mula sa langit, at pumasok sa kanilang mga puso, at napuspos sila na sa wari ay apoy, at nakapangusap sila ng mga kagila-gilalas na salita.\n\n46 At ito ay nangyari na may tinig na nangusap sa kanila, oo, isang kaaya-ayang tinig, na sa wari ay isang bulong, sinasabing:\n\n47 Kapayapaan, kapayapaan ay sumainyo, dahil sa inyong pananampalataya sa aking Pinakamamahal, siya na mula pa sa pagkakatatag ng daigdig.\n\n48 At ngayon, nang marinig nila ito, itinaas nila ang kanilang mga paningin na sa wari ay upang mamasdan kung saan nagmumula ang tinig; at dinggin, nakita nilang bumukas ang kalangitan; at ang mga anghel ay nanaog mula sa langit at naglingkod sa kanila.\n\n49 At mga tatlong daang katao ang nakakita at nakarinig sa mga bagay na ito; at sila ay pinagsabihang humayo at huwag manggilalas, ni ang mag-alinlangan sila.\n\n50 At ito ay nangyari na humayo sila, at nangaral sa mga tao, ipinapahayag sa lahat ng dako sa paligid ang lahat ng bagay na narinig at nakita nila, hanggang sa ang higit na nakararaming bahagi ng mga Lamanita ay napaniwala nila, dahil sa dami ng mga katibayang natanggap nila.\n\n51 At kasindami ng napaniwala ang tinalikdan ang kanilang mga sandata ng digmaan, at gayundin ang kanilang kapootan at ang kaugalian ng kanilang mga ama.\n\n52 At ito ay nangyari na isinuko nila sa mga Nephita ang mga lupaing kanilang pag-aari.\n\n", "hel 6": "[center][font_size=26]Kabanata 6[/font_size][/center]\n\n[i]Nangaral ang mga matwid na Lamanita sa masasamang Nephita—Kapwa sila umunlad sa isang panahon ng kapayapaan at kasaganaan—Pinukaw ni Lucifer, ang tagapagpasimula ng kasalanan, ang mga puso ng masasama at ang mga tulisan ni Gadianton sa pagpaslang at kasamaan—Inagaw ng mga tulisan ang pamahalaang Nephita. Mga 29–23 B.C.[/i]\n\n1 At ito ay nangyari na nang nagtapos ang ikaanimnapu’t dalawang taon ng panunungkulan ng mga hukom, naganap ang lahat ng bagay na ito at ang mga Lamanita, ang yaong nakararaming bahagi sa kanila, ay naging mga matwid na tao, hanggang sa mahigitan nila ang pagkamatwid ng mga yaong Nephita, dahil sa kanilang tibay at katatagan sa pananampalataya.\n\n2 Sapagkat dinggin, marami sa mga Nephita ang naging matitigas at hindi nagsisisi at napakasasama, hanggang sa tanggihan nila ang salita ng Diyos at lahat ng pangangaral at pagpopropesiyang dumating sa kanila.\n\n3 Gayunpaman, ang mga tao ng simbahan ay nagkaroon ng labis na kagalakan dahil sa pagbabalik-loob ng mga Lamanita, oo, dahil sa simbahan ng Diyos na itinatag sa kanila. At sila ay nakipagkapatiran sa isa’t isa, at nagsaya sa isa’t isa, at nagkaroon ng labis na kagalakan.\n\n4 At ito ay nangyari na marami sa mga Lamanita ang nagtungo sa lupain ng Zarahemla, at ipinahayag sa mga tao ng mga Nephita ang pamamaraan ng kanilang pagbabalik-loob, at pinayuhan sila na manampalataya at magsisi.\n\n5 Oo, at marami ang nangaral nang may dakilang kapangyarihan at karapatan, tungo sa pagdadala ng marami sa kanila sa kailaliman ng pagpapakumbaba, upang maging mga mapagpakumbabang tagasunod ng Diyos at ng Kordero.\n\n6 At ito ay nangyari na marami sa mga Lamanita ang nagtungo sa lupaing pahilaga; at sina Nephi at Lehi rin ay nagtungo sa lupaing pahilaga, upang mangaral sa mga tao. At sa gayon nagtapos ang ikaanimnapu’t tatlong taon.\n\n7 At dinggin, nagkaroon ng kapayapaan sa buong lupain, kung kaya nga’t ang mga Nephita ay nakatutungo kung saanmang dako ng lupain ang naisin nila, sa mga Nephita man o sa mga Lamanita.\n\n8 At ito ay nangyari na nakatutungo rin ang mga Lamanita kung saanman ang naisin nila, sa mga Lamanita o sa mga Nephita; at sa gayon sila nagkaroon ng malayang pakikipag-ugnayan sa isa’t isa, upang bumili at maglako, at upang kumita, alinsunod sa naisin nila.\n\n9 At ito ay nangyari na naging napakayayaman nila, kapwa ang mga Lamanita at ang mga Nephita; at sila ay nagkaroon ng napakaraming ginto, at ng pilak, at ng lahat ng uri ng mamahaling bakal, kapwa sa timog lupain at sa hilagang lupain.\n\n10 Ngayon, ang timog lupain ay tinawag na Lehi, at ang hilagang lupain ay tinawag na Mulek, na ipinangalan mula sa anak na lalaki ni Zedekias; sapagkat dinala ng Panginoon si Mulek sa hilagang lupain, at si Lehi sa timog lupain.\n\n11 At dinggin, may lahat ng uri ng ginto sa dalawang lupaing ito, at ng pilak, at ng mahahalagang inang mina ng bawat uri; at mayroon ding mahuhusay na manggagawa, na gumagawa ng lahat ng uri ng inang mina at naglalantay nito; at sa gayon sila naging mayayaman.\n\n12 Sila ay nagtanim ng maraming butil, kapwa sa hilaga at sa timog; at sila ay umunlad nang labis, kapwa sa hilaga at sa timog. At sila ay dumami at naging makapangyarihan sa lupain. At sila ay nag-alaga ng maraming kawan ng tupa at baka, oo, ng maraming patabain.\n\n13 Dinggin, ang kanilang kababaihan ay gumawa at nag-ikid, at gumawa ng lahat ng uri ng kayo, ng maiinam na hinabing lino at kayo ng bawat uri, upang bihisan ang kanilang kahubaran. At sa gayon lumipas ang ikaanimnapu’t apat na taon sa kapayapaan.\n\n14 At sa ikaanimnapu’t limang taon, sila ay nagkaroon din ng labis na kagalakan at kapayapaan, oo, ng labis na pangangaral at maraming propesiya hinggil sa yaong magaganap. At sa gayon lumipas ang ikaanimnapu’t limang taon.\n\n15 At ito ay nangyari na sa ikaanimnapu’t anim na taon ng panunungkulan ng mga hukom, dinggin, si Cezoram ay pinaslang ng isang hindi kilalang kamay habang nakaupo siya sa hukumang-luklukan. At ito ay nangyari na sa taon ding yaon, na ang kanyang anak, na hinirang ng mga tao na kahalili niya, ay pinaslang din. At sa gayon nagtapos ang ikaanimnapu’t anim na taon.\n\n16 At sa pagsisimula ng ikaanimnapu’t pitong taon, ang mga tao ay nagsimula muling maging napakasasama.\n\n17 Sapagkat dinggin, pinagpala sila ng Panginoon ng mga kayamanan ng daigdig sa mahabang panahon kung kaya’t hindi sila napukaw sa pagkagalit, sa mga digmaan, ni sa pagpapadanak man ng dugo; kaya nga, nagsimula silang ilagak ang kanilang mga puso sa kanilang mga kayamanan; oo, sila ay nagsimulang maghangad na makinabang upang maiangat nila ang kanilang sarili sa iba; kaya nga sila ay nagsimulang gumawa ng mga lihim na pagpaslang, at manloob at mandambong, upang sila ay makinabang.\n\n18 At ngayon, dinggin, ang mga yaong pumapaslang at nandarambong ay isang pangkat na binuo nina Kiskumen at Gadianton. At ngayon, ito ay nangyari na marami, maging sa mga Nephita, ang kabilang sa pangkat ni Gadianton. Subalit dinggin, higit silang marami sa higit na masasamang bahagi ng mga Lamanita. At sila ay tinawag na mga tulisan at mga mamamatay-tao ni Gadianton.\n\n19 At sila ang mga yaong pumaslang sa punong hukom na si Cezoram, at sa kanyang anak, habang nasa hukumang-luklukan; at dinggin, hindi sila natagpuan.\n\n20 At ngayon, ito ay nangyari na nang matuklasan ng mga Lamanita na may mga tulisan sa kanila, sila ay labis na nalungkot; at ginawa nila ang lahat ng paraan na nasa kanilang kapangyarihan upang lipulin sila sa balat ng lupa.\n\n21 Subalit dinggin, pinukaw ni Satanas ang mga puso ng nakararaming bahagi ng mga Nephita, hanggang sa nakiisa sila sa mga yaong pangkat ng mga tulisan, at nakipagtipan sa kanila at nanumpa sa kanila, na ipagtatanggol at pangangalagaan nila ang isa’t isa sa anumang mahihirap na kalagayan sila malagay, upang hindi sila magdusa dahil sa kanilang pagpaslang, at kanilang mga pandarambong, at kanilang mga pagnanakaw.\n\n22 At ito ay nangyari na mayroon silang mga senyas, oo, kanilang mga lihim na senyas, at kanilang mga lihim na salita; at ito ay upang makilala nila ang isang kapanalig na nakipagtipan, nang sa anumang kasamaang gagawin ng kanyang kapanalig ay hindi siya masaktan ng kanyang kapanalig, ni ng mga yaong kabilang sa kanyang pangkat, na tumanggap sa tipang ito.\n\n23 At sa gayon sila makapapaslang, at makapandarambong, at makapagnanakaw, at makagagawa ng mga pagpapatutot, at lahat ng uri ng kasamaan, na salungat sa mga batas ng kanilang bayan at gayundin sa mga batas ng kanilang Diyos.\n\n24 At sinuman sa mga yaong nabibilang sa kanilang pangkat ang magbubunyag sa sanlibutan ng kanilang kasamaan at kanilang mga karumal-dumal na gawain ay lilitisin, hindi alinsunod sa mga batas ng kanilang bayan, kundi alinsunod sa mga batas ng kanilang kasamaan, na ibinigay nina Gadianton at Kiskumen.\n\n25 Ngayon, dinggin, ito ang mga lihim na sumpa at tipang iniutos ni Alma sa kanyang anak na hindi nararapat kumalat sa sanlibutan, na baka ang mga ito ang maging daan ng pagdadala sa mga tao sa pagkalipol.\n\n26 Ngayon, dinggin, ang mga yaong lihim na sumpa at tipan ay hindi nalaman ni Gadianton mula sa mga talaang ibinigay kay Helaman; sa halip, dinggin, inilagay ang mga ito sa puso ni Gadianton ng yaon ding nilikha na siyang tumukso sa ating mga unang magulang na kainin ang ipinagbabawal na bungang-kahoy—\n\n27 Oo, ng yaon ding nilikha na nakipagsabwatan kay Cain, na kung papaslangin niya ang kanyang kapatid na si Abel ay hindi ito malalaman ng sanlibutan. At siya ay nakipagsabwatan kay Cain at sa kanyang mga tagasunod mula noon.\n\n28 At ito ang yaon ding katauhan na siyang naglagay sa puso ng mga tao na magtayo ng isang tore na may sapat na taas upang sila ay makarating sa langit. At ito ang yaon ding nilikha na siyang luminlang sa mga tao na nagmula sa toreng yaon sa lupaing ito; na nagpalaganap ng mga gawa ng kadiliman at mga karumal-dumal na gawain sa lahat ng dako ng lupain, hanggang sa mahila niyang pababa ang mga tao sa lubos na pagkalipol, at sa walang hanggang impiyerno.\n\n29 Oo, ito ang yaon ding nilikha na siyang naglagay sa puso ni Gadianton na ipagpatuloy ang gawa ng kadiliman at ng lihim na pagpaslang; at pinasimulan niya ito mula pa sa simula ng tao maging hanggang sa panahong ito.\n\n30 At dinggin, siya ang tagapagpasimula ng lahat ng kasalanan. At dinggin, ipinagpapatuloy niya ang kanyang mga gawa ng kadiliman at lihim na pagpaslang, at ipinapasalin-salin ang kanilang mga pakana, at kanilang mga sumpa, at kanilang mga tipan, at kanilang mga balak na kakila-kilabot na kasamaan, sa bawat sali’t salinlahi alinsunod sa kanyang kakayahang mahawakan ang puso ng mga anak ng tao.\n\n31 At ngayon, dinggin, siya ay may mahigpit na pagkakahawak sa mga puso ng mga Nephita; oo, hanggang sa sila ay naging lubhang masasama; oo, ang malaking bahagi nila ay lumiko sa landas ng katwiran, at niyurakan sa ilalim ng kanilang mga paa ang mga kautusan ng Diyos, at nagsihayo sa kani-kanilang landas, at lumikha para sa kanilang sarili ng mga diyus-diyusan mula sa kanilang mga ginto at kanilang mga pilak.\n\n32 At ito ay nangyari na sumapit sa kanila ang lahat ng kasamaang ito sa loob ng hindi maraming taon, hanggang sa ang nakararaming bahagi nito ay sumapit sa kanila sa ikaanimnapu’t pitong taon ng panunungkulan ng mga hukom sa mga tao ni Nephi.\n\n33 At sila ay lumubha sa kanilang kasamaan sa ikaanimnapu’t walong taon din, sa labis na kalungkutan at pananaghoy ng mga matwid.\n\n34 At sa gayon nakikita natin na nagsimulang manghina sa kawalang-paniniwala ang mga Nephita, at lumubha sa kasamaan at mga karumal-dumal na gawain, samantalang ang mga Lamanita ay nagsimulang umunlad nang labis sa kaalaman ng kanilang Diyos; oo, nagsimula nilang sundin ang kanyang mga panuntunan at kautusan, at lumakad sa katotohanan at katwiran sa kanyang harapan.\n\n35 At sa gayon natin nakikita na ang Espiritu ng Panginoon ay nagsimulang lumayo mula sa mga Nephita, dahil sa kasamaan at katigasan ng kanilang mga puso.\n\n36 At sa gayon natin nakikita na nagsimulang ibuhos ng Panginoon ang kanyang Espiritu sa mga Lamanita, dahil sa kanilang kakayahan at pagnanais na maniwala sa kanyang mga salita.\n\n37 At ito ay nangyari na tinugis ng mga Lamanita ang pangkat ng mga tulisan ni Gadianton; at ipinangaral nila ang salita ng Diyos sa higit na masasamang bahagi nila, hanggang sa ang pangkat na ito ng mga tulisan ay lubos na nalipol sa mga Lamanita.\n\n38 At ito ay nangyari na sa kabilang dako, sila ay tinangkilik ng mga Nephita at itinaguyod sila, simula sa higit na masasamang bahagi nila, hanggang sa sila ay kumalat sa buong lupain ng mga Nephita, at naakit ang nakararaming bahagi ng mga matwid hanggang sa mapaniwala sila sa kanilang mga gawa at nakibahagi sa kanilang samsam, at umanib sa kanila sa mga lihim nilang pagpaslang at pagsasabwatan.\n\n39 At sa gayon nila natamo ang natatanging pamamahala sa pamahalaan, kung kaya nga’t niyurakan nila sa ilalim ng kanilang mga paa at sinaktan at pinagmalabisan at tinalikuran ang mga maralita at ang maaamo, at ang mga mapagpakumbabang tagasunod ng Diyos.\n\n40 At sa gayon natin nakikita na sila ay nasa isang kakila-kilabot na kalagayan, at nahihinog na para sa walang hanggang pagkawasak.\n\n41 At ito ay nangyari na sa gayon nagtapos ang ikaanimnapu’t walong taon ng panunungkulan ng mga hukom sa mga tao ni Nephi.\n\n", "hel 7": "Ang Propesiya ni Nephi, na Anak ni Helaman—Binalaan ng Diyos ang mga tao ni Nephi na kanyang dadalawin sila sa kanyang galit, hanggang sa ganap nilang pagkalipol maliban kung magsisisi sila sa kanilang kasamaan. Pinarusahan ng Diyos ang mga tao ni Nephi sa pamamagitan ng salot; sila ay nagsisi at bumaling sa kanya. Nagpropesiya si Samuel, isang Lamanita, sa mga Nephita.\n\nBinubuo ng mga kabanata 7 hanggang 16.\n\n[center][font_size=26]Kabanata 7[/font_size][/center]\n\n[i]Si Nephi ay tinanggihan sa hilaga at nagbalik sa Zarahemla—Nanalangin siya sa kanyang tore sa halamanan at pagkatapos, nanawagan sa mga tao na magsisi o masawi. Mga 23–21 B.C.[/i]\n\n1 Dinggin, ngayon, ito ay nangyari na sa ikaanimnapu’t siyam na taon ng panunungkulan ng mga hukom sa mga tao ng mga Nephita, na si Nephi, na anak na lalaki ni Helaman, ay nagbalik sa lupain ng Zarahemla mula sa lupaing pahilaga.\n\n2 Sapagkat siya ay humayo sa mga tao na nasa lupaing pahilaga, at ipinangaral ang salita ng Diyos sa kanila, at nagpropesiya ng maraming bagay sa kanila;\n\n3 At tinanggihan nila ang lahat ng kanyang mga salita, kung kaya nga’t hindi siya makapanatili sa kanila, sa halip, nagbalik muli sa lupang kanyang sinilangan.\n\n4 At nakikita na ang mga tao ay nasa kalagayan ng gayong kakila-kilabot na kasamaan, at na ang mga yaong tulisan ni Gadianton ang nanunungkulan sa mga hukumang-luklukan—matapos makamkam ang kapangyarihan at karapatan sa lupain; isinasaisantabi ang mga kautusan ng Diyos, at bahagya man ay hindi matwid sa harapan niya; hindi pinaiiral ang katarungan sa mga anak ng tao;\n\n5 Pinarurusahan ang mga matwid dahil sa kanilang pagkamatwid; hinahayaang mapawalan ang may kasalanan at ang masasama nang hindi naparurusahan dahil sa kanilang salapi; at higit pa roon, ang manungkulan sa tanggapan ng puno ng pamahalaan, upang mamahala at gawin ang naaayon sa kanilang kagustuhan, upang sila ay makinabang at matamo ang papuri ng sanlibutan, at higit pa roon, upang higit na madali nilang magawa ang pakikiapid, at magnakaw, at pumatay, at gawin ang naaayon sa sarili nilang kagustuhan—\n\n6 Ngayon, ang malaking kasamaang ito ay sumapit sa mga Nephita, sa loob ng iilang taon lamang; at nang makita ito ni Nephi, napuspos ng kalungkutan ang kanyang puso sa kanyang dibdib; at siya ay napabulalas sa labis na paghihirap ng kanyang kaluluwa:\n\n7 O, na ang akin sanang mga araw ay nasa mga araw noong unang lisanin ng aking amang si Nephi ang lupain ng Jerusalem, sana ay nagalak akong kasama siya sa lupang pangako; noon, ang kanyang mga tao ay madaling kausapin, matatag sa pagsunod sa mga kautusan ng Diyos, at mabagal akaying gumawa ng kasamaan; at sila ay mabilis na nakikinig sa mga salita ng Panginoon—\n\n8 Oo, kung ang mga araw ko sana ay nasa mga araw na yaon, sa gayon ang kaluluwa ko ay nagkaroon sana ng kagalakan sa pagkamatwid ng aking mga kapatid.\n\n9 Subalit dinggin, ako ay itinadhanang ito ang aking maging mga araw, at mapuspos ang kaluluwa ko ng kalungkutan dahil dito sa kasamaan ng aking mga kapatid.\n\n10 At dinggin, ngayon, ito ay nangyari sa tuktok ng tore, na nasa halamanan ni Nephi, na malapit sa lansangang-bayan patungo sa punong pamilihan, na nasa lungsod ng Zarahemla; anupa’t iniyukod ni Nephi ang sarili sa tore na nasa kanyang halamanan, kung aling tore ay malapit din sa may pintuan ng halamanan patungo sa lansangang-bayan.\n\n11 At ito ay nangyari na may ilang kalalakihang dumaraan at nakita si Nephi habang ibinubuhos niya ang kanyang kaluluwa sa Diyos sa tore, at sila ay tumakbo at sinabi sa mga tao ang kanilang nakita, at ang mga tao ay sama-samang dumagsa upang malaman nila ang dahilan ng gayong labis na pagdadalamhati dahil sa kasamaan ng mga tao.\n\n12 At ngayon, nang tumindig si Nephi ay namasdan niya ang maraming tao na sama-samang nagtipon.\n\n13 At ito ay nangyari na ibinuka niya ang kanyang bibig at sinabi sa kanila: Dinggin, bakit ninyo sama-samang tinipon ang inyong sarili? Upang sabihin ko sa inyo ang inyong mga kasamaan?\n\n14 Oo, dahil ako ay nagtungo sa aking tore upang maibuhos ko ang aking kaluluwa sa aking Diyos, dahil sa labis na kalungkutan ng aking puso, na dahil sa inyong mga kasamaan!\n\n15 At dahil sa aking pagdadalamhati at pananaghoy ay magkakasamang tinipon ninyo ang inyong sarili, at nanggigilalas; oo, at may malaki kayong pangangailangan na manggilalas; oo, nararapat kayong manggilalas sapagkat nagparaya kayo upang ang diyablo ay magkaroon ng mahigpit na pagkakahawak sa inyong mga puso.\n\n16 Oo, paanong kayo ay nagbigay-raan sa mga tukso niya na naghahangad na maibulid pababa ang inyong mga kaluluwa sa walang hanggang kalungkutan at walang katapusang kapighatian?\n\n17 O magsisi kayo, magsisi kayo! Bakit kayo mamamatay? Bumaling kayo, bumaling kayo sa Panginoon ninyong Diyos. Bakit niya kayo tinalikuran?\n\n18 Ito ay dahil sa pinatigas ninyo ang inyong mga puso; oo, tumanggi kayong makinig sa tinig ng mabuting pastol; oo, kayo ang nagbunsod sa kanya na magalit laban sa inyo.\n\n19 At dinggin, sa halip na kayo ay tipunin, maliban sa kayo ay magsisisi, dinggin, kanyang ikakalat kayo upang maging pagkain kayo para sa mga aso at mababangis na hayop.\n\n20 O, paanong nakalimutan ninyo ang inyong Diyos sa araw ding yaon na kanyang iniligtas kayo?\n\n21 Subalit dinggin, ito ay upang makinabang, upang purihin ng mga tao, oo, at upang makakuha kayo ng ginto at pilak. At inilagak ninyo ang inyong mga puso sa mga kayamanan at walang kabuluhang bagay ng daigdig na ito, dahil doon, kayo ay pumapaslang, at nandarambong, at nagnanakaw, at nagbibigay ng hindi totoong patibay laban sa inyong kapwa, at gumagawa ng lahat ng uri ng kasamaan.\n\n22 At sa dahilang ito, kapighatian ang sasapit sa inyo maliban kung kayo ay magsisisi. Sapagkat kung hindi kayo magsisisi, dinggin, ang dakilang lungsod na ito, at gayundin ang lahat ng yaong dakilang lungsod na nasa paligid, na nasa lupain ng ating pag-aari, ay kukunin kung kaya’t hindi kayo magkakaroon ng lugar sa mga ito; sapagkat dinggin, hindi kayo pagkakalooban ng lakas ng Panginoon; tulad ng ginawa niya noon, upang manaig laban sa inyong mga kaaway.\n\n23 Sapagkat dinggin, ganito ang wika ng Panginoon: Hindi ko ipakikita sa masasama ang aking lakas, sa isa nang higit kaysa sa iba, maliban sa mga yaong nagsisisi sa kanilang mga kasalanan, at nakikinig sa aking mga salita. Ngayon, anupa’t nais kong marinig ninyo, mga kapatid ko, na magiging higit na mabuti para sa mga Lamanita kaysa sa inyo maliban kung kayo ay magsisisi.\n\n24 Sapagkat dinggin, higit silang matwid kaysa sa inyo, sapagkat hindi sila nagkasala laban sa yaong dakilang kaalaman na natanggap ninyo; kaya nga, ang Panginoon ay magiging maawain sa kanila; oo, pahahabain niya ang kanilang mga araw at pararamihin ang kanilang binhi, maging hanggang sa panahong ganap kayong malipol maliban kung kayo ay magsisisi.\n\n25 Oo, sa aba ninyo dahil sa yaong maraming karumal-dumal na gawaing nasa inyo; at ibinilang ninyo ang inyong sarili sa mga ito, oo, sa yaong lihim na pangkat na itinatag ni Gadianton!\n\n26 Oo, sasapit sa inyo ang kapighatian dahil sa yaong kapalaluan na pinahintulutan ninyong pumasok sa inyong mga puso, na nag-angat sa inyo lampas sa yaong mabuti dahil sa inyong napakaraming kayamanan!\n\n27 Oo, sa aba ninyo dahil sa inyong kasamaan at mga karumal-dumal na gawain!\n\n28 At maliban kung magsisisi kayo ay masasawi kayo; oo, maging ang inyong mga lupain ay kukunin mula sa inyo, at kayo ay lilipulin sa balat ng lupa.\n\n29 Dinggin, ngayon, hindi ko sinasabing magaganap ang mga bagay na ito, sa aking sarili, sapagkat nalalaman ko ang mga bagay na ito hindi sa aking sarili lamang; kundi dinggin, nalalaman ko na ang mga bagay na ito ay totoo dahil sa ipinaalam iyon sa akin ng Panginoong Diyos, kaya nga, ako ay nagpapatotoo na magaganap ang mga ito.\n\n", "hel 8": "[center][font_size=26]Kabanata 8[/font_size][/center]\n\n[i]Naghangad na udyukan ng mga tiwaling hukom ang mga tao laban kay Nephi—Sina Abraham, Moises, Zenos, Zenok, Ezias, Isaias, Jeremias, Lehi, at Nephi ay nagpatotoong lahat tungkol kay Cristo—Sa pamamagitan ng inspirasyon, ipinahayag ni Nephi ang pagpaslang sa punong hukom. Mga 23–21 B.C.[/i]\n\n1 At ngayon, ito ay nangyari na nang sabihin ni Nephi ang mga salitang ito, dinggin, may mga kalalakihang naroon na mga hukom, na kabilang din sa lihim na pangkat ni Gadianton, at sila ay nagalit, at sila ay nagsalita nang laban sa kanya, sinasabi sa mga tao: Bakit hindi ninyo dakpin ang lalaking ito at dalhin siya, upang siya ay maparusahan alinsunod sa mabigat na kasalanang nagawa niya?\n\n2 Bakit kayo nakatunghay sa taong ito, at pinakikinggan siyang laitin ang mga taong ito at ang ating mga batas?\n\n3 Sapagkat dinggin, si Nephi ay nangusap sa kanila hinggil sa katiwalian ng kanilang mga batas; oo, maraming bagay ang sinabi ni Nephi na hindi maaaring isulat; at walang anumang bagay siyang sinabi na salungat sa mga kautusan ng Diyos.\n\n4 At ang mga hukom na yaon ay nagalit sa kanya dahil nangusap siya nang malinaw hinggil sa kanilang mga lihim na gawain ng kadiliman; gayunpaman, hindi sila nangahas na pagbuhatan siya ng kanilang mga kamay, sapagkat sila ay natatakot sa mga tao na baka sila magsalita nang laban sa kanila.\n\n5 Samakatwid, sila ay sumigaw sa mga tao, sinasabing: Bakit ninyo pinahihintulutan ang taong ito na laitin tayo? Sapagkat dinggin, hinatulan niya ang lahat ng taong ito, maging hanggang sa pagkalipol; oo, at gayundin ang mga dakilang lungsod na ito ay kukunin mula sa atin, na hindi tayo magkakaroon ng lugar sa mga yaon.\n\n6 At ngayon, alam natin na hindi maaaring mangyari ito, sapagkat dinggin, tayo ay makapangyarihan, at ang ating mga lungsod ay dakila, kaya nga hindi tayo maaaring madaig ng ating mga kaaway.\n\n7 At ito ay nangyari na sa gayon nila pinukaw ang mga tao na magalit laban kay Nephi, at nagpasimula ng mga alitan sa kanila; sapagkat may ilang nagsipagsigawan: Hayaan ang lalaking ito, sapagkat siya ay isang mabuting tao, at ang mga yaong bagay na kanyang sinabi ay tiyak na mangyayari maliban kung magsisisi tayo;\n\n8 Oo, dinggin, lahat ng kahatulang pinatotohanan niya sa atin ay sasapitin natin; sapagkat nalalaman natin na siya ay nagpatotoo nang tama sa atin hinggil sa ating mga kasamaan. At dinggin, ang mga ito ay marami, at nalalaman niya ang lahat ng bagay na mangyayari sa atin tulad ng pagkakaalam niya ng ating mga kasamaan;\n\n9 Oo, at dinggin, kung hindi siya isang propeta, hindi sana siya nakapagpatotoo hinggil sa mga bagay na yaon.\n\n10 At ito ay nangyari na napigilan ang mga yaong taong naghahangad na patayin si Nephi dahil sa kanilang takot, kung kaya’t hindi nila siya napagbuhatan ng kanilang mga kamay; kaya nga siya ay nagsimulang mangusap muli sa kanila, nakikitang nakuha niya ang pagsang-ayon sa paningin ng ilan, hanggang sa ang mga yaong nalalabi sa kanila ay natakot.\n\n11 Samakatwid, siya ay napilit na mangusap pa sa kanila, sinasabing: Dinggin, mga kapatid ko, hindi ba ninyo nabasa na ang Diyos ay nagbigay ng kapangyarihan sa isang tao, maging kay Moises, na hampasin ang mga tubig ng Dagat na Pula, at nahati ito rito at doon, hanggang sa ang mga Israelita, na ating mga ama, ay dumaan sa tuyong lupa, at ang mga tubig ay nagsara sa mga hukbo ng mga taga-Egipto at nilulon sila?\n\n12 At ngayon, dinggin, kung ang Diyos ay nagbigay ng gayong kapangyarihan sa taong ito, kung gayon bakit kinakailangan kayong magtalu-talo sa inyong sarili, at sabihing hindi niya ako binigyan ng kapangyarihan na malaman ko ang hinggil sa mga kahatulang sasapit sa inyo maliban kung kayo ay magsisisi?\n\n13 Subalit, dinggin, hindi lamang ninyo itinatatwa ang aking mga salita, kundi itinatatwa rin ninyo ang lahat ng salitang sinabi sa inyo ng ating mga ama, at gayundin ang mga salitang sinabi ng taong ito, si Moises, na may gayong kalaking kapangyarihan na ibinigay sa kanya, oo, ang mga salitang sinabi niya hinggil sa pagparito ng Mesiyas.\n\n14 Oo, hindi ba’t siya ay nagpatotoo na paparito ang Anak ng Diyos? At tulad ng pagtaas niya ng tansong ahas sa ilang, maging gayon din ay itataas siya na paparito.\n\n15 At kasindami ng tumingin sa ahas na yaon ay nabuhay, gayundin kasindami ng titingin sa Anak ng Diyos na may pananampalataya, nang may nagsisising espiritu, ay mabubuhay, maging sa yaong buhay na walang hanggan.\n\n16 At ngayon, dinggin, hindi lamang si Moises ang nagpatotoo sa mga bagay na ito, kundi ang lahat din ng mga banal na propeta, mula noong kanyang mga araw maging hanggang sa mga araw ni Abraham.\n\n17 Oo, at dinggin, nakita ni Abraham ang kanyang pagparito, at napuspos ng kagalakan at nagsaya.\n\n18 Oo, at dinggin, sinasabi ko sa inyo, na hindi lamang si Abraham ang nakaalam ng mga bagay na ito, kundi marami pa bago ang mga araw ni Abraham na mga natawag sa orden ng Diyos; oo, maging alinsunod sa orden ng kanyang Anak; at ito ay upang maipakita sa mga tao, libu-libong taon bago ang kanyang pagparito, na maging ang pagtubos ay mapapasakanila.\n\n19 At ngayon, nais kong malaman ninyo, na maging sa simula pa lamang noong mga araw ni Abraham ay marami nang propeta ang nagpatotoo sa mga bagay na ito; oo, dinggin, si propetang Zenos ay nagpatotoo nang buong tapang; sa dahilang yaon, siya ay pinatay.\n\n20 At dinggin, gayundin si Zenok, at gayundin si Ezias, at gayundin sina Isaias, at Jeremias, (si Jeremias na siya ring propetang nagpatotoo tungkol sa pagkawasak ng Jerusalem) at ngayon, nalalaman natin na ang Jerusalem ay nawasak na alinsunod sa mga salita ni Jeremias. O kung gayon ay bakit hindi paparito ang Anak ng Diyos, alinsunod sa kanyang propesiya?\n\n21 At ngayon, makikipagtalo ba kayo na ang Jerusalem ay nawasak na? Sasabihin ba ninyong hindi napatay ang mga anak na lalaki ni Zedekias, lahat maliban kay Mulek? Oo, at hindi ba ninyo namamalas na ang binhi ni Zedekias ay kasama natin, at sila ay itinaboy palabas ng lupain ng Jerusalem? Subalit dinggin, hindi lamang ito—\n\n22 Ang ating amang si Lehi ay itinaboy palabas ng Jerusalem dahil nagpatotoo siya tungkol sa mga bagay na ito. Si Nephi ay nagpatotoo rin tungkol sa mga bagay na ito, at halos lahat din ng ating mga ama, maging hanggang sa panahong ito; oo, sila ay nagpatotoo tungkol sa pagparito ni Cristo, at umaasa, at nagsasaya sa kanyang araw na darating.\n\n23 At dinggin, siya ay Diyos, at siya ay kasama nila, at ipinakita niya ang kanyang sarili sa kanila, na sila ay tinubos niya; at kanilang pinuri siya, dahil sa yaong darating.\n\n24 At ngayon, nakikitang nalalaman ninyo ang mga bagay na ito at hindi ninyo maaaring itatwa ang mga ito maliban kung kayo ay magsisinungaling, kaya nga kayo ay nagkasala rito, sapagkat tinanggihan ninyo ang lahat ng bagay na ito, sa kabila ng napakaraming katibayang natanggap ninyo; oo, maging ang lahat ng bagay ay natanggap ninyo, kapwa mga bagay sa langit, at lahat ng bagay na nasa lupa, bilang patunay na ang mga ito ay totoo.\n\n25 Subalit dinggin, tinanggihan ninyo ang katotohanan, at naghimagsik laban sa inyong banal na Diyos; at maging sa panahong ito, sa halip na magtipon para sa inyong sarili ng mga kayamanan sa langit, kung saan walang anumang bagay ang nabubulok, at kung saan walang anumang bagay na marumi ang makaparoroon, binubuntunan ninyo ang inyong sarili ng poot laban sa araw ng paghuhukom.\n\n26 Oo, maging sa panahong ito ay nahihinog na kayo, dahil sa inyong mga pagpaslang, at inyong pangangalunya at kasamaan, para sa walang hanggang pagkawasak; oo, at maliban kung kayo ay magsisisi, kaagad itong sasapit sa inyo.\n\n27 Oo, dinggin, maging sa ngayon ay nasa mga pintuan na ninyo ito; oo, magtungo kayo sa hukumang-luklukan, at magsiyasat; at dinggin, ang inyong hukom ay pinaslang, at siya ay nakahiga sa kanyang dugo; at siya ay pinaslang ng kanyang kapatid na lalaki, na naghahangad umupo sa hukumang-luklukan.\n\n28 At dinggin, sila ay kapwa kabilang sa inyong lihim na pangkat, na ang tagapagpasimula ay si Gadianton at ang yaong masama na naghahangad na wasakin ang mga kaluluwa ng tao.\n\n", "hel 9": "[center][font_size=26]Kabanata 9[/font_size][/center]\n\n[i]Natagpuang patay ng mga tagapagbalita ang punong hukom sa hukumang-luklukan—Ikinulong sila at hindi naglaon ay pinakawalan—Sa pamamagitan ng inspirasyon, kinilala ni Nephi si Seantum na siyang mamamatay-tao—Si Nephi ay tinanggap ng ilan bilang isang propeta. Mga 23–21 B.C.[/i]\n\n1 Dinggin, ngayon, ito ay nangyari na nang sabihin ni Nephi ang mga salitang ito, may ilang kalalakihang kabilang sa kanila ang tumakbo patungo sa hukumang-luklukan; oo, maging lima silang humayo, at sinabi nila sa kanilang sarili, habang humahayo sila:\n\n2 Dinggin, ngayon, malalaman natin nang may katiyakan kung ang lalaking ito ay isang propeta at inutusan siya ng Diyos na magpropesiya ng mga gayong kagila-gilalas na bagay sa atin. Dinggin, hindi tayo naniniwalang siya ay gayon; oo, hindi tayo naniniwalang isa siyang propeta; gayunpaman, kung ang bagay na ito na sinabi niya hinggil sa punong hukom ay totoo, na patay na siya, kung magkagayon, maniniwala tayo na ang iba pang mga salitang sinabi niya ay totoo.\n\n3 At ito ay nangyari na buong lakas silang nagtakbuhan, at nagtungo sa hukumang-luklukan; at dinggin, ang punong hukom ay nakahandusay sa lupa, at nakahiga sa kanyang dugo.\n\n4 At ngayon, dinggin, nang makita nila ito ay labis silang nanggilalas, kung kaya’t nangabuwal sila sa lupa; sapagkat hindi nila pinaniwalaan ang mga salitang sinabi ni Nephi hinggil sa punong hukom.\n\n5 Subalit ngayon, nang makita nila ito, sila ay naniwala, at nanaig sa kanila ang takot na baka ang lahat ng kahatulang sinabi ni Nephi ay sapitin ng mga tao; kaya nga, sila ay nanginig, at bumagsak sa lupa.\n\n6 Ngayon, kaagad, nang mapatay ang hukom—siya na sinaksak ng kanyang kapatid na nadadamitan ng balatkayo, at siya ay tumakas, at ang mga tagapagsilbi ay nagsitakbuhan at sinabi sa mga tao, sumisigaw ng pagpaslang sa kanila;\n\n7 At dinggin, sama-samang tinipon ng mga tao ang kanilang sarili sa lugar ng hukumang-luklukan—at dinggin, sa kanilang panggigilalas ay nakita nila ang limang lalaking yaon na nakahandusay sa lupa.\n\n8 At ngayon, dinggin, ang mga tao ay walang alam hinggil sa maraming tao na sama-samang nagtipon sa halamanan ni Nephi; kaya nga sinabi nila sa kanilang sarili: Ang mga lalaking ito ang siyang pumaslang sa hukom, at sila ay pinarusahan ng Diyos upang hindi sila makatakas sa atin.\n\n9 At ito ay nangyari na kanilang dinakip sila, at kanilang iginapos sila at itinapon sila sa bilangguan. At nagpalaganap ng isang pahayag na pinaslang ang hukom, at na ang mga mamamatay-tao ay nadakip at itinapon sa bilangguan.\n\n10 At ito ay nangyari na sa kinabukasan, sama-samang tinipon ng mga tao ang kanilang sarili upang magdalamhati at upang mag-ayuno, sa libing ng dakilang punong hukom na pinatay.\n\n11 At sa gayon, ang lahat din ng mga yaong hukom na nasa halamanan ni Nephi, at nakarinig sa kanyang mga salita, ay sama-sama ring nagtipon sa libing.\n\n12 At ito ay nangyari na nagtanong sila sa mga tao, sinasabing: Nasaan ang limang isinugo upang alamin ang hinggil sa punong hukom kung siya ay patay na nga? At tumugon sila at sinabi: Hinggil sa limang ito na sinasabi ninyong isinugo ninyo ay wala kaming nalalaman; subalit may limang mamamatay-tao na aming itinapon sa bilangguan.\n\n13 At ito ay nangyari na hiniling ng mga hukom na dalhin sila; at sila ay dinala, at dinggin, sila ang yaong limang isinugo; at dinggin, ang mga hukom ay nagtanong sa kanila hinggil sa bagay na yaon, at sinabi nila ang lahat ng ginawa nila, sinasabing:\n\n14 Kami ay tumakbo at nakarating sa lugar ng hukumang-luklukan, at nang makita namin ang lahat ng bagay maging tulad ng pinatototohanan ni Nephi, kami ay nanggilalas kung kaya nga’t bumagsak kami sa lupa; at nang kami ay makabawi mula sa aming panggigilalas, dinggin, itinapon nila kami sa bilangguan.\n\n15 Ngayon, hinggil sa pagpaslang sa taong ito, hindi namin nalalaman kung sino ang may gawa nito; at ito lamang ang nalalaman namin, kami ay tumakbo at nagtungo alinsunod sa inyong kahilingan, at dinggin, siya ay patay na, alinsunod sa mga salita ni Nephi.\n\n16 At ngayon, ito ay nangyari na ipinaliwanag ng mga hukom ang bagay na yaon sa mga tao, at nangusap laban kay Nephi, sinasabing: Dinggin, nalalaman namin na ang Nephi na ito ay tiyak na nakipagkasundo sa kung sino na patayin ang hukom, at pagkatapos ito ay ipahahayag sa atin, upang kanyang mapaniwala tayo sa kanyang pananampalataya, upang maipagmalaki niya ang kanyang sarili na isang dakilang tao, pinili ng Diyos, at isang propeta.\n\n17 At ngayon, dinggin, ilalantad natin ang lalaking ito, at ipagtatapat niya ang kanyang kasalanan at ipaaalam sa atin ang tunay na mamamatay-tao ng hukom na ito.\n\n18 At ito ay nangyari na pinalaya ang lima sa araw ng libing. Gayunpaman, pinagsabihan nila ang mga hukom hinggil sa mga salitang sinabi nila laban kay Nephi, at isa-isang nakipagtalo sa kanila, hanggang sa kanilang natulig sila.\n\n19 Gayunpaman, iniutos nila na si Nephi ay dakpin at igapos at dalhin sa harapan ng maraming tao, at nagsimula silang tanungin siya sa iba’t ibang paraan upang kanilang lituhin siya, upang kanilang masakdalan siya tungo sa kamatayan—\n\n20 Sinasabi sa kanya: Ikaw ay kasabwat; sino ang taong ito na siyang gumawa ng pagpaslang na ito? Ngayon, sabihin mo sa amin, at aminin mo ang iyong kasalanan; sinasabing, Masdan, ito ang salapi; at ipagkakaloob din namin sa iyo ang iyong buhay kung sasabihin mo sa amin, at aaminin ang pakikipagkasundong ginawa mo sa kanya.\n\n21 Subalit sinabi ni Nephi sa kanila: O kayong mga hangal, kayong mga hindi tuli ang puso, kayong mga bulag, at kayong mga taong matitigas ang leeg, nalalaman ba ninyo kung hanggang kailan kayo pahihintulutan ng Panginoon ninyong Diyos na magpatuloy sa ganitong pamamaraan ninyo ng pagkakasala?\n\n22 O nararapat kayong magsimulang humagulgol at magdalamhati, dahil sa malaking pagkalipol na sa panahong ito ay naghihintay sa inyo, maliban kung magsisisi kayo.\n\n23 Dinggin, sinasabi ninyo na nakipagkasundo ako sa isang tao na patayin niya si Sisoram, ang ating punong hukom. Subalit dinggin, sinasabi ko sa inyo, na ito ay dahil sa nagpatotoo ako sa inyo kaya ninyo nalaman ang hinggil sa bagay na ito; oo, maging bilang isang patunay sa inyo, na nalalaman ko ang kasamaan at mga karumal-dumal na gawain na nasa inyo.\n\n24 At dahil sa ginawa ko ito, sinasabi ninyong nakipagkasundo ako sa isang tao na gawin niya ang bagay na ito; oo, dahil sa ipinakita ko sa inyo ang palatandaang ito, kayo ay nagagalit sa akin at naghahangad na kitlin ang buhay ko.\n\n25 At ngayon, dinggin, magpapakita ako sa inyo ng isa pang palatandaan, at tingnan kung sa bagay na ito ay hahangarin pa ninyong patayin ako.\n\n26 Dinggin, sinasabi ko sa inyo: Magtungo sa tahanan ni Seantum, na kapatid na lalaki ni Sisoram, at sabihin sa kanya—\n\n27 Si Nephi ba, na nagkukunwaring propeta, na nagpropesiya ng labis na kasamaan hinggil sa mga taong ito, ay nakipagkasundo sa iyo, kung kaya’t pinaslang mo si Sisoram, na iyong kapatid?\n\n28 At dinggin, sasabihin niya sa inyo, Hindi.\n\n29 At sabihin ninyo sa kanya: Pinaslang mo ba ang iyong kapatid?\n\n30 At siya ay titindig nang may takot, at hindi malalaman kung ano ang sasabihin. At dinggin, siya ay magkakaila sa inyo; at magkukunwari siya na sa wari ay nanggilalas siya; gayunpaman, ipapahayag niya sa inyo na wala siyang kasalanan.\n\n31 Subalit dinggin, sisiyasatin ninyo siya, at makatutuklas kayo ng dugo sa laylayan ng kanyang balabal.\n\n32 At kapag nakita ninyo ito, sasabihin ninyo: Saan galing ang dugong ito? Hindi ba namin nalalaman na ito ay dugo ng iyong kapatid?\n\n33 At sa gayon siya ay manginginig, at mamumutla, maging sa wari ay sumapit ang kamatayan sa kanya.\n\n34 At pagkatapos, sabihin ninyo: Dahil sa takot na ito at sa pamumutlang ito na nakikita sa iyong mukha, dinggin, nalalaman namin na ikaw ang may sala.\n\n35 At sa gayon mananaig sa kanya ang higit na malaking takot; at doon siya magtatapat sa inyo, at hindi na magkakaila pa na siya ang gumawa ng pagpaslang na ito.\n\n36 At pagkatapos, sasabihin niya sa inyo, na ako, si Nephi, ay walang nalalaman hinggil sa bagay na yaon maliban sa ipinaalam ito sa akin sa pamamagitan ng kapangyarihan ng Diyos. At sa gayon ninyo malalaman na ako ay isang matapat na tao, at na isinugo ako sa inyo mula sa Diyos.\n\n37 At ito ay nangyari na sila ay humayo at ginawa, maging ang naaayon sa sinabi ni Nephi sa kanila. At dinggin, ang mga salitang sinabi niya ay totoo; sapagkat alinsunod sa mga salita, siya ay nagkaila; at alinsunod din sa mga salita, siya ay nagtapat.\n\n38 At siya ay dinakip upang patunayan na siya nga ang yaong pumaslang, kung kaya nga’t ang lima ay pinalaya, at gayundin si Nephi.\n\n39 At may ilan din sa mga Nephita ang naniwala sa mga salita ni Nephi; at may ilan din ang naniwala dahil sa patotoo ng lima, sapagkat nagbalik-loob sila habang nasa bilangguan.\n\n40 At ngayon, may ilan sa mga tao ang nagsabing si Nephi ay isang propeta.\n\n41 At may ilan ding nagsabi: Dinggin, siya ay isang diyos, sapagkat maliban sa siya ay isang diyos, hindi niya maaaring malaman ang lahat ng bagay. Sapagkat dinggin, sinabi niya sa atin ang nasasaloob ng ating mga puso, at nagsabi rin sa atin ng mga bagay; at maging sa ibinigay niya sa ating kaalaman ang tunay na pumaslang sa ating punong hukom.\n\n", "hel 10": "[center][font_size=26]Kabanata 10[/font_size][/center]\n\n[i]Ibinigay ng Panginoon kay Nephi ang kapangyarihang makapagbuklod—Binigyan siya ng kapangyarihang makapagbuklod at makapaghiwalay sa lupa at sa langit—Inutusan niya ang mga tao na magsisi o masawi—Dinala siya ng Espiritu sa bawat pagtitipun-tipon ng maraming tao. Mga 21–20 B.C.[/i]\n\n1 At ito ay nangyari na nagkaroon ng paghahati sa mga tao, hanggang sa maghiwa-hiwalay sila rito at doon at nagsihayo sa kani-kanilang landas, iniwang nag-iisa si Nephi, habang siya ay nakatindig sa gitna nila.\n\n2 At ito ay nangyari na humayo si Nephi patungo sa sarili niyang bahay, nagninilay-nilay sa mga bagay na ipinakita sa kanya ng Panginoon.\n\n3 At ito ay nangyari na habang nasa gayon siyang pagninilay-nilay—labis na nanlulumo dahil sa kasamaan ng mga tao ng mga Nephita, sa kanilang mga lihim na gawain ng kadiliman, at kanilang mga pagpaslang, at kanilang mga pandarambong, at lahat ng uri ng kasamaan—at ito ay nangyari na habang nasa gayon siyang pagninilay-nilay sa kanyang puso, dinggin, isang tinig ang nangusap sa kanya na sinasabing:\n\n4 Pinagpala ka, Nephi, dahil sa mga yaong bagay na ginawa mo; sapagkat namasdan ko kung paano mo ipinahayag nang walang kapaguran ang salitang ibinigay ko sa iyo para sa mga taong ito. At hindi ka natakot sa kanila, at hindi mo inalintana ang sarili mong buhay, kundi sinunod ang aking kalooban at sinunod ang aking mga kautusan.\n\n5 At ngayon, sapagkat ginawa mo ito nang walang kapaguran, dinggin, pagpapalain kita magpakailanman; at gagawin kitang makapangyarihan sa salita at sa kilos, sa pananampalataya at sa mga gawa; oo, maging ang lahat ng bagay ay mangyayari sa iyo alinsunod sa iyong mga salita, sapagkat hindi ka hihiling nang salungat sa aking kalooban.\n\n6 Dinggin, ikaw si Nephi, at ako ang Diyos. Dinggin, ipinapahayag ko ito sa iyo sa harapan ng aking mga anghel na magkakaroon ka ng kapangyarihan sa mga taong ito, at parurusahan ang mundo sa pamamagitan ng taggutom, at sa pamamagitan ng salot, at pagkawasak, alinsunod sa kasamaan ng mga taong ito.\n\n7 Dinggin, binibigyan kita ng kapangyarihan na anuman ang ibubuklod mo sa lupa ay mabubuklod sa langit; at anuman ang paghihiwalayin mo sa lupa ay mahihiwalay sa langit; at sa gayon ka magkakaroon ng kapangyarihan sa mga taong ito.\n\n8 At sa gayon, kung sasabihin mong mahati sa dalawa ang templong ito, magaganap ito.\n\n9 At kung sasabihin mo sa bundok na ito, Ikaw ay gumuho at maging patag, magaganap ito.\n\n10 At dinggin, kung sasabihin mong parusahan ng Diyos ang mga taong ito, mangyayari ito.\n\n11 At ngayon, dinggin, inuutusan kita, na humayo ka at ipahayag sa mga taong ito, na ganito ang wika ng Panginoong Diyos, na siyang Pinakamakapangyarihan: Maliban kung kayo ay magsisisi, pahihirapan kayo maging hanggang sa pagkalipol.\n\n12 At dinggin, ngayon, ito ay nangyari na nang sabihin ng Panginoon ang mga salitang ito kay Nephi, siya ay huminto at hindi na nagtungo sa sarili niyang bahay, kundi nagbalik sa maraming tao na nagkalat sa ibabaw ng lupain, at nagsimulang ihayag sa kanila ang salita ng Panginoon na sinabi sa kanya, hinggil sa kanilang pagkalipol kung hindi sila magsisisi.\n\n13 Ngayon, dinggin, sa kabila ng yaong dakilang himalang ginawa ni Nephi sa pagsasabi sa kanila hinggil sa kamatayan ng punong hukom, pinatigas nila ang kanilang mga puso at hindi pinakinggan ang mga salita ng Panginoon.\n\n14 Samakatwid, ipinahayag ni Nephi sa kanila ang salita ng Panginoon, sinasabing: Maliban kung kayo ay magsisisi, ganito ang wika ng Panginoon, pahihirapan kayo maging hanggang sa pagkalipol.\n\n15 At ito ay nangyari na nang ipahayag ni Nephi ang salita sa kanila, dinggin, pinatigas pa rin nila ang kanilang mga puso at tumangging makinig sa kanyang mga salita; kaya nga kanilang nilait siya, at naghangad na hawakan siya ng kanilang mga kamay upang kanilang maitapon siya sa bilangguan.\n\n16 Subalit dinggin, ang kapangyarihan ng Diyos ay nasa kanya, at hindi nila magawang dakpin siya upang siya ay maitapon sa bilangguan, sapagkat siya ay kinuha ng Espiritu at dinalang palayo mula gitna nila.\n\n17 At ito ay nangyari na sa gayon siya humayo sa Espiritu, sa bawat pagtitipun-tipon ng maraming tao, ipinapahayag ang salita ng Diyos, maging hanggang sa maipahayag niya ito sa kanilang lahat, o maiparating ito sa lahat ng tao.\n\n18 At ito ay nangyari na tumanggi silang makinig sa kanyang mga salita; at nagsimulang magkaroon ng mga alitan, hanggang sa nagkahati-hati sila laban sa kanilang sarili at nagsimulang patayin ang isa’t isa sa pamamagitan ng espada.\n\n19 At sa gayon nagtapos ang ikapitumpu’t isang taon ng panunungkulan ng mga hukom sa mga tao ni Nephi.\n\n", "hel 11": "[center][font_size=26]Kabanata 11[/font_size][/center]\n\n[i]Nahikayat ni Nephi ang Panginoon na palitan ang kanilang digmaan ng isang taggutom—Maraming tao ang nasawi—Sila ay nagsisi, at humiling si Nephi ng ulan sa Panginoon—Nakatanggap sina Nephi at Lehi ng maraming paghahayag—Ipinaligid ng mga tulisan ni Gadianton ang kanilang sarili sa lupain. Mga 20–6 B.C.[/i]\n\n1 At ngayon, ito ay nangyari na sa ikapitumpu’t dalawang taon ng panunungkulan ng mga hukom, umigting ang mga alitan, hanggang sa magkaroon ng mga digmaan sa lahat ng dako ng buong lupain sa lahat ng tao ni Nephi.\n\n2 At itong lihim na pangkat ng mga tulisan ang siyang nagpatuloy sa gawaing ito ng pagwasak at kasamaan. At ang digmaang ito ay tumagal nang buong taong yaon; at tumagal din ito sa ikapitumpu’t tatlong taon.\n\n3 At ito ay nangyari na sa taong yaon, si Nephi ay nagsumamo sa Panginoon, sinasabing:\n\n4 O Panginoon, huwag pong ipahintulot na ang mga taong ito ay malipol sa pamamagitan ng espada; subalit O Panginoon, sa halip po ay magkaroon ng taggutom sa lupain, upang mapukaw po sila sa pag-alala sa Panginoon nilang Diyos, at baka sakaling sila po ay magsisi at bumaling sa inyo.\n\n5 At naganap nga ito, alinsunod sa mga salita ni Nephi. At nagkaroon ng masidhing taggutom sa lupain, sa lahat ng tao ni Nephi. At sa gayon nagpatuloy ang taggutom sa ikapitumpu’t apat na taon, at ang gawain ng paglipol ay tumigil sa pamamagitan ng espada subalit naging masidhi dahil sa taggutom.\n\n6 At ang gawaing ito ng paglipol ay nagpatuloy rin sa ikapitumpu’t limang taon. Sapagkat ang lupa ay hinagupit kung kaya’t natuyo ito, at hindi nagbunga ng butil sa panahon ng pagsibol; at ang buong lupain ay hinagupit, maging sa mga Lamanita gayundin sa mga Nephita, kung kaya’t sila ay pinahirapan kaya nasawi sila nang libu-libo sa higit na masasamang bahagi ng lupain.\n\n7 At ito ay nangyari na napagtanto ng mga tao na malapit na silang mangasawi dahil sa taggutom, at nagsimula nilang maalala ang Panginoon nilang Diyos; at nagsimula nilang maalala ang mga salita ni Nephi.\n\n8 At ang mga tao ay nagsimulang makiusap sa kanilang mga punong hukom at kanilang mga pinuno, na sabihin nila kay Nephi: Dinggin, nalalaman namin na isa kang tao ng Diyos, at kaya nga, magsumamo sa Panginoon nating Diyos na alisin niya mula sa atin ang taggutom na ito, sapagkat baka ang lahat ng salitang sinabi mo hinggil sa aming pagkalipol ay matupad.\n\n9 At ito ay nangyari na sinabi nga ng mga hukom kay Nephi ang alinsunod sa mga salitang ninais. At ito ay nangyari na nang makita ni Nephi na nagsisi ang mga tao at nagpakumbaba ng kanilang sarili sa damit na magaspang, siya ay nagsumamong muli sa Panginoon, sinasabing:\n\n10 O Panginoon, dinggin, nagsisisi na po ang mga taong ito; at nilipol po nila ang pangkat ni Gadianton mula sa kanila hanggang sa sila ay mapalis, at ikinubli po nila ang kanilang mga lihim na plano sa ilalim ng lupa.\n\n11 Ngayon, O Panginoon, dahil po sa kanilang pagpapakumbabang ito, maaari po bang pawiin ninyo ang inyong galit, at hayaan na ang inyong galit ay maglubag sa pagkalipol ng yaong masasamang tao na inyo nang nalipol.\n\n12 O Panginoon, maaari po bang pawiin ninyo ang inyong galit, opo, ang inyong masidhing galit, at pangyarihin na ang taggutom ay tumigil na sa lupaing ito.\n\n13 O Panginoon, maaari po bang pakinggan ninyo ako, at pangyarihin na maganap ang alinsunod sa aking mga salita, at magpadala ng ulan sa ibabaw ng lupain, upang siya po ay mamunga, at tumubo ang kanyang mga butil sa panahon ng pagsibol.\n\n14 O Panginoon, pinakinggan po ninyo ang aking mga salita nang sabihin kong, Magkaroon ng taggutom, upang ang salot ng espada ay matigil; at nalalaman ko po na kayo, maging sa panahong ito, ay makikinig sa aking mga salita, sapagkat sinabi po ninyo: Kung ang mga taong ito ay magsisisi, patatawarin ko sila.\n\n15 Opo, O Panginoon, at nakikita po ninyo na sila ay nagsisi, dahil sa taggutom at sa salot at pagkalipol na sumapit sa kanila.\n\n16 At ngayon, O Panginoon, maaari po bang pawiin ninyo ang inyong galit, at subuking muli kung sila ay maglilingkod sa inyo? At kung magkagayon, O Panginoon, maaari po ninyong pagpalain sila alinsunod sa inyong mga salita na inyong sinabi.\n\n17 At ito ay nangyari na sa ikapitumpu’t anim na taon, pinawi ng Panginoon ang kanyang galit mula sa mga tao, at pinangyari na ang ulan ay bumuhos sa lupa, kung kaya’t namunga siya sa panahon ng kanyang pagbunga. At ito ay nangyari na sumibol ang kanyang mga butil sa panahon ng pagsibol.\n\n18 At dinggin, ang mga tao ay nagsaya at pinapurihan ang Diyos, at ang buong lupain ay napuspos ng saya; at hindi na nila hinangad pang patayin si Nephi, kundi kanilang kinilala siya na isang dakilang propeta, at isang tao ng Diyos, nagtataglay ng dakilang kapangyarihan at karapatan na ibinigay sa kanya ng Diyos.\n\n19 At dinggin, si Lehi, ang kanyang kapatid, ay hindi bahagya mang nalalayo sa kanya sa mga bagay na nauukol sa katwiran.\n\n20 At sa gayon nga nangyari na ang mga tao ni Nephi ay nagsimulang muling umunlad sa lupain, at nagsimulang itayo ang kanilang mga napabayaang lugar, at nagsimulang dumami at kumalat, maging hanggang sa sila ay lumaganap sa buong lupain, kapwa sa pahilaga at sa patimog, mula sa kanlurang dagat hanggang sa silangang dagat.\n\n21 At ito ay nangyari na nagtapos sa kapayapaan ang ikapitumpu’t anim na taon. At ang ikapitumpu’t pitong taon ay nagsimula sa kapayapaan; at ang simbahan ay kumalat sa lahat ng dako ng buong lupain; at ang nakararaming bahagi ng mga tao, kapwa ang mga Nephita at ang mga Lamanita, ay nabibilang sa simbahan; at nagkaroon sila ng labis na kapayapaan sa lupain; at sa gayon nagtapos ang ikapitumpu’t pitong taon.\n\n22 At sila ay nagkaroon din ng kapayapaan sa ikapitumpu’t walong taon, maliban sa ilang pagtatalo hinggil sa mga aral ng doktrina na ipinahayag ng mga propeta.\n\n23 At sa ikapitumpu’t siyam na taon ay nagkaroon ng labis na sigalutan. Subalit ito ay nangyari na sina Nephi at Lehi, at marami sa kanilang mga kapatid na nakaaalam hinggil sa tunay na mga aral ng doktrina, na nakatatanggap ng maraming paghahayag sa araw-araw, kaya nga sila ay nangaral sa mga tao, hanggang sa mawakasan nila ang kanilang sigalutan sa taon ding yaon.\n\n24 At ito ay nangyari na sa ikawalumpung taon ng panunungkulan ng mga hukom sa mga tao ni Nephi, may ilang bilang ng mga tumiwalag mula sa mga tao ni Nephi, na ilang taon nang nakiisa sa mga Lamanita, at dinala sa kanilang sarili ang pangalang Lamanita, at ilan ding bilang ng mga tunay na inapo ng mga Lamanita, na pinukaw nila na magalit, o ng mga yaong tumiwalag, kaya nga sila ay nagpasimula ng digmaan sa kanilang mga kapatid.\n\n25 At sila ay gumawa ng pagpaslang at pandarambong; at pagkatapos, sila ay umuurong pabalik sa mga bundok, at sa ilang at mga lihim na lugar, ikinukubli ang kanilang sarili upang hindi sila matagpuan, nakatatanggap araw-araw ng karagdagan sa kanilang bilang, habang may mga tumitiwalag na nakikiisa sa kanila.\n\n26 At sa gayon hindi naglaon, maging sa loob ng hindi maraming taon, sila ay naging napakalaking pangkat ng mga tulisan; at sinaliksik nila ang lahat ng lihim na plano ni Gadianton; at sa gayon sila naging mga tulisan ni Gadianton.\n\n27 Ngayon, dinggin, ang mga tulisang ito ay gumawa ng napakalaking pinsala, oo, maging malaking pagkawasak sa mga tao ni Nephi, at gayundin sa mga tao ng mga Lamanita.\n\n28 At ito ay nangyari na kinailangang wakasan ang gawaing ito ng pagwasak; kaya nga, sila ay nagpadala ng isang hukbo ng malalakas na tauhan sa ilang at sa mga bundok, upang hanapin ang pangkat na ito ng mga tulisan, at lipulin sila.\n\n29 Subalit dinggin, ito ay nangyari na sa taon ding yaon, naitaboy silang pabalik maging sa kanilang sariling mga lupain. At sa gayon nagtapos ang ikawalumpung taon ng panunungkulan ng mga hukom sa mga tao ni Nephi.\n\n30 At ito ay nangyari na sa pagsisimula ng ikawalumpu’t isang taon, muli silang sumalakay laban sa pangkat ng mga tulisang ito, at nalipol ang marami; at dinalaw rin sila ng labis na pagkalipol.\n\n31 At muli silang napilitang umalis sa ilang at umalis sa mga bundok patungo sa sarili nilang mga lupain, dahil sa labis na kalakihan ng bilang ng mga yaong tulisan na namugad sa mga bundok at sa ilang.\n\n32 At ito ay nangyari na sa gayon nagtapos ang taong ito. At ang mga tulisan ay patuloy pa ring dumarami at nagiging makapangyarihan, kung kaya’t kinalaban nila ang buong hukbo ng mga Nephita, at gayundin ng mga Lamanita; at idinulot nilang manaig ang masidhing takot sa mga tao sa buong ibabaw ng lupain.\n\n33 Oo, sapagkat sinalanta nila ang maraming dako ng lupain, at gumawa ng malalaking pagwasak sa mga ito; oo, pumatay nang marami, at dinalang bihag ang iba sa ilang, oo, at lalung-lalo na ang kanilang kababaihan at kanilang mga anak.\n\n34 Ngayon, ang malaking kasamaang ito, na sumapit sa mga tao dahil sa kanilang kasamaan, ay muling pumukaw sa kanila sa pag-alala sa Panginoon nilang Diyos.\n\n35 At sa gayon nagtapos ang ikawalumpu’t isang taon ng panunungkulan ng mga hukom.\n\n36 At sa ikawalumpu’t dalawang taon ay muli silang nagsimulang makalimot sa Panginoon nilang Diyos. At sa ikawalumpu’t tatlong taon ay nagsimula silang maging matindi sa kasamaan. At sa ikawalumpu’t apat na taon, hindi sila nagbago ng kanilang mga gawi.\n\n37 At ito ay nangyari na sa ikawalumpu’t limang taon, sila ay tumindi nang tumindi sa kanilang kapalaluan, at sa kanilang kasamaan; at sa gayon sila nahihinog na muli para sa pagkalipol.\n\n38 At sa gayon nagtapos ang ikawalumpu’t limang taon.\n\n", "hel 12": "[center][font_size=26]Kabanata 12[/font_size][/center]\n\n[i]Ang mga tao ay mahihina at hangal at mabilis gumawa ng masama—Pinarurusahan ng Panginoon ang Kanyang mga tao—Ang kawalang-kabuluhan ng tao ay inihambing sa kapangyarihan ng Diyos—Sa araw ng paghuhukom, matatamo ng tao ang buhay na walang hanggan o walang hanggang kapahamakan. Mga 6 B.C.[/i]\n\n1 At sa gayon natin mamamasdan kung gaano kahuwad, at gayundin ang kahinaan ng puso ng mga anak ng tao; oo, nakikita natin na ang Panginoon sa kanyang walang hanggang kabutihan ay pinagpapala at pinananagana ang mga yaong nagtitiwala sa kanya.\n\n2 Oo, at makikita natin sa panahon ding yaon kung kailan niya pinananagana ang kanyang mga tao, oo, sa pag-unlad ng kanilang mga bukirin, ng kanilang mga kawan ng tupa at kanilang mga kawan ng baka, at sa ginto, at sa pilak, at sa lahat ng uri ng mamahaling bagay ng bawat uri at kasanayan; pinangangalagaan ang kanilang mga buhay, at inililigtas sila mula sa mga kamay ng kanilang mga kaaway; pinalalambot ang mga puso ng kanilang mga kaaway upang hindi sila makidigma laban sa kanila; oo, at sa madaling salita, ginagawa ang lahat ng bagay para sa kapakanan at kaligayahan ng kanyang mga tao; oo, yaon ang panahong pinatitigas nila ang kanilang mga puso, at kinalilimutan ang Panginoon nilang Diyos, at niyuyurakan sa ilalim ng kanilang mga paa ang Banal—oo, at dahil ito sa kanilang kaginhawaan, at kanilang labis na kasaganaan.\n\n3 At sa gayon natin nakikita na maliban kung parurusahan ng Panginoon ang kanyang mga tao sa pamamagitan ng maraming pagdurusa, oo, maliban kung kanyang dadalawin sila sa pamamagitan ng kamatayan at sa pamamagitan ng sindak, at sa pamamagitan ng taggutom at sa pamamagitan ng lahat ng uri ng salot, hindi nila siya maaalala.\n\n4 O kayhangal, at kaypalalo, at kaysama, at mala-diyablo, at kaybilis gumawa ng masama, at kaybagal gumawa ng mabuti, ang mga anak ng tao; oo, kaybilis makinig sa mga salita ng yaong masama, at ilagak ang kanilang mga puso sa mga walang kabuluhang bagay ng daigdig!\n\n5 Oo, kaybilis maiangat sa kapalaluan; oo, kaybilis magmalaki, at gumawa ng lahat ng uri ng yaong masama; at kaybagal nila sa pag-alala sa Panginoon nilang Diyos, at pakinggan ang kanyang mga payo, oo, kaybagal lumakad sa mga landas ng karunungan!\n\n6 Dinggin, hindi nila nais na ang Panginoon nilang Diyos, na siyang lumikha sa kanila, ang mamuno at mamahala sa kanila; sa kabila ng kanyang dakilang kabutihan at kanyang awa sa kanila, winawalang-saysay nila ang kanyang mga payo, at tumatanggi sila na siya ang kanilang maging gabay.\n\n7 O kaylaki ng kawalang-kabuluhan ng mga anak ng tao; oo, maging sila ay hindi nakahihigit kaysa sa alabok ng lupa.\n\n8 Sapagkat dinggin, ang alabok ng lupa ay gumagalaw rito at doon, hanggang sa mahati sa dalawa, sa utos ng ating dakila at walang hanggang Diyos.\n\n9 Oo, dinggin, sa kanyang tinig, ang mga burol at ang mga bundok ay nauuga at nayayanig.\n\n10 At sa kapangyarihan ng kanyang tinig, ang mga ito ay nadudurog, at napapatag, oo, maging tulad ng isang lambak.\n\n11 Oo, sa kapangyarihan ng kanyang tinig, ang buong mundo ay nayayanig;\n\n12 Oo, sa kapangyarihan ng kanyang tinig, ang mga saligan ay umuuga, maging sa pinakagitna.\n\n13 Oo, at kung sasabihin niya sa mundo—Gumalaw—ito ay gagalaw.\n\n14 Oo, kung sasabihin niya sa mundo—Magbalik, na pinahahaba nito ang araw nang maraming oras—ito ay magaganap;\n\n15 At sa gayon, alinsunod sa kanyang salita, ang mundo ay bumabalik, at sa wari ng tao ay hindi tumitinag ang araw; oo, at dinggin, ito ay gayon nga; sapagkat tunay na ang mundo ang umiinog at hindi ang araw.\n\n16 At dinggin, gayundin, kung sasabihin niya sa mga tubig ng malawak na karagatan—Matuyo ka—ito ay magaganap.\n\n17 Dinggin, kung sasabihin niya sa bundok na ito—Umangat ka, at tumabon at bumagsak sa lungsod na yaon, upang ito ay malibing—dinggin, ito ay magaganap.\n\n18 At dinggin, kung ang tao ay magkukubli ng kayamanan sa lupa, at sasabihin ng Panginoon—Sumpain ito, dahil sa kasamaan niya na nagkubli nito—dinggin, ito ay masusumpa.\n\n19 At kung sasabihin ng Panginoon—Sumpain ito, upang walang sinumang tao ang makatatagpo nito magmula ngayon at magpakailanman—dinggin, walang taong makakukuha nito magmula ngayon at magpakailanman.\n\n20 At dinggin, kung sasabihin ng Panginoon sa isang tao—Dahil sa iyong mga kasamaan, sumpain ka magpakailanman—ito ay magaganap.\n\n21 At kung sasabihin ng Panginoon—Dahil sa iyong mga kasamaan ay itatakwil ka mula sa aking harapan—pangyayarihin niya na ito ay magkagayon nga.\n\n22 At sa aba niya kung kanino niya sasabihin ito, sapagkat ito ang mangyayari sa kanya na gagawa ng kasamaan, at hindi siya maaaring maligtas; anupa’t dahil dito, upang ang tao ay maligtas, ipinahayag ang pagsisisi.\n\n23 Anupa’t pinagpala sila na magsisisi at makikinig sa tinig ng Panginoon nilang Diyos; sapagkat sila ang mga yaong maliligtas.\n\n24 At ipagkaloob nawa ng Diyos, sa kanyang dakilang kabanalan, na ang mga tao ay madala sa pagsisisi at mabubuting gawa, upang sila ay mapanumbalik nang biyaya sa biyaya, alinsunod sa kanilang mga gawa.\n\n25 At nais ko na ang lahat ng tao ay maligtas. Subalit nabasa natin na sa dakila at huling araw na may ilang itatakwil, oo, mga itatakwil mula sa harapan ng Panginoon;\n\n26 Oo, na itatalaga sa kalagayan ng walang hanggang pagdurusa, tinutupad ang mga salitang nagsasabi: Sila na gumawa ng kabutihan ay magkakaroon ng buhay na walang hanggan; at sila na gumawa ng kasamaan ay magkakaroon ng walang hanggang kapahamakan. At gayon nga ito. Amen.\n\n", "hel 13": "Ang propesiya ni Samuel, ang Lamanita, sa mga Nephita.\n\nBinubuo ng mga kabanata 13 hanggang 15.\n\n[center][font_size=26]Kabanata 13[/font_size][/center]\n\n[i]Ipinropesiya ni Samuel, ang Lamanita, ang pagkalipol ng mga Nephita maliban kung magsisisi sila—Isinumpa sila at ang kanilang mga yaman—Kanilang tinanggihan at binato ang mga propeta, napaligiran sila ng mga demonyo, at naghangad ng kaligayahan sa paggawa ng kasamaan. Mga 6 B.C.[/i]\n\n1 At ngayon, ito ay nangyari na sa ikawalumpu’t anim na taon, ang mga Nephita ay nanatili pa rin sa kasamaan, oo, sa labis na kasamaan, samantalang ang mga Lamanita ay mahigpit na nagsisikap na sundin ang mga kautusan ng Diyos, alinsunod sa batas ni Moises.\n\n2 At ito ay nangyari na sa taong ito, may isang Samuel, isang Lamanita, na nagtungo sa lupain ng Zarahemla, at nagsimulang mangaral sa mga tao. At ito ay nangyari na nangaral siya, nang maraming araw, ng pagsisisi sa mga tao, at siya ay itinaboy nilang palabas, at siya sana ay pabalik na sa kanyang sariling lupain.\n\n3 Ngunit dinggin, ang tinig ng Panginoon ay nangusap sa kanya, na kinakailangang siya ay muling magbalik, at magpropesiya sa mga tao ng anumang mga bagay na papasok sa kanyang puso.\n\n4 At ito ay nangyari na hindi nila pinahintulutang makapasok siya sa lungsod; kaya nga siya ay nagtuloy at umakyat sa pader niyon, at iniunat ang kanyang kamay at sumigaw sa isang malakas na tinig, at nagpropesiya sa mga tao ng anumang mga bagay na inilagay ng Panginoon sa kanyang puso.\n\n5 At kanyang sinabi sa kanila: Dinggin, ako, si Samuel, na isang Lamanita, ay winiwika ang mga salita ng Panginoon na inilalagay niya sa aking puso; at dinggin, kanyang inilagay sa aking puso na sabihin sa mga taong ito na ang espada ng katarungan ay nakaumang sa ulunan ng mga taong ito; at hindi lilipas ang apat na raang taon nang hindi babagsak sa mga taong ito ang espada ng katarungan.\n\n6 Oo, malubhang pagkalipol ang naghihintay sa mga taong ito, at ito ay tiyak na sasapit sa mga taong ito, at walang makapagliligtas sa mga taong ito maliban sa pagsisisi at pananampalataya sa Panginoong Jesucristo, na tiyak na paparito sa daigdig, at magpapasan ng maraming bagay at papatayin para sa kanyang mga tao.\n\n7 At dinggin, isang anghel ng Panginoon ang nagpahayag nito sa akin, at siya ay naghatid ng masasayang balita sa aking kaluluwa. At dinggin, ako ay isinugo sa inyo upang ipahayag din ito sa inyo, upang magkaroon kayo ng masasayang balita; ngunit dinggin, ayaw ninyo akong tanggapin.\n\n8 Samakatwid, ganito ang wika ng Panginoon: Dahil sa katigasan ng mga puso ng mga tao ng mga Nephita, maliban kung magsisisi sila ay babawiin ko ang aking salita mula sa kanila, at ilalayo ko ang aking Espiritu sa kanila, at hindi ko na sila kayang tiisin pa, at aking ibabaling ang puso ng kanilang mga kapatid laban sa kanila.\n\n9 At hindi lilipas ang apat na raang taon bago ko papangyarihing pahirapan sila; oo, dadalawin ko sila sa pamamagitan ng espada at ng taggutom at ng salot.\n\n10 Oo, dadalawin ko sila sa aking masidhing galit, at mayroon sa yaong ikaapat na salinlahi na mabubuhay, na inyong mga kaaway, na makamamalas sa inyong lubos na pagkalipol; at ito ay tiyak na magaganap maliban kung magsisisi kayo, wika ng Panginoon; at ang mga yaong nasa ikaapat na salinlahi ang siyang magdadala sa inyo sa pagkalipol.\n\n11 Ngunit kung kayo ay magsisisi at magbabalik sa Panginoon ninyong Diyos, papawiin ko ang aking galit, wika ng Panginoon; oo, ganito ang wika ng Panginoon, pinagpala sila na mga magsisisi at lalapit sa akin, ngunit sa aba niya na hindi magsisisi.\n\n12 Oo, sa aba sa dakilang lungsod na ito ng Zarahemla; sapagkat dinggin, dahil sa mga yaong matwid kaya ito ay naligtas; oo, sa aba nitong dakilang lungsod, sapagkat nababatid ko, wika ng Panginoon, na marami, oo, maging ang mas malaking bahagi nitong dakilang lungsod, ang patitigasin ang kanilang mga puso laban sa akin, wika ng Panginoon.\n\n13 Ngunit pinagpala sila na mga magsisisi, sapagkat sila ay ililigtas ko. Ngunit dinggin, kung hindi dahil sa mga matwid na naririto sa dakilang lungsod na ito, dinggin, aking papapangyarihin na ang apoy ay bumaba buhat sa langit at wasakin ito.\n\n14 Ngunit dinggin, dahil sa mga matwid kaya ito naligtas. Ngunit dinggin, darating ang panahon, wika ng Panginoon, na kapag inyong paaalisin ang mga matwid sa inyo, sa gayon kayo mahihinog para sa pagkalipol; oo, sa aba sa dakilang lungsod na ito, dahil sa kasamaan at mga karumal-dumal na gawain na nasa kanya.\n\n15 Oo, at sa aba sa lungsod ng Gedeon, dahil sa kasamaan at mga karumal-dumal na gawain na nasa kanya.\n\n16 Oo, at sa aba sa lahat ng lungsod na nasa mga lupain sa paligid, na pag-aari ng mga Nephita, dahil sa kasamaan at mga karumal-dumal na gawain na nasa kanila.\n\n17 At dinggin, isang sumpa ang sasapit sa lupain, wika ng Panginoon ng mga Hukbo, dahil sa gawain ng mga taong naroroon sa lupain, oo, dahil sa kanilang kasamaan at kanilang mga karumal-dumal na gawain.\n\n18 At ito ay mangyayari, wika ng Panginoon ng mga Hukbo, oo, ang ating dakila at tunay na Diyos, na kung sinuman ang magkukubli ng mga kayamanan sa lupa, kailanman ay hindi na muling masusumpungan ang mga yaon, dahil sa masidhing sumpa sa lupain, maliban kung siya ay isang matwid na tao at ikukubli niya ito para sa Panginoon.\n\n19 Sapagkat nais ko, wika ng Panginoon, na ikubli nila ang kanilang mga kayamanan para sa akin; at sumpain sila na hindi ikukubli ang kanilang mga kayamanan para sa akin; sapagkat walang magkukubli ng kanilang mga kayamanan para sa akin maliban sa mga matwid; at siya na hindi ikukubli ang kanyang mga kayamanan para sa akin, sumpain siya, at pati na ang kayamanan, at walang makatutubos noon dahil sa sumpa sa lupain.\n\n20 At darating ang araw na ikukubli nila ang kanilang mga kayamanan, sapagkat ang kanilang mga puso ay inilagak nila sa mga yaman; at sapagkat inilagak nila ang kanilang mga puso sa kanilang mga yaman, at ikukubli nila ang kanilang mga kayamanan sa kanilang pagtakas mula sa harapan ng kanilang mga kaaway; sapagkat hindi nila ikukubli ang mga yaon sa akin, sumpain sila at pati ang kanilang mga kayamanan; at sa araw na yaon ay pahihirapan sila, wika ng Panginoon.\n\n21 Dinggin ninyo, mga tao ng dakilang lungsod na ito, at makinig sa aking mga salita; oo, makinig sa mga salitang sinabi ng Panginoon; sapagkat dinggin, sinabi niya na kayo ay isinumpa dahil sa inyong mga yaman, at gayundin ang inyong mga kayamanan ay isinumpa sapagkat ang inyong mga puso ay inilagak ninyo sa mga yaon, at hindi nakinig sa mga salita niya na nagbigay sa inyo ng mga yaon.\n\n22 Hindi ninyo naaalala ang Panginoon ninyong Diyos sa mga bagay na pinagpala niya sa inyo, ngunit lagi ninyong naaalala ang inyong mga yaman, hindi upang magpasalamat sa Panginoon ninyong Diyos para sa mga yaon; oo, ang inyong mga puso ay hindi nakatuon sa Panginoon, sa halip ay lumalaki ang mga yaon sa matinding kapalaluan, tungo sa pagmamalaki, at tungo sa matinding kahambugan, mga pagkainggit, sigalutan, malisya, pang-uusig, at pagpaslang, at lahat ng uri ng kasamaan.\n\n23 Sa dahilang ito pinapangyari ng Panginoong Diyos na ang sumpa ay sumapit sa lupain, at gayundin sa inyong mga yaman, at iyon ay dahil sa inyong mga kasamaan.\n\n24 Oo, sa aba sa mga taong ito, dahil sa panahong ito na sumapit, na inyong itinataboy ang mga propeta, at nilalait sila, at binabato sila, at pinapatay sila, at ginagawa ang lahat ng uri ng kasamaan sa kanila, maging tulad ng ginawa nila noong unang panahon.\n\n25 At ngayon, kapag kayo ay nagsasalita, sinasabi ninyo: Kung ang aming mga araw ay sa mga araw ng aming mga ama noong unang panahon, hindi namin papatayin ang mga propeta; hindi namin sila babatuhin, at itataboy.\n\n26 Dinggin, kayo ay masahol pa sa kanila; sapagkat yamang ang Panginoon ay buhay, kung ang isang propeta ay magtungo sa inyo at ipahayag sa inyo ang salita ng Panginoon, na nagpapatotoo sa inyong mga kasalanan at kasamaan, kayo ay nagagalit sa kanya, at itinataboy siya at humahanap ng lahat ng uri ng paraan upang patayin siya; oo, sasabihin ninyo na siya ay isang huwad na propeta, at na siya ay isang makasalanan, at mula sa diyablo, sapagkat siya ay nagpapatotoo na masasama ang inyong mga gawa.\n\n27 Ngunit dinggin, kung ang isang tao ay magtutungo sa inyo at magsasabi: Gawin ito, at walang masama; gawin iyon at hindi ka magdurusa; oo, kanyang sasabihin: Lumakad alinsunod sa kapalaluan ng inyong mga puso; oo, lumakad alinsunod sa kapalaluan ng inyong mga paningin, at gawin kung anuman ang nais ng inyong puso—at kung ang isang tao ay magtutungo sa inyo at sasabihin ito, tatanggapin ninyo siya, at sasabihin na siya ay isang propeta.\n\n28 Oo, sasambahin ninyo siya, at ibabahagi ninyo sa kanya ang inyong mga kabuhayan; ibabahagi ninyo sa kanya ang inyong ginto, at ang inyong pilak, at bibihisan ninyo siya ng mamahaling kasuotan; at sapagkat siya ay nangungusap ng labis na mga mapanghibok na salita sa inyo, at kanyang sinasabi na mabuti ang lahat, kung gayon ay wala kayong makikitang masama sa kanya.\n\n29 O, kayong masasama at balakyot na salinlahi; kayong nagmatigas at mga taong matitigas ang leeg, hanggang kailan ninyo ipagpapalagay na ang Panginoon ay matatagalan kayo? Oo, hanggang kailan ninyo pahihintulutan ang inyong sarili na akayin ng mga hangal at bulag na taga-akay? Oo, hanggang kailan ninyo pipiliin ang kadiliman sa halip na liwanag?\n\n30 Oo, dinggin, ang galit ng Panginoon ay nagsiklab na laban sa inyo; dinggin, isinumpa na niya ang lupain dahil sa inyong kasamaan.\n\n31 At dinggin, darating ang panahon na isusumpa niya ang inyong mga yaman, kung kaya’t ang mga iyon ay magiging madulas, na hindi ninyo mahahawakan ang mga yaon; at sa mga araw ng inyong kahirapan ay hindi ninyo mapananatili ang mga yaon.\n\n32 At sa mga araw ng inyong kahirapan, kayo ay magsusumamo sa Panginoon; at walang saysay kayong magsusumamo, sapagkat ang inyong pagbagsak ay sumapit na sa inyo, at ang inyong pagkalipol ay ginawang tiyak; at pagkatapos, kayo ay mananangis at hahagulgol sa araw na iyon, wika ng Panginoon ng mga Hukbo. At sa panahong yaon, kayo ay mamimighati, at sasabihin:\n\n33 O, kung ako ay nagsisi, at hindi pinatay ang mga propeta, at binato sila, at itinaboy. Oo, sa araw na iyon ay sasabihin ninyo: O, na aming naalala ang Panginoon naming Diyos noong araw na ibinigay niya sa amin ang aming mga yaman, at nang sa gayon ay hindi sana naging madulas ang mga yaon upang mawala sa amin ang mga yaon; sapagkat dinggin, ang aming mga yaman ay naglaho sa amin.\n\n34 Dinggin, maglalapag kami ng isang kasangkapan dito at sa kinabukasan, iyon ay wala na; at dinggin, ang aming mga espada ay kinuha sa amin sa araw na hinahanap namin ang mga iyon para sa digmaan.\n\n35 Oo, ikinubli namin ang aming mga kayamanan at ang mga ito ay nakahulagpos sa amin, dahil sa sumpa sa lupain.\n\n36 O kung kami ay nagsisi sa araw na dumating sa amin ang salita ng Panginoon; sapagkat dinggin, ang lupain ay isinumpa, at lahat ng bagay ay nagiging madulas, at hindi namin mahawakan ang mga yaon.\n\n37 Dinggin, kami ay napaliligiran ng mga demonyo, oo, kami ay napalilibutan ng mga anghel niya na naghahangad na wasakin ang aming mga kaluluwa. Dinggin, ang aming mga kasamaan ay malubha. O Panginoon, hindi ba maaaring pawiin ninyo ang inyong galit mula sa amin? At ganito ang magiging pananalita ninyo sa mga araw na yaon.\n\n38 Ngunit dinggin, ang mga araw ng inyong pagsubok ay lumipas na; inyong ipinagpaliban ang araw ng inyong kaligtasan hanggang sa ito ay lubusang naging huli na, at ang inyong pagkalipol ay tiniyak; oo, sapagkat inyong hinangad sa lahat ng araw ng inyong buhay ang yaong hindi ninyo matatamo; at kayo ay naghangad ng kaligayahan sa paggawa ng kasamaan, kung aling bagay ay salungat sa kalikasan ng yaong katwiran na nasa ating dakila at Walang Hanggang Pinuno.\n\n39 O kayong mga tao ng lupain, inyo sanang pakinggan ang aking mga salita! At nananalangin ako na ang galit ng Panginoon ay mapawi sa inyo, at na kayo ay magsisi at maligtas.\n\n", "hel 14": "[center][font_size=26]Kabanata 14[/font_size][/center]\n\n[i]Ibinadya ni Samuel ang pagliwanag sa oras ng gabi at ang isang bagong bituin sa pagsilang ni Cristo—Tutubusin ni Cristo ang tao mula sa temporal at espirituwal na kamatayan—Kasama sa mga palatandaan ng kanyang kamatayan ang tatlong araw ng kadiliman, ang pagkabiyak ng mga bato, at malalaking pagkakagulo ng kalikasan. Mga 6 B.C.[/i]\n\n1 At ngayon, ito ay nangyari na si Samuel, ang Lamanita, ay nagpropesiya ng marami pang dakilang bagay na hindi maaaring isulat.\n\n2 At dinggin, sinabi niya sa kanila: Dinggin, magbibigay ako sa inyo ng palatandaan; sapagkat limang taon pa ang lilipas, at dinggin, pagkatapos ay paparito ang Anak ng Diyos upang tubusin ang lahat ng yaong maniniwala sa kanyang pangalan.\n\n3 At dinggin, ito ang ibibigay ko sa inyo bilang palatandaan sa panahon ng kanyang pagparito; sapagkat dinggin, magkakaroon ng mga dakilang liwanag sa langit, kung kaya nga’t sa gabi bago siya pumarito ay hindi magkakaroon ng kadiliman, kung kaya nga’t sa paningin ng tao, ito ay magmimistulang araw.\n\n4 Samakatwid, magkakaroon ng isang araw at isang gabi at isang araw, na parang ito ay isang araw at hindi magkakaroon ng gabi; at ito ang sasainyo bilang palatandaan; sapagkat malalaman ninyo ang pagsikat ng araw at gayundin ang paglubog nito; kaya nga kanilang malalaman nang may katiyakan na nagkaroon ng dalawang araw at isang gabi; gayunman, ang gabi ay hindi magdidilim; at iyon ay sa gabing bago siya isilang.\n\n5 At dinggin, sisikat ang isang bagong bituin, isa na hindi pa ninyo kailanman namamasdan; at ito rin ay magiging palatandaan ninyo.\n\n6 At dinggin, hindi lamang ito, magkakaroon pa ng maraming palatandaan at kababalaghan sa langit.\n\n7 At ito ay mangyayari na magtataka at mamamangha kayong lahat, kung kaya nga’t kayo ay malulugmok sa lupa.\n\n8 At ito ay mangyayari na sinuman ang maniniwala sa Anak ng Diyos, siya rin ay magkakaroon ng buhay na walang hanggan.\n\n9 At dinggin, sa gayon ako inutusan ng Panginoon, sa pamamagitan ng kanyang anghel, na ako ay nararapat na pumarito at sabihin ang bagay na ito sa inyo; oo, siya ay nag-utos na dapat kong ipropesiya ang mga bagay na ito sa inyo; oo, sinabi niya sa akin: Ihayag sa mga taong ito, magsisi at ihanda ang daan ng Panginoon.\n\n10 At ngayon, dahil isa akong Lamanita, at sinabi sa inyo ang mga salitang iniutos ng Panginoon sa akin, at sapagkat ito ay masasakit sa inyo, kayo ay nagagalit sa akin at naghahangad na patayin ako, at itinaboy ako palabas sa inyo.\n\n11 At inyong maririnig ang aking mga salita, sapagkat sa ganitong hangarin kaya ako umakyat sa mga pader ng lungsod na ito, upang inyong marinig at malaman ang mga kahatulan ng Diyos na naghihintay sa inyo dahil sa inyong mga kasamaan, at gayundin upang malaman ninyo ang mga hinihingi ng pagsisisi;\n\n12 At gayundin, upang malaman ninyo ang pagparito ni Jesucristo, na Anak ng Diyos, ang Ama ng langit at ng lupa, ang Lumikha ng lahat ng bagay mula pa sa simula; at upang malaman ninyo ang mga palatandaan ng kanyang pagparito, sa layuning kayo ay maniwala sa kanyang pangalan.\n\n13 At kung kayo ay naniniwala sa kanyang pangalan, magsisisi kayo sa lahat ng inyong mga kasalanan, nang sa gayon ay magkaroon kayo ng kapatawaran sa mga yaon sa pamamagitan ng kanyang mga kabutihan.\n\n14 At dinggin, muli, isa pang palatandaan ang ibibigay ko sa inyo, oo, isang palatandaan ng kanyang kamatayan.\n\n15 Sapagkat dinggin, siya ay talagang tiyak na mamamatay upang dumating ang kaligtasan; oo, kinakailangan at mahalaga na siya ay mamatay, upang mapangyari ang pagkabuhay na mag-uli ng mga patay, nang sa gayon ay madala niya ang tao sa harapan ng Panginoon.\n\n16 Oo, dinggin, ang kamatayang ito ang magpapangyari sa pagkabuhay na mag-uli, at tumutubos sa buong sangkatauhan mula sa unang kamatayan—ang yaong kamatayang espirituwal; dahil ang buong sangkatauhan, sa pagkahulog ni Adan na nawalay sa harapan ng Panginoon, ay itinuturing na patay, kapwa sa mga bagay na temporal at sa mga bagay na espirituwal.\n\n17 Ngunit dinggin, ang pagkabuhay na mag-uli ni Cristo ang tutubos sa sangkatauhan, oo, maging sa buong sangkatauhan, at magbabalik sa kanila sa harapan ng Panginoon.\n\n18 Oo, at isasakatuparan nito ang hinihingi ng pagsisisi, na ang sinumang magsisisi, siya rin ay hindi puputulin at ihahagis sa apoy; ngunit sinuman ang hindi magsisisi ay puputulin at ihahagis sa apoy; at pagkatapos, sasapit sa kanilang muli ang kamatayang espirituwal, oo, ang ikalawang kamatayan, sapagkat sila ay muling inihiwalay sa mga bagay na nauukol sa katwiran.\n\n19 Samakatwid, magsisi kayo, magsisi kayo, sapagkat baka sa pagkaalam ninyo ng mga bagay na ito at hindi paggawa sa mga yaon, pahihintulutan ninyo ang inyong sarili na mapasailalim sa kahatulan, at kayo ay madala rito sa ikalawang kamatayan.\n\n20 Ngunit dinggin, katulad ng sinabi ko sa inyo hinggil sa isa pang palatandaan, isang palatandaan ng kanyang kamatayan, dinggin, sa araw na yaon na siya ay magdaranas ng kamatayan, ang araw ay magdidilim at tatangging magbigay ng kanyang liwanag sa inyo; at gayundin ang buwan at ang mga bituin; at hindi magkakaroon ng liwanag sa ibabaw ng lupaing ito, maging mula sa panahon na siya ay magdaranas ng kamatayan, sa loob ng tatlong araw, hanggang sa panahon na siya ay muling magbabangon mula sa mga patay.\n\n21 Oo, sa panahong yaon na kanyang isusuko ang kaluluwa ay magkakaroon ng mga pagkulog at pagkidlat sa loob ng maraming oras, at ang lupa ay mayayanig at mauuga; at ang mga bato na nasa ibabaw ng lupa, na kapwa nasa ibabaw at nasa ilalim ng lupa, na nalalaman ninyo na sa panahong ito ay buo, o ang higit na malaking bahagi nito ay isang buong kalipunan, ay mangabibiyak;\n\n22 Oo, ang mga yaon ay mahahati sa dalawa, at pagkatapos noon hanggang magpakailanman ay matatagpuan nang bitak-bitak at sira-sira, at pira-piraso sa ibabaw ng buong lupa, oo, maging sa ibabaw ng lupa at sa ilalim.\n\n23 At dinggin, magkakaroon ng malalakas na unos, at maraming bundok ang mapapatag, katulad sa isang lambak, at magkakaroon ng maraming dako na ngayon ay tinatawag na mga lambak na magiging mga bundok, na lubhang matataas.\n\n24 At maraming lansangang-bayan ang mawawasak, at maraming lungsod ang magiging mapanglaw.\n\n25 At maraming libingan ang mabubuksan, at iluluwa ang marami sa kanilang mga patay; at maraming banal ang magpapakita sa marami.\n\n26 At dinggin, gayon ang sinabi ng anghel sa akin; sapagkat sinabi niya sa akin na magkakaroon ng mga pagkulog at pagkidlat sa loob ng maraming oras.\n\n27 At sinabi niya sa akin na habang kumukulog at kumikidlat, at bumabagyo, na ang mga bagay na ito ay mangyayari, at na ang kadiliman ay babalot sa ibabaw ng buong lupa sa loob ng tatlong araw.\n\n28 At sinabi ng anghel sa akin na marami ang makakikita ng higit na mga dakilang bagay kaysa rito, sa layuning sila ay maniwala na mangyayari ang mga palatandaang ito at ang mga kababalaghang ito sa ibabaw ng buong lupaing ito, sa layuning huwag magkaroon ng dahilan para magkaroon ng kawalang-paniniwala sa mga anak ng tao—\n\n29 At ito ay para sa layuning maligtas ang sinumang maniniwala, at sa sinumang hindi maniniwala, isang makatwirang kahatulan ang ipapataw sa kanila; at gayundin, kung sila ay maysala, idinadala nila sa kanilang sarili ang sarili nilang kaparusahan.\n\n30 At ngayon, tandaan, tandaan, aking mga kapatid, na ang sinumang nasasawi ay nasasawi sa kanyang sarili; at sinumang gumagawa ng kasamaan ay ginagawa ito sa kanyang sarili; sapagkat dinggin, malaya kayo; pinahintulutan kayong kumilos para sa inyong sarili; sapagkat dinggin, binigyan kayo ng Diyos ng kaalaman at ginawa niya kayong malaya.\n\n31 Kanyang ipinagkaloob sa inyo na malaman ninyo ang mabuti sa masama, at kanyang ipinagkaloob sa inyo na kayo ay makapamili ng buhay o kamatayan; at maaari kayong gumawa ng mabuti at ibalik sa inyo ang yaong mabuti, o ang yaong mabuti ay ibalik sa inyo; o maaari kayong gumawa ng masama, at ang yaong masama ay ibalik sa inyo.\n\n", "hel 15": "[center][font_size=26]Kabanata 15[/font_size][/center]\n\n[i]Pinarusahan ng Panginoon ang mga Nephita dahil mahal Niya sila—Ang mga nagbalik-loob na mga Lamanita ay matibay at matatag sa kanilang pananampalataya—Ang Panginoon ay magiging maawain sa mga Lamanita sa mga huling araw. Mga 6 B.C.[/i]\n\n1 At ngayon, mga minamahal kong kapatid, dinggin, ipinapahayag ko sa inyo na maliban kung kayo ay magsisisi, ang inyong mga bahay ay maiiwan sa inyo na mapanglaw.\n\n2 Oo, maliban kung kayo ay magsisisi, magkakaroon ang inyong kababaihan ng malaking dahilan na magdalamhati sa araw na nagpapasuso sila; sapagkat magtatangka kayong tumakas at walang dakong mapagkakanlungan; oo, at sa aba nila na may dinadalang anak sa sinapupunan, sapagkat sila ay magiging mabigat at hindi makatatakas; kaya nga sila ay matatapakan at maiiwan upang mangasawi.\n\n3 Oo, sa aba sa mga taong ito na tinatawag na mga tao ni Nephi maliban kung sila ay magsisisi, kapag nakita na nila ang lahat ng palatandaan at kababalaghang ito na ipakikita sa kanila; sapagkat dinggin, sila ay mga piniling tao ng Panginoon; oo, minahal niya ang mga tao ni Nephi, at kanya ring pinarusahan sila; oo, sa mga araw ng kanilang kasamaan ay kanyang pinarusahan sila dahil mahal niya sila.\n\n4 Ngunit dinggin, mga kapatid ko, kinapootan niya ang mga Lamanita sapagkat ang kanilang mga gawa ay naging patuloy na masama, at dahil ito sa kasamaan ng kaugalian ng kanilang mga ama. Ngunit dinggin, ang kaligtasan ay napasasakanila sa pamamagitan ng pangangaral ng mga Nephita; at sa ganitong layunin pinahaba ng Panginoon ang kanilang mga araw.\n\n5 At nais ko na inyong mamasdan na ang malaking bahagi nila ay nasa landas ng kanilang tungkulin, at lumalakad sila nang maingat sa harapan ng Diyos, at pinagsisikapan nilang sundin ang kanyang mga kautusan at kanyang mga panuntunan at kanyang mga kahatulan alinsunod sa batas ni Moises.\n\n6 Oo, sinasabi ko sa inyo, na ang malaking bahagi nila ay ginagawa ito, at nagsisikap sila nang may walang kapagurang pagsusumigasig na madala ang nalalabi sa kanilang mga kapatid sa kaalaman ng katotohanan; kaya nga marami ang nadaragdag sa kanilang bilang sa araw-araw.\n\n7 At dinggin, nalalaman ninyo sa inyong sarili, sapagkat nasaksihan ninyo ito, na kasindami ng nadala sa kanila sa kaalaman ng katotohanan, at nalaman ang masama at karumal-dumal na kaugalian ng kanilang mga ama, at naakay na maniwala sa mga banal na kasulatan, oo, sa mga propesiya ng mga banal na propeta, na nasusulat, na nag-aakay sa kanila sa pananampalataya sa Panginoon, at sa pagsisisi, kung aling pananampalataya at pagsisisi ay nagdudulot ng isang pagbabago ng puso sa kanila—\n\n8 Anupa’t kasindami ng sumapit sa ganito, nalalaman ninyo sa inyong sarili, ay matibay at matatag sa pananampalataya, at sa bagay kung saan sila ay ginawang malaya.\n\n9 At nalalaman din ninyong ibinaon nila ang kanilang mga sandata ng digmaan, at natatakot silang hawakan ang mga yaon sapagkat baka sa anumang paraan ay magkasala sila; oo, nakikita ninyo na sila ay natatakot na magkasala—sapagkat dinggin, pahihintulutan nila ang mga sarili na matapakan at mapatay ng kanilang mga kaaway, at hindi magtaas ng kanilang mga espada laban sa kanila, at ito ay dahil sa kanilang pananampalataya kay Cristo.\n\n10 At ngayon, dahil sa kanilang katatagan kapag sila ay naniniwala sa yaong bagay na kanilang pinaniniwalaan, sapagkat dahil sa kanilang pagiging matibay kapag maliwanagan na sila, dinggin, pagpapalain sila ng Panginoon at pahahabain ang kanilang mga araw, sa kabila ng kanilang kasamaan—\n\n11 Oo, kahit na manghina sila sa kawalang-paniniwala ay pahahabain ng Panginoon ang kanilang mga araw, hanggang sa dumating ang panahon na sinabi ng ating mga ama, at gayundin ng propetang si Zenos, at marami pang ibang propeta, hinggil sa pagpapanumbalik na muli ng ating mga kapatid, na mga Lamanita, sa kaalaman ng katotohanan—\n\n12 Oo, sinasabi ko sa inyo, na sa mga huling panahon, ang mga pangako ng Panginoon ay ipaaabot sa ating mga kapatid, ang mga Lamanita; at sa kabila ng maraming paghihirap na daranasin nila, at sa kabila ng sila ay itataboy nang paroo’t parito sa balat ng lupa, at tutugisin, at sasaktan at malawakang makakalat, na walang dakong mapagkakanlungan, ang Panginoon ay magiging maawain sa kanila.\n\n13 At ito ay alinsunod sa propesiya, na muli silang madadala sa tunay na kaalaman, kung alin ay kaalaman tungkol sa kanilang Manunubos, at kanilang dakila at tunay na pastol, at mabibilang sa kanyang mga tupa.\n\n14 Samakatwid, sinasabi ko sa inyo, higit na mabuti para sa kanila kaysa sa inyo maliban kung kayo ay magsisisi.\n\n15 Sapagkat dinggin, kung ang mga makapangyarihang gawa na ipinakita sa inyo ay ipinakita sa kanila, oo, sa kanila na nanghina sa kawalang-paniniwala dahil sa mga kaugalian ng kanilang mga ama, makikita ninyo sa inyong sarili na hindi na sila muling manghihina sa kawalang-paniniwala.\n\n16 Samakatwid, wika ng Panginoon: Hindi ko sila lubos na lilipulin, kundi papangyayarihin ko na sa araw ng aking karunungan ay muli silang magbabalik sa akin, wika ng Panginoon.\n\n17 At ngayon, dinggin, wika ng Panginoon, hinggil sa mga tao ng mga Nephita: Kung hindi sila magsisisi, at pagsisikapang isagawa ang aking kalooban, lubusan ko silang lilipulin, wika ng Panginoon, dahil sa kawalan nila ng paniniwala sa kabila ng maraming makapangyarihang gawa na ginawa ko sa kanila; at tunay na yamang buhay ang Panginoon, ang mga bagay na ito ay magkakagayon, wika ng Panginoon.\n\n", "hel 16": "[center][font_size=26]Kabanata 16[/font_size][/center]\n\n[i]Bininyagan ni Nephi ang mga Nephita na naniwala kay Samuel—Si Samuel ay hindi mapatay ng mga palaso at bato ng mga hindi nagsisising Nephita—Pinatigas ng ilan ang kanilang mga puso, ang iba ay nakakita ng mga anghel—Sinabi ng mga hindi naniniwala na hindi makatwirang maniwala kay Cristo at sa Kanyang pagparoon sa Jerusalem. Mga 6–1 B.C.[/i]\n\n1 At ngayon, ito ay nangyari na marami ang nakarinig sa mga salita ni Samuel, ang Lamanita, na kanyang sinabi sa ibabaw ng mga pader ng lungsod. At kasindami ng naniwala sa kanyang salita ay humayo at hinanap si Nephi; at nang humayo sila at natagpuan siya ay ipinagtapat nila sa kanya ang kanilang mga kasalanan at hindi nagkaila, nagnanais na mabinyagan sila sa Panginoon.\n\n2 Ngunit kasindami ng naroroon na hindi naniwala sa mga salita ni Samuel ay nagalit sa kanya; at siya ay pinagbabato nila sa ibabaw ng pader, at marami rin ang pumana sa kanya habang nakatayo siya sa ibabaw ng pader; ngunit ang Espiritu ng Panginoon ay nasa kanya, kung kaya hindi nila siya matamaan ng kanilang mga bato ni ng kanilang mga palaso.\n\n3 Ngayon, nang kanilang makita na hindi nila siya matamaan, marami pa ang naniwala sa kanyang mga salita, kung kaya sila ay nagtungo kay Nephi upang magpabinyag.\n\n4 Sapagkat dinggin, si Nephi ay nagbibinyag, at nagpopropesiya, at nangangaral, nangangaral ng pagsisisi sa mga tao, nagpapakita ng mga palatandaan at kababalaghan, gumagawa ng mga himala sa mga tao, upang kanilang malaman na ang Cristo ay nalalapit nang pumarito—\n\n5 Sinasabi sa kanila ang mga bagay na hindi magtatagal ay magaganap, upang kanilang malaman at maalala sa panahon ng pagsapit nito na ang mga yaon ay ipinaalam na sa kanila noong una pa man, sa layunin na sila ay maniwala; kaya nga kasindami ng naniwala sa mga salita ni Samuel ay nagtungo sa kanya upang mabinyagan, sapagkat lumapit sila na nagsisisi at ipinagtatapat ang kanilang mga kasalanan.\n\n6 Ngunit ang malaking bahagi nila ay hindi naniwala sa mga salita ni Samuel; kaya nga nang makita nila na hindi nila siya matamaan ng kanilang mga bato at ng kanilang mga palaso, sumigaw sila sa kanilang mga kapitan, sinasabing: Dakpin ang taong ito at igapos siya, sapagkat dinggin, may sapi siya na diyablo; at dahil sa kapangyarihan ng diyablo na nasa kanya, hindi namin siya matamaan ng aming mga bato at ng aming mga palaso; kaya nga hulihin at igapos siya, at ilayo siya.\n\n7 At habang sila ay papalapit upang hawakan siya ng kanilang mga kamay, dinggin, siya ay tumalon mula sa pader at tumakas palabas ng kanilang lupain, oo, maging patungo sa kanyang sariling bayan, at nagsimulang mangaral at magpropesiya sa kanyang sariling mga tao.\n\n8 At dinggin, hindi na siya narinig pa sa mga Nephita; at gayon ang mga pangyayari sa mga tao.\n\n9 At sa gayon nagtapos ang ikawalumpu’t anim na taon ng panunungkulan ng mga hukom sa mga tao ni Nephi.\n\n10 At sa gayundin nagtapos ang ikawalumpu’t pitong taon ng panunungkulan ng mga hukom, ang malaking bahagi ng mga tao ay nanatili sa kanilang kapalaluan at kasamaan, at ang maliit na bahagi ay lumalakad nang higit na maingat sa harapan ng Diyos.\n\n11 At ganito rin ang mga kalagayan sa ikawalumpu’t walong taon ng panunungkulan ng mga hukom.\n\n12 At wala gaanong pagbabago sa mga gawain ng mga tao, maliban sa ang mga tao ay nagsimulang higit na tumigas sa kasamaan, at gumawa nang gumawa ng yaong salungat sa mga kautusan ng Diyos, sa ikawalumpu’t siyam na taon ng panunungkulan ng mga hukom.\n\n13 Ngunit ito ay nangyari na sa ikasiyamnapung taon ng panunungkulan ng mga hukom, may mga dakilang palatandaang ibinigay sa mga tao, at mga kababalaghan; at ang mga salita ng mga propeta ay nagsimulang matupad.\n\n14 At ang mga anghel ay nagpakita sa mga tao, mga pantas, at ipinahayag sa kanila ang masasayang balita ng malaking kagalakan; sa gayon nagsimulang matupad sa taong ito ang mga banal na kasulatan.\n\n15 Gayunpaman, ang mga tao ay nagsimulang patigasin ang kanilang mga puso, lahat maliban doon sa higit na naniniwalang bahagi sa kanila, kapwa sa mga Nephita at gayundin sa mga Lamanita, at nagsimulang umasa sa kanilang sariling lakas at sa kanilang sariling karunungan, sinasabing:\n\n16 Ilan sa mga bagay ay maaaring nahulaan nila nang tama, sa napakarami; ngunit dinggin, nalalaman namin na ang lahat ng dakila at kagila-gilalas na gawang ito ay hindi maaaring mangyari, kung alin ay nasabi na.\n\n17 At sila ay nagsimulang mangatwiran at magtalu-talo sa kanilang sarili, sinasabing:\n\n18 Na hindi makatwiran na isang gayong nilikha gaya ni Cristo ay pumarito; kung magkakagayon, at kung siya ang Anak ng Diyos, ang Ama ng langit at ng lupa, gaya ng sinabi, bakit hindi niya ipakikita ang kanyang sarili sa atin nang gayundin sa kanila na naroroon sa Jerusalem?\n\n19 Oo, bakit hindi niya ipakikita ang sarili sa lupaing ito nang ganundin sa lupain ng Jerusalem?\n\n20 Ngunit dinggin, nalalaman natin na ito ay isang masamang kaugalian, na ipinasa-pasa sa atin ng ating mga ama, upang tayo ay papaniwalain sa ilang dakila at kagila-gilalas na bagay na mangyayari, subalit hindi sa atin, kundi sa isang lupaing higit na malayo, isang lupaing hindi natin alam; kaya nga tayo ay mapananatili nila sa kamangmangan, sapagkat hindi natin masasaksihan ng ating sariling mga mata na ang mga yaon ay totoo.\n\n21 At sila, sa pamamagitan ng katusuhan at mahiwagang pamamaraan ng yaong masama, ay gumagawa ng ilang dakilang hiwaga na hindi natin kayang maunawaan, na magpapanatili sa atin sa ibaba upang maging mga alipin ng kanilang mga salita, at mga alipin din nila, sapagkat tayo ay umaasa sa kanila na turuan tayo ng salita; at sa gayon nila tayo mapananatili sa kamangmangan kung ipaiilalim natin ang ating sarili sa kanila, sa lahat ng araw ng ating mga buhay.\n\n22 At marami pang bagay ang inisip ng mga tao sa kanilang mga puso na mga kahangalan at walang kabuluhan; at sila ay labis na nabalisa, sapagkat inudyukan sila ni Satanas na patuloy na gumawa ng kasamaan; oo, siya ay lumibot na nagkakalat ng mga usap-usapan at alitan sa ibabaw ng buong lupain, upang kanyang mapatigas ang mga puso ng mga tao laban doon sa mabuti at laban doon sa yaong magaganap.\n\n23 At sa kabila ng mga palatandaan at ng mga kababalaghang ginawa sa mga tao ng Panginoon, at ng maraming himalang kanilang ginawa, nagkaroon ng mahigpit na pagkakahawak si Satanas sa mga puso ng mga tao sa ibabaw ng buong lupain.\n\n24 At sa gayon nagtapos ang ikasiyamnapung taon ng panunungkulan ng mga hukom sa mga tao ni Nephi.\n\n25 At sa gayon nagtapos ang aklat ni Helaman, ayon sa talaan ni Helaman at ng kanyang mga anak.\n\n", "3-ne 1": "[center][font_size=26]Ikatlong Nephi[/font_size][/center]\n\n[center][font_size=26]Ang Aklat ni Nephi ang Anak ni Nephi, na Anak ni Helaman[/font_size][/center]\n\nAt si Helaman ay anak ni Helaman, na anak ni Alma, na anak ni Alma, na inapo ni Nephi na anak ni Lehi, na umalis sa Jerusalem sa unang taon ng paghahari ni Zedekias, na hari ng Juda.\n\n[center][font_size=26]Kabanata 1[/font_size][/center]\n\n[i]Si Nephi, na anak ni Helaman, ay lumisan sa lupain, at ang kanyang anak na si Nephi ang nag-ingat ng mga talaan—Bagama’t marami ang mga palatandaan at kababalaghan, binalak ng masasama na patayin ang mga matwid—Sumapit ang gabi ng pagsilang ni Cristo—Nakita ang palatandaan, at isang bagong bituin ang sumikat—Dumami ang mga pagsisinungaling at panlilinlang, at pinatay ng mga tulisan ni Gadianton ang marami. Mga A.D. 1–4.[/i]\n\n1 Ngayon, ito ay nangyari na lumipas ang ikasiyamnapu’t isang taon at anim na raang taon ito mula sa panahong lumisan si Lehi sa Jerusalem; at ito ay sa taon na si Laconeo ang punong hukom at gobernador ng lupain.\n\n2 At si Nephi, na anak ni Helaman, ay lumisan sa lupain ng Zarahemla, nagtatagubilin sa kanyang anak na si Nephi, na kanyang pinakamatandang anak na lalaki, hinggil sa mga laminang tanso, at lahat ng talaang iningatan, at lahat ng yaong bagay na iningatang banal simula pa sa paglisan ni Lehi palabas ng Jerusalem.\n\n3 Pagkatapos ay lumisan siya sa lupain, at kung saan siya nagtungo, walang taong nakaaalam; at ang kanyang anak na si Nephi ang nag-ingat ng mga talaan bilang kahalili niya, oo, ang talaan ng mga taong ito.\n\n4 At ito ay nangyari na sa pagsisimula ng ikasiyamnapu’t dalawang taon, dinggin, ang mga propesiya ng mga propeta ay nagsimulang ganap na matupad; sapagkat nagsimulang magkaroon ng mga higit na dakilang palatandaan at higit na dakilang himala na ginawa sa mga tao.\n\n5 Subalit may ilan na nagsimulang magsabi na ang panahon ay nakalipas na upang matupad ang mga salita, na sinabi ni Samuel, ang Lamanita.\n\n6 At sila ay nagsimulang magsaya laban sa kanilang mga kapatid, sinasabing: Dinggin, ang panahon ay lumipas na, at hindi natupad ang mga salita ni Samuel; kaya nga, ang inyong kagalakan at ang inyong pananampalataya hinggil sa bagay na ito ay nawalang-kabuluhan.\n\n7 At ito ay nangyari na lumikha sila ng malaking kaguluhan sa buong lupain; at ang mga taong naniwala ay nagsimulang malungkot nang labis, sa takot na baka sa anumang kadahilanan ay hindi mangyari ang mga bagay na sinabi.\n\n8 Ngunit dinggin, sila ay matatag na naghintay sa araw na yaon at sa gabing yaon at sa araw na yaon na magiging isang araw na parang walang gabi, upang malaman nila na ang kanilang pananampalataya ay hindi nawalang-kabuluhan.\n\n9 Ngayon, ito ay nangyari na may isang araw na itinakda ang mga hindi naniniwala, na ang lahat ng yaong naniwala sa mga gayong kaugalian ay papatayin maliban kung mangyari ang palatandaan, na ibinigay ni Samuel, ang propeta.\n\n10 Ngayon, ito ay nangyari na nang makita ni Nephi, na anak ni Nephi, ang ganitong kasamaan ng kanyang mga tao, ang kanyang puso ay labis na nalungkot.\n\n11 At ito ay nangyari na lumabas siya at iniyukod ang sarili sa lupa, at nagsumamo nang buong taimtim sa kanyang Diyos para sa kapakanan ng kanyang mga tao, oo, ang mga yaong maaaring mapahamak dahil sa kanilang pananampalataya sa kaugalian ng kanilang mga ama.\n\n12 At ito ay nangyari na nagsumamo siya nang buong taimtim sa Panginoon sa buong araw na yaon; at dinggin, ang tinig ng Panginoon ay nangusap sa kanya, sinasabing:\n\n13 Itaas mo ang iyong ulo at magalak; sapagkat dinggin, dumating na ang panahon, at sa gabing ito ay makikita ang palatandaan, at kinabukasan, paparito ako sa daigdig upang ipakita sa sanlibutan na tutuparin ko ang lahat ng aking iniutos na sabihin ng bibig ng aking mga banal na propeta.\n\n14 Dinggin, ako ay paroroon sa sariling akin upang tuparin ang lahat ng bagay na ipinaalam ko sa mga anak ng tao mula pa sa pagkakatatag ng daigdig, at upang gawin ang kalooban, kapwa ng Ama at ng Anak—ng Ama dahil sa akin, at ng Anak dahil sa aking laman. At dinggin, dumating na ang panahon, at sa gabing ito ay makikita ang palatandaan.\n\n15 At ito ay nangyari na natupad ang mga salitang sinabi kay Nephi, alinsunod sa pagkakasabi sa mga yaon; sapagkat dinggin, sa paglubog ng araw ay hindi nagkaroon ng kadiliman; at ang mga tao ay nagsimulang manggilalas dahil sa hindi nagkaroon ng kadiliman nang sumapit ang gabi.\n\n16 At marami sa hindi nagsipaniwala sa mga salita ng mga propeta ang nangabuwal sa lupa at nagmistulang mga patay, sapagkat alam nila na ang malaking plano ng paglipol na kanilang inihanda para sa mga naniwala sa mga salita ng mga propeta ay nabigo; sapagkat dumating na ang palatandaang ibinigay.\n\n17 At nagsimula nilang mapagtanto na hindi maglalaon ay tiyak na magpapakita ang Anak ng Diyos; oo, sa madaling salita, lahat ng tao sa balat ng buong lupa mula sa kanluran hanggang sa silangan, kapwa sa lupain sa hilaga at sa lupain sa timog, ay labis na nanggilalas na ikinabuwal nila sa lupa.\n\n18 Sapagkat nalalaman nila na ang mga propeta ay nagpatotoo tungkol sa mga bagay na ito nang maraming taon, at na ang palatandaang ibinigay ay dumating na; at sila ay nagsimulang matakot dahil sa kanilang kasamaan at kanilang kawalang-paniniwala.\n\n19 At ito ay nangyari na hindi nagkaroon ng kadiliman sa buong gabing yaon, kundi ito ay katulad ng liwanag ng katanghaliang-tapat. At ito ay nangyari na sumikat na muli ang araw sa umaga, alinsunod sa wastong kaayusan nito; at nalalaman nila na ito ang araw na ang Panginoon ay isisilang, dahil sa palatandaang ibinigay.\n\n20 At ito nga ay nangyari, oo, lahat ng bagay, bawat mumunting bagay, alinsunod sa mga salita ng mga propeta.\n\n21 At ito rin ay nangyari na isang bagong bituin ang lumitaw, alinsunod sa salita.\n\n22 At ito ay nangyari na mula sa panahong ito, nagsimulang ipalaganap ang mga kasinungalingan sa mga tao, ni Satanas, upang patigasin ang kanilang mga puso, sa layuning huwag silang magsipaniwala sa mga yaong palatandaan at kababalaghang kanilang nakita; ngunit sa kabila ng mga pagsisinungaling at panlilinlang na ito, ang higit na nakararaming bahagi ng mga tao ay naniwala, at nagbalik-loob sa Panginoon.\n\n23 At ito ay nangyari na humayo si Nephi sa mga tao, at gayundin ang marami pang iba, nagbibinyag tungo sa pagsisisi, na kung saan nagkaroon ng malaking pagpapatawad sa mga kasalanan. At sa gayon ang mga tao ay nagsimulang magkaroong muli ng kapayapaan sa lupain.\n\n24 At hindi nagkaroon ng mga pagtatalo, maliban sa ilan na nagsimulang mangaral, nagsisikap na patunayan sa pamamagitan ng mga banal na kasulatan na hindi na kailangan pang sundin ang batas ni Moises. Ngayon, sa bagay na ito ay nagkamali sila, hindi nauunawaan ang mga banal na kasulatan.\n\n25 Ngunit ito ay nangyari na hindi naglaon, sila ay nagbalik-loob, at napaniwala sa kamalian na kanilang kinasadlakan, sapagkat ipinaalam sa kanila na ang batas ay hindi pa natutupad, at na kinakailangan itong matupad sa bawat mumunting bagay; oo, ang salita ay ipinahayag sa kanila na kinakailangang matupad ito; oo, na ang isang tuldok o kudlit ay hindi lilipas hanggang sa matupad itong lahat; kaya nga sa taon ding ito, nadala sila sa kaalaman ng kanilang kamalian at ipinagtapat ang kanilang mga pagkakamali.\n\n26 At sa gayon lumipas ang ikasiyamnapu’t dalawang taon, nagdadala ng masasayang balita sa mga tao dahil sa mga palatandaang nangyari na, alinsunod sa mga salita ng propesiya ng lahat ng banal na propeta.\n\n27 At ito ay nangyari na lumipas din sa kapayapaan ang ikasiyamnapu’t tatlong taon, maliban doon sa mga tulisan ni Gadianton na naninirahan sa mga bundok, na namumugad sa lupain; sapagkat napakatibay ng kanilang mga kuta at kanilang mga lihim na lugar kung kaya’t ang mga tao ay hindi sila madaig; kaya nga nagsagawa sila ng maraming pagpaslang, at gumawa ng maraming pagkatay sa mga tao.\n\n28 At ito ay nangyari na sa ikasiyamnapu’t apat na taon, sila ay nagsimulang dumami sa napakalaking bilang, dahil sa maraming tumitiwalag sa mga Nephita na tumakas patungo sa kanila, na naging sanhi ng labis na kalungkutan doon sa mga Nephita na nanatili sa lupain.\n\n29 At nagkaroon din ng dahilan ng labis na kalungkutan sa mga Lamanita; sapagkat dinggin, marami silang mga anak na lumaki at nagsimulang tumanda, kung kaya’t sila ay nagsarili at naakay palayo ng ilan sa mga Zoramita sa pamamagitan ng kanilang pagsisinungaling at kanilang mahihibok na salita, na umanib sa mga yaong tulisan ni Gadianton.\n\n30 At sa gayon din nahirapan ang mga Lamanita, at nagsimulang manghina sa kanilang pananampalataya at pagkamatwid, dahil sa kasamaan ng umuusbong na salinlahi.\n\n", "3-ne 2": "[center][font_size=26]Kabanata 2[/font_size][/center]\n\n[i]Lumaganap ang kasamaan at mga karumal-dumal na gawain sa mga tao—Nagkaisa ang mga Nephita at mga Lamanita na ipagtanggol ang kanilang sarili laban sa mga tulisan ni Gadianton—Ang mga nagbalik-loob na Lamanita ay naging mapuputi at tinawag na mga Nephita. Mga A.D. 5–16.[/i]\n\n1 At ito ay nangyari na sa gayundin lumipas ang ikasiyamnapu’t limang taon, at ang mga tao ay nagsimulang malimutan ang mga yaong palatandaan at kababalaghang kanilang narinig, at nagsimulang unti-unting hindi na manggilalas sa isang palatandaan o isang kababalaghan mula sa langit, hanggang sa sila ay nagsimulang maging matitigas sa kanilang mga puso, at bulag sa kanilang mga pag-iisip, at nagsimulang hindi paniwalaan ang lahat ng kanilang narinig at nakita—\n\n2 Nag-iisip ng ilang walang kabuluhang bagay sa kanilang mga puso, na ito ay gawa ng tao at ng kapangyarihan ng diyablo, upang maakay palayo at malinlang ang mga puso ng mga tao; at sa gayon muling naangkin ni Satanas ang mga puso ng mga tao, kung kaya nga’t nabulag niya ang kanilang mga mata at naakay silang palayo na maniwala na ang doktrina ni Cristo ay isang kahangalan at walang kabuluhang bagay.\n\n3 At ito ay nangyari na nagsimulang maging malakas sa kasamaan at mga karumal-dumal na gawain ang mga tao; at hindi sila naniwalang magkakaroon ng iba pang mga palatandaan o kababalaghang ipakikita; at si Satanas ay nagpalibut-libot, inaakay palayo ang mga puso ng mga tao, tinutukso sila at inuudyukan silang gumawa ng labis na kasamaan sa lupain.\n\n4 At sa gayon lumipas ang ikasiyamnapu’t anim na taon; at gayundin ang ikasiyamnapu’t pitong taon; at gayundin ang ikasiyamnapu’t walong taon; at gayundin ang ikasiyamnapu’t siyam na taon;\n\n5 At isandaang taon din ang lumipas mula noong mga araw ni Mosias, na naging hari sa mga tao ng mga Nephita.\n\n6 At anim na raan at siyam na taon na ang lumipas mula nang lisanin ni Lehi ang Jerusalem.\n\n7 At siyam na taon na ang lumipas mula sa panahong nakita ang palatandaan, na sinabi ng mga propeta, na si Cristo ay paparito sa daigdig.\n\n8 Ngayon, ang mga Nephita ay nagsimulang bilangin ang kanilang oras mula sa panahong ito nang makita ang palatandaan, o mula sa pagparito ni Cristo; kaya nga, siyam na taon na ang lumipas.\n\n9 At si Nephi, na ama ni Nephi, na nangangalaga sa mga talaan, ay hindi na bumalik sa lupain ng Zarahemla, at hindi na natagpuan pa sa buong lupain.\n\n10 At ito ay nangyari na nanatili pa rin ang mga tao sa kasamaan, sa kabila ng labis na pangangaral at pagpopropesiyang ipinalaganap sa kanila; at sa gayundin lumipas ang ikasampung taon; at lumipas din ang ikalabing-isang taon sa kasamaan.\n\n11 At ito ay nangyari na sa ikalabintatlong taon, nagsimulang magkaroon ng mga digmaan at alitan sa lahat ng dako ng buong lupain; sapagkat naging napakarami ng mga tulisan ni Gadianton, at pumatay ng napakarami sa mga tao, at winasak ang napakaraming lungsod, at nagpalaganap ng labis na kamatayan at pagkatay sa buong lupain, kung kaya’t kinailangan na ang lahat ng tao, kapwa ang mga Nephita at ang mga Lamanita, ay humawak ng mga sandata laban sa kanila.\n\n12 Samakatwid, lahat ng Lamanita na nagbalik-loob sa Panginoon ay nakiisa sa kanilang mga kapatid, ang mga Nephita, at napilitan, para sa kaligtasan ng kanilang mga buhay at kanilang kababaihan at kanilang mga anak, na humawak ng mga sandata laban sa mga yaong tulisan ni Gadianton, oo, at upang mapangalagaan din ang kanilang mga karapatan, at mga pribilehiyo ng kanilang simbahan at ng kanilang pagsamba, at kanilang kalayaan at kanilang kasarinlan.\n\n13 At ito ay nangyari na bago lumipas ang ikalabintatlong taong ito, ang mga Nephita ay nanganib na ganap na malipol dahil sa digmaang ito, na naging napakasidhi.\n\n14 At ito ay nangyari na napabilang sa mga Nephita ang mga yaong Lamanita na nakiisa sa mga Nephita;\n\n15 At ang sumpa sa kanila ay inalis mula sa kanila, at ang kanilang mga balat ay naging mapuputi na katulad ng mga Nephita;\n\n16 At ang kanilang mga kabataang lalaki at kanilang mga anak na babae ay naging napakakaaya-aya, at napabilang sila sa mga Nephita, at tinawag na mga Nephita. At sa gayon nagtapos ang ikalabintatlong taon.\n\n17 At ito ay nangyari na sa pagsisimula ng ikalabing-apat na taon, ang digmaan sa pagitan ng mga tulisan at ng mga tao ni Nephi ay nagpatuloy at naging napakasidhi; gayunpaman, ang mga tao ni Nephi ay nagtamo ng kaunting kalamangan sa mga tulisan, hanggang sa kanilang naitaboy sila palabas ng kanilang mga lupain patungo sa mga bundok at patungo sa kanilang mga lihim na lugar.\n\n18 At sa gayon nagtapos ang ikalabing-apat na taon. At sa ikalabinlimang taon, sila ay sumalakay laban sa mga tao ni Nephi; at dahil sa kasamaan ng mga tao ni Nephi at sa marami nilang alitan at mga pagtatalu-talo, ang mga tulisan ni Gadianton ay nagtamo ng malaking kalamangan sa kanila.\n\n19 At sa gayon nagtapos ang ikalabinlimang taon, at sa gayon, ang mga tao ay nasa kalagayan ng maraming paghihirap; at ang espada ng pagkalipol ay nakaumang sa ulunan nila, kung kaya nga’t susugatan na sana sila nito, at ito ay dahil sa kanilang kasamaan.\n\n", "3-ne 3": "[center][font_size=26]Kabanata 3[/font_size][/center]\n\n[i]Hiningi ni Giddianhi, ang pinuno ng mga Gadianton, na isuko ni Laconeo at ng mga Nephita ang kanilang sarili at ang kanilang mga lupain—Hinirang ni Laconeo si Gidgiddoni na punong kapitan ng mga hukbo—Nagtipun-tipon ang mga Nephita sa Zarahemla at Masagana upang ipagtanggol ang kanilang sarili. Mga A.D. 16–18.[/i]\n\n1 At ngayon, ito ay nangyari na sa ikalabing-anim na taon mula sa pagparito ni Cristo, si Laconeo, ang gobernador ng lupain, ay nakatanggap ng liham mula sa pinuno at gobernador ng pangkat ng mga tulisang ito; at ito ang mga salitang nakasulat, sinasabing:\n\n2 Laconeo, kagalang-galang at punong gobernador ng lupain, dinggin, isinusulat ko ang liham na ito sa iyo, at nagbibigay sa iyo ng labis na papuri dahil sa iyong katatagan, at gayundin sa katatagan ng iyong mga tao, sa pangangalaga ng yaong inaakala ninyong inyong karapatan at kalayaan; oo, matatag kayong naninindigan, na tila bagang itinaguyod kayo ng kamay ng isang diyos, sa pagtatanggol ng inyong kalayaan, at inyong ari-arian, at inyong bayan, o ang yaong tinatawag ninyong gayon.\n\n3 At tila bagang nakakaawa para sa akin, kagalang-galang na Laconeo, na ikaw ay maging napakahangal at hambog na akalaing maaari mong labanan ang napakaraming matapang na tauhan na nasa aking pamumuno, na sa ngayong panahong ito ay nakahanda sa kanilang mga sandata, at naghihintay nang may labis na pananabik sa salita—Bumaba sa mga Nephita at lipulin sila.\n\n4 At ako, nalalaman ang hindi magapi nilang katapangan, matapos silang mapatunayan sa larangan ng digmaan, at nalalaman ang kanilang walang katapusang pagkapoot sa inyo dahil sa maraming pang-aaping ginawa ninyo sa kanila, kaya nga, kung sila ay sasalakay laban sa inyo, dadalawin nila kayo sa ganap na pagkalipol.\n\n5 Samakatwid, isinulat ko ang liham na ito, tinatatakan ng sarili kong kamay, nag-aalala para sa inyong kapakanan, dahil sa inyong katatagan sa yaong pinaniniwalaan ninyong tama, at ang inyong magigiting na espiritu sa larangan ng digmaan.\n\n6 Samakatwid, sumusulat ako sa inyo, hinihinging isuko na ninyo sa mga tao kong ito, ang inyong mga lungsod, inyong mga lupain, at inyong mga pag-aari, kaysa sa kayo ay dalawin nila ng espada at sumapit sa inyo ang pagkalipol.\n\n7 O sa ibang mga salita, isuko na ninyo ang inyong sarili sa amin, at makiisa sa amin at malaman ang aming mga lihim na gawain, at maging aming mga kapatid upang kayo ay maging katulad namin—hindi aming mga alipin, kundi aming mga kapatid at kahati sa lahat ng aming mga ari-arian.\n\n8 At dinggin, ako ay nangangako sa iyo, kung gagawin ninyo ito, nang may panunumpa, hindi kayo malilipol; subalit kung hindi ninyo ito gagawin, ako ay nangangako sa inyo nang may panunumpa, na sa susunod na buwan ay iuutos ko na ang aking mga hukbo ay sumalakay sa inyo, at hindi nila pipigilin ang kanilang kamay at hindi sila magpapatawad, kundi papatayin kayo, at pababagsakin ang espada sa inyo maging hanggang sa malipol kayo.\n\n9 At dinggin, ako si Giddianhi; at ako ang gobernador nitong lihim na samahan ni Gadianton; kung aling samahan at ang mga gawain niyon ay nalalaman kong mabuti; at ang mga ito ay noong sinauna pa at ipinasa ang mga ito sa amin.\n\n10 At isinusulat ko ang liham na ito sa iyo, Laconeo, at umaasa akong isusuko ninyo ang inyong mga lupain at inyong mga pag-aari, nang walang pagdanak ng dugo, upang mabawi nitong mga tao ko ang kanilang mga karapatan at pamahalaan, na mga tumiwalag sa inyo dahil sa inyong kasamaan sa pagkakait sa kanila ng kanilang mga karapatan sa pamahalaan, at maliban kung gagawin ninyo ito, ipaghihiganti ko ang kanilang mga kaapihan. Ako si Giddianhi.\n\n11 At ngayon, ito ay nangyari na nang matanggap ni Laconeo ang liham na ito, siya ay labis na nanggilalas, dahil sa kapangahasan ni Giddianhi sa paghingi ng pag-aari ng lupain ng mga Nephita, at sa pagbabanta rin sa mga tao at sa paghihiganti ng mga kaapihan ng mga yaong hindi naman dinulutan ng kaapihan, maliban sa inapi nila ang kanilang sarili sa pagtitiwalag patungo sa yaong masasama at mga karumal-dumal na tulisan.\n\n12 Ngayon, dinggin, itong si Laconeo, ang gobernador, ay isang matwid na lalaki, at hindi maaaring matakot ng mga hinihingi at pagbabanta ng isang tulisan; kaya nga hindi niya pinansin ang liham ni Giddianhi, ang gobernador ng mga tulisan, kundi kanyang iniutos na ang kanyang mga tao ay magsumamo sa Panginoon upang humingi ng lakas sa paghahanda sa panahon ng pagsalakay ng mga tulisan laban sa kanila.\n\n13 Oo, nagpadala siya ng pahayag sa lahat ng tao, na dapat nilang magkakasamang tipunin ang lahat ng kanilang kababaihan, at kanilang mga anak, ang kanilang mga kawan ng tupa at kanilang mga kawan ng baka, at lahat ng kanilang ari-arian, maliban sa kanilang lupain, sa isang lugar.\n\n14 At iniutos niya na magtayo ng mga pader sa paligid nila, at na ang tibay niyon ay maging labis-labis. At iniutos niya na ang mga hukbo, kapwa ng mga Nephita at ng mga Lamanita, o ng lahat silang nabibilang sa mga Nephita, ay italaga bilang mga bantay sa paligid upang bantayan sila, at ipagtanggol sila sa mga tulisan sa araw at gabi.\n\n15 Oo, sinabi niya sa kanila: Yamang ang Panginoon ay buhay, maliban kung kayo ay magsisisi sa lahat ng inyong kasamaan, at magsusumamo sa Panginoon, hindi kayo sa anumang paraan maliligtas mula sa mga kamay ng mga yaong tulisan ni Gadianton.\n\n16 At napakadakila at kagila-gilalas ng mga salita at propesiya ni Laconeo kung kaya’t kanyang napangyaring mangibabaw ang takot sa lahat ng tao; at nagsikap sila sa kanilang sarili sa kanilang lakas na gawin ang naaayon sa mga salita ni Laconeo.\n\n17 At ito ay nangyari na naghirang si Laconeo ng mga punong kapitan sa lahat ng hukbo ng mga Nephita, upang pamunuan sila sa panahon ng pagsalakay ng mga tulisan mula sa ilang laban sa kanila.\n\n18 Ngayon, ang pinakapuno sa lahat ng punong kapitan at ang dakilang pinuno ng lahat ng hukbo ng mga Nephita ay hinirang, at ang kanyang pangalan ay Gidgiddoni.\n\n19 Ngayon, kaugalian sa lahat ng Nephita na maghirang ng mga magiging punong kapitan nila, (maliban kung ito ay sa panahon ng kanilang kasamaan) ng sinumang nagtataglay ng diwa ng paghahayag at gayundin ng propesiya; kaya nga, ang Gidgiddoni na ito ay isang dakilang propeta sa kanila, katulad din ng punong hukom.\n\n20 Ngayon, sinabi ng mga tao kay Gidgiddoni: Manalangin sa Panginoon, at umahon tayo sa kabundukan at sa ilang, upang masalakay natin ang mga tulisan at malipol sila sa kanilang sariling mga lupain.\n\n21 Subalit sinabi ni Gidgiddoni sa kanila: Ipinagbabawal ng Panginoon; sapagkat kung aahon tayo sa kanila ay ibibigay tayo ng Panginoon sa kanilang mga kamay; kaya nga ihahanda natin ang ating sarili sa gitna ng ating mga lupain, at kakalapin natin ang lahat ng ating hukbo, at hindi tayo sasalakay sa kanila, kundi maghihintay tayo hanggang sa sila ay sumalakay sa atin; kaya nga yamang ang Panginoon ay buhay, kung ganito ang gagawin natin, sila ay ibibigay niya sa ating mga kamay.\n\n22 At ito ay nangyari na sa ikalabimpitong taon, sa huling bahagi ng taon, ang pahayag ni Laconeo ay napalaganap na sa lahat ng dako ng lupain, at dinala nila ang kanilang mga kabayo, at kanilang mga karuwahe, at kanilang mga baka, at lahat ng kanilang kawan ng tupa, at kanilang mga kawan ng baka, at kanilang mga butil, at lahat ng kanilang ari-arian, at nagsihayo nang libu-libo at nang sampu-sampung libo, hanggang sa silang lahat ay makarating sa itinakdang lugar na sama-samang pagtitipunan nila, upang ipagtanggol nila ang kanilang sarili laban sa kanilang mga kaaway.\n\n23 At ang lupaing itinakda ay ang lupain ng Zarahemla, at ang lupain na nasa pagitan ng lupaing Zarahemla at ng lupaing Masagana, oo, patungo sa hangganan na nasa pagitan ng lupaing Masagana at ng lupaing Kapanglawan.\n\n24 At may napakaraming libong katao na tinatawag na mga Nephita ang sama-samang tinipon ang kanilang sarili sa lupaing ito. Ngayon, iniutos ni Laconeo na nararapat nilang sama-samang tipunin ang kanilang sarili sa lupaing katimugan, dahil sa masidhing sumpa na nasa lupaing kahilagaan.\n\n25 At pinatibay nila ang kanilang sarili laban sa kanilang mga kaaway; at sila ay nanirahan sa iisang lupain, at sa iisang pangkat, at sila ay natakot sa mga salitang sinabi ni Laconeo, kung kaya nga’t sila ay nagsisi sa lahat ng kanilang mga kasalanan; at inialay nila ang kanilang mga panalangin sa Panginoon nilang Diyos, na kanyang ililigtas sila sa panahong sasalakayin sila ng kanilang mga kaaway upang makidigma laban sa kanila.\n\n26 At sila ay labis na nalungkot dahil sa kanilang mga kaaway. At iniutos ni Gidgiddoni na sila ay gumawa ng mga sandata ng digmaan ng bawat uri, at dapat silang magkaroon ng matitibay na baluti, at mga pananggalang, at mga kalasag, alinsunod sa kanyang tagubilin.\n\n", "3-ne 4": "[center][font_size=26]Kabanata 4[/font_size][/center]\n\n[i]Tinalo ng mga hukbo ng mga Nephita ang mga tulisan ni Gadianton—Napatay si Giddianhi, at ibinigti ang kanyang kahaliling si Zemnarihas—Pinapurihan ng mga Nephita ang Panginoon dahil sa kanilang mga pagwawagi. Mga A.D. 19–22.[/i]\n\n1 At ito ay nangyari na sa huling bahagi ng ikalabingwalong taon, nakapaghanda na para sa digmaan ang mga yaong hukbo ng mga tulisan, at nagsimulang bumaba at mabilis na humayo mula sa mga burol, at mula sa mga bundok, at sa ilang, at kanilang mga muog, at kanilang mga lihim na lugar, at nagsimulang angkinin ang mga lupain, kapwa na nasa mga lupaing katimugan at nasa mga lupaing kahilagaan, at nagsimulang angkinin ang lahat ng lupaing iniwan ng mga Nephita, at ang mga lungsod na iniwang mapapanglaw.\n\n2 Subalit dinggin, walang mababangis na hayop ni mga hayop na sinisilo sa mga yaong lupaing iniwan ng mga Nephita, at walang mga hayop na sinisilo para sa mga tulisan maliban lamang sa ilang.\n\n3 At ang mga tulisan ay hindi mabubuhay maliban lamang sa ilang, dahil sa kakulangan ng pagkain; sapagkat nilisan ng mga Nephita ang kanilang mga lupain na mapapanglaw, at tinipon ang kanilang mga kawan ng tupa at kanilang mga kawan ng baka at lahat ng kanilang ari-arian, at sila ay nasa iisang pangkat.\n\n4 Samakatwid, walang pagkakataon na makapandambong at makakuha ng pagkain ang mga tulisan, maliban kung sasalakay sa lantarang pakikidigma laban sa mga Nephita; at dahil ang mga Nephita ay nasa iisang pangkat, at may napakalaking bilang, at matapos makapaglaan para sa kanilang sarili ng mga pagkain, at mga kabayo at baka, at bawat uri ng kawan, upang sila ay mabuhay sa loob ng pitong taon, kung aling panahon ay umaasa silang malilipol na ang mga tulisan mula sa ibabaw ng lupain; at sa gayon lumipas ang ikalabingwalong taon.\n\n5 At ito ay nangyari na sa ikalabinsiyam na taon, napagtanto ni Giddianhi na siya ay kinakailangang umahon upang makidigma laban sa mga Nephita, sapagkat walang paraan upang sila ay mabuhay maliban sa pandarambong at pagnanakaw at pagpaslang.\n\n6 At hindi sila nangahas na ikalat ang kanilang sarili sa ibabaw ng lupain nang sa gayon ay makapagtanim sila ng butil, sapagkat baka salakayin sila ng mga Nephita at patayin sila; kaya nga nag-utos si Giddianhi sa kanyang mga hukbo na sa taong ito ay aahon sila upang makidigma laban sa mga Nephita.\n\n7 At ito ay nangyari na sumalakay sila upang makidigma; at ito ay sa ikaanim na buwan; at dinggin, kasindak-sindak at kakila-kilabot ang araw nang sumalakay sila upang makidigma; at nabibigkisan sila alinsunod sa pamamaraan ng mga tulisan; at sila ay may balat ng kordero sa kanilang mga balakang, at nakukulayan sila ng dugo, at ang kanilang mga ulo ay ahit, at mayroon silang mga baluti sa ulo; at kasindak-sindak at kakila-kilabot ang anyo ng mga hukbo ni Giddianhi, dahil sa kanilang baluti, at dahil sa kanilang pagkakakulay ng dugo.\n\n8 At ito ay nangyari na ang mga hukbo ng mga Nephita, nang makita nila ang anyo ng hukbo ni Giddianhi, ay nangabuwal lahat sa lupa, at ipinaabot ang kanilang mga pagsusumamo sa Panginoon nilang Diyos, na kaawaan niya sila at iligtas sila mula sa mga kamay ng kanilang mga kaaway.\n\n9 At ito ay nangyari na nang makita ito ng mga hukbo ni Giddianhi, nagsimula silang sumigaw sa malakas na tinig, dahil sa kanilang galak, sapagkat kanilang inakalang nangabuwal ang mga Nephita sa takot dahil sa sindak sa kanilang mga hukbo.\n\n10 Subalit sa bagay na ito ay nabigo sila, sapagkat hindi sila kinatatakutan ng mga Nephita; kundi may takot sila sa kanilang Diyos at nagsumamo sa kanya para sa pangangalaga; kaya nga, nang sila ay salakayin ng mga hukbo ni Giddianhi, nakahanda sila na harapin sila; oo, sa lakas ng Panginoon ay kanilang hinarap sila.\n\n11 At ang digmaan ay nagsimula sa ikaanim na buwang ito; at kasindak-sindak at kakila-kilabot ang digmaang yaon, oo, kasindak-sindak at kakila-kilabot ang pagkatay na yaon, kaya nga’t wala pang nalalamang gayong kalaking pagkatay sa lahat ng tao ni Lehi mula nang lisanin niya ang Jerusalem.\n\n12 At sa kabila ng mga pagbabanta at ng mga sumpang ginawa ni Giddianhi, dinggin, sila ay nagapi ng mga Nephita, hanggang sa umurong sila mula sa kanilang harapan.\n\n13 At ito ay nangyari na iniutos ni Gidgiddoni na nararapat silang tugisin ng kanyang mga hukbo hanggang sa mga hangganan ng ilang, at na wala silang bubuhayin ni isa man sa mga babagsak sa kanilang mga kamay sa daan; at sa gayon nila tinugis sila at pinagpapatay sila, hanggang sa mga hangganan ng ilang, maging hanggang sa matupad nila ang kautusan ni Gidgiddoni.\n\n14 At ito ay nangyari na si Giddianhi, na tumindig at nakipaglaban nang may katapangan, ay tinugis nang tumakas siya; at sapagkat napagod dahil sa kanyang labis na pakikipaglaban, siya ay naabutan at napatay. At gayon ang naging wakas ni Giddianhi, ang tulisan.\n\n15 At ito ay nangyari na muling nagsibalik ang mga hukbo ng mga Nephita sa kanilang lugar ng dulugan. At ito ay nangyari na lumipas ang ikalabinsiyam na taong ito, at ang mga tulisan ay hindi na muling sumalakay pa upang makidigma; ni hindi sila muling sumalakay sa ikadalawampung taon.\n\n16 At sa ikadalawampu’t isang taon, sila ay hindi humayo upang makidigma, subalit humayo sila sa lahat ng panig upang paligiran ang mga tao ni Nephi; sapagkat inakala nila na kapag inihiwalay nila ang mga tao ni Nephi mula sa kanilang mga lupain, at pinaligiran sila sa bawat panig, at kung kanilang ihihiwalay sila mula sa lahat ng kanilang panlabas na mga pribilehiyo, na magagawa nilang pasukuin sila alinsunod sa kanilang mga naisin.\n\n17 Ngayon, sila ay naghirang para sa kanilang sarili ng isa pang pinuno, na nagngangalang Zemnarihas; kaya nga si Zemnarihas ang nag-utos na ang pagpapaligid na ito ay isagawa.\n\n18 Subalit dinggin, ito ay kalamangan para sa mga Nephita; sapagkat hindi maaari para sa mga tulisan ang pumaligid nang gayong katagal upang magkaroon ng anumang bisa sa mga Nephita, dahil sa kanilang maraming pagkain na kanilang inimbak,\n\n19 At dahil sa kakulangan ng mga pagkain sa mga tulisan; sapagkat dinggin, sila ay wala ni anumang bagay maliban sa karne para sa kanilang ikabubuhay, kung aling karne ay nakuha nila sa ilang;\n\n20 At ito ay nangyari na naging kakaunti ang mababangis na hayop sa ilang hanggang sa masasawi na sana ang mga tulisan sa gutom.\n\n21 At ang mga Nephita ay patuloy na humahayo sa araw at gabi, at sinasalakay ang mga hukbo nila, at pinapatay sila nang libu-libo at mga sampu-sampung libo.\n\n22 At sa gayon naging hangad ng mga tao ni Zemnarihas ang umurong mula sa kanilang balak, dahil sa malaking pagkalipol na sumasapit sa kanila sa araw at gabi.\n\n23 At ito ay nangyari na nag-utos si Zemnarihas sa kanyang mga tao na iurong nila ang kanilang sarili mula sa pagkapaligid, at humayo sa mga pinakamalayong bahagi ng lupaing kahilagaan.\n\n24 At ngayon, dahil sa nalalaman ni Gidgiddoni ang kanilang balak, at nalalaman ang kanilang kahinaan dahil sa kakulangan ng pagkain, at ang labis na pagkatay na nagawa sa kanila, kaya nga ipinadala niya ang kanyang mga hukbo sa gabi, at hinarangan ang daan ng kanilang pag-urong, at inihimpil ang kanilang mga hukbo sa daan ng kanilang pag-urong.\n\n25 At ito ay ginawa nila sa gabi, at nagpatuloy sa kanilang paghayo na inuunahan ang mga tulisan, kung kaya’t kinabukasan, nang simulan ng mga tulisan ang kanilang paghayo, sila ay sinalubong ng mga hukbo ng mga Nephita kapwa sa kanilang harapan at sa kanilang likuran.\n\n26 At ang mga tulisan na nasa timog ay nahadlangan din sa kanilang mga lugar ng dulugan. At ang lahat ng bagay na ito ay naganap sa utos ni Gidgiddoni.\n\n27 At maraming libo ang nagsuko ng kanilang sarili bilang mga bihag sa mga Nephita, at ang nalalabi sa kanila ay napatay.\n\n28 At ang kanilang pinuno na si Zemnarihas ay dinakip at ibinigti sa isang punungkahoy, oo, maging sa tuktok niyon hanggang sa siya ay mamatay. At nang kanilang ibinigti siya hanggang sa siya ay mamatay, ibinuwal nila ang punungkahoy sa lupa, at sumigaw sa malakas na tinig, sinasabing:\n\n29 Nawa ay pangalagaan ng Panginoon ang kanyang mga tao sa katwiran at sa kabanalan ng puso, upang magawa nilang ibuwal sa lupa ang lahat ng maghahangad na patayin sila dahil sa kapangyarihan at mga lihim na pakikipagsabwatan, maging tulad ng pagbuwal ng lalaking ito sa lupa.\n\n30 At sila ay nagsaya at muling sumigaw sa iisang tinig, sinasabing: Nawa ay ipagtanggol ng Diyos ni Abraham, at ng Diyos ni Isaac, at ng Diyos ni Jacob, ang mga taong ito sa katwiran, hangga’t nananawagan sila sa pangalan ng kanilang Diyos para sa pangangalaga.\n\n31 At ito ay nangyari na sabay-sabay silang lahat na nagsimula sa pag-awit at sa pagpuri sa kanilang Diyos para sa dakilang bagay na kanyang ginawa para sa kanila, sa pangangalaga sa kanila mula sa pagbagsak sa mga kamay ng kanilang mga kaaway.\n\n32 Oo, sumigaw sila: Hosana sa Kataas-taasang Diyos. At sumigaw sila: Purihin ang pangalan ng Panginoong Diyos na Pinakamakapangyarihan, ang Kataas-taasang Diyos.\n\n33 At ang kanilang mga puso ay nag-umapaw sa galak, hanggang sa pagtulo ng maraming luha, dahil sa dakilang kabutihan ng Diyos sa pagliligtas sa kanila mula sa mga kamay ng kanilang mga kaaway; at nalalaman nila na dahil sa kanilang pagsisisi at kanilang pagpapakumbaba kung kaya’t naligtas sila mula sa walang katapusang pagkawasak.\n\n", "3-ne 5": "[center][font_size=26]Kabanata 5[/font_size][/center]\n\n[i]Ang mga Nephita ay nagsisi at tinalikuran ang kanilang mga kasalanan—Isinulat ni Mormon ang kasaysayan ng kanyang mga tao at inihayag ang walang katapusang salita sa kanila—Titipunin ang Israel mula sa kanyang matagal na pagkakakalat. Mga A.D. 22–26.[/i]\n\n1 At ngayon, dinggin, walang nabubuhay na tao sa lahat ng tao ng mga Nephita na nag-alinlangan sa kaliit-liitang salita ng lahat ng banal na propeta na nagsalita; sapagkat nalalaman nila na talagang kinakailangan na ang mga ito ay matupad.\n\n2 At nalalaman nila na talagang kinakailangan na si Cristo ay pumarito, dahil sa maraming palatandaang ibinigay, alinsunod sa mga salita ng mga propeta; at dahil sa mga bagay na nangyari na, nalaman nila na talagang kinakailangang matupad ang lahat ng bagay alinsunod sa yaong nasabi na.\n\n3 Samakatwid, tinalikuran nila ang lahat ng kanilang mga kasalanan, at kanilang mga karumal-dumal na gawain, at kanilang mga pagpapatutot, at pinaglingkuran ang Diyos nang buong pagsusumigasig sa araw at gabi.\n\n4 At ngayon, ito ay nangyari na nang madakip nila ang lahat ng tulisan bilang mga bihag, kung kaya’t walang nakatakas na hindi napatay, itinapon nila ang kanilang mga bihag sa bilangguan, at iniutos na ipangaral ang salita ng Diyos sa kanila; at kasindami ng nagsisi ng kanilang mga kasalanan at nakipagtipan na hindi na sila mamamaslang ng tao ay pinalaya.\n\n5 Subalit kasindami ng hindi nakipagtipan, at nagpatuloy pa ring panatilihin ang mga lihim na pagpaslang sa kanilang mga puso, oo, kasindami ng natagpuang nagbabanta ng masama laban sa kanilang mga kapatid ay hinatulan at pinarusahan alinsunod sa batas.\n\n6 At sa gayon nila winakasan ang lahat ng yaong masama, at lihim, at karumal-dumal na pakikipagsabwatan, kung saan ay labis na maraming kasamaan, at napakaraming pagpaslang ang nagawa.\n\n7 At sa gayon lumipas ang ikadalawampu’t dalawang taon, at gayundin ang ikadalawampu’t tatlong taon, at ang ikadalawampu’t apat, at ang ikadalawampu’t lima; at sa gayon lumipas ang dalawampu’t limang taon.\n\n8 At maraming bagay ang nangyari na sa paningin ng ilan ay dakila at kagila-gilalas; gayunpaman, ang mga ito ay hindi maaaring isulat na lahat sa aklat na ito; oo, ang aklat na ito ay hindi maaaring maglaman ng kahit na ika-isandaang bahagi ng nagawa sa napakaraming tao sa loob ng dalawampu’t limang taon;\n\n9 Subalit dinggin, may mga talaang naglalaman ng lahat ng pangyayari sa mga taong ito; at isang mas maikli subalit totoong ulat ang ibinigay ni Nephi.\n\n10 Samakatwid, ginawa ko ang aking tala ng mga bagay na ito ayon sa talaan ni Nephi, na nauukit sa mga laminang tinatawag na mga lamina ni Nephi.\n\n11 At dinggin, ginagawa ko ang tala sa mga laminang aking ginawa sa pamamagitan ng sarili kong mga kamay.\n\n12 At dinggin, ako ay tinatawag na Mormon, na tinawag alinsunod sa lupain ng Mormon, ang lupain kung saan itinatag ni Alma ang simbahan sa mga tao, oo, ang unang simbahang itinatag sa kanila matapos ang kanilang paglabag.\n\n13 Dinggin, ako ay disipulo ni Jesucristo, ang Anak ng Diyos. Ako ay tinawag niya na ipahayag ang kanyang mga salita sa kanyang mga tao upang magkaroon sila ng buhay na walang hanggan.\n\n14 At nararapat na ako, alinsunod sa kalooban ng Diyos, nang ang mga panalangin ng mga yaong pumanaw na, na mga banal, ay matupad alinsunod sa kanilang pananampalataya, ay gumawa ng tala ng mga bagay na ito na naganap—\n\n15 Oo, isang maliit na tala tungkol sa yaong naganap mula sa panahong lisanin ni Lehi ang Jerusalem, maging hanggang sa panahong kasalukuyan.\n\n16 Samakatwid, ginagawa ko ang aking tala mula sa mga ulat na ibinigay ng mga yaong nauna sa akin, hanggang sa pagsisimula ng aking araw;\n\n17 At pagkatapos, ako ay gagawa ng tala ng mga bagay na aking nakita ng aking sariling mga mata.\n\n18 At nalalaman ko na ang talang aking ginagawa ay isang matwid at totoong tala; gayunpaman, maraming bagay, na alinsunod sa aming wika, ang hindi namin nagawang isulat.\n\n19 At ngayon, tinatapos ko ang aking sinasabi, na tungkol sa aking sarili, at magpapatuloy na magbigay ng aking ulat tungkol sa mga bagay na nangyari bago pa ang sa akin.\n\n20 Ako si Mormon, at isang tunay na inapo ni Lehi. May dahilan ako na purihin ang aking Diyos at aking Tagapagligtas na si Jesucristo, na dinala niya ang aming mga ama palabas ng lupain ng Jerusalem, (at walang nakaalam nito maliban sa kanyang sarili at ang mga yaong inilabas niya mula sa lupaing yaon) at kanyang binigyan ako at ang aking mga tao ng labis na kaalaman tungo sa kaligtasan ng aming mga kaluluwa.\n\n21 Tunay na pinagpala niya ang sambahayan ni Jacob, at naging maawain sa mga binhi ni Jose.\n\n22 At yamang sinusunod ng mga anak ni Lehi ang kanyang mga kautusan, kanyang pinagpapala sila at pinauunlad sila alinsunod sa kanyang salita.\n\n23 Oo, at tunay na muli siyang magdadala ng isang labi ng mga binhi ni Jose sa kaalaman ng Panginoon nilang Diyos.\n\n24 At tunay na yamang buhay ang Panginoon, titipunin niya mula sa apat na sulok ng mundo ang lahat ng labi ng mga binhi ni Jacob, na nakakalat sa balat ng lupa.\n\n25 At dahil nakipagtipan siya sa buong sambahayan ni Jacob, maging sa gayon matutupad ang tipang ipinakipagtipan niya sa sambahayan ni Jacob sa kanyang sariling takdang panahon, tungo sa pagpapanumbalik ng buong sambahayan ni Jacob sa kaalaman ng tipang ipinakipagtipan niya sa kanila.\n\n26 At doon nila makikilala ang kanilang Manunubos, na si Jesucristo, ang Anak ng Diyos; at doon sila titipunin mula sa apat na sulok ng mundo sa kanilang sariling mga lupain, kung saan sila ikinalat; oo, yamang buhay ang Panginoon, mangyayari nga ito. Amen.\n\n", "3-ne 6": "[center][font_size=26]Kabanata 6[/font_size][/center]\n\n[i]Umunlad ang mga Nephita—Nagsimula ang kapalaluan, pagyaman, at pagtatangi sa mga tao—Nahati ang Simbahan ng mga pagtitiwalag—Pinamunuan ni Satanas ang mga tao sa hayagang paghihimagsik—Maraming propeta ang nangaral ng pagsisisi at pinatay—Nakipagsabwatan ang mga pumaslang sa kanila na pabagsakin ang pamahalaan. Mga A.D. 26–30.[/i]\n\n1 At ito ay nangyari na nagsibalik na lahat ang mga tao ng mga Nephita sa kanilang sariling mga lupain sa ikadalawampu’t anim na taon, bawat lalaki, kasama ang kanyang mag-anak, kanyang mga kawan ng tupa at kanyang mga kawan ng baka, kanyang mga kabayo at kanyang mga baka, at lahat ng bagay na pag-aari nila.\n\n2 At ito ay nangyari na hindi nila naubos ang lahat ng kanilang mga pagkain; kaya nga dinala nila ang lahat ng hindi nila nakain, ang lahat ng kanilang butil ng bawat uri, at kanilang ginto, at kanilang pilak, at lahat ng kanilang mamahaling bagay, at sila ay bumalik sa kanilang sariling mga lupain at kanilang mga pag-aari, kapwa sa hilaga at sa timog, kapwa sa lupaing kahilagaan at sa lupaing katimugan.\n\n3 At pinagkalooban nila ang mga yaong tulisang nakipagtipan na pananatilihin ang kapayapaan ng lupain, na nagnanais na manatiling mga Lamanita, ng mga lupain, alinsunod sa kanilang bilang, upang sila ay magkaroon, sa pamamagitan ng kanilang mga pagsusumikap, ng kanilang ikabubuhay; at sa gayon nila naitatag ang kapayapaan sa buong lupain.\n\n4 At muli silang nagsimulang umunlad at maging makapangyarihan; at ang ikadalawampu’t anim at pitong taon ay lumipas, at nagkaroon ng malawakang kaayusan sa lupain; at binuo nila ang kanilang mga batas alinsunod sa pagkakapantay-pantay at katarungan.\n\n5 At ngayon, walang anumang bagay sa buong lupain ang makapipigil sa mga tao mula sa patuloy na pag-unlad, maliban kung mahuhulog sila sa paglabag.\n\n6 At ngayon, si Gidgiddoni, at ang hukom na si Laconeo, at ang mga yaong naatasang maging pinuno, ang mga nagtatag ng malawakang kapayapaang ito sa lupain.\n\n7 At ito ay nangyari na maraming lungsod ang itinayong muli, at maraming lumang lungsod ang inayos.\n\n8 At maraming lansangang-bayan ang itinayo, at maraming daan ang ginawa, na nag-uugnay nang lungsod sa lungsod, at lupain sa lupain, at lugar sa lugar.\n\n9 At sa gayon lumipas ang ikadalawampu’t walong taon, at ang mga tao ay nagkaroon ng patuloy na kapayapaan.\n\n10 Subalit ito ay nangyari na sa ikadalawampu’t siyam na taon, nagsimulang magkaroon ng ilang pagtatalu-talo sa mga tao; at ang ilan ay iniangat sa kapalaluan at mga pagmamalaki dahil sa labis-labis nilang kayamanan, oo, maging hanggang sa masidhing pag-uusig;\n\n11 Sapagkat marami ang mangangalakal sa lupain, at marami ring manananggol, at maraming pinuno.\n\n12 At ang mga tao ay nagsimulang makilala sa pamamagitan ng mga katayuan sa buhay, alinsunod sa kanilang yaman at kanilang mga pagkakataong matuto; oo, ang ilan ay mangmang dahil sa kanilang kahirapan, at ang iba ay nakatanggap ng labis na dunong dahil sa kanilang kayamanan.\n\n13 Ang ilan ay iniangat sa kapalaluan, at ang iba ay labis ang pagkamababang-loob; ang iba ay nagkukutyaan, habang ang iba ay tumatanggap ng pangungutya at pag-uusig at lahat ng uri ng paghihirap, at hindi gaganti at muling hahamak pa, kundi naging mapagkumbaba at nagsisisi sa harapan ng Diyos.\n\n14 At sa gayon nagkaroon ng malawakang hindi pagkakapantay-pantay sa buong lupain, hanggang sa nagsimulang mahati ang simbahan; oo, hanggang sa nang sumapit ang ikatatlumpung taon ay nahati ang simbahan sa buong lupain maliban sa ilan sa mga Lamanita na nagbalik-loob sa totoong pananampalataya; at ayaw nilang iwanan ito, sapagkat sila ay matitibay, at matatatag, at hindi matitinag, bukal sa loob nang may buong pagsusumigasig sa pagsunod sa mga kautusan ng Panginoon.\n\n15 Ngayon, ang dahilan ng kasamaang ito ng mga tao ay ito—Si Satanas ay may malakas na kapangyarihan, sa pag-uudyok sa mga tao na gumawa ng lahat ng uri ng kasamaan, at sa pag-aangat sa kanila sa kapalaluan, tinutukso sila na maghangad ng kapangyarihan, at karapatan, at mga kayamanan, at ng mga walang kabuluhang bagay ng daigdig.\n\n16 At sa gayon inakay palayo ni Satanas ang mga puso ng mga tao na gumawa ng lahat ng uri ng kasamaan; kaya nga, sila ay nakatamasa ng kapayapaan sa loob lamang ng iilang taon.\n\n17 At sa gayon, sa pagsisimula ng ikatatlumpung taon—ang mga tao, matapos hayaang matangay sa loob ng mahabang panahon ng mga tukso ng diyablo kung saan niya nais na dalhin sila, at gawin ang anumang kasamaang nais niyang gawin nila—at sa gayon, sa pagsisimula nito, ang ikatatlumpung taon, sila ay nasa kalagayan ng kakila-kilabot na kasamaan.\n\n18 Ngayon, sila ay hindi nagkasala sa kamangmangan, sapagkat nalalaman nila ang kalooban ng Diyos hinggil sa kanila, sapagkat ito ay naituro sa kanila; kaya nga sila ay hayagang naghimagsik laban sa Diyos.\n\n19 At ngayon, ito ay sa mga araw ni Laconeo, na anak na lalaki ni Laconeo, sapagkat si Laconeo ang humalili sa luklukan ng kanyang ama at pinamahalaan ang mga tao sa taong yaon.\n\n20 At nagsimulang magkaroon ng mga kalalakihan na binigyang-sigla mula sa langit at isinugo, tumatayo sa mga tao sa buong lupain, nangangaral at pinatototohanan nang buong tapang ang mga kasalanan at kasamaan ng mga tao, at pinatototohanan sa kanila ang hinggil sa pagtubos na gagawin ng Panginoon para sa kanyang mga tao, o sa ibang salita, ang pagkabuhay na mag-uli ni Cristo; at buong tapang na pinatotohanan nila ang kanyang kamatayan at mga pagdurusa.\n\n21 Ngayon, marami sa mga tao ang labis na nagalit dahil sa mga yaong nagpatotoo sa mga bagay na ito; at karamihan sa mga yaong nagagalit ay mga punong hukom, at sila na naging matataas na saserdote at mga manananggol; oo, ang lahat ng yaong manananggol ay nagalit sa mga yaong nagpatotoo sa mga bagay na ito.\n\n22 Ngayon, walang manananggol ni hukom ni mataas na saserdote man ang may kapangyarihang hatulan ang sinuman ng kamatayan maliban kung ang kanilang pagkakahatol ay nilagdaan ng gobernador ng lupain.\n\n23 Ngayon, marami sa mga yaong nagpatotoo ng mga bagay hinggil kay Cristo na nagpatotoo nang buong tapang ang dinakip at ipinapatay nang lihim ng mga hukom, kung kaya’t ang kaalaman ng kanilang kamatayan ay hindi nakarating sa gobernador ng lupain hanggang sa pagkatapos ng kanilang kamatayan.\n\n24 Ngayon, dinggin, ito ay salungat sa mga batas ng lupain, na ang sinumang tao ay patayin maliban kung may karapatan sila mula sa gobernador ng lupain—\n\n25 Samakatwid, isang daing ang idinulog sa lupain ng Zarahemla, sa gobernador ng lupain, laban sa mga hukom na ito na humatol ng kamatayan sa mga propeta ng Panginoon, nang hindi naaalinsunod sa batas.\n\n26 Ngayon, ito ay nangyari na dinakip sila at dinala sa harapan ng hukom, upang hatulan sa mabibigat na pagkakasalang kanilang nagawa, alinsunod sa batas na ibinigay ng mga tao.\n\n27 Ngayon, ito ay nangyari na maraming kaibigan at kaanak ang mga yaong hukom; at ang nalalabi, oo, maging halos lahat ng manananggol at matataas na saserdote, ay sama-samang tinipon ang kanilang sarili, at nakiisa sa mga kaanak ng mga yaong hukom na hahatulan alinsunod sa batas.\n\n28 At sila ay nakipagtipan sa isa’t isa, oo, maging sa yaong tipan na itinatag nila na mga sinauna, kung aling tipan ay ibinigay at pinamahalaan ng diyablo, na magkaisa laban sa lahat ng katwiran.\n\n29 Samakatwid, sila ay nagkaisa laban sa mga tao ng Panginoon, at nakipagtipang lipulin sila, at palayain ang mga yaong nagkasala ng pagpaslang mula sa pagkakahawak ng katarungan, na ipapataw na sana alinsunod sa batas.\n\n30 At nilabag nila ang batas at mga karapatan ng kanilang bayan; at nakipagtipan sila sa isa’t isa na patayin ang gobernador, at magluklok ng isang hari sa lupain, upang ang lupain ay hindi na maging malaya kundi mapapasailalim sa mga hari.\n\n", "3-ne 7": "[center][font_size=26]Kabanata 7[/font_size][/center]\n\n[i]Pinaslang ang punong hukom, winasak ang pamahalaan, at nahati-hati ang mga tao sa mga lipi—Si Jacob, isang anti-Cristo, ay naging hari ng lihim na pagsasabwatan—Nangaral si Nephi ng pagsisisi at pananampalataya kay Cristo—Ang mga anghel ay araw-araw na naglingkod sa kanya, at binuhay niya ang kanyang kapatid mula sa mga patay—Marami ang nagsisi at nagpabinyag. Mga A.D. 30–33.[/i]\n\n1 Ngayon, dinggin, ipakikita ko sa inyo na hindi sila nagluklok ng hari sa lupain; subalit sa taon ding ito, oo, sa ikatatlumpung taon, sila ay pumatay sa hukumang-luklukan, oo, pinaslang ang punong hukom ng lupain.\n\n2 At ang mga tao ay nahati laban sa isa’t isa; at naghiwa-hiwalay sila sa isa’t isa sa mga lipi, ang bawat tao alinsunod sa kanyang mag-anak at kanyang mga kaanak at kaibigan; at sa gayon nila nawasak ang pamahalaan ng lupain.\n\n3 At ang bawat lipi ay naghirang ng isang puno o isang pinuno sa kanila; at sa gayon sila naging mga lipi at mga pinuno ng mga lipi.\n\n4 Ngayon, dinggin, walang ni isang tao sa kanila ang hindi malaki ang kanyang mag-anak at maraming kaanak at kaibigan; kaya nga, ang kanilang mga lipi ay naging napakalaki.\n\n5 Ngayon, ang lahat ng ito ay naganap, at wala pang mga digmaan sa kanila; at ang lahat ng kasamaang ito ay sumapit sa mga tao dahil isinuko nila ang kanilang sarili sa kapangyarihan ni Satanas.\n\n6 At ang mga panuntunan ng pamahalaan ay nawalan ng bisa, dahil sa lihim na pakikipagsabwatan ng mga kaibigan at kaanak ng mga yaong pumaslang sa mga propeta.\n\n7 At sila ay naging dahilan ng malaking alitan sa lupain, hanggang sa ang higit na matwid na bahagi ng mga tao ay halos malapit nang maging masamang lahat; oo, may iilan lamang na matwid na tao sa kanila.\n\n8 At sa gayon, hindi pa nakalilipas ang anim na taon mula nang ang nakahihigit na bahagi ng mga tao ay tumalikod mula sa kanilang pagkamatwid, tulad ng aso sa kanyang suka, o tulad ng baboy sa kanyang paglulublob sa putik.\n\n9 Ngayon, ang lihim na pagsasabwatang ito, na nagdala ng labis na kasamaan sa mga tao, ay magkakasamang tinipon ang kanilang sarili, at naghirang ng isang pinuno sa kanila na isang lalaking tinawag nilang Jacob;\n\n10 At siya ay hinirang nilang kanilang hari; kaya nga siya ay naging hari sa masamang pangkat na ito; at isa siya sa mga pinakakilalang nagpahayag ng kanyang tinig laban sa mga propeta na nagpatotoo kay Jesus.\n\n11 At ito ay nangyari na hindi sila kasindami sa bilang ng mga lipi ng mga tao, na nagkakaisa maliban sa ang kanilang mga pinuno ang nagpapatupad ng kanilang mga batas, bawat isa alinsunod sa kanyang lipi; gayunpaman, sila ay magkakaaway; sa kabila ng hindi sila mga matwid na tao, gayunman ay nagkakaisa sila sa pagkapoot sa mga yaong nakipagtipang wasakin ang pamahalaan.\n\n12 Anupa’t si Jacob na nakikitang higit na marami ang kanilang mga kaaway kaysa sa kanila, siya bilang hari ng pangkat, kaya nga inutusan niya ang kanyang mga tao na tumakas sila patungo sa pinakahilagang bahagi ng lupain, at doon magtayo sa kanilang sarili ng isang kaharian, hanggang sa umanib sa kanila ang mga tumiwalag, (sapagkat kanyang nilinlang sila na magkakaroon ng maraming magsisitiwalag) at magiging sapat ang kanilang lakas upang makipaglaban sa mga lipi ng mga tao; at ginawa nga nila ito.\n\n13 At napakabilis ng kanilang paghayo kung kaya’t hindi ito nahadlangan hanggang hindi na sila naabutan pa ng mga tao. At sa gayon nagtapos ang ikatatlumpung taon; at gayon ang mga pangyayari sa mga tao ni Nephi.\n\n14 At ito ay nangyari na sa ikatatlumpu’t isang taon, nahati sila sa mga lipi, bawat lalaki alinsunod sa kanyang mag-anak, kaanak, at mga kaibigan; gayunpaman, sila ay nagkasundo na hindi sila makikidigma sa isa’t isa; subalit hindi sila nagkakaisa sa kanilang mga batas, at sa kanilang uri ng pamahalaan, sapagkat ang mga ito ay pinagtibay alinsunod sa pag-iisip ng yaong kanilang mga puno at kanilang mga pinuno. Subalit nagpatupad sila ng napakahihigpit na batas na ang isang lipi ay hindi dapat magkasala laban sa iba, kaya nga’t nagkaroon sila ng kaunting kapayapaan sa lupain; gayunpaman, ang kanilang mga puso ay tumalikod mula sa Panginoon nilang Diyos, at pinagbabato nila ang mga propeta at itinaboy sila mula sa kanila.\n\n15 At ito ay nangyari na si Nephi—na dinalaw ng mga anghel at gayundin ng tinig ng Panginoon, kaya nga dahil sa nakakita ng mga anghel, at naging saksi, at may kapangyarihang ipinagkaloob sa kanya na malaman niya ang hinggil sa ministeryo ni Cristo, at saksi rin sa kanilang mabilis na pagbalik mula sa katwiran patungo sa kanilang kasamaan at mga karumal-dumal na gawain;\n\n16 Anupa’t dahil sa pagdadalamhati na sanhi ng katigasan ng kanilang mga puso at ng pagkabulag ng kanilang mga pag-iisip—ay humayo sa kanila sa taon ding yaon, at nagsimulang magpatotoo, nang buong tapang, ng pagsisisi at kapatawaran ng mga kasalanan sa pamamagitan ng pananampalataya sa Panginoong Jesucristo.\n\n17 At siya ay nangaral ng maraming bagay sa kanila; at lahat ng ito ay hindi maaaring isulat, at ang isang bahagi ng mga ito ay hindi makasasapat, kaya nga ang mga ito ay hindi nasusulat sa aklat na ito. At si Nephi ay nangaral nang may kapangyarihan at may dakilang karapatan.\n\n18 At ito ay nangyari na nagalit sila sa kanya, maging dahil sa nakahihigit ang kanyang kapangyarihan kaysa sa kanila, sapagkat hindi maaaring hindi nila paniwalaan ang kanyang mga salita, sapagkat napakalaki ng kanyang pananampalataya sa Panginoong Jesucristo kung kaya’t naglilingkod ang mga anghel sa kanya sa araw-araw.\n\n19 At sa pangalan ni Jesus ay nagpalayas siya ng mga diyablo at masasamang espiritu; at maging ang kanyang kapatid na lalaki ay binuhay niya mula sa mga patay, matapos siyang pagbabatuhin at mamatay dahil sa mga tao.\n\n20 At nakita ito ng mga tao, at sumaksi rito, at nagalit sa kanya dahil sa kanyang kapangyarihan; at gumawa rin siya ng marami pang mga himala, sa paningin ng mga tao, sa pangalan ni Jesus.\n\n21 At ito ay nangyari na lumipas ang ikatatlumpu’t isang taon, at kakaunti lamang ang nagbalik-loob sa Panginoon; subalit kasindami ng nagbalik-loob ay tunay na ipinakita sa mga tao na dinalaw sila ng kapangyarihan at Espiritu ng Diyos, na na kay Jesucristo, kung kanino sila ay naniniwala.\n\n22 At kasindami ng may mga diyablong napalayas mula sa kanila, at napagaling mula sa kanilang mga karamdaman at kanilang mga kahinaan, ay tunay na nagpahayag sa mga tao na napasakanila ang Espiritu ng Diyos, at napagaling; at nagpakita rin sila ng mga palatandaan at gumawa ng ilang himala sa mga tao.\n\n23 Sa gayundin lumipas ang ikatatlumpu’t dalawang taon. At si Nephi ay nangaral sa mga tao sa pagsisimula ng ikatatlumpu’t tatlong taon; at siya ay nangaral sa kanila ng pagsisisi at kapatawaran ng mga kasalanan.\n\n24 Ngayon, nais kong tandaan din ninyo, na walang sinumang nagsisi ang hindi nabinyagan sa tubig.\n\n25 Samakatwid, may mga inorden si Nephi na mga lalaki sa ministeryong ito upang ang lahat ng yaong lalapit sa kanila ay mabinyagan sa tubig, at ito ay bilang saksi at patotoo sa harapan ng Diyos, at sa mga tao, na sila ay nagsipagsisi at nakatanggap ng kapatawaran ng kanilang mga kasalanan.\n\n26 At marami ang nabinyagan tungo sa pagsisisi sa pagsisimula ng taong ito; at sa gayon lumipas ang malaking bahagi ng taon.\n\n", "3-ne 8": "[center][font_size=26]Kabanata 8[/font_size][/center]\n\n[i]Nagpatunay sa pagkakapako kay Cristo ang mga unos, lindol, apoy, buhawi, at pagkakagulo ng kalikasan—Maraming tao ang nalipol—Binalot ng kadiliman ang lupain sa loob ng tatlong araw—Nagdalamhati ang mga nalabi sa kanilang sinapit. Mga A.D. 33–34.[/i]\n\n1 At ngayon, ito ay nangyari na ayon sa aming talaan, at alam namin na ang aming talaan ay totoo, sapagkat dinggin, isang matwid na tao ang nag-ingat sa talaan—sapagkat tunay na siya ay gumawa ng maraming himala sa pangalan ni Jesus; at walang sinumang tao ang makagagawa ng himala sa pangalan ni Jesus maliban kung siya ay nalinis sa bawat kaliit-liitang kasamaan niya—\n\n2 At ngayon, ito ay nangyari na kung walang nagawang pagkakamali ang taong ito sa pagbilang ng aming panahon, ang ikatatlumpu’t tatlong taon ay lumipas na;\n\n3 At ang mga tao ay nagsimulang umasa nang buong taimtim sa palatandaang ibinigay ng propetang si Samuel, ang Lamanita, oo, sa panahong magkakaroon ng kadiliman sa loob ng tatlong araw sa ibabaw ng lupain.\n\n4 At nagsimulang magkaroon ng masisidhing pag-aalinlangan at pagtatalo sa mga tao, sa kabila ng maraming palatandaang naibigay na.\n\n5 At ito ay nangyari na sa ikatatlumpu’t apat na taon, sa unang buwan, sa ikaapat na araw ng buwan, nagkaroon ng isang malakas na bagyo, isa na hindi pa kailanman naranasan sa buong lupain.\n\n6 At nagkaroon din ng isang malakas at kakila-kilabot na unos; at nagkaroon ng kakila-kilabot na kulog, kung kaya nga’t niyanig nito ang buong lupa na parang ito ay mabibiyak.\n\n7 At nagkaroon ng lubhang matatalim na kidlat, na hindi pa kailanman nakita sa buong lupain.\n\n8 At ang lungsod ng Zarahemla ay nasunog.\n\n9 At ang lungsod ng Moroni ay lumubog sa kailaliman ng dagat, at ang mga naninirahan doon ay nangalunod.\n\n10 At natabunan ng lupa ang lungsod ng Moronihas, kung kaya’t sa kinalalagyan ng lungsod ay nagkaroon ng isang malaking bundok.\n\n11 At nagkaroon ng isang matindi at kakila-kilabot na pagkawasak sa lupaing patimog.\n\n12 Subalit dinggin, nagkaroon ng higit na matindi at kakila-kilabot na pagkawasak sa lupaing pahilaga; sapagkat dinggin, ang ibabaw ng buong lupain ay nabago dahil sa unos at sa mga buhawi, at sa mga pagkulog at sa mga pagkidlat, at sa napakalubhang pagyanig ng buong lupa;\n\n13 At ang mga lansangang-bayan ay nangawasak, at ang mga pantay na daan ay nasira, at maraming patag na lugar ang naging baku-bako.\n\n14 At maraming dakila at kilalang lungsod ang lumubog, at marami ang nasunog, at marami ang nayanig hanggang sa ang mga gusali roon ay bumagsak sa lupa, at ang mga naninirahan doon ay nangamatay, at ang mga pook ay naiwang mapanglaw.\n\n15 At may ilang mga lungsod na natira; subalit ang pinsala sa mga yaon ay lubhang malaki, at marami sa mga naroon ang nangamatay.\n\n16 At may ilang tinangay ng buhawi; at kung saan man sila naparoon ay walang taong nakaaalam, maliban sa alam nila na sila ay tinangay.\n\n17 At sa gayon naiba ang anyo ng ibabaw ng buong lupain, dahil sa mga unos, at sa mga pagkulog, at sa mga pagkidlat, at sa pagyanig ng lupa.\n\n18 At dinggin, ang mga bato ay nahati sa dalawa; nangabiyak ang mga yaon sa ibabaw ng buong lupain, kung kaya ang mga yaon ay natagpuang pira-piraso, at bitak-bitak at sira-sira, sa ibabaw ng buong lupain.\n\n19 At ito ay nangyari na nang tumigil ang mga pagkulog, at ang mga pagkidlat, at ang bagyo, at ang unos, at ang mga pagyanig ng lupa—sapagkat dinggin, ang mga ito ay tumagal sa loob ng mga tatlong oras; at sinabi ng ilan na ang oras ay higit pa roon; gayunpaman, lahat ng dakila at kakila-kilabot na bagay na ito ay naganap sa loob ng mga tatlong oras—at pagkatapos, dinggin, nagkaroon ng kadiliman sa ibabaw ng lupain.\n\n20 At ito ay nangyari na nagkaroon ng makapal na kadiliman sa ibabaw ng buong lupain, kung kaya’t ang mga naninirahan doon na hindi namatay ay nadama ang ulap ng kadiliman;\n\n21 At hindi maaaring magkaroon ng liwanag, dahil sa kadiliman, ni mga kandila, ni mga sulo; ni hindi makapagsindi ng apoy sa pamamagitan ng kanilang mga napakainam at lubhang tuyong kahoy, kung kaya’t hindi maaaring magkaroon ng anumang liwanag;\n\n22 At walang anumang liwanag na nakita, ni apoy, ni kislap, ni ang araw, ni ang buwan, ni ang mga bituin, sapagkat lubhang napakakapal ng abu-abo ng kadiliman na nasa ibabaw ng lupain.\n\n23 At ito ay nangyari na tumagal sa loob ng tatlong araw na walang liwanag na nakita; at nagkaroon ng matinding pagdadalamhati at paghagulgol at pagtangis sa mga tao nang walang humpay; oo, matindi ang paghihinagpis ng mga tao, dahil sa kadiliman at matinding pagkawasak na sumapit sa kanila.\n\n24 At sa isang dako, sila ay narinig na sumisigaw, sinasabing: O kung kami ay nagsisi bago sumapit ang dakila at kakila-kilabot na araw na ito, at kung nagkagayon ay naligtas sana ang aming mga kapatid, at hindi sana sila nasunog sa yaong dakilang lungsod ng Zarahemla.\n\n25 At sa iba pang dako, sila ay narinig na sumisigaw at nagdadalamhati, sinasabing: O kung kami ay nagsisi bago sumapit ang dakila at kakila-kilabot na araw na ito, at hindi pinatay at binato ang mga propeta, at itinaboy sila; kung nagkagayon ay naligtas sana ang aming mga ina at aming magagandang anak na babae, at aming mga anak, at hindi natabunan sa yaong dakilang lungsod ng Moronihas. At gayon ang paghagulgol ng mga tao, kamangha-mangha at kakila-kilabot.\n\n", "3-ne 9": "[center][font_size=26]Kabanata 9[/font_size][/center]\n\n[i]Sa kadiliman, inihayag ng tinig ni Cristo ang pagkawasak ng maraming tao at lungsod dahil sa kanilang kasamaan—Inihayag din Niya ang Kanyang pagka-Diyos, ipinaalam na natupad na ang batas ni Moises, at inanyayahang lumapit ang mga tao sa Kanya at maligtas. Mga A.D. 34.[/i]\n\n1 At ito ay nangyari na may tinig na narinig sa lahat ng naninirahan sa lupain, sa ibabaw ng buong lupaing ito, sinasabing:\n\n2 Sa aba, sa aba, sa aba sa mga taong ito; sa aba sa mga naninirahan sa buong mundo maliban kung sila ay magsisisi; sapagkat humahalakhak ang diyablo, at ang kanyang mga anghel ay nagsasaya, dahil sa mga napatay sa mga kaaya-ayang anak na lalaki’t babae ng aking mga tao; at dahil sa kanilang kasamaan at mga karumal-dumal na gawain kung kaya’t sila ay bumagsak!\n\n3 Dinggin, ang dakilang lungsod ng Zarahemla ay sinunog ko ng apoy, at ang mga naninirahan doon.\n\n4 At dinggin, ang dakilang lungsod ng Moroni ay ipinag-utos kong lumubog sa kailaliman ng dagat, at ang mga naninirahan doon na mangalunod.\n\n5 At dinggin, ang dakilang lungsod ng Moronihas ay tinabunan ko ng lupa, at ang mga naninirahan doon, upang itago ang kanilang mga kasamaan at kanilang mga karumal-dumal na gawain mula sa aking harapan, upang ang dugo ng mga propeta at ng mga banal ay hindi na magsumamo sa akin laban sa kanila.\n\n6 At dinggin, ang lungsod ng Gilgal ay ipinag-utos kong lumubog, at ang mga naninirahan doon na malibing sa kailaliman ng lupa;\n\n7 Oo, at ang lungsod ng Onihas at ang mga naninirahan doon, at ang lungsod ng Mocum at ang mga naninirahan doon, at ang lungsod ng Jerusalem at ang mga naninirahan doon; at ipinag-utos ko na mga tubig ang pumalit sa mga yaon, upang itago ang kanilang kasamaan at mga karumal-dumal na gawain mula sa aking harapan, upang ang dugo ng mga propeta at ng mga banal ay hindi na magsumamo sa akin laban sa kanila.\n\n8 At dinggin, ang lungsod ng Gadiandi, at ang lungsod ng Gadiomnas, at ang lungsod ng Jacob, at ang lungsod ng Gimgimno, ang lahat ng ito ay ipinag-utos kong lumubog, at lumikha ng mga burol at lambak sa mga lugar niyon; at ang mga naninirahan doon ay inilibing ko sa kailaliman ng lupa, upang itago ang kanilang kasamaan at mga karumal-dumal na gawain mula sa aking harapan, upang ang dugo ng mga propeta at ng mga banal ay hindi na magsumamo sa akin laban sa kanila.\n\n9 At dinggin, ang dakilang lungsod ng Jacobugat, na tinitirahan ng mga tao ni haring Jacob, ay ipinag-utos kong masunog ng apoy dahil sa kanilang mga kasalanan at kanilang mga kasamaan, na nakahihigit sa lahat ng kasamaan ng buong sangkatauhan, dahil sa kanilang mga lihim na pagpaslang at pakikipagsabwatan; sapagkat sila itong nagwasak sa kapayapaan ng aking mga tao at sa pamahalaan ng lupain; kaya nga ipinag-utos kong masunog sila, upang lipulin sila mula sa aking harapan, upang ang dugo ng mga propeta at ng mga banal ay hindi na magsumamo sa akin laban sa kanila.\n\n10 At dinggin, ang lungsod ng Laman, at ang lungsod ng Jos, at ang lungsod ng Gad, at ang lungsod ng Kiskumen ay ipinag-utos kong masunog ng apoy, at ang mga naninirahan doon, dahil sa kanilang kasamaan sa pagtataboy sa mga propeta, at sa pagbabato sa mga yaong isinugo ko upang ihayag sa kanila ang hinggil sa kanilang kasamaan at kanilang mga karumal-dumal na gawain.\n\n11 At dahil sa silang lahat ay itinaboy nila, kung kaya’t wala nang matwid sa kanila, ako ay nagpadala ng apoy at nilipol sila, upang itago ang kanilang kasamaan at mga karumal-dumal na gawain mula sa aking harapan, upang ang dugo ng mga propeta at ng mga banal na aking isinugo sa kanila ay hindi na dumaing pa sa akin mula sa lupa laban sa kanila.\n\n12 At maraming malawakang pagkawasak ang ipinag-utos kong sumapit sa lupaing ito, at sa mga taong ito, dahil sa kanilang kasamaan at kanilang mga karumal-dumal na gawain.\n\n13 O lahat kayong naligtas dahil sa kayo ay higit na matwid kaysa sa kanila, hindi pa ba kayo ngayon magbabalik sa akin, at magsisisi sa inyong mga kasalanan, at magbabalik-loob, upang mapagaling ko kayo?\n\n14 Oo, katotohanan, sinasabi ko sa inyo, kung lalapit kayo sa akin ay magkakaroon kayo ng buhay na walang hanggan. Dinggin, ang aking bisig ng awa ay nakaunat sa inyo, at kung sinuman ang lalapit, siya ay tatanggapin ko; at pinagpala ang mga yaong lumalapit sa akin.\n\n15 Dinggin, ako si Jesucristo, ang Anak ng Diyos. Nilikha ko ang kalangitan at ang lupa, at lahat ng bagay na nasa mga ito. Kasama ko ang Ama mula pa sa simula. Ako ay nasa Ama, at ang Ama ay nasa akin; at sa pamamagitan ko ay niluwalhati ng Ama ang kanyang pangalan.\n\n16 Pumaroon ako sa sariling akin, at hindi ako tinanggap ng sariling akin. At ang mga banal na kasulatan hinggil sa aking pagparito ay natupad na.\n\n17 At kasindami ng tumanggap sa akin, sa kanila ay ipinagkaloob ko na maging mga anak ng Diyos; at maging gayon ang gagawin ko sa lahat ng maniniwala sa aking pangalan, sapagkat dinggin, sa pamamagitan ko dumarating ang pagtubos, at sa pamamagitan ko natupad ang batas ni Moises.\n\n18 Ako ang ilaw at ang buhay ng sanlibutan. Ako ang Alpha at Omega, ang simula at ang wakas.\n\n19 At hindi na kayo mag-aalay pa sa akin ng pagbubuhos ng dugo; oo, ang inyong mga alay at inyong mga handog na susunugin ay tatanggalin na, sapagkat wala na akong tatanggapin pa sa mga alay ninyo at mga handog na susunugin ninyo.\n\n20 At mag-aalay kayo bilang hain sa akin ng isang bagbag na puso at nagsisising espiritu. At sinuman ang lalapit sa akin nang may bagbag na puso at nagsisising espiritu, siya ay bibinyagan ko ng apoy at ng Espiritu Santo, maging tulad ng mga Lamanita, dahil sa kanilang pananampalataya sa akin sa panahon ng kanilang pagbabalik-loob, ay nabinyagan ng apoy at ng Espiritu Santo, at hindi nila nalalaman ito.\n\n21 Dinggin, pumarito ako sa daigdig upang bigyang-kaganapan ang pagtubos sa sanlibutan, upang iligtas ang sanlibutan mula sa kasalanan.\n\n22 Samakatwid, sinuman ang magsisisi at lalapit sa akin na tulad ng maliit na bata, siya ay tatanggapin ko, sapagkat sa kanila ang kaharian ng Diyos. Dinggin, para sa kanila ko inialay ang aking buhay, at muling kinuha ito; kaya nga magsisi, at lumapit sa akin, kayong mga nasa dulo ng mundo, at maligtas.\n\n", "3-ne 10": "[center][font_size=26]Kabanata 10[/font_size][/center]\n\n[i]Nagkaroon ng katahimikan sa lupain sa loob ng maraming oras—Ang tinig ni Cristo ay nangakong titipunin ang Kanyang mga tao tulad ng pagtitipon ng inahing manok sa kanyang mga sisiw—Napangalagaan ang higit na matwid na bahagi ng mga tao. Mga A.D. 34–35.[/i]\n\n1 At ngayon, dinggin, ito ay nangyari na narinig ng lahat ng tao ng lupain ang mga salitang ito, at sumaksi rito. At matapos ang mga salitang ito ay nagkaroon ng katahimikan sa lupain sa loob ng maraming oras;\n\n2 Sapagkat labis-labis ang panggigilalas ng mga tao kung kaya’t nagsitigil sila sa pananaghoy at paghagulgol dahil sa pagkawala ng kanilang mga kaanak na napatay; kaya nga nagkaroon ng katahimikan sa buong lupain sa loob ng maraming oras.\n\n3 At ito ay nangyari na may tinig na muling nangusap sa mga tao, at narinig ito ng lahat ng tao, at sumaksi rito, sinasabing:\n\n4 O kayong mga mamamayan nitong mga dakilang lungsod na mga bumagsak, na mga inapo ni Jacob, oo, na kabilang sa sambahayan ni Israel, gaano kadalas ko kayong tinipon tulad ng pagtitipon ng inahing manok sa kanyang mga sisiw sa ilalim ng kanyang mga pakpak, at inalagaan kayo.\n\n5 At muli, gaano kadalas ko kayong tinipon tulad ng pagtitipon ng inahing manok sa kanyang mga sisiw sa ilalim ng kanyang mga pakpak, oo, O kayong mga tao ng sambahayan ni Israel, na nahulog; oo, O kayong mga tao ng sambahayan ni Israel, kayong nananahan sa Jerusalem, na tulad ninyong nahulog; oo, gaano kadalas ko kayong tinipon tulad ng pagtitipon ng inahing manok sa kanyang mga sisiw, at tumanggi kayo.\n\n6 O kayong sambahayan ni Israel na aking iniligtas, gaano kadalas ko kayong titipunin tulad ng pagtitipon ng inahing manok sa kanyang mga sisiw sa ilalim ng kanyang mga pakpak, kung kayo ay magsisisi at magbabalik sa akin nang may buong layunin ng puso.\n\n7 Subalit kung hindi, O sambahayan ni Israel, ang mga lugar na inyong tinitirahan ay magiging mapanglaw hanggang sa panahon ng pagsasakatuparan ng tipan sa inyong mga ama.\n\n8 At ngayon, ito ay nangyari na matapos marinig ng mga tao ang mga salitang ito, dinggin, sila ay nagsimulang muling magsipanangis at magsipaghagulgol dahil sa pagkawala ng kanilang mga kaanak at kaibigan.\n\n9 At ito ay nangyari na sa gayon lumipas ang tatlong araw. At ito ay sa umaga, at naglaho ang kadiliman mula sa ibabaw ng lupain, at ang lupa ay tumigil sa pagyanig, at tumigil ang mga bato sa pagbiyak-biyak, at ang mga kakila-kilabot na paghihinagpis ay tumigil, at lumipas ang lahat ng malakas na ingay.\n\n10 At ang lupa ay muling kumapit, kung kaya’t nanatili ito; at ang pagdadalamhati, at ang pananangis, at ang paghagulgol ng mga taong naligtas na mabuhay ay nagsitigil; at naging kagalakan ang kanilang pagdadalamhati, at ang kanilang mga pananaghoy ay naging pagbibigay-puri at pasasalamat sa Panginoong Jesucristo, na kanilang Manunubos.\n\n11 At sa gayon natupad ang mga banal na kasulatan na winika ng mga propeta.\n\n12 At ang higit na matwid na bahagi ng mga tao ang naligtas, at sila itong mga tumanggap sa mga propeta at hindi sila pinagbabato; at sila itong mga hindi pinadanak ang dugo ng mga banal, na mga naligtas—\n\n13 At sila ay naligtas at hindi nalubog at nalibing sa lupa; at hindi sila nalunod sa kailaliman ng dagat; at hindi sila nasunog ng apoy, ni hindi sila nabagsakan at nadurog hanggang mamatay; at hindi sila natangay ng buhawi; ni hindi sila nadaig ng abu-abo ng usok at ng kadiliman.\n\n14 At ngayon, kung sinuman ang nagbabasa, unawain niya; siya na may mga banal na kasulatan, saliksikin niya ang mga ito, at suriin at masdan kung ang lahat ng yaong kamatayan at pagkawasak sa pamamagitan ng apoy, at sa pamamagitan ng usok, at sa pamamagitan ng mga bagyo, at sa pamamagitan ng mga buhawi, at sa pamamagitan ng pagbubukas ng lupa upang tanggapin sila, at ang lahat ng bagay na ito ay hindi tungo sa katuparan ng mga propesiya ng marami sa mga banal na propeta.\n\n15 Dinggin, sinasabi ko sa inyo, Oo, marami ang nagpatotoo sa mga bagay na ito na tungkol sa pagparito ni Cristo, at pinatay dahil sa sila ay nagpatotoo sa mga bagay na ito.\n\n16 Oo, ang propetang si Zenos ay nagpatotoo sa mga bagay na ito, at nangusap din si Zenok hinggil sa mga bagay na ito, dahil sa sila ay nagpatotoo lalung-lalo na hinggil sa atin, na mga labi ng kanilang binhi.\n\n17 Dinggin, ang ating amang si Jacob ay nagpatotoo rin hinggil sa mga labi ng binhi ni Jose. At dinggin, hindi ba’t tayo ay mga labi ng binhi ni Jose? At ang mga bagay na ito na nagpapatotoo sa atin, hindi ba’t ang mga ito ay nasusulat sa mga laminang tanso na dinala ng ating amang si Lehi mula sa Jerusalem?\n\n18 At ito ay nangyari na sa pagtatapos ng ikatatlumpu’t apat na taon, dinggin, ipakikita ko sa inyo na ang mga tao ni Nephi na mga naligtas, at ang mga yaon ding dating tinatawag na mga Lamanita, na mga naligtas, ay nagkaroon ng mga dakilang kabutihan na ipinakita sa kanila, at mga dakilang pagpapala na ibinuhos sa kanilang mga ulo, kung kaya nga’t pagkatapos ng pag-akyat ni Cristo sa langit ay tunay niyang ipinakita ang kanyang sarili sa kanila—\n\n19 Ipinapakita ang kanyang katawan sa kanila at nangaral sa kanila; at ang ulat ng kanyang ministeryo ay ibibigay pagkaraan nito. Samakatwid, sa oras na ito ay tinatapos ko ang aking mga pangungusap.\n\n", "3-ne 11": "Ipinakita ni Jesucristo ang kanyang sarili sa mga tao ni Nephi, habang ang maraming tao ay magkakasamang nagtipon sa lupaing Masagana, at nangaral sa kanila; at sa ganitong paraan niya ipinakita ang kanyang sarili sa kanila.\n\nSimula sa kabanata 11.\n\n[center][font_size=26]Kabanata 11[/font_size][/center]\n\n[i]Ang Ama ay nagpatotoo tungkol sa Kanyang Minamahal na Anak—Si Cristo ay nagpakita at ipinahayag ang Kanyang Pagbabayad-sala—Hinipo ng mga tao ang mga bakas ng sugat sa kanyang mga kamay at paa at tagiliran—Sumigaw sila ng Hosana—Itinakda niya ang paraan at panuntunan ng pagbibinyag—Ang diwa ng pagtatalo ay sa diyablo—Ang doktrina ni Cristo ay na dapat maniwala ang mga tao at mabinyagan at matanggap ang Espiritu Santo. Mga A.D. 34.[/i]\n\n1 At ngayon, ito ay nangyari na may napakaraming tao na sama-samang nagtipon sa mga tao ni Nephi, sa paligid ng templo na nasa lupaing Masagana; at sila ay nanggigilalas at namamangha ang isa’t isa, at isinasalaysay sa isa’t isa ang malaki at kagila-gilalas na pagbabagong nangyari.\n\n2 At sila ay nag-uusap din tungkol sa Jesucristo na ito, na kung kanino ang palatandaan ay ibinigay hinggil sa kanyang kamatayan.\n\n3 At ito ay nangyari na habang nasa gayon silang pakikipag-usap sa isa’t isa, sila ay nakarinig ng tinig na tila nanggagaling sa langit; at inilibot nila ang kanilang mga paningin sa paligid, sapagkat hindi nila naunawaan ang tinig na kanilang narinig; at iyon ay hindi garalgal na tinig, ni hindi ito malakas na tinig; gayunpaman, at sa kabila ng iyon ay isang maliit na tinig, iyon ay tumimo sa kanila na nakaririnig hanggang sa kaibuturan, kung kaya’t walang bahagi ng kanilang katawan ang hindi nagawang panginigin nito; oo, iyon ay tumimo sa kanilang pinaka-kaluluwa, at nagpaalab sa kanilang mga puso.\n\n4 At ito ay nangyari na muli nilang narinig ang tinig, at hindi nila ito naunawaan.\n\n5 At muli, sa ikatlong pagkakataon, narinig nila ang tinig, at binuksan ang kanilang mga tainga upang marinig ito; at ang kanilang mga mata ay tumingin sa pinanggagalingan ng tunog niyon; at sila ay walang kurap na tumingin sa langit, kung saan nanggaling ang tunog.\n\n6 At dinggin, sa ikatlong pagkakataon ay naunawaan nila ang tinig na kanilang narinig; at sinabi nito sa kanila:\n\n7 Masdan, ang Minamahal kong Anak, na siya kong labis na kinalulugdan, sa kanya ay niluwalhati ko ang aking pangalan—pakinggan ninyo siya.\n\n8 At ito ay nangyari na nang kanilang maunawaan, muli nilang itinuon ang kanilang mga paningin sa langit; at dinggin, nakita nila ang isang Lalaki na bumababa mula sa langit; at siya ay nabibihisan ng isang puting bata; at siya ay bumaba at tumayo sa gitna nila; at ang mga paningin ng lahat ng tao ay natuon sa kanya, at hindi sila nangahas na buksan ang kanilang mga bibig, maging sa isa’t isa, at hindi nalalaman ang kahulugan nito, sapagkat inakala nila na isang anghel ang nagpakita sa kanila.\n\n9 At ito ay nangyari na iniunat niya ang kanyang kamay at nangusap sa mga tao, sinasabing:\n\n10 Dinggin, ako si Jesucristo, na siyang pinatotohanan ng mga propeta na paparito sa daigdig.\n\n11 At dinggin, ako ang ilaw at ang buhay ng sanlibutan; at ako ay uminom sa mapait na sarong ibinigay ng Ama sa akin, at niluwalhati ang Ama sa pagdadala ko ng mga kasalanan ng sanlibutan, na kung saan aking binata ang kalooban ng Ama sa lahat ng bagay magbuhat pa sa simula.\n\n12 At ito ay nangyari na nang sabihin ni Jesus ang mga salitang ito, ang lahat ng tao ay nangabuwal sa lupa; sapagkat kanilang naalalang ipinropesiya sa kanila na ipakikita ni Cristo ang kanyang sarili sa kanila pagkatapos na siya ay umakyat sa langit.\n\n13 At ito ay nangyari na nangusap ang Panginoon sa kanila, sinasabing:\n\n14 Bumangon at lumapit sa akin, upang inyong maihipo ang inyong mga kamay sa aking tagiliran, at upang inyo ring masalat ang mga bakas ng pako sa aking mga kamay at sa aking mga paa, upang inyong malaman na ako nga ang Diyos ng Israel, at ang Diyos ng buong sangkatauhan, at pinatay para sa mga kasalanan ng sanlibutan.\n\n15 At ito ay nangyari na lumapit ang maraming tao, at inihipo ang kanilang mga kamay sa kanyang tagiliran, at sinalat ang mga bakas ng pako sa kanyang mga kamay at sa kanyang mga paa; at ito ay ginawa nila, isa-isang nagsisilapit hanggang sa ang lahat ay makalapit, at nakita ng kanilang mga mata at nadama ng kanilang mga kamay, at nalaman nang may katiyakan at nagpatotoo, na ito ay siya nga, na siyang isinulat ng mga propeta, na paparito.\n\n16 At nang lahat sila ay makalapit at makasaksi para sa kanilang sarili, sila ay sumigaw sa iisang tinig, sinasabing:\n\n17 Hosana! Purihin ang pangalan ng Kataas-taasang Diyos! At sila ay nagsiluhod sa paanan ni Jesus, at sinamba siya.\n\n18 At ito ay nangyari na nangusap siya kay Nephi (sapagkat si Nephi ay kabilang sa maraming tao) at kanya siyang inutusan na nararapat siyang lumapit.\n\n19 At si Nephi ay tumayo at lumapit, at iniyukod ang kanyang sarili sa harapan ng Panginoon at hinalikan ang kanyang mga paa.\n\n20 At iniutos sa kanya ng Panginoon na tumayo siya. At siya ay tumayo at tumindig sa harapan niya.\n\n21 At sinabi sa kanya ng Panginoon: Binibigyan kita ng kapangyarihan na binyagan mo ang mga taong ito kapag ako ay umakyat nang muli sa langit.\n\n22 At muli, ang Panginoon ay tumawag pa ng iba, at gayundin ang sinabi sa kanila; at binigyan niya sila ng kapangyarihan na magbinyag. At kanyang sinabi sa kanila: Sa ganitong paraan kayo magbibinyag; at huwag magkakaroon ng mga pagtatalu-talo sa inyo.\n\n23 Katotohanang sinasabi ko sa inyo, na sinuman ang magsisisi ng kanyang mga kasalanan sa pamamagitan ng inyong mga salita, at magnanais na mabinyagan sa aking pangalan, sa ganitong paraan ninyo sila bibinyagan—Dinggin, kayo ay lulusong at tatayo sa tubig, at sa aking pangalan ay bibinyagan ninyo sila.\n\n24 At ngayon, dinggin, ito ang mga salitang inyong sasabihin, bibigkasin ang kanilang pangalan, sinasabing:\n\n25 Sa karapatang ipinagkaloob sa akin ni Jesucristo, binibinyagan kita sa pangalan ng Ama, at ng Anak, at ng Espiritu Santo. Amen.\n\n26 At pagkatapos, inyo silang ilulubog sa tubig, at muling iaahon mula sa tubig.\n\n27 At sa ganitong paraan kayo magbibinyag sa aking pangalan; sapagkat dinggin, katotohanang sinasabi ko sa inyo, na ang Ama, at ang Anak, at ang Espiritu Santo ay isa; at ako ay nasa Ama, at ang Ama ay nasa akin, at ang Ama at ako ay isa.\n\n28 At alinsunod sa iniutos ko sa inyo, sa gayon kayo magbibinyag. At hindi dapat magkaroon ng mga pagtatalu-talo sa inyo, na kagaya noon; ni huwag magkaroon ng mga pagtatalu-talo sa inyo hinggil sa mga bahagi ng aking doktrina, na kagaya noon.\n\n29 Sapagkat katotohanan, katotohanan, sinasabi ko sa inyo, siya na may diwa ng pagtatalo ay hindi sa akin, kundi sa diyablo, na siyang ama ng pagtatalo, at kanyang inuudyukan ang puso ng mga tao na makipagtalo nang may galit sa isa’t isa.\n\n30 Dinggin, hindi ito ang aking doktrina, na pukawin sa galit ang puso ng mga tao, isa laban sa isa; kundi ito ang aking doktrina, na ang mga gayong bagay ay maiwaksi.\n\n31 Dinggin, katotohanan, katotohanan, sinasabi ko sa inyo, ipahahayag ko sa inyo ang aking doktrina.\n\n32 At ito ang aking doktrina, at ito ang doktrinang ibinigay ng Ama sa akin; at ako ay nagpapatotoo sa Ama, at ang Ama ay nagpapatotoo sa akin, at ang Espiritu Santo ay nagpapatotoo sa Ama at sa akin; at ako ay nagpapatotoo na inuutusan ng Ama ang lahat ng tao, saanman, na magsisi at maniwala sa akin.\n\n33 At sinuman ang maniniwala sa akin, at mabinyagan, siya rin ay maliligtas; at sila ang yaong magmamana ng kaharian ng Diyos.\n\n34 At sinuman ang hindi maniniwala sa akin, at hindi mabinyagan, ay mapapahamak.\n\n35 Katotohanan, katotohanan, sinasabi ko sa inyo, na ito ang aking doktrina, at ako ay nagpapatotoo na mula ito sa Ama; at sinuman ang naniniwala sa akin ay naniniwala rin sa Ama; at magpapatotoo ang Ama sa kanya tungkol sa akin, sapagkat kanya siyang dadalawin ng apoy at ng Espiritu Santo.\n\n36 At sa gayon magpapatotoo ang Ama tungkol sa akin, at ang Espiritu Santo ang magpapatotoo sa kanya tungkol sa Ama at sa akin; sapagkat ang Ama, at ako, at ang Espiritu Santo ay isa.\n\n37 At muli, sinasabi ko sa inyo, kailangan na kayo ay magsisi, at maging katulad ng isang maliit na bata, at magpabinyag sa aking pangalan, o hindi ninyo maaaring matanggap ang mga bagay na ito sa anumang paraan.\n\n38 At muli, sinasabi ko sa inyo, kailangan na kayo ay magsisi, at magpabinyag sa aking pangalan, at maging katulad ng isang maliit na bata, o hindi kayo magmamana ng kaharian ng Diyos sa anumang paraan.\n\n39 Katotohanan, katotohanan, sinasabi ko sa inyo, na ito ang aking doktrina, at sinuman ang magtatayo sa ibabaw nito ay nagtatayo sa ibabaw ng aking bato, at ang mga pintuan ng impiyerno ay hindi mananaig laban sa kanila.\n\n40 At sinuman ang magpapahayag nang humigit-kumulang dito, at itatatag ito bilang aking doktrina, sa kanya rin nagmumula ang kasamaan, at hindi nakatayo sa ibabaw ng aking bato; kundi siya ay nagtayo sa isang saligang mabuhangin, at ang mga pintuan ng impiyerno ay nakabukas upang tanggapin ang gayon kapag dumating ang mga baha at hampasin ito ng hangin.\n\n41 Samakatwid, humayo kayo sa mga taong ito, at ipahayag ang mga salitang aking sinabi hanggang sa mga dulo ng mundo.\n\n", "3-ne 12": "[center][font_size=26]Kabanata 12[/font_size][/center]\n\n[i]Tinawag at binigyan ng karapatan ni Jesus ang labindalawang disipulo—Siya ay nagbigay sa mga Nephita ng isang talumpati na katulad ng Sermon sa Bundok—Winika Niya ang mga Lubos na Pagpapala—Ang Kanyang mga aral ay nangingibabaw at mas mahalaga kaysa sa batas ni Moises—Inutusan ang mga tao na maging sakdal na katulad Niya at ng Kanyang Ama na sakdal—Ihambing sa Mateo 5. Mga A.D. 34.[/i]\n\n1 At ito ay nangyari na nang sabihin ni Jesus ang mga salitang ito kay Nephi, at sa mga yaong tinawag, (ngayon, ang bilang ng mga yaong tinawag, at tumanggap ng kapangyarihan at karapatan na magbinyag ay labindalawa) at dinggin, iniunat niya ang kanyang kamay sa maraming tao, at bumulalas sa kanila, sinasabing: Pinagpala kayo kung kayo ay makikinig sa mga salita nitong labindalawang aking pinili mula sa inyo upang maglingkod sa inyo, at maging inyong mga tagapaglingkod; at sa kanila ay ibinigay ko ang kapangyarihan na binyagan kayo sa tubig; at matapos na kayo ay mabinyagan sa tubig, dinggin, bibinyagan ko kayo ng apoy at ng Espiritu Santo; kaya nga pinagpala kayo kung kayo ay maniniwala sa akin at magpapabinyag, matapos na makita ninyo at malaman ninyo na ako ay siya nga.\n\n2 At muli, higit na pinagpala sila na maniniwala sa inyong mga salita dahil sa kayo ay nagpapatotoo na inyo akong nakita, at nalalaman ninyo na ako ay siya nga. Oo, pinagpala sila na maniniwala sa inyong mga salita, at bababa sa kailaliman ng pagpapakumbaba at magpabinyag, sapagkat sila ay dadalawin ng apoy at ng Espiritu Santo, at tatanggap ng kapatawaran sa kanilang mga kasalanan.\n\n3 Oo, pinagpala ang mga aba sa espiritu na lumalapit sa akin, sapagkat sa kanila ang kaharian ng langit.\n\n4 At muli, pinagpala silang lahat na nagdadalamhati, sapagkat sila ay aaluin.\n\n5 At pinagpala ang maaamo, sapagkat mamanahin nila ang mundo.\n\n6 At pinagpala silang lahat na nagugutom at nauuhaw sa katwiran, sapagkat sila ay mapupuspos ng Espiritu Santo.\n\n7 At pinagpala ang mga maawain, sapagkat sila ay kaaawaan.\n\n8 At pinagpala ang lahat ng may dalisay na puso, sapagkat makikita nila ang Diyos.\n\n9 At pinagpala ang lahat ng tagapamayapa, sapagkat sila ay tatawaging mga anak ng Diyos.\n\n10 At pinagpala silang lahat na inuusig dahil sa aking pangalan, sapagkat sa kanila ang kaharian ng langit.\n\n11 At pinagpala kayo kung lalaitin at uusigin kayo ng mga tao, at magsasabi ng lahat ng uri ng kasamaan laban sa inyo na hindi totoo, dahil sa akin;\n\n12 Sapagkat kayo ay magkakaroon ng matinding kagalakan at labis na kasiyahan, sapagkat dakila ang inyong magiging gantimpala sa langit; sapagkat gayon nila inusig ang mga propetang nangauna sa inyo.\n\n13 Katotohanan, katotohanan, sinasabi ko sa inyo, ibinibigay ko sa inyo na maging asin ng lupa; ngunit kung ang asin ay mawalan ng lasa, paano kaya mapaaalat ang lupa? Ang asin kung magkagayon ay magiging walang kabuluhan, kundi ang itapon at yapakan ng mga paa ng tao.\n\n14 Katotohanan, katotohanan, sinasabi ko sa inyo, ibinibigay ko sa inyo na maging ilaw ng mga taong ito. Ang isang lungsod na nakatayo sa ibabaw ng burol ay hindi maitatago.\n\n15 Dinggin, ang mga tao ba ay nagsisindi ng kandila upang ilagay sa ilalim ng takalan? Hindi, kundi sa isang kandelero, at ito ay nagbibigay-liwanag sa lahat ng nasa bahay;\n\n16 Samakatwid, hayaan na ang inyong ilaw ay magliwanag sa harapan ng mga taong ito, upang makita nila ang inyong mabubuting gawa at purihin ang inyong Ama na nasa langit.\n\n17 Huwag ninyong isipin na ako ay naparito upang wasakin ang batas o ang mga propeta. Ako ay hindi naparito upang magwasak kundi upang tumupad;\n\n18 Sapagkat katotohanan, sinasabi ko sa inyo, ni isang tuldok o isang kudlit ay hindi mawawala sa batas, kundi sa akin ito ay natupad na lahat.\n\n19 At dinggin, ibinigay ko sa inyo ang batas at ang mga kautusan ng aking Ama, upang kayo ay maniwala sa akin, at upang kayo ay magsisi sa inyong mga kasalanan, at lumapit sa akin nang may bagbag na puso at nagsisising espiritu. Dinggin, nasa inyo ang mga kautusan sa harapan ninyo, at ang batas ay natupad na.\n\n20 Samakatwid, magsilapit kayo sa akin at kayo ay maliligtas; sapagkat katotohanan, sinasabi ko sa inyo, na maliban kung inyong susundin ang mga kautusan ko, na aking iniuutos sa inyo sa panahong ito, hindi kayo kailanman makapapasok sa kaharian ng langit.\n\n21 Narinig ninyo na sinabi nila noong unang panahon, at ito rin ay nasulat sa inyo, na huwag kayong papatay, at sinuman ang pumatay ay manganganib mula sa kahatulan ng Diyos;\n\n22 Ngunit sinasabi ko sa inyo, na sinuman ang nagagalit sa kanyang kapatid ay manganganib mula sa kanyang kahatulan. At sinuman ang magsasabi sa kanyang kapatid, Raca, ay manganganib mula sa kapulungan; at sinuman ang magsabing, Hangal ka, ay manganganib mula sa apoy ng impiyerno.\n\n23 Samakatwid, kung kayo ay lalapit sa akin, o magnanais na lumapit sa akin, at maaalala ninyo na ang inyong kapatid ay may anumang laban sa inyo—\n\n24 Magtungo kayo sa inyong kapatid, at makipagkasundo muna sa inyong kapatid, at pagkatapos, kayo ay lumapit sa akin nang may buong layunin ng puso, at tatanggapin ko kayo.\n\n25 Makipagkasundo kayo agad sa inyong kaaway samantalang kayo ay kasama niya sa daan, na baka sa anumang sandali ay dakpin niya kayo at itapon kayo sa bilangguan.\n\n26 Katotohanan, katotohanan, sinasabi ko sa inyo, hindi kayo makalalabas doon sa anumang paraan hanggang sa mabayaran ninyo ang kahuli-hulihang senine. At kapag kayo ay nasa bilangguan, mababayaran ba ninyo maging ang isang senine? Katotohanan, katotohanan, sinasabi ko sa inyo, Hindi.\n\n27 Dinggin, isinulat nila noong unang panahon, na huwag kayong makikiapid;\n\n28 Ngunit sinasabi ko sa inyo na sinuman ang tumingin sa isang babae upang pagnasahan siya ay nagkasala na ng pakikiapid sa kanyang puso.\n\n29 Dinggin, ibinibigay ko sa inyo ang isang kautusan, na huwag ninyong pahintulutan na ang mga bagay na ganito ay pumasok sa inyong mga puso;\n\n30 Sapagkat higit na mabuting pagkaitan ninyo ang inyong sarili ng mga bagay na ito, kung saan ninyo papasanin ang inyong krus, kaysa sa kayo ay ihagis sa impiyerno.\n\n31 Ito ay nasusulat na sinuman ang hihiwalay sa kanyang asawang babae, bigyan niya siya ng kasulatan ng paghihiwalay.\n\n32 Katotohanan, katotohanan, sinasabi ko sa inyo, na sinuman ang hihiwalay sa kanyang asawang babae, maliban na lamang sa dahilang pangangalunya, ay pinangyayari sa kanya na magkasala ng pakikiapid; at sinuman ang pakakasal sa kanya na hiwalay sa asawa ay magkakasala ng pakikiapid.\n\n33 At muli, ito ay nasusulat na huwag kayong magpapanggap na nangangako sa inyong sarili, kundi gampanan sa harapan ng Panginoon ang inyong mga sumpa;\n\n34 Ngunit katotohanan, katotohanan, sinasabi ko sa inyo, huwag kayong mangangako; ni sa langit, sapagkat iyon ang trono ng Diyos;\n\n35 Ni sa lupa, sapagkat iyon ang tuntungan ng kanyang mga paa;\n\n36 Ni huwag kayong mangako sa inyong ulo, sapagkat hindi ninyo kaya na ang isang buhok ay gawing maitim o maputi;\n\n37 Ngunit ang inyong magiging pananalita ay Oo, oo; Hindi, hindi; sapagkat anuman ang hihigit pa sa mga ito ay masama.\n\n38 At dinggin, ito ay nasusulat na mata sa mata, at ngipin sa ngipin;\n\n39 Ngunit sinasabi ko sa inyo na huwag kayong gaganti sa masama, kundi kung sinuman ang sasampal sa inyo sa kanang pisngi, ibaling din ninyo sa kanya ang kabila;\n\n40 At kung sinumang tao ang ipagsasakdal kayo sa batas at kukunin ang inyong tunika, hayaan ninyong mapasakanya rin ang inyong balabal;\n\n41 At kung sinuman ang pipilit sa inyo na lumakad nang isang milya, sumama kayo sa kanya nang dalawang ulit.\n\n42 Bigyan ninyo siya na nanghihingi sa inyo, at siya na nanghihiram sa inyo ay huwag ninyong talikuran.\n\n43 At dinggin, ito ay nasusulat din na mahalin ninyo ang inyong kapwa at kapootan ang inyong kaaway;\n\n44 Ngunit dinggin, sinasabi ko sa inyo, mahalin ang inyong mga kaaway, basbasan ninyo sila na sumusumpa sa inyo, gawan ninyo ng mabuti sila na napopoot sa inyo, at ipanalangin ninyo sila na malupit na gumagamit sa inyo at umuusig sa inyo;\n\n45 Upang kayo ay maging mga anak ng inyong Ama na nasa langit; sapagkat pinasisikat niya ang kanyang araw sa masasama at sa mabubuti.\n\n46 Samakatwid, ang mga yaong bagay noong unang panahon na nasa ilalim ng batas, sa akin ito ay natupad na lahat.\n\n47 Ang mga lumang bagay ay lumipas na, at lahat ng bagay ay naging bago.\n\n48 Anupa’t nais ko na kayo ay maging sakdal na katulad ko, o ng inyong Ama na nasa langit ay sakdal.\n\n", "3-ne 13": "[center][font_size=26]Kabanata 13[/font_size][/center]\n\n[i]Itinuro ni Jesus sa mga Nephita ang Panalangin ng Panginoon—Pinagtitipon sila ng mga kayamanan sa langit—Ang labindalawa sa kanilang ministeryo ay inutusang huwag alalahanin ang mga bagay na temporal—Ihambing sa Mateo 6. Mga A.D. 34.[/i]\n\n1 Katotohanan, katotohanan, sinasabi ko na nais ko na kayo ay maglimos sa mga maralita; ngunit mag-ingat kayo na ang inyong paglilimos ay hindi ginagawa sa harapan ng mga tao upang makita nila; kung hindi ay wala kayong tatanggaping gantimpala mula sa inyong Ama na nasa langit.\n\n2 Samakatwid, kung kayo ay maglilimos, huwag kayong magpatunog ng trumpeta sa harapan ninyo, gaya ng ginagawa ng mga mapagpaimbabaw sa mga sinagoga at sa mga lansangan, upang sila ay papurihan ng tao. Katotohanan, sinasabi ko sa inyo, mayroon na silang gantimpala.\n\n3 Ngunit kung kayo ay maglilimos, huwag hayaang malaman ng inyong kaliwang kamay ang ginagawa ng inyong kanang kamay;\n\n4 Upang ang inyong paglilimos ay malihim; at ang inyong Ama na nakakikita nang lihim, siya na rin ang maggagantimpala sa inyo nang hayagan.\n\n5 At kung kayo ay mananalangin, huwag kayong tutulad sa ginagawa ng mga mapagpaimbabaw, sapagkat iniibig nilang manalangin nang nakatayo sa mga sinagoga at sa mga panulukan ng mga lansangan, upang sila ay makita ng mga tao. Katotohanan, sinasabi ko sa inyo, mayroon na silang gantimpala.\n\n6 Ngunit kayo, kung kayo ay mananalangin, pumasok kayo sa inyong munting silid, at kung naisara na ninyo ang inyong pintuan, manalangin nang palihim sa inyong Ama; at ang inyong Ama, na nakakikita nang lihim, ay gagantimpalaan kayo nang hayagan.\n\n7 Ngunit kung kayo ay mananalangin, huwag gumamit ng mga walang kabuluhang pag-uulit-ulit, gaya ng ginagawa ng mga hindi binyagan, sapagkat iniisip nila na diringgin sila sa labis na kasasalita.\n\n8 Kaya nga huwag kayong tumulad sa kanila, sapagkat nalalaman ng inyong Ama ang mga bagay na kailangan ninyo bago pa kayo humingi sa kanya.\n\n9 Kaya nga sa ganitong pamamaraan kayo manalangin: Ama namin na nasa langit, sambahin ang pangalan ninyo.\n\n10 Mangyari ang inyong kalooban dito sa lupa katulad ng sa langit.\n\n11 At patawarin ninyo kami sa aming mga utang, katulad ng aming pagpapatawad sa mga may utang sa amin.\n\n12 At huwag ninyo kaming hayaang akayin sa tukso, kundi iligtas kami sa masama.\n\n13 Sapagkat sa inyo ang kaharian, at ang kapangyarihan, at ang kaluwalhatian, magpakailanman. Amen.\n\n14 Sapagkat kung inyong patatawarin ang mga tao sa kanilang mga pagkakasala, ang inyong Ama sa langit ay patatawarin din kayo;\n\n15 Ngunit kung hindi ninyo patatawarin ang mga tao sa kanilang mga pagkakasala, hindi rin kayo patatawarin ng inyong Ama sa inyong mga kasalanan.\n\n16 Bukod dito, kung kayo ay nag-aayuno, huwag kayong tutulad sa mga mapagpaimbabaw, na may malulungkot na mukha, sapagkat pinasasama nila ang kanilang mga mukha upang ipakita sa mga tao na sila ay nag-aayuno. Katotohanan, sinasabi ko sa inyo, mayroon na silang gantimpala.\n\n17 Ngunit kayo, kung kayo ay nag-aayuno, langisan ang inyong ulo, at maghilamos ng inyong mukha;\n\n18 Upang huwag ipakita sa mga tao na kayo ay nag-aayuno, kundi sa inyong Ama, na nasa lihim; at ang inyong Ama, na nakakikita nang lihim, ay gagantimpalaan kayo nang hayagan.\n\n19 Huwag kayong mangagtipon ng mga kayamanan sa lupa, kung saan nakapaninira ang tangà at kalawang, at ang mga magnanakaw ay sapilitang nakapapasok at nakapagnanakaw;\n\n20 Ngunit mag-ipon para sa inyong sarili ng mga kayamanan sa langit, kung saan hindi nakapaninira ang tangà ni ang kalawang, at kung saan ang mga magnanakaw ay hindi sapilitang nakapapasok at nakapagnanakaw.\n\n21 Sapagkat kung nasaan ang inyong kayamanan, naroon din ang inyong puso.\n\n22 Ang ilaw ng katawan ay ang mata; kung magkagayon na ang inyong mata ay tapat, ang inyong buong katawan ay mapupuspos ng liwanag.\n\n23 Ngunit kung ang inyong mata ay masama, ang buo ninyong katawan ay mapupuspos ng kadiliman. Kung magkagayon, ang liwanag na nasa inyo ay kadiliman, kaytindi ng kadilimang yaon!\n\n24 Walang taong makapaglilingkod sa dalawang panginoon; sapagkat kanyang kapopootan ang isa at iibigin ang isa pa, o kung hindi ay kakapit siya sa isa at kamumuhian ang isa pa. Hindi kayo maaaring maglingkod sa Diyos at sa Mammon.\n\n25 At ngayon, ito ay nangyari na nang sabihin ni Jesus ang mga salitang ito, siya ay tumingin sa labindalawang kanyang pinili, at sinabi sa kanila: Tandaan ang mga salitang aking sinabi. Sapagkat dinggin, kayo ang mga yaong aking piniling maglingkod sa mga taong ito. Samakatwid, sinasabi ko sa inyo, huwag kayong mag-alala para sa inyong buhay, kung ano ang inyong kakainin, o kung ano ang inyong iinumin; ni sa inyong katawan, kung ano ang inyong isusuot. Hindi ba’t ang buhay ay higit pa kaysa sa pagkain, at ang katawan kaysa sa kasuotan?\n\n26 Masdan ang mga ibon sa himpapawid, hindi naghahasik ang mga yaon, ni nag-aani o nagtitipon sa bangan; gayunman, ang mga yaon ay pinakakain ng inyong Ama sa langit. Hindi ba’t kayo ay higit na mahalaga kaysa sa kanila?\n\n27 Sino sa inyo ang sa pag-aalala ay makapagdaragdag ng isang siko sa kanyang tangkad?\n\n28 At bakit ninyo aalalahanin ang kasuotan? Isaalang-alang ang mga lirio sa parang, kung paano lumalago ang mga yaon; hindi gumagawa ang mga ito, ni hindi humahabi ang mga yaon;\n\n29 At gayunman, sinasabi ko sa inyo, na maging si Solomon, sa lahat ng kabantugan niya, ay hindi nabibihisan na katulad ng isa sa mga ito.\n\n30 Samakatwid, kung sa gayon binibihisan ng Diyos ang mga damo sa parang, na sa araw na ito ay gayon, at bukas ay ihahagis sa hurno, maging sa gayon niya kayo bibihisan, kung hindi kayo may kakaunting pananampalataya.\n\n31 Samakatwid, huwag kayong mag-alala, sinasabing, Ano ang aming kakainin? o, Ano ang aming iinumin? o, Ano ang aming isusuot?\n\n32 Sapagkat nalalaman ng inyong Ama sa langit na kailangan ninyo ang lahat ng bagay na ito.\n\n33 Ngunit hanapin muna ninyo ang kaharian ng Diyos at ang kanyang katwiran, at ang lahat ng bagay na ito ay idaragdag sa inyo.\n\n34 Kaya nga huwag kayong mag-alala para sa bukas, sapagkat ang bukas ang mag-aalala ng mga bagay para sa sarili nito. Sapat na ang araw sa kasamaan nito.\n\n", "3-ne 14": "[center][font_size=26]Kabanata 14[/font_size][/center]\n\n[i]Iniutos ni Jesus: Huwag hahatol; humingi sa Diyos; mag-ingat sa mga bulaang propeta—Kanyang ipinangangako ang kaligtasan sa mga yaong gagawa sa kalooban ng Ama—Ihambing sa Mateo 7. Mga A.D. 34.[/i]\n\n1 At ngayon, ito ay nangyari na nang sabihin ni Jesus ang mga salitang ito, bumaling siyang muli sa maraming tao, at binuksang muli ang kanyang bibig sa kanila, sinasabing: Katotohanan, katotohanan, sinasabi ko sa inyo, Huwag hahatol, upang huwag kayong hatulan.\n\n2 Sapagkat sa kahatulang ihahatol ninyo, kayo ay hahatulan, at sa panukat na isusukat ninyo, iyon ang ipanunukat na muli sa inyo.\n\n3 At bakit mo minamasdan ang puwing na nasa mata ng iyong kapatid, ngunit hindi mo napapansin ang tahilan na nasa iyong sariling mata?\n\n4 O paano mo sasabihin sa iyong kapatid: Hayaan mong alisin ko ang puwing sa iyong mata—at dinggin, isang tahilan ang nasa iyong sariling mata?\n\n5 Ikaw na mapagpaimbabaw, alisin mo muna ang tahilan na nasa sarili mong mata; at pagkatapos, malinaw kang makakikita upang maalis ang puwing sa mata ng iyong kapatid.\n\n6 Huwag ninyong ibigay ang anumang banal sa mga aso, ni ihagis ang inyong mga perlas sa mga baboy, na baka yurakan nila ang mga ito sa ilalim ng kanilang mga paa, at bumaling muli at lapain kayo.\n\n7 Humingi, at iyon ay ibibigay sa inyo; maghanap, at kayo ay makasusumpong; kumatok, at kayo ay pagbubuksan.\n\n8 Sapagkat ang bawat humihingi ay tumatanggap, at siya na naghahanap ay makasusumpong; at sa kanya na kumakatok, siya ay pagbubuksan.\n\n9 O mayroon ba sa inyo na kung humihingi ang anak ng tinapay ay bibigyan siya ng bato?\n\n10 O kung humihingi siya ng isda, siya ba ay bibigyan niya ng ahas?\n\n11 Kung kayo nga, na masasama, ay alam kung paano magbigay ng mabubuting kaloob sa inyong mga anak, gaano pa kaya ang inyong Ama na nasa langit na nagbibigay ng mabubuting bagay sa kanila na humihingi sa kanya?\n\n12 Samakatwid, lahat ng bagay na nais ninyong gawin ng mga tao sa inyo, gayon ang gawin ninyo sa kanila, sapagkat ito ang batas at ang mga propeta.\n\n13 Magsipasok kayo sa makipot na pasukan; sapagkat maluwang ang pasukan, at malawak ang daan na patungo sa pagkawasak, at marami ang papasok dito;\n\n14 Sapagkat makipot ang pasukan, at makitid ang daan, patungo sa buhay, at kakaunti ang nakasusumpong nito.\n\n15 Mag-ingat kayo sa mga bulaang propeta, na lumalapit sa inyo na nakadamit tupa, ngunit sa loob ay lobong maninila.\n\n16 Makikilala ninyo sila sa pamamagitan ng kanilang mga bunga. Ang mga tao ba ay namimitas ng mga ubas mula sa mga tinik, o mga igos mula sa mga dawagan?\n\n17 Gayundin ang bawat mabuting punungkahoy ay nagbubunga ng mabuting bunga; ngunit ang masamang punungkahoy ay nagbubunga ng masamang bunga.\n\n18 Ang mabuting punungkahoy ay hindi maaaring magbunga ng masamang bunga, ni ang masamang punungkahoy ay magbunga ng mabuting bunga.\n\n19 Bawat punungkahoy na hindi nagbubunga ng mabuting bunga ay pinuputol, at inihahagis sa apoy.\n\n20 Samakatwid, sa pamamagitan ng kanilang mga bunga ay makikilala ninyo sila.\n\n21 Hindi lahat ng nagsasabi sa akin ng Panginoon, Panginoon, ay makapapasok sa kaharian ng langit; kundi siya na gumagawa sa kalooban ng aking Ama na nasa langit.\n\n22 Marami ang magsasabi sa akin sa araw na yaon: Panginoon, Panginoon, hindi po ba’t kami ay nagpropesiya sa inyong pangalan, at sa inyong pangalan ay nagpalayas po ng mga diyablo, at sa inyong pangalan ay gumawa po ng maraming kamangha-manghang gawa?\n\n23 At kung magkagayon ay ipahahayag ko sa kanila: Hindi ko kayo nakikilala; lumayo sa akin, kayong gumagawa ng masama.\n\n24 Samakatwid, ang sinumang nakikinig sa mga salitang ito at ginagawa ang mga yaon, itutulad ko siya sa isang matalinong tao na nagtayo ng kanyang bahay sa ibabaw ng bato—\n\n25 At bumuhos ang ulan, at dumating ang baha, at umihip ang hangin, at humampas sa bahay na yaon; at iyon ay hindi bumagsak, sapagkat ito ay nakatayo sa ibabaw ng bato.\n\n26 At ang lahat na nakaririnig sa mga salita kong ito at hindi ito ginagawa ay itutulad ko sa isang taong hangal, na nagtayo ng kanyang bahay sa buhangin—\n\n27 At bumuhos ang ulan, at dumating ang baha, at umihip ang hangin, at humampas sa bahay na yaon; at iyon ay bumagsak, at matindi ang pagbagsak niyon.\n\n", "3-ne 15": "[center][font_size=26]Kabanata 15[/font_size][/center]\n\n[i]Ipinahayag ni Jesus na ang batas ni Moises ay natupad sa Kanya—Ang mga Nephita ang ibang mga tupa na Kanyang sinabi sa Jerusalem—Dahil sa kasamaan, ang mga tao ng Panginoon sa Jerusalem ay hindi alam ang tungkol sa mga nakakalat na tupa ng Israel. Mga A.D. 34.[/i]\n\n1 At ngayon, ito ay nangyari na nang matapos ni Jesus ang mga salitang ito, inilibot niya ang kanyang mga paningin sa maraming tao, at sinabi sa kanila: Dinggin, inyong narinig ang mga bagay na aking itinuro bago ako umakyat sa aking Ama; kaya nga, ang sinumang makatatanda sa mga salita kong ito at ginagawa ang mga yaon, siya ay ibabangon ko sa huling araw.\n\n2 At ito ay nangyari na nang sabihin ni Jesus ang mga salitang ito, nahiwatigan niya na may ilan sa kanila na nanggigilalas, at namamangha kung ano ang ipagagawa niya hinggil sa batas ni Moises; sapagkat hindi nila nauunawaan ang sinabi na ang mga lumang bagay ay lumipas na, at lahat ng bagay ay naging bago.\n\n3 At kanyang sinabi sa kanila: Huwag kayong manggilalas na sinabi ko sa inyo na ang mga lumang bagay ay lumipas na, at lahat ng bagay ay naging bago.\n\n4 Dinggin, sinasabi ko sa inyo na ang batas na ibinigay kay Moises ay natupad na.\n\n5 Dinggin, ako ang siyang nagbigay ng batas, at ako ang siyang nakipagtipan sa aking mga taong Israel; kaya nga, ang batas sa akin ay natupad na, sapagkat ako ay naparito upang tuparin ang batas; kaya nga iyon ay natapos.\n\n6 Dinggin, hindi ko pinabubulaanan ang mga propeta, sapagkat kasindami ng hindi pa natutupad sa akin, katotohanan, sinasabi ko sa inyo, lahat ay matutupad.\n\n7 At sapagkat sinabi ko sa inyo na ang mga lumang bagay ay lumipas na, hindi ko pinabubulaanan ang mga sinabi na hinggil sa mga bagay na magaganap.\n\n8 Sapagkat dinggin, ang tipan na ginawa ko sa aking mga tao ay hindi pa natutupad na lahat; subalit ang batas na ibinigay kay Moises ay nagtapos sa akin.\n\n9 Dinggin, ako ang batas, at ang ilaw. Bumaling kayo sa akin, at magtiis hanggang wakas, at kayo ay mabubuhay; sapagkat siya na nagtitiis hanggang wakas ay bibigyan ko ng buhay na walang hanggan.\n\n10 Dinggin, naibigay ko na sa inyo ang mga kautusan; anupa’t sundin ninyo ang aking mga kautusan. At ito ang batas at ang mga propeta, sapagkat tunay na sila ay nagpatotoo tungkol sa akin.\n\n11 At ngayon, ito ay nangyari na nang sabihin ni Jesus ang mga salitang ito, sinabi niya sa labindalawang yaon na kanyang pinili:\n\n12 Kayo ay aking mga disipulo; at kayo ay ilaw sa mga taong ito, na mga labi ng sambahayan ni Jose.\n\n13 At dinggin, ito ang lupaing inyong mana; at ibinigay ito ng Ama sa inyo.\n\n14 At hindi sa alinmang panahon nagbigay sa akin ng utos ang Ama na nararapat kong sabihin ito sa inyong mga kapatid sa Jerusalem.\n\n15 Ni hindi sa alinmang panahon nagbigay sa akin ng utos ang Ama na nararapat kong sabihin sa kanila ang hinggil sa iba pang mga lipi ng sambahayan ni Israel, na inakay ng Ama palabas ng lupain.\n\n16 Ito lamang ang iniutos ng Ama sa akin na sabihin ko sa kanila:\n\n17 Na mayroon akong ibang mga tupa na hindi kabilang sa kawang ito; sila ay dapat ko ring akayin, at kanilang diringgin ang aking tinig; at magkakaroon ng isang kawan, at isang pastol.\n\n18 At ngayon, dahil sa katigasan ng leeg at kawalang-paniniwala ay hindi nila naunawaan ang aking salita; kaya nga ako ay inutusan ng Ama na huwag nang magsalita pa hinggil sa bagay na ito sa kanila.\n\n19 Ngunit katotohanan, sinasabi ko sa inyo na nag-utos sa akin ang Ama, at sinasabi ko ito sa inyo, na kayo ay nahiwalay sa kanila dahil sa kanilang kasamaan; kaya nga dahil sa kanilang kasamaan kung kaya’t hindi nila nalalaman ang tungkol sa inyo.\n\n20 At katotohanan, sinasabi ko sa inyong muli na ang iba pang mga lipi ay inihiwalay ng Ama sa kanila; at dahil sa kanilang kasamaan kung kaya’t hindi nila nalalaman ang tungkol sa kanila.\n\n21 At katotohanan, sinasabi ko sa inyo, na kayo ang yaong aking sinabi: Mayroon akong ibang mga tupa na hindi sa kawang ito; sila ay dapat ko ring akayin, at kanilang diringgin ang aking tinig; at magkakaroon ng isang kawan, at isang pastol.\n\n22 At hindi nila ako naunawaan, sapagkat inakala nila na iyon ay ang mga Gentil; sapagkat hindi nila naunawaan na ang mga Gentil ay magbabalik-loob sa pamamagitan ng kanilang pangangaral.\n\n23 At hindi nila ako naunawaan nang sinabi ko na kanilang maririnig ang aking tinig; at hindi nila ako naunawaan na ang mga Gentil ay hindi kailanman makaririnig ng aking tinig—na hindi ko ipakikita ang aking sarili sa kanila maliban kung ito ay sa pamamagitan ng Espiritu Santo.\n\n24 Ngunit dinggin, kapwa ninyo narinig ang aking tinig at nakita ako; at kayo ay aking mga tupa, at kayo ay kabilang sa mga yaong ibinigay sa akin ng Ama.\n\n", "3-ne 16": "[center][font_size=26]Kabanata 16[/font_size][/center]\n\n[i]Dadalawin ni Jesus ang mga ibang nawawalang tupa ng Israel—Sa mga huling araw, ipahahayag sa mga Gentil ang ebanghelyo at pagkatapos ay sa sambahayan ni Israel—Makikita ng mga tao ng Panginoon nang mata sa mata kapag Kanyang muling ibinalik ang Sion. Mga A.D. 34.[/i]\n\n1 At katotohanan, katotohanan, sinasabi ko sa inyo na ako ay may iba pang tupa na hindi sa lupaing ito, ni sa lupain ng Jerusalem, ni saanmang mga dako ng lupain sa paligid na kung saan ako naglingkod.\n\n2 Sapagkat sila na aking binabanggit ay silang mga hindi pa nakaririnig sa aking tinig; ni hindi ko kailanman naipakita ang aking sarili sa kanila.\n\n3 Ngunit nakatanggap ako ng utos mula sa Ama na ako ay magtungo sa kanila, at pakikinggan nila ang aking tinig, at mapabibilang sa aking mga tupa, upang magkaroon ng isang kawan at isang pastol; kaya nga, ako ay paroroon upang ipakita ang aking sarili sa kanila.\n\n4 At ipinag-uutos ko sa inyo na isulat ninyo ang mga salitang ito kapag ako ay wala na, nang kung magkagayon na ang mga tao ko sa Jerusalem, silang nakakita na sa akin at nakapiling ko sa aking ministeryo, ay hindi humihiling sa Ama sa aking pangalan, nang sila ay magkaroon ng kaalaman tungkol sa inyo sa pamamagitan ng Espiritu Santo, at tungkol din sa iba pang mga lipi na hindi nila kilala, na ang mga salitang ito na inyong isusulat ay iingatan at ipaaalam sa mga Gentil upang sa pamamagitan ng kaganapan ng mga Gentil, ang labi sa kanilang mga binhi, na kakalat sa kung saan-saang dako sa balat ng lupa dahil sa kawalan nila ng paniniwala, ay mapabilang, o maakay sa kaalaman tungkol sa akin, na kanilang Manunubos.\n\n5 At sa gayon ko sila titipunin mula sa apat na sulok ng mundo; at sa gayon ko tutuparin ang tipang ginawa ng Ama sa lahat ng tao sa sambahayan ni Israel.\n\n6 At pinagpala ang mga Gentil dahil sa kanilang paniniwala sa akin, mula sa at sa pamamagitan ng Espiritu Santo, na nagpapatotoo sa kanila tungkol sa akin at sa Ama.\n\n7 Dinggin, dahil sa kanilang paniniwala sa akin, wika ng Ama, at dahil sa inyong kawalang-paniniwala, O sambahayan ni Israel, sa huling araw ay ipahahayag ang katotohanan sa mga Gentil, upang ang kaganapan ng mga bagay na ito ay maipaalam sa kanila.\n\n8 Ngunit sa aba nila, wika ng Ama, sa mga hindi naniniwala na mga Gentil—sapagkat sa kabila ng sila ay naparito sa ibabaw ng lupaing ito, at naikalat ang aking mga tao na kabilang sa sambahayan ni Israel; at ang aking mga tao na kabilang sa sambahayan ni Israel ay itinaboy mula sa kanila at niyurakan sa ilalim ng mga paa nila;\n\n9 At dahil sa awa ng Ama sa mga Gentil, at gayundin sa mga kahatulan ng Ama sa aking mga tao na kabilang sa sambahayan ni Israel, katotohanan, katotohanan, sinasabi ko sa inyo, na pagkatapos ng lahat ng ito, at pinapangyari ko na ang aking mga tao na kabilang sa sambahayan ni Israel na saktan, at pahirapan, at patayin, at itaboy mula sa kanila, at kanilang kapootan, at maging bulung-bulungan at bukambibig sa kanila—\n\n10 At sa gayon iniutos ng Ama na sabihin ko sa inyo: Sa araw na yaon na ang mga Gentil ay magkasala laban sa aking ebanghelyo, at tatanggihan ang kabuuan ng aking ebanghelyo, at iaangat sa kapalaluan ang kanilang mga puso nang higit pa sa lahat ng bansa, at higit pa sa lahat ng tao sa buong mundo, at mapupuspos ng lahat ng uri ng kasinungalingan, at ng panlilinlang, at ng kalokohan, at lahat ng uri ng pagpapaimbabaw, at pagpaslang, at huwad na pagkasaserdote, at pagpapatutot, at lihim na karumal-dumal na gawain; at kung kanilang gagawin ang lahat ng bagay na yaon, at tatanggihan ang kabuuan ng aking ebanghelyo, dinggin, wika ng Ama, kukunin ko ang kabuuan ng aking ebanghelyo mula sa kanila.\n\n11 At sa gayon ko maaalala ang aking tipan na ginawa ko sa aking mga tao, O sambahayan ni Israel, at dadalhin ko ang aking ebanghelyo sa kanila.\n\n12 At ipakikita ko sa inyo, O sambahayan ni Israel, na ang mga Gentil ay hindi magkakaroon ng kapangyarihan sa inyo; sa halip, aalalahanin ko ang aking tipan sa inyo, O sambahayan ni Israel, at makararating sa inyo ang kaalaman tungkol sa kabuuan ng aking ebanghelyo.\n\n13 Ngunit kung ang mga Gentil ay magsisisi at magbabalik sa akin, wika ng Ama, dinggin, sila ay mapabibilang sa aking mga tao, O sambahayan ni Israel.\n\n14 At hindi ko pahihintulutan ang aking mga tao na kabilang sa sambahayan ni Israel na makasalamuha nila at yurakan sila, wika ng Ama.\n\n15 Datapwat kung hindi sila babaling sa akin, at makikinig sa aking tinig, pahihintulutan ko sila, oo, pahihintulutan ko ang aking mga tao, O sambahayan ni Israel, na kanilang makasalamuha sila, at yuyurakan sila, at sila ay magmimistulang asin na nawalan ng lasa, na kung magkagayon ay wala nang kabuluhan kundi ang itapon at yapakan sa ilalim ng paa ng aking mga tao, O sambahayan ni Israel.\n\n16 Katotohanan, katotohanan, sinasabi ko sa inyo, sa gayon ako inutusan ng Ama—na dapat kong ibigay sa mga taong ito ang lupaing ito bilang kanilang mana.\n\n17 At sa gayon, ang mga salita ng propetang si Isaias ay matutupad, sinasabing:\n\n18 Ang inyong mga tagabantay ay magtataas ng tinig; sa magkakasamang tinig, sila ay aawit, sapagkat kanilang makikita nang mata sa mata kung kailan ibabalik na muli ng Panginoon ang Sion.\n\n19 Magpakagalak, magsiawit nang sabay-sabay, kayong mga nawasak na dako ng Jerusalem; sapagkat inalo ng Panginoon ang kanyang mga tao, tinubos niya ang Jerusalem.\n\n20 Ipinakita ng Panginoon ang kanyang banal na bisig sa mga paningin ng lahat ng bansa; at lahat ng dulo ng mundo ay makikita ang pagliligtas ng Diyos.\n\n", "3-ne 17": "[center][font_size=26]Kabanata 17[/font_size][/center]\n\n[i]Inatasan ni Jesus ang mga tao na pagbulay-bulayin ang Kanyang mga salita at manalangin sa ikauunawa—Pinagaling Niya ang kanilang mga maykaramdaman—Nanalangin Siya para sa mga tao gamit ang wikang hindi maisusulat—Naglingkod ang mga anghel at pinaligiran ng apoy ang kanilang mga musmos. Mga A.D. 34.[/i]\n\n1 Dinggin, ngayon, ito ay nangyari na nang sabihin ni Jesus ang mga salitang ito, muli niyang inilibot ang paningin sa maraming tao, at kanyang sinabi sa kanila: Dinggin, ang oras ko ay nalalapit na.\n\n2 Nahihiwatigan ko na kayo ay mahihina, na hindi ninyo nauunawaan ang lahat ng aking salita na iniutos sa akin ng Ama na sabihin sa inyo sa panahong ito.\n\n3 Samakatwid, magsiuwi kayo sa inyong mga tahanan, at bulay-bulayin ang mga bagay na aking sinabi, at tanungin ang Ama, sa aking pangalan, upang kayo ay makaunawa, at maihanda ang inyong mga isip para sa kinabukasan, at ako ay paparitong muli sa inyo.\n\n4 Ngunit ngayon, ako ay paroroon sa Ama, at ipakikita rin ang aking sarili sa mga nawawalang lipi ni Israel, sapagkat sila ay hindi nawawala sa Ama, sapagkat alam niya kung saan niya sila dinala.\n\n5 At ito ay nangyari na nang makapagsalita nang gayon si Jesus, muli niyang inilibot ang kanyang mga paningin sa maraming tao, at namasdan na sila ay luhaan, at walang maliw na nakatitig sa kanya na waring kanilang hinihiling sa kanya na magtagal pa nang kaunti sa kanila.\n\n6 At kanyang sinabi sa kanila: Dinggin, ang aking sisidlan ay puspos ng pagkahabag sa inyo.\n\n7 Mayroon bang maykaramdaman sa inyo? Dalhin sila rito. Mayroon ba sa inyong pilay, o bulag, o lumpo, o baldado, o ketongin, o mga may kapansanan, o mga yaong bingi, o mga yaong nahihirapan sa anumang dahilan? Dalhin sila rito at akin silang pagagalingin, sapagkat ako ay nahahabag sa inyo; ang aking sisidlan ay puspos ng awa.\n\n8 Sapagkat nahihiwatigan ko na nais ninyong ipakita ko sa inyo ang ginawa ko sa inyong mga kapatid sa Jerusalem, sapagkat nakikita ko na sapat ang inyong pananampalataya upang kayo ay pagalingin ko.\n\n9 At ito ay nangyari na nang makapagsalita siya nang gayon, ang lahat ng tao ay magkakaayong humayo kasama ang kanilang maykaramdaman at mga nahihirapan, at kanilang mga lumpo, at kasama ang kanilang mga bulag, at ang kanilang mga pipi, at ang lahat sa kanila na nahihirapan sa anumang dahilan; at pinagaling niya ang bawat isa sa kanila na dinala sa kanya.\n\n10 At lahat sila, kapwa sila na mga napagaling at sila na mga walang sakit, ay yumukod sa kanyang paanan, at sinamba siya; at kasindami ng nakalapit sa kabila ng maraming tao ay humalik sa kanyang mga paa, kung kaya nga’t napaliguan nila ng kanilang mga luha ang kanyang mga paa.\n\n11 At ito ay nangyari na kanyang iniutos na nararapat ilapit ang kanilang maliliit na anak.\n\n12 Kaya inilapit nila ang kanilang maliliit na anak at inilapag sa lupa na nakapalibot sa kanya, at si Jesus ay tumayo sa gitna; at ang maraming tao ay nagbigay-daan hanggang sa madala ang lahat sa kanya.\n\n13 At ito ay nangyari na nang madala na nila ang lahat, at si Jesus ay nakatayo sa gitna, kanyang inutusan ang maraming tao na sila ay nararapat na lumuhod sa lupa.\n\n14 At ito ay nangyari na nang nakaluhod na sila sa lupa, si Jesus ay naghinagpis sa kanyang sarili, at sinabing: Ama, ako ay nababahala dahil sa kasamaan ng mga tao ng sambahayan ni Israel.\n\n15 At nang sabihin niya ang mga salitang ito, siya rin ay lumuhod din sa lupa; at dinggin, siya ay nanalangin sa Ama, at ang mga bagay na kanyang idinalangin ay hindi maaaring isulat, at ang maraming tao ay nagpatotoo na mga nakarinig sa kanya.\n\n16 At sa ganitong pamamaraan sila nagpatotoo: Kailanman ay hindi pa nakita ng mata, ni narinig ng tainga, ang gayong kadakila at mga kagila-gilalas na bagay na aming nakita at narinig na winika ni Jesus sa Ama;\n\n17 At walang dilang maaaring bumigkas, ni maaaring isulat ng sinumang tao, ni maaaring maunawaan ng puso ng mga tao ang gayong kadakila at mga kagila-gilalas na bagay kagaya ng kapwa namin nakita at narinig na winika ni Jesus; at walang sinumang makauunawa sa kagalakang pumuspos sa aming mga kaluluwa sa panahong narinig namin siyang nanalangin sa Ama para sa amin.\n\n18 At ito ay nangyari na nang matapos si Jesus sa pananalangin sa Ama, siya ay tumayo; ngunit napakatindi ng kagalakan ng maraming tao kung kaya’t sila ay hindi nakakibo.\n\n19 At ito ay nangyari na nangusap sa kanila si Jesus, at inutusan silang tumayo.\n\n20 At sila ay tumayo mula sa lupa, at winika niya sa kanila: Pinagpala kayo dahil sa inyong pananampalataya. At ngayon, dinggin, ang aking kagalakan ay lubos.\n\n21 At nang sabihin niya ang mga salitang ito, siya ay tumangis, at ang maraming tao ay nagpatotoo nito, at kinuha ang kanilang maliliit na anak, isa-isa, at binasbasan sila, at nanalangin sa Ama para sa kanila.\n\n22 At nang magawa na niya ito, siya ay muling tumangis;\n\n23 At nangusap siya sa maraming tao, at sinabi sa kanila: Masdan ang inyong mga musmos.\n\n24 At nang sila ay tumingin upang pagmasdan, itinuon nila ang kanilang mga paningin sa langit, at kanilang nakitang bumukas ang kalangitan, at nakita nila ang mga anghel na bumababa mula sa langit na parang ito ay nasa gitna ng apoy; at sila ay bumaba at pinalibutan ang mga musmos na yaon, at sila ay napalibutan ng apoy; at ang mga anghel ay naglingkod sa kanila.\n\n25 At ang maraming tao ay nakakita at nakarinig at nagpatotoo; at alam nila na totoo ang kanilang patotoo sapagkat lahat sila ay nakakita at nakarinig, bawat tao para sa kanyang sarili; at ang kanilang bilang ay may mga dalawang libo at limang daang katao; at sila ay binubuo ng mga kalalakihan, kababaihan, at bata.\n\n", "3-ne 18": "[center][font_size=26]Kabanata 18[/font_size][/center]\n\n[i]Pinasimulan ni Jesus ang sakramento sa mga Nephita—Inutusan sila na laging manalangin sa Kanyang pangalan—Sila na kumakain ng Kanyang laman at umiinom ng Kanyang dugo nang hindi karapat-dapat ay mapapahamak—Binigyan ang mga disipulo ng kapangyarihang magkaloob ng Espiritu Santo. Mga A.D. 34.[/i]\n\n1 At ito ay nangyari na inutusan ni Jesus ang kanyang mga disipulo na nararapat silang magdala ng ilang tinapay at alak sa kanya.\n\n2 At habang sila ay kumukuha ng tinapay at alak, inutusan niya ang maraming tao na nararapat silang magsiupo sa lupa.\n\n3 At nang dumating ang mga disipulo na may dalang tinapay at alak, kumuha siya ng ilang tinapay at pinira-piraso at binasbasan ito; at kanyang ibinigay sa mga disipulo at iniutos na nararapat silang kumain.\n\n4 At nang sila ay nakakain at nabusog, kanyang iniutos na kanilang nararapat bigyan ang maraming tao.\n\n5 At nang nakakain at nabusog ang maraming tao, kanyang sinabi sa mga disipulo: Dinggin, magkakaroon ng isang oordenan sa inyo, at bibigyan ko siya ng kapangyarihang pagpira-pirasuhin ang tinapay at basbasan ito at ibigay ito sa mga tao ng aking simbahan, sa lahat ng yaong maniniwala at magpapabinyag sa aking pangalan.\n\n6 At ito ay lagi ninyong pagsisikapang gawin, maging katulad ng aking ginawa, maging katulad ng pagpira-piraso ko ng tinapay at pagbabasbas dito at pagbibigay nito sa inyo.\n\n7 At ito ay gagawin ninyo bilang pag-alala sa aking katawan, na ipinakita ko sa inyo. At ito ay magiging patotoo sa Ama na lagi ninyo akong naaalala. At kung lagi ninyo akong aalalahanin, ang aking Espiritu ay mapapasainyo.\n\n8 At ito ay nangyari na nang sabihin niya ang mga salitang ito, inutusan niya ang kanyang mga disipulo na nararapat silang kumuha ng kaunting alak mula sa saro at inumin ito, at na kanila ring nararapat bigyan ang maraming tao upang sila rin ay makainom nito.\n\n9 At ito ay nangyari na ginawa nila ang gayon, at sila ay uminom nito at nabusog; at binigyan nila ang maraming tao, at sila ay uminom, at sila ay nabusog.\n\n10 At nang magawa na ito ng mga disipulo, sinabi ni Jesus sa kanila: Pinagpala kayo sa bagay na ito na inyong ginawa, sapagkat ito ay pagtupad sa aking mga kautusan, at sumasaksi ito sa Ama na kayo ay nahahandang gawin ang yaong iniutos ko sa inyo.\n\n11 At ito ay lagi ninyong gagawin sa mga yaong nagsisisi at nabinyagan sa aking pangalan; at gagawin ninyo ito bilang pag-alala sa aking dugo, na aking ibinuhos para sa inyo, upang kayo ay maaaring sumaksi sa Ama na lagi ninyo akong naaalala. At kung lagi ninyo akong aalalahanin, ang aking Espiritu ay mapapasainyo.\n\n12 At ibinibigay ko sa inyo ang isang kautusan na gawin ninyo ang mga bagay na ito. At kung lagi ninyong gagawin ang mga bagay na ito, pinagpala kayo, sapagkat kayo ay nakatayo sa aking bato.\n\n13 Ngunit sinuman sa inyo ang gagawa ng labis o kulang kaysa rito ay hindi nakatayo sa aking bato, kundi nakatayo sa saligang buhangin; at kapag bumuhos ang ulan, at dumating ang mga baha, at umihip ang hangin, at humampas sa kanila, sila ay babagsak, at ang mga pasukan ng impiyerno ay nakahandang bukas upang tanggapin sila.\n\n14 Samakatwid, pinagpala kayo kung susundin ninyo ang aking mga kautusan, na iniutos ng Ama sa akin na ibigay ko sa inyo.\n\n15 Katotohanan, katotohanan, sinasabi ko sa inyo, kinakailangan kayong magbantay at laging manalangin, upang hindi kayo matukso ng diyablo, at maakay niya kayong palayo na bihag niya.\n\n16 At katulad ng aking naipanalangin sa inyo, maging sa gayon kayo manalangin sa aking simbahan, sa aking mga tao na nagsisisi at nagpapabinyag sa aking pangalan. Dinggin, ako ang ilaw; ipinakita ko ang isang halimbawa sa inyo.\n\n17 At ito ay nangyari na nang sabihin ni Jesus ang mga salitang ito sa kanyang mga disipulo, muli siyang humarap sa maraming tao at sinabi sa kanila:\n\n18 Dinggin, katotohanan, katotohanan, sinasabi ko sa inyo, na kinakailangan kayong magbantay at laging manalangin upang hindi kayo madala sa tukso; sapagkat nais ni Satanas na kayo ay maging kanya, upang matahip niya kayo na katulad ng trigo.\n\n19 Samakatwid, kinakailangan na lagi kayong manalangin sa Ama sa aking pangalan;\n\n20 At anuman ang hingin ninyo sa Ama sa aking pangalan, na tama, naniniwalang inyong tatanggapin, dinggin, ipagkakaloob ito sa inyo.\n\n21 Manalangin kayo sa inyong mag-anak sa Ama, lagi sa aking pangalan, nang ang inyong mga asawa at inyong mga anak ay pagpalain.\n\n22 At dinggin, kayo ay magtipun-tipon nang madalas; at huwag ninyong pagbabawalan ang sinumang tao mula sa pagsama sa inyo kung kayo ay nagkakatipong magkakasama, kundi pahintulutan ninyo na sila ay sumama sa inyo at huwag ninyo silang pagbawalan;\n\n23 Sa halip, kayo ay manalangin para sa kanila, at huwag silang itataboy; at kung mangyayari na sila ay sasama sa inyo nang madalas, ipanalangin ninyo sila sa Ama, sa aking pangalan.\n\n24 Anupa’t itaas ninyo ang inyong ilawan upang magbigay-liwanag ito sa sanlibutan. Dinggin, ako ang ilawan na inyong itataas—na nakita ninyong ginawa ko. Dinggin, nakita ninyo na ako ay nanalangin sa Ama, at lahat kayo ay nakasaksi.\n\n25 At nakita ninyong iniutos ko na walang isa man sa inyo ang umalis, sa halip, iniutos ko na nararapat kayong lumapit sa akin, nang inyong madama at makita; maging gayundin ang inyong gagawin sa sanlibutan; at sinuman ang lalabag sa kautusang ito ay pinahihintulutan ang kanyang sarili na maakay sa tukso.\n\n26 At ngayon, ito ay nangyari na nang sabihin ni Jesus ang mga salitang ito, muli niyang ibinaling ang kanyang mga paningin sa mga disipulo na kanyang pinili, at sinabi sa kanila:\n\n27 Dinggin, katotohanan, katotohanan, sinasabi ko sa inyo, binibigyan ko kayo ng isa pang kautusan, at pagkatapos, ako ay paroroon na sa aking Ama upang matupad ko ang iba pang mga kautusang ibinigay niya sa akin.\n\n28 At ngayon, dinggin, ito ang kautusang ibinibigay ko sa inyo, na huwag ninyong pahihintulutang sadyang makibahagi ang sinuman sa aking laman at dugo nang hindi karapat-dapat, kapag inyong ihahain ito;\n\n29 Sapagkat sinuman ang kumain at uminom ng aking laman at dugo nang hindi karapat-dapat ay kumakain at umiinom ng kapahamakan sa kanyang kaluluwa; kaya nga kung nalalaman ninyo na ang isang tao ay hindi karapat-dapat kumain at uminom ng aking laman at dugo, pagbawalan ninyo siya.\n\n30 Gayunpaman, huwag ninyo siyang itataboy palabas mula sa inyo, kundi inyong paglilingkuran siya at mananalangin para sa kanya sa Ama, sa aking pangalan; at kung mangyayari na siya ay magsisi at mabinyagan sa aking pangalan, sa gayon siya ay tatanggapin ninyo, at ihahain sa kanya ang aking laman at dugo.\n\n31 Ngunit kung hindi siya magsisisi, siya ay hindi mabibilang sa aking mga tao, upang hindi niya malipol ang aking mga tao, sapagkat dinggin, kilala ko ang aking mga tupa, at sila ay bilang.\n\n32 Gayunpaman, huwag ninyo siyang itataboy palabas ng inyong mga sinagoga, o sa inyong mga pook ng sambahan, sapagkat sa mga yaon ay patuloy kayong maglilingkod; sapagkat hindi ninyo alam kung sila ay magbabalik at magsisisi, at lalapit sa akin nang may buong layunin ng puso, at pagagalingin ko sila; at kayo ang magiging daan ng pagdadala ng kaligtasan sa kanila.\n\n33 Anupa’t sundin ang mga salitang ito na iniutos ko sa inyo upang kayo ay huwag mapasailalim sa paghahatol; sapagkat sa aba niya na hahatulan ng Ama.\n\n34 At ibinibigay ko sa inyo ang mga kautusang ito dahil sa mga pagtatalo na nasa inyo. At pinagpala kayo kung wala kayong mga pagtatalo sa inyo.\n\n35 At ngayon, ako ay paroroon sa Ama, sapagkat nararapat na ako ay pumaroon sa Ama alang-alang sa inyo.\n\n36 At ito ay nangyari na nang matapos na si Jesus sa mga pananalitang ito, hinawakan niya ng kanyang kamay ang mga disipulo na kanyang pinili, isa-isa, maging hanggang sa mahawakan niya silang lahat, at nagsalita sa kanila habang kanyang hawak sila.\n\n37 At hindi narinig ng maraming tao ang mga salitang kanyang winika, kaya nga, hindi sila nakapagpatotoo; ngunit ang mga disipulo ay nagpatotoo na kanyang ibinigay sa kanila ang kapangyarihan na magkaloob ng Espiritu Santo. At ipakikita ko sa inyo pagkaraan nito na ang patotoong ito ay totoo.\n\n38 At ito ay nangyari na nang matapos silang mahawakan lahat ni Jesus, nagkaroon ng ulap at lumilim sa maraming tao kung kaya’t hindi nila makita si Jesus.\n\n39 At habang sila ay nalililiman, siya ay lumisan mula sa kanila, at umakyat sa langit. At nakita ng mga disipulo at nagpatotoo na siya ay muling umakyat sa langit.\n\n", "3-ne 19": "[center][font_size=26]Kabanata 19[/font_size][/center]\n\n[i]Ang labindalawang disipulo ay naglingkod sa mga tao at nanalangin para sa Espiritu Santo—Ang mga disipulo ay bininyagan at tumanggap ng Espiritu Santo at ng paglilingkod ng mga anghel—Nanalangin si Jesus gamit ang mga salitang hindi maaaring isulat—Pinatunayan Niya ang labis-labis na pananampalataya ng mga Nephita na ito. Mga A.D. 34.[/i]\n\n1 At ngayon, ito ay nangyari na nang nakaakyat na si Jesus sa langit, ang maraming tao ay naghiwa-hiwalay, at ang bawat lalaki ay isinama ang kanyang asawa at kanyang mga anak at nagsibalik sa kani-kanilang sariling tahanan.\n\n2 At ito ay ibinalita kaagad sa mga tao sa buong lupain, bago pa sumapit ang dilim, na nakita ng maraming tao si Jesus, at na siya ay naglingkod sa kanila, at na muli siyang magpapakita kinabukasan sa maraming tao.\n\n3 Oo, at maging sa buong magdamag ay ibinalita sa buong lupain ang hinggil kay Jesus; at hanggang sa nagpasabi sila sa mga tao kung kaya’t marami, oo, lubhang napakalaki ng bilang, ang nagpagal nang labis sa buong magdamag na yaon, upang sa kinabukasan, sila ay naroroon sa pook kung saan ipakikita ni Jesus ang sarili sa maraming tao.\n\n4 At ito ay nangyari na kinabukasan, nang ang maraming tao ay nagtipong magkakasama, dinggin, si Nephi at ang kanyang kapatid na lalaki na kanyang ibinangon mula sa mga patay, na ang pangalan ay Timoteo, at gayundin ang kanyang anak, na ang pangalan ay Jonas, at gayundin si Mathoni, at si Mathonihas, na kanyang kapatid, at si Kumen, at si Kumenonhi, at si Jeremias, at si Semnon, at si Jonas, at si Zedekias, at si Isaias—ngayon, ito ang mga pangalan ng mga disipulo na pinili ni Jesus—at ito ay nangyari na humayo at tumayo sila sa gitna ng maraming tao.\n\n5 At dinggin, ang mga tao ay lubhang napakarami kung kaya’t kanilang iniutos na hatiin sila sa labindalawang pangkat.\n\n6 At ang labindalawa ay nagturo sa maraming tao; at dinggin, kanilang iniutos na ang maraming tao ay nararapat lumuhod sa lupa, at nararapat manalangin sa Ama sa pangalan ni Jesus.\n\n7 At ang mga disipulo ay nanalangin din sa Ama sa pangalan ni Jesus. At ito ay nangyari na tumayo sila at naglingkod sa mga tao.\n\n8 At nang kanilang maipangaral ang mga gayunding salita na winika ni Jesus—walang pagkakaiba sa mga salitang winika ni Jesus—dinggin, muli silang lumuhod at nanalangin sa Ama sa pangalan ni Jesus.\n\n9 At sila ay nanalangin para sa yaong kanilang pinakananais; at ninais nila na ang Espiritu Santo ay ipagkaloob sa kanila.\n\n10 At nang sila ay nakapanalangin nang gayon, bumaba sila sa gilid ng tubig, at sumunod sa kanila ang maraming tao.\n\n11 At ito ay nangyari na lumusong si Nephi sa tubig at bininyagan.\n\n12 At siya ay umahon sa tubig at nagsimulang magbinyag. At kanyang bininyagan ang lahat ng yaong pinili ni Jesus.\n\n13 At ito ay nangyari na nang mabinyagan at makaahon silang lahat sa tubig, napasakanila ang Espiritu Santo, at sila ay napuspos ng Espiritu Santo at ng apoy.\n\n14 At dinggin, napaligiran sila ng sa wari ay apoy, at ito ay bumaba mula sa langit, at ang maraming tao ay nakasaksi rito, at nagpatotoo; at ang mga anghel ay bumaba mula sa langit at naglingkod sa kanila.\n\n15 At ito ay nangyari na samantalang naglilingkod ang mga anghel sa mga disipulo, dinggin, dumating si Jesus at tumayo sa gitna at naglingkod sa kanila.\n\n16 At ito ay nangyari na nangusap siya sa maraming tao, at inutusan sila na nararapat silang lumuhod na muli sa lupa, at gayundin na ang kanyang mga disipulo ay nararapat magsiluhod sa lupa.\n\n17 At ito ay nangyari na nang nakaluhod na silang lahat sa lupa, inutusan niya ang kanyang mga disipulo na nararapat silang manalangin.\n\n18 At dinggin, sila ay nagsimulang manalangin; at sila ay nanalangin kay Jesus, tinatawag siya na kanilang Panginoon at kanilang Diyos.\n\n19 At ito ay nangyari na umalis si Jesus sa gitna nila, at lumayo nang kaunti sa kanila at iniyukod niya ang sarili sa lupa, at kanyang sinabi:\n\n20 Ama, nagpapasalamat po ako sa inyo na inyong ipinagkaloob ang Espiritu Santo sa mga ito na aking pinili; at dahil po ito sa kanilang paniniwala sa akin kung kaya’t pinili ko sila mula sa sanlibutan.\n\n21 Ama, idinadalangin ko po sa inyo na ipagkaloob ninyo ang Espiritu Santo sa kanilang lahat na maniniwala sa kanilang mga salita.\n\n22 Ama, ipinagkaloob po ninyo sa kanila ang Espiritu Santo sapagkat sila ay naniniwala sa akin; at inyo pong nakikita na sila ay naniniwala sa akin sapagkat inyong naririnig sila, at sila po ay nananalangin sa akin; at sila po ay nananalangin sa akin sapagkat kasama nila ako.\n\n23 At ngayon, Ama, ako po ay nananalangin sa inyo para sa kanila, at gayundin para po sa lahat ng yaong maniniwala sa kanilang mga salita, upang sila po ay maniwala sa akin, at nang ako po ay mapasakanila kagaya ninyo, Ama, na nasa akin, upang kami ay maging isa.\n\n24 At ito ay nangyari na nang makapanalangin nang gayon si Jesus sa Ama, siya ay lumapit sa kanyang mga disipulo, at dinggin, sila ay nagpatuloy nang walang humpay sa pananalangin sa kanya; at hindi sila nagparami ng mga salita, sapagkat inihayag sa kanila ang nararapat nilang idalangin, at sila ay napuspos ng hangarin.\n\n25 At ito ay nangyari na pinagpala sila ni Jesus habang nananalangin sila sa kanya; at ang kanyang mukha ay ngumiti sa kanila, at ang liwanag sa kanyang mukha ay suminag sa kanila, at dinggin, sila ay naging kasimputi ng mukha at gayundin ng kasuotan ni Jesus; at dinggin, ang kaputian niyon ay nakahihigit sa lahat ng kaputian, oo, maging sa walang makatutulad sa ibabaw ng lupa sa kaputian niyon.\n\n26 At sinabi ni Jesus sa kanila: Magpatuloy na manalangin; at hindi sila tumigil sa pananalangin.\n\n27 At muli siyang tumalikod sa kanila, at lumayo nang kaunti at iniyukod niya ang sarili sa lupa; at muling nanalangin sa Ama, sinasabing:\n\n28 Ama, nagpapasalamat po ako sa inyo na inyong dinalisay ang mga yaong aking pinili, dahil sa kanilang pananampalataya, at nananalangin po ako para sa kanila, at gayundin para sa kanila na maniniwala sa kanilang mga salita, upang sila po ay maging dalisay sa akin, sa pamamagitan ng pananampalataya sa kanilang mga salita, maging kagaya po ng pagiging dalisay nila sa akin.\n\n29 Ama, ako po ay nananalangin hindi para sa sanlibutan, kundi para sa mga yaong ibinigay ninyo sa akin mula sa sanlibutan, dahil po sa kanilang pananampalataya, upang sila ay maging dalisay sa akin, upang ako po ay mapasakanila kagaya ninyo, Ama, na nasa akin, upang kami po ay maging isa, upang luwalhatiin ako sa kanila.\n\n30 At nang sabihin ni Jesus ang mga salitang ito, muli siyang lumapit sa kanyang mga disipulo; at dinggin, sila ay mataimtim na nananalangin, nang walang humpay, sa kanya; at siya ay muling ngumiti sa kanila; at dinggin, sila ay mapuputi, maging katulad ni Jesus.\n\n31 At ito ay nangyari na muli siyang lumayo nang kaunti at nanalangin sa Ama;\n\n32 At hindi maaaring bigkasin ng dila ang mga salitang kanyang idinalangin, ni hindi maaaring isulat ng tao ang mga salitang kanyang idinalangin.\n\n33 At narinig ito ng maraming tao at nagpatotoo; at nabuksan ang kanilang mga puso at naunawaan nila sa kanilang mga puso ang mga salitang kanyang idinalangin.\n\n34 Gayunpaman, napakadakila at kagila-gilalas ang mga salitang kanyang idinalangin kung kaya’t hindi maaaring isulat ang mga ito, ni hindi maaaring bigkasin ang mga ito ng tao.\n\n35 At ito ay nangyari na nang matapos si Jesus sa pananalangin, muli siyang lumapit sa mga disipulo, at sinabi sa kanila: Napakadakila ng pananampalataya na hindi ko kailanman nakita sa lahat ng Judio; kaya nga hindi ko maipakita sa kanila ang mga gayong kadakilang himala, dahil sa kawalan nila ng paniniwala.\n\n36 Katotohanan, sinasabi ko sa inyo, wala sa kanila ang nakakita ng mga gayong kadakilang bagay na inyong nakita; ni hindi sila nakarinig ng mga gayong kadakilang bagay na inyong narinig.\n\n", "3-ne 20": "[center][font_size=26]Kabanata 20[/font_size][/center]\n\n[i]Si Jesus ay mahimalang naglaan ng tinapay at alak at muling pinangasiwaan ang sakramento sa mga tao—Ang labi ni Jacob ay malalaman ang tungkol sa Panginoon nilang Diyos at mamanahin ang Amerika—Si Jesus ang propetang katulad ni Moises, at mga anak ng mga propeta ang mga Nephita—Titipunin sa Jerusalem ang iba sa mga tao ng Panginoon. Mga A.D. 34.[/i]\n\n1 At ito ay nangyari na inutusan niya ang maraming tao na nararapat munang magsitigil sila sa pananalangin, at gayundin ang kanyang mga disipulo. At iniutos niya sa kanila na hindi sila dapat tumigil sa pananalangin sa kanilang mga puso.\n\n2 At kanyang inutusan sila na nararapat silang magsitayo at tumindig sa kanilang mga paa. At sila ay tumayo at tumindig sa kanilang mga paa.\n\n3 At ito ay nangyari na muli siyang nagpira-piraso ng tinapay at binasbasan ito, at ibinigay sa mga disipulo upang kainin.\n\n4 At nang sila ay makakain, kanyang inutusan sila na nararapat silang magpira-piraso ng tinapay, at ibigay sa maraming tao.\n\n5 At nang mabigyan na nila ang maraming tao, binigyan niya rin sila ng alak upang inumin, at inutusan sila na nararapat nilang bigyan ang maraming tao.\n\n6 Ngayon, walang tinapay ni alak na dinala ang mga disipulo, ni ang maraming tao;\n\n7 Ngunit tunay na kanyang binigyan sila ng tinapay upang kainin, at gayundin ng alak upang inumin.\n\n8 At sinabi niya sa kanila: Siya na kumakain ng tinapay na ito ay kumakain ng aking katawan sa kanyang kaluluwa; at siya na umiinom ng alak na ito ay umiinom ng aking dugo sa kanyang kaluluwa; at ang kanyang kaluluwa ay hindi kailanman magugutom ni mauuhaw, kundi mabubusog.\n\n9 Ngayon, nang matapos makakain at makainom na lahat ang maraming tao, dinggin, sila ay napuspos ng Espiritu; at sila ay sumigaw sa iisang tinig, at nagbigay-papuri kay Jesus, na kapwa nila nakita at narinig.\n\n10 At ito ay nangyari na nang matapos silang lahat magbigay-papuri kay Jesus, sinabi niya sa kanila: Dinggin, ngayon ay natapos ko na ang kautusang iniutos ng Ama sa akin hinggil sa mga taong ito, na mga labi ng sambahayan ni Israel.\n\n11 Natatandaan ninyo na winika ko sa inyo, at sinabi na sa panahon na ang mga salita ni Isaias ay matupad—dinggin, ang mga yaon ay nakasulat, nasa harapan ninyo ang mga ito, kaya nga, saliksikin ninyo ang mga yaon—\n\n12 At katotohanan, katotohanan, sinasabi ko sa inyo, na sa panahon na ang mga ito ay matupad, yaon na ang pagsasakatuparan ng tipan na ginawa ng Ama sa kanyang mga tao, O sambahayan ni Israel.\n\n13 At sa gayon, ang mga labi, na malawakang ikakalat sa balat ng lupa, ay titipunin mula sa silangan at mula sa kanluran, at mula sa timog at mula sa hilaga; at madadala sila sa kaalaman ng Panginoon nilang Diyos, na siyang tumubos sa kanila.\n\n14 At iniutos sa akin ng Ama na nararapat kong ibigay sa inyo ang lupaing ito, bilang inyong mana.\n\n15 At sinasabi ko sa inyo, na kung ang mga Gentil ay hindi magsisisi matapos ng pagpapalang kanilang tatanggapin, matapos nilang maikalat ang aking mga tao—\n\n16 Sa gayon, kayo, na mga labi ng sambahayan ni Jacob, ay hahayo sa kanila; at kayo ay mapapasagitna nila na magiging marami; at kayo ay masasama sa kanila katulad ng isang leon sa mababangis na hayop sa gubat, at katulad ng isang batang leon sa mga kawan ng tupa, na kung makapapasok, siya ay kapwa manununggab at manluluray, at walang makapagliligtas.\n\n17 Ang inyong kamay ay itataas sa inyong mga kaaway, at ang lahat ng inyong mga kaaway ay lilipulin.\n\n18 At aking titipuning sama-sama ang aking mga tao katulad ng isang lalaking nag-iipon ng kanyang mga bungkos sa sahig ng giikan.\n\n19 Sapagkat gagawin ko ang aking mga tao kung kanino nakipagtipan ang Ama, oo, gagawin kong bakal ang inyong sungay, at gagawin kong tanso ang inyong mga kuko. At inyong luluray-lurayin ang maraming tao; at aking ilalaan ang kanilang pakinabang sa Panginoon, at ang kanilang kabuhayan sa Panginoon ng buong mundo. At dinggin, ako ang siyang gagawa nito.\n\n20 At ito ay mangyayari, wika ng Ama, na ang espada ng aking katarungan ay uumang sa ulunan nila sa araw na yaon; at maliban kung sila ay magsisisi, babagsak ito sa kanila, wika ng Ama, oo, maging sa lahat ng bansa ng mga Gentil.\n\n21 At ito ay mangyayari na aking itatatag ang aking mga tao, O sambahayan ni Israel.\n\n22 At dinggin, aking itatatag ang mga taong ito sa lupaing ito, sa ikatutupad ng tipang aking ginawa sa inyong amang si Jacob; at ito ay magiging isang Bagong Jerusalem. At ang kapangyarihan ng langit ay mapapasagitna ng mga taong ito; oo, maging ako ay mapapasagitna ninyo.\n\n23 Dinggin, ako ang siyang sinabi ni Moises, sinasabing: Isang propeta ang ibabangon ng Panginoon ninyong Diyos sa inyo mula sa inyong mga kapatid, na tulad sa akin; siya ang inyong diringgin sa lahat ng bagay kung anuman ang sasabihin niya sa inyo. At ito ay mangyayari na ihihiwalay mula sa mga tao ang bawat taong hindi makikinig sa propetang yaon.\n\n24 Katotohanang sinasabi ko sa inyo, oo, at lahat ng propeta mula kay Samuel at sa mga yaong sumunod, kasindami ng nagsalita, ay nagpatotoo sa akin.\n\n25 At dinggin, kayo ang mga anak ng mga propeta; at kayo ay mula sa sambahayan ni Israel; at kayo ay sakop ng tipang ginawa ng Ama sa inyong mga ama, na sinasabi kay Abraham: At sa iyong binhi pagpapalain ang lahat ng angkan sa lupa.\n\n26 Ang Ama na ibinangon akong una sa inyo, at isinugo ako upang pagpalain kayo sa pagtalikod ng bawat isa sa inyo mula sa kanyang mga kasamaan; at ito ay dahil mga anak kayo ng tipan—\n\n27 At matapos na kayo ay pagpalain, tutuparin ng Ama ang tipang ginawa niya kay Abraham, sinasabing: Sa iyong binhi pagpapalain ang lahat ng angkan sa lupa—sa pagbubuhos ng Espiritu Santo sa pamamagitan ko sa mga Gentil, na pagpapala sa mga Gentil na gagawin silang makapangyarihan sa lahat, hanggang sa pagkakalat ng aking mga tao, O sambahayan ni Israel.\n\n28 At sila ay magiging hagupit sa mga tao sa lupaing ito. Gayunman, kapag kanilang natanggap ang kabuuan ng aking ebanghelyo, sa gayon kung kanilang patitigasin ang kanilang mga puso laban sa akin, ibabalik ko ang kanilang mga kasamaan sa kanilang sariling mga ulo, wika ng Ama.\n\n29 At aking aalalahanin ang tipang ginawa ko sa aking mga tao; at ako ay nakipagtipan sa kanila na titipunin ko sila nang magkakasama sa aking sariling takdang panahon, na ibibigay ko sa kanilang muli ang lupain ng kanilang mga ama para sa kanilang mana, na lupain ng Jerusalem, na lupang pangako para sa kanila magpakailanman, wika ng Ama.\n\n30 At ito ay mangyayari na sasapit ang panahon na ipangangaral sa kanila ang kabuuan ng aking ebanghelyo;\n\n31 At sila ay maniniwala sa akin, na ako si Jesucristo, ang Anak ng Diyos, at mananalangin sa Ama sa aking pangalan.\n\n32 Sa gayon ang kanilang mga tagabantay ay magtataas ng kanilang tinig, at sa pamamagitan ng sabay-sabay na tinig ay aawit sila; sapagkat sila ay makakikita nang mata sa mata.\n\n33 Sa gayon sila muling titipunin ng Ama nang magkakasama, at ibibigay sa kanila ang Jerusalem bilang lupain ng kanilang mana.\n\n34 Sa gayon sila magpapakagalak—Magsiawit nang sabay-sabay, kayong mga nawasak na dako ng Jerusalem; sapagkat inalo ng Ama ang kanyang mga tao, tinubos niya ang Jerusalem.\n\n35 Ipinakita ng Ama ang kanyang banal na bisig sa paningin ng lahat ng bansa; at makikita ng lahat ng dulo ng mundo ang pagliligtas ng Ama; at ang Ama at ako ay isa.\n\n36 At sa gayon mangyayari ang yaong nasusulat: Gumising, gumising na muli, at isuot mo ang iyong kalakasan, O Sion; isuot ang iyong magagandang kasuotan, O Jerusalem, ang banal na lungsod, sapagkat mula ngayon, hindi na papasok sa iyo ang hindi tuli at ang marumi.\n\n37 Pagpagin mo ang sarili mula sa alabok; bumangon, umupo, O Jerusalem; kalagan ang sarili mula sa mga tali sa iyong leeg, O bihag na anak na babae ng Sion.\n\n38 Sapagkat ganito ang wika ng Panginoon: Ipinagbili ninyo ang inyong sarili sa wala, at kayo ay tutubusin nang walang salapi.\n\n39 Katotohanan, katotohanan, sinasabi ko sa inyo, ang aking pangalan ay malalaman ng aking mga tao; oo, sa araw na yaon ay malalaman nila na ako ang yaong nagsasalita.\n\n40 At sa gayon, kanilang sasabihin: Anong ganda sa mga bundok ng mga paa niya na nagdadala ng mabubuting balita sa kanila, na naghahayag ng kapayapaan; na nagdadala ng mabubuting balita ng kabutihan sa kanila na mabuti, na naghahayag ng kaligtasan; na nagsasabi sa Sion: Ang iyong Diyos ay naghahari!\n\n41 At sa gayon, isang sigaw ang papailanglang: Lumisan kayo, lumisan kayo, magsilabas kayo riyan, huwag humipo ng yaong marumi; lumabas kayo sa gitna niya; maging malinis kayo na nagdadala ng mga sisidlan ng Panginoon.\n\n42 Sapagkat hindi kayo lalabas na nagmamadali ni aalis nang patakas; sapagkat ang Panginoon ay mauuna sa inyo, at ang Diyos ng Israel ang inyong magiging tagapagtanggol sa likod.\n\n43 Dinggin, ang aking tagapaglingkod ay kikilos nang may karunungan; siya ay dadakilain at pupurihin at magiging napakatayog.\n\n44 Katulad ng marami ang nanggilalas sa inyo—ang kanyang mukha ay lubhang nasira, higit kaysa sa kaninuman, at ang kanyang anyo ay higit kaysa sa mga anak ng tao—\n\n45 Kung kaya siya ay magwiwisik sa maraming bansa; ang mga hari ay magtitikom ng kanilang bibig dahil sa kanya, sapagkat ang yaong hindi sinabi sa kanila ay makikita nila; at ang yaong hindi nila narinig ay mauunawaan nila.\n\n46 Katotohanan, katotohanan, sinasabi ko sa inyo, ang lahat ng bagay na ito ay tiyak na matutupad, maging katulad ng iniutos ng Ama sa akin. Sa gayon matutupad ang tipang ito na ipinakipagtipan ng Ama sa kanyang mga tao; at sa gayon muling pananahanan ang Jerusalem ng aking mga tao, at ito ang magiging lupaing kanilang mana.\n\n", "3-ne 21": "[center][font_size=26]Kabanata 21[/font_size][/center]\n\n[i]Titipunin ang Israel sa paglabas ng Aklat ni Mormon—Itatatag ang mga Gentil bilang malalayang tao sa Amerika—Maliligtas sila kung sila ay maniniwala at susunod; kung hindi, sila ay mahihiwalay at mapapahamak—Itatayo ng Israel ang Bagong Jerusalem, at magbabalik ang mga nawawalang lipi. Mga A.D. 34.[/i]\n\n1 At katotohanan, sinasabi ko sa inyo, magbibigay ako sa inyo ng palatandaan, upang malaman ninyo ang panahon kung kailan ang mga bagay na ito ay malapit nang maganap—na aking titipunin, mula sa matagal na nilang pagkakakalat, ang aking mga tao, O sambahayan ni Israel, at muling itatatag sa kanila ang aking Sion;\n\n2 At dinggin, ito ang bagay na ibibigay ko sa inyo bilang palatandaan—sapagkat katotohanan, sinasabi ko sa inyo na kapag ang mga bagay na ito na ipinahahayag ko sa inyo, at ipahahayag sa inyo ng aking sarili pagkatapos nito, at sa pamamagitan ng kapangyarihan ng Espiritu Santo na ibibigay sa inyo ng Ama, ay ipaaalam sa mga Gentil nang kanilang malaman ang hinggil sa mga taong ito na mga labi ng sambahayan ni Jacob, at hinggil sa aking mga taong ito na ikakalat nila;\n\n3 Katotohanan, katotohanan, sinasabi ko sa inyo, kapag ang mga bagay na ito ay ipinaalam sa kanila ng Ama, at magmumula sa Ama, mula sa kanila patungo sa inyo;\n\n4 Sapagkat karunungan ng Ama na sila ay manahan sa lupaing ito, at maitatag bilang malalayang tao sa pamamagitan ng kapangyarihan ng Ama, upang ang mga bagay na ito ay makarating mula sa kanila patungo sa labi ng inyong binhi, upang ang tipan ng Ama ay matupad na kanyang ipinakipagtipan sa kanyang mga tao, O sambahayan ni Israel;\n\n5 Anupa’t kapag ang mga gawaing ito at ang mga gawaing gagawin sa inyo pagkatapos nito ay magmumula sa mga Gentil, patungo sa inyong mga binhi na manghihina sa kawalang-paniniwala dahil sa kasamaan;\n\n6 Sapagkat sa gayon hinangad ng Ama na ito ay magmula sa mga Gentil, upang maipakita niya ang kanyang kapangyarihan sa mga Gentil, sa layuning ang mga Gentil, kung hindi nila patitigasin ang kanilang mga puso, na sila ay magsisi at lumapit sa akin at mabinyagan sa aking pangalan at malaman ang tunay na mga aral ng aking doktrina, upang sila ay mapabilang sa aking mga tao, O sambahayan ni Israel;\n\n7 At kapag ang mga bagay na ito ay nangyari, na magsisimulang malaman ng inyong mga binhi ang mga bagay na ito—ito ay magiging palatandaan sa kanila, upang kanilang malaman na ang gawain ng Ama ay nagsimula na tungo sa pagtupad ng tipang kanyang ginawa sa mga tao na kabilang sa sambahayan ni Israel.\n\n8 At kapag dumating ang panahong iyon, ito ay mangyayari na ititikom ng mga hari ang kanilang mga bibig; sapagkat ang yaong hindi sinabi sa kanila ay makikita nila; at ang yaong hindi nila narinig ay mauunawaan nila.\n\n9 Sapagkat sa panahong yaon, para sa aking kapakanan, ang Ama ay gagawa ng isang gawain, na magiging dakila at kagila-gilalas na gawa sa kanila; at sa kanila ay may mga yaong hindi paniniwalaan ito, bagama’t isang tao ang magpapahayag nito sa kanila.\n\n10 Ngunit dinggin, ang buhay ng aking tagapaglingkod ay nasa aking kamay; kaya nga hindi nila siya masasaktan, bagama’t siya ay mapipinsala dahil sa kanila. Gayunman, akin siyang pagagalingin, sapagkat ipakikita ko sa kanila na ang aking karunungan ay higit na dakila kaysa sa katusuhan ng diyablo.\n\n11 Anupa’t ito ay mangyayari na ang sinumang hindi maniniwala sa aking mga salita, ako na si Jesucristo, na iuutos ng Ama na dalhin niya sa mga Gentil, at bibigyan siya ng kapangyarihan na kanyang madala ang mga iyon sa mga Gentil, (ito ay mangyayari maging tulad ng winika ni Moises) sila ay mahihiwalay sa aking mga tao na kabilang sa tipan.\n\n12 At ang aking mga tao na mga labi ni Jacob ay masasama sa mga Gentil, oo, sa gitna nila na tulad ng isang leon sa mababangis na hayop sa gubat, tulad ng isang batang leon sa mga kawan ng tupa, na kung makapapasok, siya ay kapwa manununggab at manluluray, at walang makapagliligtas.\n\n13 Ang kanilang mga kamay ay itataas sa kanilang mga kaaway, at lilipulin ang lahat ng kanilang mga kaaway.\n\n14 Oo, sa aba sa mga Gentil maliban kung sila ay magsisisi; sapagkat ito ay mangyayari na sa araw na yaon, wika ng Ama, na aking tatanggalin ang inyong mga kabayo sa gitna ninyo, at aking wawasakin ang inyong mga karuwahe;\n\n15 At aking wawasakin ang mga lungsod ng inyong lupain, at gigibain ang lahat ng inyong mga muog;\n\n16 At aking wawakasan ang mga pangkukulam sa inyong mga lupain, at hindi na kayo magkakaroon pa ng mga manghuhula;\n\n17 Ang inyong mga inukit na larawan ay akin ding sisirain, at aalisin ang inyong mga nakatayong imahen sa gitna ninyo, at hindi na ninyo sasambahin pa ang mga gawa ng inyong mga kamay;\n\n18 At aking bubunutin ang inyong mga puno sa gitna ninyo; akin ding wawasakin ang inyong mga lungsod.\n\n19 At ito ay mangyayari na matitigil ang lahat ng pagsisinungaling, at panlilinlang, at inggitan, at sigalutan, at huwad na pagkasaserdote, at pagpapatutot.\n\n20 Sapagkat ito ay mangyayari, wika ng Ama, na sa panahong yaon, ang sinumang hindi magsisisi at lalapit sa aking Minamahal na Anak, sila ay ihihiwalay ko sa aking mga tao, O sambahayan ni Israel;\n\n21 At aking isasagawa ang paghihiganti at matinding galit sa kanila, maging tulad ng sa mga hindi binyagan, na hindi pa nila narinig.\n\n22 Ngunit kung sila ay magsisisi at makikinig sa aking mga salita, at hindi patitigasin ang kanilang mga puso, itatatag ko ang aking simbahan sa kanila, at sila ay makikipagtipan at ibibilang sa mga ito na labi ni Jacob, kung kanino ko ibinigay ang lupaing ito bilang kanilang mana;\n\n23 At tutulong sila sa aking mga tao, na labi ni Jacob, at sa kasindami rin ng sambahayan ni Israel na darating upang makapagtayo sila ng isang lungsod, na tatawaging ang Bagong Jerusalem.\n\n24 At sa gayon nila tutulungan ang aking mga tao upang sila ay matipon, na nakakalat sa balat ng lupa, patungo sa Bagong Jerusalem.\n\n25 At sa gayon bababa sa kanila ang kapangyarihan ng langit; at ako rin ay mapapasagitna nila.\n\n26 At sa gayon magsisimula ang gawain ng Ama sa panahong yaon, maging kung kailan ipangangaral ang ebanghelyong ito sa labi ng mga taong ito. Katotohanan, sinasabi ko sa inyo, sa panahong yaon magsisimula ang gawain ng Ama sa lahat ng naikalat na mga tao ko, oo, maging sa mga nawalang lipi na inakay ng Ama palabas ng Jerusalem.\n\n27 Oo, ang gawain ay magsisimula sa lahat ng naikalat na mga tao ko, na ang Ama ang maghahanda ng daan kung paano sila makalalapit sa akin, upang sila ay makapanawagan sa Ama sa aking pangalan.\n\n28 Oo, at sa gayon magsisimula ang gawain, na ang Ama ang maghahanda ng daan sa lahat ng bansa kung paano matitipong pauwi ang kanyang mga tao sa lupaing kanilang mana.\n\n29 At sila ay lalabas mula sa lahat ng bansa; at hindi sila lalabas na nagmamadali, ni aalis nang patakas, sapagkat ako ang mauuna sa kanila, wika ng Ama, at ako ang kanilang magiging tagapagtanggol sa likod.\n\n", "3-ne 22": "[center][font_size=26]Kabanata 22[/font_size][/center]\n\n[i]Sa mga huling araw, itatatag ang Sion at ang kanyang mga istaka, at ang Israel ay matitipon sa awa at pagmamahal—Magtatagumpay sila—Ihambing sa Isaias 54. Mga A.D. 34.[/i]\n\n1 At sa gayon mangyayari ang yaong nasusulat: Umawit, O baog, ikaw na hindi nagkaanak; magsimula kang umawit; at sumigaw nang malakas, ikaw na hindi naghirap sa panganganak; sapagkat higit na marami ang mga anak ng pinabayaan kaysa sa mga anak ng may asawa, wika ng Panginoon.\n\n2 Palakihin ang sukat ng iyong tolda, at atasan silang palawakin ang mga tabing ng iyong mga tirahan; huwag magtipid, pahabain mo ang iyong mga lubid at patibayin ang iyong mga istaka;\n\n3 Sapagkat ikaw ay kakalat sa kanang kamay at sa kaliwa, at ang iyong mga binhi ay mamanahin ang mga Gentil at papangyarihing tirhan ang mga pinabayaang lungsod.\n\n4 Huwag matakot, sapagkat ikaw ay hindi mapapahiya; ni ikaw ay hindi hahamakin, sapagkat hindi ka malalagay sa kahihiyan; sapagkat malilimutan mo ang kahihiyan ng iyong kabataan, at hindi maaalala ang kadustahan ng iyong kabataan, at hindi maaalala ang dungis ng iyong pagkabalo.\n\n5 Sapagkat ang iyong tagapaglikha, ang iyong asawa, Panginoon ng mga Hukbo ang kanyang pangalan; at ang iyong Manunubos, ang Banal ng Israel—ang Diyos ng buong mundo ang itatawag sa kanya.\n\n6 Sapagkat tinawag ka ng Panginoon tulad ng isang babaeng pinabayaan at nagdadalamhati sa espiritu, at isang asawa ng kabataan, nang ikaw ay itinakwil, wika ng iyong Diyos.\n\n7 Sa maikling sandali ay pinabayaan kita, datapwat titipunin kita nang may dakilang pagkaawa.\n\n8 Sa munting pagkagalit ay ikinubli ko sandali ang aking mukha sa iyo, ngunit sa walang hanggang kabutihan, ako ay maaawa sa iyo, wika ng Panginoon mong Manunubos.\n\n9 Sapagkat ito ay tulad ng mga tubig ni Noe sa akin, sapagkat tulad ng aking isinumpa na hindi na aagos pa sa lupa ang mga tubig ni Noe, gayundin ako ay sumumpang hindi na ako mapopoot sa iyo.\n\n10 Sapagkat ang mga bundok ay maglalaho at ang mga burol ay maaalis, ngunit hindi maglalaho ang aking kabaitan sa iyo, ni hindi maaalis ang tipan ng aking kapayapaan, wika ng Panginoon na naaawa sa iyo.\n\n11 O ikaw na nahirapan, na sinisiklot ng unos, at hindi naaalo! Dinggin, ilalatag ko ang iyong mga bato na may makikinang na kulay, at lalatagan ko ang iyong mga saligan ng mga sapiro.\n\n12 At gagawin kong yari sa agata ang iyong mga dungawan, at yari sa karbungko ang iyong mga pintuang-bayan, at yari sa mamahaling bato ang iyong mga hangganan.\n\n13 At lahat ng iyong mga anak ay tuturuan ng Panginoon; at dakila ang magiging kapayapaan ng iyong mga anak.\n\n14 Sa pagkamatwid, ikaw ay pagtitibayin; ikaw ay malalayo mula sa mga pang-aapi sapagkat hindi ka matatakot, at mula sa kinasisindakan sapagkat hindi ito lalapit sa iyo.\n\n15 Dinggin, sila ay tiyak na magkakasamang sasalakay laban sa iyo, hindi dahil sa akin; sinumang magkakasamang sasalakay laban sa iyo ay mabubuwal para sa iyong kapakanan.\n\n16 Dinggin, aking nilikha ang panday na umiihip sa mga baga na nasa apoy, at gumagawa siya ng kasangkapan para sa kanyang gawain; at aking nilikha ang manlilipol upang manlipol.\n\n17 Walang sandatang ginawa laban sa iyo ang magtatagumpay; at bawat dilang hahamak sa iyo sa kahatulan ay pasisinungalingan mo. Ito ang pamana ng mga tagapaglingkod ng Panginoon, at ang kanilang pagkamatwid ay mula sa akin, wika ng Panginoon.\n\n", "3-ne 23": "[center][font_size=26]Kabanata 23[/font_size][/center]\n\n[i]Sinasang-ayunan ni Jesus ang mga salita ni Isaias—Kanyang inutusan ang mga tao na saliksikin ang mga propeta—Idinagdag sa kanilang mga talaan ang mga salita ni Samuel, ang Lamanita, hinggil sa Pagkabuhay na Mag-uli. Mga A.D. 34.[/i]\n\n1 At ngayon, dinggin, sinasabi ko sa inyo, na nararapat ninyong saliksikin ang mga bagay na ito. Oo, isang kautusan ang ibinibigay ko sa inyo na masigasig ninyong saliksikin ang mga bagay na ito; sapagkat dakila ang mga salita ni Isaias.\n\n2 Sapagkat tunay na siya ay nangusap tungkol sa lahat ng bagay hinggil sa aking mga tao na kabilang sa sambahayan ni Israel; kaya nga talagang kinakailangan na siya ay mangusap din sa mga Gentil.\n\n3 At lahat ng bagay na kanyang sinabi ay nangyari na at mangyayari, maging alinsunod sa mga salitang kanyang winika.\n\n4 Samakatwid, makinig sa aking mga salita; isulat ang mga bagay na sinabi ko sa inyo; at alinsunod sa panahon at kalooban ng Ama, ang mga yaon ay ipahahayag sa mga Gentil.\n\n5 At sinuman ang makikinig sa aking mga salita at magsisisi at mabibinyagan, siya rin ay maliligtas. Saliksikin ang mga propeta, sapagkat marami ang nagpapatotoo sa mga bagay na ito.\n\n6 At ngayon, ito ay nangyari na nang sabihin ni Jesus ang mga salitang ito, muli niyang sinabi sa kanila, matapos na kanyang ipaliwanag ang lahat ng banal na kasulatan sa kanila na kanilang natanggap, kanyang winika sa kanila: Dinggin, nais kong inyong isulat ang iba pang mga banal na kasulatan, na wala kayo.\n\n7 At ito ay nangyari na kanyang sinabi kay Nephi: Dalhin mo rito ang talaang iyong iniingatan.\n\n8 At nang madala ni Nephi ang mga talaan, at nailatag ang mga yaon sa harapan niya, sinuri niya ang mga ito ng kanyang mga paningin at sinabi:\n\n9 Katotohanan, sinasabi ko sa inyo, ako ay nag-utos sa aking tagapaglingkod na si Samuel, ang Lamanita, na nararapat siyang magpatotoo sa mga taong ito, na sa araw na luluwalhatiin ng Ama ang kanyang pangalan sa akin na maraming banal ang magbabangon mula sa mga patay, at magpapakita sa marami, at maglilingkod sa kanila. At kanyang sinabi sa kanila: Hindi ba?\n\n10 At ang kanyang mga disipulo ay tumugon sa kanya at sinabing: Opo, Panginoon, si Samuel po ay nagpropesiya alinsunod sa inyong mga salita, at natupad ang lahat ng yaon.\n\n11 At sinabi ni Jesus sa kanila: Paanong hindi ninyo naisulat ang bagay na ito, na maraming banal ang nagsibangon at nagpakita sa marami at naglingkod sa kanila?\n\n12 At ito ay nangyari na naalala ni Nephi na hindi naisulat ang bagay na ito.\n\n13 At ito ay nangyari na iniutos ni Jesus na isulat ito; kaya nga, ito ay isinulat alinsunod sa kanyang iniutos.\n\n14 At ngayon, ito ay nangyari na nang maipaliwanag ni Jesus ang lahat ng banal na kasulatan sa kabuuan, na kanilang isinulat, kanyang iniutos sa kanila na nararapat nilang ituro ang mga bagay na ipinaliwanag niya sa kanila.\n\n", "3-ne 24": "[center][font_size=26]Kabanata 24[/font_size][/center]\n\n[i]Ihahanda ng sugo ng Panginoon ang daan para sa Ikalawang Pagparito—Si Cristo ay uupo sa paghahatol—Inutusan ang Israel na magbayad ng mga ikapu at handog—Isang aklat ng alaala ang iniingatan—Ihambing sa Malakias 3. Mga A.D. 34.[/i]\n\n1 At ito ay nangyari na kanyang iniutos sa kanila na nararapat nilang isulat ang mga salitang ibinigay ng Ama kay Malakias, na kanyang sasabihin sa kanila. At ito ay nangyari na matapos maisulat ang mga iyon, kanyang ipinaliwanag ang mga yaon. At ito ang mga salitang kanyang sinabi sa kanila, sinasabing: Ganito ang sinabi ng Ama kay Malakias—Dinggin, ipadadala ko ang aking sugo, at kanyang ihahanda ang daan para sa akin, at ang Panginoong inyong hinahanap ay paroroong bigla sa kanyang templo, maging ang sugo ng tipan, na inyong kinalulugdan; dinggin, siya ay paparito, wika ng Panginoon ng mga Hukbo.\n\n2 Ngunit sino ang makatatagal sa araw ng kanyang pagparito, at sino ang makapananatili kapag siya ay magpakita? Sapagkat siya ay tulad ng apoy ng isang maglalantay, at tulad ng sabon ng isang tagapagpaputi ng lana.\n\n3 At siya ay kikilos bilang maglalantay at tagapagpadalisay ng pilak; at kanyang dadalisayin ang mga anak na lalaki ni Levi, at pakikinisin sila tulad ng ginto at pilak, upang sila ay makapag-alay sa Panginoon ng handog sa pagkamatwid.\n\n4 Sa gayon magiging kalugud-lugod sa Panginoon ang handog ng Juda at Jerusalem, tulad noong sinauna, at tulad ng mga taong lumipas.\n\n5 At ako ay lalapit sa inyo sa paghatol; at ako ay magiging handang saksi laban sa mga mangkukulam, at laban sa mga nakikiapid, at laban sa mga bulaang saksi, at laban sa mga yaong dinaraya ang upahan sa kanyang pasahod, ang balo at mga walang ama, at sa nagsasaisantabi sa dayuhan, at walang takot sa akin, wika ng Panginoon ng mga Hukbo.\n\n6 Sapagkat ako ang Panginoon, hindi ako nagbabago; kaya nga kayong mga anak na lalaki ni Jacob ay hindi matutupok.\n\n7 Maging mula noong mga araw ng inyong mga ama, kayo ay lumihis sa aking mga ordenansa, at hindi ninyo sinunod ang mga yaon. Magbalik kayo sa akin at ako ay magbabalik sa inyo, wika ng Panginoon ng mga Hukbo. Ngunit inyong sinabi: Sa paanong paraan po kami makababalik?\n\n8 Mananakawan ba ng tao ang Diyos? Gayunman, inyo akong ninakawan. Ngunit inyong sinasabi: Sa paanong paraan po namin kayo ninakawan? Sa mga ikapu at handog.\n\n9 Kayo ay isinumpa ng isang sumpa, sapagkat ninakawan ninyo ako, maging ang buong bansang ito.\n\n10 Dalhin ninyo ang lahat ng ikapu sa kamalig, nang magkaroon ng pagkain sa aking bahay; at subukan ninyo ako ngayon, wika ng Panginoon ng mga Hukbo, kung hindi ko bubuksan sa inyo ang mga durungawan ng langit, at ibubuhos sa inyo ang isang pagpapala na walang sapat na lugar na mapaglalagyan nito.\n\n11 At aking sasawayin ang maninila para sa inyong mga kapakanan, at hindi niya sisirain ang mga bunga ng inyong lupa; ni hindi mahuhulog ang bunga ng inyong ubasan sa mga bukid nang wala sa panahon, wika ng Panginoon ng mga Hukbo.\n\n12 At tatawagin kayong pinagpala ng lahat ng bansa sapagkat kayo ay magiging isang kalugud-lugod na lupain, wika ng Panginoon ng mga Hukbo.\n\n13 Ang inyong mga salita ay naging lapastangan laban sa akin, wika ng Panginoon. Gayunman, inyong sinasabi: Ano po ang aming sinabi laban sa inyo?\n\n14 Inyong sinabi: Walang kabuluhan ang maglingkod sa Diyos, at ano ang kapakinabangan na aming sundin ang kanyang mga ordenansa at na lumakad kami na nagdadalamhati sa harapan ng Panginoon ng mga Hukbo?\n\n15 At ngayon, tinatawag namin ang palalo na masaya; oo, sila na gumagawa ng kasamaan ay matagumpay; oo, sila na tumutukso sa Diyos ay naligtas pa.\n\n16 Sa gayon, sila na may takot sa Panginoon ay madalas na nakipag-usap sa isa’t isa, at napansin at narinig ng Panginoon; at isang aklat ng alaala ang isinulat sa harapan niya para sa kanila na may takot sa Panginoon, at gumunita sa kanyang pangalan.\n\n17 At sila ay magiging akin, wika ng Panginoon ng mga Hukbo, sa araw na yaon kung kailan aking titipunin ang aking mga hiyas; at akin silang ililigtas tulad ng isang lalaking nagliligtas ng kanyang sariling anak na naglilingkod sa kanya.\n\n18 Sa gayon kayo magbabalik at mahihiwatigan ang pagkakaiba ng matwid at ng masama, sa pagitan niya na naglilingkod sa Diyos at siya na hindi naglilingkod sa kanya.\n\n", "3-ne 25": "[center][font_size=26]Kabanata 25[/font_size][/center]\n\n[i]Sa Ikalawang Pagparito, masusunog tulad ng pinaggapasan ang mga palalo at masasama—Magbabalik si Elijah bago sumapit ang dakila at kakila-kilabot na araw na yaon—Ihambing sa Malakias 4. Mga A.D. 34.[/i]\n\n1 Sapagkat dinggin, ang araw ay darating na magniningas na tulad ng hurno; at lahat ng palalo, oo, lahat ng gumagawa ng kasamaan, ay magiging pinaggapasan; at susunugin sila ng darating na araw, wika ng Panginoon ng mga Hukbo, na hindi ito mag-iiwan sa kanila kahit ugat ni sanga.\n\n2 Ngunit para sa inyo na may takot sa aking pangalan, babangon ang Anak ng Katwiran na may pagpapagaling sa kanyang mga pakpak; at kayo ay hahayo at lalaki na parang mga guya sa kuwadra.\n\n3 At inyong yuyurakan ang masasama; sapagkat sila ay magiging mga abo sa ilalim ng inyong mga talampakan sa araw na aking gagawin ito, wika ng Panginoon ng mga Hukbo.\n\n4 Alalahanin ninyo ang batas ni Moises, na aking tagapaglingkod, na iniutos ko sa kanya sa Horeb para sa buong Israel, lakip ang mga panuntunan at paghahatol.\n\n5 Dinggin, isusugo ko sa inyo ang propetang si Elijah bago ang pagsapit ng dakila at kakila-kilabot na araw ng Panginoon;\n\n6 At kanyang ibabaling ang puso ng mga ama sa mga anak, at ang puso ng mga anak sa kanilang mga ama, upang ako ay hindi pumarito at parusahan ang daigdig ng isang sumpa.\n\n", "3-ne 26": "[center][font_size=26]Kabanata 26[/font_size][/center]\n\n[i]Ipinaliwanag ni Jesus ang lahat ng bagay mula sa simula hanggang sa katapusan—Nangusap ang mga sanggol at bata ng mga kagila-gilalas na bagay na hindi maaaring isulat—Silang nasa Simbahan ni Cristo ay may pagkakapantay-pantay sa lahat ng bagay sa kanila. Mga A.D. 34.[/i]\n\n1 At ngayon, ito ay nangyari na nang sabihin ni Jesus ang mga bagay na ito, ipinaliwanag niya ang mga yaon sa maraming tao; at kanyang ipinaliwanag ang lahat ng bagay sa kanila, kapwa ang napakahalaga at ang hindi gaanong mahalaga.\n\n2 At kanyang winika: Ang mga banal na kasulatang ito, na wala sa inyo, ay iniutos ng Ama na ibigay ko sa inyo; sapagkat karunungan sa kanya na ibigay ang mga ito sa mga darating na salinlahi.\n\n3 At kanyang ipinaliwanag ang lahat ng bagay, maging mula sa simula hanggang sa panahon na siya ay paparito sa kanyang kaluwalhatian—oo, maging ang lahat ng bagay na mangyayari sa balat ng lupa, maging hanggang sa matunaw ang mga elemento sa matinding init, at mabilot ang lupa tulad ng balumbon na pergamino, at lilipas ang langit at ang lupa;\n\n4 At maging sa dakila at huling araw, kung kailan ang lahat ng tao, at lahat ng lahi, at lahat ng bansa at wika ay tatayo sa harapan ng Diyos, upang hatulan sa kanilang mga gawa, maging mabuti man yaon o maging yaon man ay masama—\n\n5 Kung sila ay mabubuti, sa pagkabuhay na mag-uli ng buhay na walang hanggan; at kung sila ay masasama, sa pagkabuhay na mag-uli ng kapahamakan; na magkahanay, ang isa sa isang dako at ang isa pa sa kabilang dako, alinsunod sa awa, at sa katarungan, at sa kabanalan na na kay Cristo, na buhay na bago pa nagsimula ang daigdig.\n\n6 At ngayon, hindi maaaring isulat sa aklat na ito maging ang ika-isandaang bahagi ng mga bagay na tunay na itinuro ni Jesus sa mga tao;\n\n7 Ngunit dinggin, ang mga lamina ni Nephi ay naglalaman ng higit na malaking bahagi ng mga bagay na kanyang itinuro sa mga tao.\n\n8 At ang mga bagay na ito ay isinulat ko, na higit na maliit na bahagi ng mga bagay na kanyang itinuro sa mga tao; at isinulat ko ang mga iyon sa layuning muling madala ang mga yaon sa mga taong ito, mula sa mga Gentil, alinsunod sa mga salitang winika ni Jesus.\n\n9 At kapag kanilang natanggap na ito, na mahalagang mapasakanila muna, upang subukin ang kanilang pananampalataya, at kung mangyayari na sila ay maniniwala sa mga bagay na ito, sa gayon ang mga bagay na higit na dakila ay ipaaalam sa kanila.\n\n10 At kung mangyayari na sila ay hindi maniniwala sa mga bagay na ito, sa gayon, ang mga bagay na higit na dakila ay ipagkakait sa kanila, tungo sa paghatol sa kanila.\n\n11 Dinggin, isusulat ko na sana ang mga yaon, lahat ng nakaukit sa mga lamina ni Nephi, ngunit ipinagbawal ito ng Panginoon, sinasabing: Susubukin ko ang pananampalataya ng aking mga tao.\n\n12 Samakatwid, ako, si Mormon, ay isinusulat ang mga bagay na iniutos sa akin ng Panginoon. At ngayon, ako, si Mormon, ay nagtatapos sa aking mga pananalita, at magpapatuloy sa pagsulat sa mga bagay na iniutos sa akin.\n\n13 Samakatwid, nais kong inyong maunawaan na tunay na tinuruan ng Panginoon ang mga tao, sa loob ng tatlong araw; at pagkatapos niyon ay ipinakita niya ang kanyang sarili sa kanila nang madalas, at madalas na nagpira-piraso ng tinapay, at binasbasan ito, at ibinigay ito sa kanila.\n\n14 At ito ay nangyari na nagturo at naglingkod siya sa mga anak ng maraming tao na nabanggit, at kanyang kinalagan ang kanilang mga dila, at sila ay nangusap sa kanilang mga ama ng mga dakila at kagila-gilalas na bagay, maging higit na dakila kaysa sa kanyang inihayag sa mga tao; at kinalagan niya ang kanilang mga dila nang sila ay makapangusap.\n\n15 At ito ay nangyari na matapos siyang umakyat sa langit—sa ikalawang pagkakataon na ipinakita niya ang kanyang sarili sa kanila, at nagtungo sa Ama, matapos pagalingin ang lahat ng kanilang mga may karamdaman, at ang kanilang mga pilay, at buksan ang mga mata ng kanilang mga bulag at alisin ang bara sa mga tainga ng mga bingi, at maging magawa ang lahat ng uri ng mga pagpapagaling sa kanila, at ibangon ang isang lalaki mula sa mga patay, at ipakita ang kanyang kapangyarihan sa kanila, at umakyat sa Ama—\n\n16 Dinggin, ito ay nangyari na kinabukasan, nagtipun-tipong magkakasama ang maraming tao, at kapwa nila nakita at narinig ang mga batang ito; oo, maging ang mga sanggol ay nagbukas ng kanilang mga bibig at nangusap ng mga kagila-gilalas na bagay; at ang mga bagay na kanilang winika ay ipinagbawal na isulat ng sinumang tao.\n\n17 At ito ay nangyari na nagsimula ang mga disipulong pinili ni Jesus magbuhat sa panahong yaon na magbinyag at magturo sa kasindami ng lumapit sa kanila; at kasindami ng nagpabinyag sa pangalan ni Jesus ay napuspos ng Espiritu Santo.\n\n18 At marami sa kanila ang nakakita at nakarinig ng mga bagay na hindi masasambit, na hindi pinahihintulutang isulat.\n\n19 At sila ay nagturo, at naglingkod sa isa’t isa; at sa lahat ng bagay ay may pagkakapantay-pantay sa kanila, bawat tao ay nakikitungo nang makatarungan sa isa’t isa.\n\n20 At ito ay nangyari na isinagawa nila ang lahat ng bagay maging katulad ng iniutos ni Jesus sa kanila.\n\n21 At sila na nabinyagan sa pangalan ni Jesus ay tinawag na simbahan ni Cristo.\n\n", "3-ne 27": "[center][font_size=26]Kabanata 27[/font_size][/center]\n\n[i]Iniutos ni Jesus na tawagin ang Simbahan sa Kanyang pangalan—Ang Kanyang misyon at pagbabayad-salang hain ang bumubuo ng Kanyang ebanghelyo—Ang mga tao ay inuutusang magsisi at magpabinyag upang mapadalisay sila ng Espiritu Santo—Nararapat silang maging katulad ni Jesus. Mga A.D. 34–35.[/i]\n\n1 At ito ay nangyari na samantalang naglalakbay ang mga disipulo ni Jesus at ipinangangaral ang mga bagay na kapwa nila nakita at narinig, at nagbibinyag sa pangalan ni Jesus, ito ay nangyari na ang mga disipulo ay magkakasamang nagtipon at nagkaisa sa mataimtim na panalangin at pag-aayuno.\n\n2 At muling ipinakita ni Jesus ang kanyang sarili sa kanila, sapagkat sila ay nananalangin sa Ama sa kanyang pangalan; at si Jesus ay dumating at tumayo sa gitna nila, at sinabi sa kanila: Ano ang nais ninyong ibigay ko sa inyo?\n\n3 At kanilang sinabi sa kanya: Panginoon, nais po naming sabihin ninyo sa amin ang pangalan kung paano namin tatawagin ang simbahang ito; sapagkat may mga pagtatalo po sa mga tao hinggil sa bagay na ito.\n\n4 At sinabi ng Panginoon sa kanila: Katotohanan, katotohanan, sinasabi ko sa inyo, bakit kinakailangang bumulung-bulong at magtalo ang mga tao dahil sa bagay na ito?\n\n5 Hindi ba nila nabasa ang mga banal na kasulatan, na nagsasabing kailangan ninyong taglayin ang pangalan ni Cristo, na aking pangalan? Sapagkat sa pangalang ito kayo tatawagin sa huling araw;\n\n6 At sinuman ang magtataglay ng aking pangalan, at magtitiis hanggang wakas, siya rin ay maliligtas sa huling araw.\n\n7 Samakatwid, anuman ang inyong gagawin, gawin ninyo ito sa aking pangalan; kaya nga tatawagin ninyo ang simbahan sa aking pangalan; at kayo ay mananawagan sa Ama sa aking pangalan upang kanyang pagpalain ang simbahan alang-alang sa akin.\n\n8 At paano ito magiging aking simbahan maliban kung tatawagin ito sa pangalan ko? Sapagkat kung ang isang simbahan ay tinawag sa pangalan ni Moises, kung gayon, simbahan iyon ni Moises; o kung iyon ay tinawag sa pangalan ng tao, kung gayon, simbahan iyon ng tao; ngunit kung tatawagin ito sa aking pangalan, kung gayon, ito ay aking simbahan, kung mangyayari na ang mga ito ay nakatayo sa aking ebanghelyo.\n\n9 Katotohanan, sinasabi ko sa inyo na kayo ay nakatayo sa aking ebanghelyo; kaya nga, inyong tatawagin ang anumang mga bagay na inyong tatawagin sa aking pangalan; kaya nga, kapag kayo ay nananawagan sa Ama, para sa simbahan, kung ito ay sa aking pangalan, diringgin kayo ng Ama;\n\n10 At kung mangyayari na ang simbahan ay nakatayo sa aking ebanghelyo, kung gayon, ipakikita ng Ama ang kanyang sariling mga gawain dito.\n\n11 Ngunit kung hindi ito nakatayo sa aking ebanghelyo, at nakatayo sa mga gawa ng tao, o sa mga gawa ng diyablo, katotohanan, sinasabi ko sa inyo na mayroon silang kagalakan sa kanilang mga gawa nang kaunting panahon, at maya-maya, darating ang wakas, at sila ay puputulin at ihahagis sa apoy, kung saan walang makababalik.\n\n12 Sapagkat ang kanilang mga gawa ay sumusunod sa kanila, sapagkat pinuputol sila dahil sa kanilang mga gawa; kaya nga, tandaan ang mga bagay na sinabi ko sa inyo.\n\n13 Dinggin, naibigay ko na sa inyo ang aking ebanghelyo, at ito ang ebanghelyo na aking ibinigay sa inyo—na ako ay pumarito sa daigdig upang gawin ang kalooban ng aking Ama, sapagkat isinugo ako ng aking Ama.\n\n14 At isinugo ako ng aking Ama upang ako ay itaas sa krus; at pagkatapos niyon, itinaas ako sa krus, nang mapalapit ko ang lahat ng tao sa akin, upang tulad ng pagtataas sa akin ng mga tao, gayundin itataas ng aking Ama ang mga tao, upang tumayo sa harapan ko, nang mahatulan sa kanilang mga gawa, maging mabuti man yaon o maging masama man yaon—\n\n15 At sa dahilang ito ako ipinako; kaya nga, alinsunod sa kapangyarihan ng Ama ay palalapitin ko ang lahat ng tao sa akin, upang mahatulan sila alinsunod sa kanilang mga gawa.\n\n16 At ito ay mangyayari, na sinuman ang magsisisi at mabibinyagan sa aking pangalan ay mapupuspos; at kung magtitiis siya hanggang wakas, dinggin, pawawalan ko siya ng sala sa harapan ng aking Ama sa panahong yaon kung kailan ako tatayo upang hatulan ang sanlibutan.\n\n17 At siya na hindi magtitiis hanggang wakas, siya rin ay puputulin at ihahagis sa apoy, kung saan sila ay hindi na makababalik pa, dahil sa katarungan ng Ama.\n\n18 At ito ang salitang kanyang ibinigay sa mga anak ng tao. At sa dahilang ito niya tinutupad ang mga salitang kanyang ibinigay, at hindi siya nagsisinungaling, kundi tinutupad ang lahat ng kanyang mga salita.\n\n19 At walang maruming bagay ang makapapasok sa kanyang kaharian; kaya nga walang makapapasok sa kanyang kapahingahan maliban ang mga yaong nahugasan ang kanilang mga kasuotan ng aking dugo, dahil sa kanilang pananampalataya, at sa pagsisisi ng lahat ng kanilang mga kasalanan, at sa kanilang katapatan hanggang sa wakas.\n\n20 Ngayon, ito ang kautusan: Magsisi, kayong lahat na nasa mga dulo ng mundo, at lumapit sa akin at magpabinyag sa aking pangalan, upang kayo ay magawang-banal sa pamamagitan ng pagtanggap sa Espiritu Santo, upang kayo ay makatayong walang bahid-dungis sa aking harapan sa huling araw.\n\n21 Katotohanan, katotohanan, sinasabi ko sa inyo, ito ang aking ebanghelyo; at alam ninyo ang mga bagay na kinakailangan ninyong gawin sa aking simbahan; sapagkat ang mga gawaing nakita ninyong ginawa ko ay siya rin ninyong gagawin; sapagkat ang yaong nakita ninyong ginawa ko, maging gayundin ang gagawin ninyo;\n\n22 Samakatwid, kung gagawin ninyo ang mga bagay na ito, pinagpala kayo, sapagkat kayo ay dadakilain sa huling araw.\n\n23 Isulat ang mga bagay na inyong nakita at narinig, maliban doon sa mga ipinagbabawal.\n\n24 Isulat ang mga gawain ng mga taong ito, na mangyayari, maging katulad ng mga naisulat na, tungkol sa mga nangyari na.\n\n25 Anupa’t dinggin, alinsunod sa mga aklat na naisulat na, at isusulat pa, hahatulan ang mga taong ito, sapagkat sa pamamagitan ng mga yaon maipahahayag ang kanilang mga gawa sa mga tao.\n\n26 At dinggin, ang lahat ng bagay ay isinulat ng Ama; kaya nga, alinsunod sa mga aklat na isusulat hahatulan ang sanlibutan.\n\n27 At alam ninyo na kayo ay magiging mga hukom ng mga taong ito, alinsunod sa kahatulan na aking ibibigay sa inyo, na magiging makatarungan. Samakatwid, maging anong uri ng mga tao ba dapat kayo? Katotohanan, sinasabi ko sa inyo, maging tulad ko.\n\n28 At ngayon, ako ay patutungo sa Ama. At katotohanan, sinasabi ko sa inyo, anumang mga bagay ang hihingin ninyo sa Ama sa aking pangalan ay ipagkakaloob sa inyo.\n\n29 Samakatwid, humingi, at kayo ay tatanggap; kumatok, at kayo ay pagbubuksan; sapagkat siya na humihingi ay tumatanggap; at siya na kumakatok ay pagbubuksan.\n\n30 At ngayon, dinggin, ang aking kagalakan ay lubos, maging hanggang sa kapunuan, dahil sa inyo, at gayundin sa salinlahing ito; oo, at maging ang Ama ay nagsasaya, at gayundin ang lahat ng banal na anghel, dahil sa inyo at sa salinlahing ito; sapagkat wala sa kanila ang naliligaw.\n\n31 Dinggin, nais kong inyong maunawaan; sapagkat ang tinutukoy ko ay sila na nabubuhay ngayon sa salinlahing ito; at wala sa kanila ang naliligaw; at sa kanila ay ganap ang aking kagalakan.\n\n32 Ngunit dinggin, ako ay nagdadalamhati dahil sa ikaapat na salinlahi mula sa salinlahing ito, sapagkat sila ay naakay palayo na bihag niya maging tulad ng anak na lalaki ng kapahamakan; sapagkat ipagpapalit nila ako sa pilak at sa ginto, at sa yaong sinisira ng tangà at sa yaong mapapasok at mananakaw ng mga magnanakaw. At sa araw na iyon ay dadalawin ko sila, maging sa pagbabalik ng kanilang mga gawa sa kanilang mga sariling ulo.\n\n33 At ito ay nangyari na nang matapos si Jesus sa mga salitang ito, sinabi niya sa kanyang mga disipulo: Magsipasok kayo sa makipot na pasukan; sapagkat makipot ang pasukan, at makitid ang daang patungo sa buhay, at kakaunti ang nakasusumpong nito; ngunit maluwang ang pasukan, at malawak ang daan na patungo sa kamatayan, at marami ang maglalakbay papasok dito, hanggang sa sumapit ang gabi, kung kailan walang taong makagagawa pa.\n\n", "3-ne 28": "[center][font_size=26]Kabanata 28[/font_size][/center]\n\n[i]Ang siyam sa labindalawang disipulo ay nagnais at pinangakuan ng mana sa kaharian ni Cristo sa kanilang pagkamatay—Ang Tatlong Nephita ay nagnais at pinagkalooban ng kapangyarihan sa kamatayan upang manatili sila sa lupa hanggang sa muling pumarito si Jesus—Sila ay nagbagong-kalagayan at nakakita ng mga bagay na labag sa batas na bigkasin, at naglilingkod sila ngayon sa mga tao. Mga A.D. 34–35.[/i]\n\n1 At ito ay nangyari na nang sabihin ni Jesus ang mga salitang ito, siya ay nangusap sa kanyang mga disipulo, isa-isa, sinasabi sa kanila: Ano ang inyong hihilingin sa akin matapos na ako ay pumaroon sa Ama?\n\n2 At silang lahat ay nangusap, maliban sa tatlo, sinasabing: Hinihiling po namin na pagkatapos naming mabuhay hanggang sa gulang ng tao, na ang aming ministeryo, kung saan po ninyo kami tinawag, ay magkaroon ng wakas, upang mabilis po kaming makatungo sa inyo sa inyong kaharian.\n\n3 At kanyang sinabi sa kanila: Pinagpala kayo dahil sa hiniling ninyo ang bagay na ito sa akin; kaya nga, matapos na kayo ay maging pitumpu’t dalawang taong gulang, kayo ay paroroon sa akin sa aking kaharian; at sa akin ninyo matatagpuan ang kapahingahan.\n\n4 At nang siya ay makapangusap na sa kanila, ibinaling niya ang kanyang sarili sa tatlo, at sinabi sa kanila: Ano ang nais ninyong gawin ko para sa inyo, kapag ako ay pumaroon na sa Ama?\n\n5 At sila ay nalungkot sa kanilang mga puso, sapagkat hindi nila mapangahasang sabihin sa kanya ang bagay na kanilang ninanais.\n\n6 At kanyang sinabi sa kanila: Dinggin, nalalaman ko ang inyong mga iniisip, at inyong nais ang bagay na hiniling sa akin ni Juan, na aking pinakamamahal, na nakasama ko sa aking ministeryo, bago ako ipinako ng mga Judio.\n\n7 Samakatwid, higit kayong pinagpala, sapagkat hindi kayo kailanman makatitikim ng kamatayan; kundi kayo ay mabubuhay upang mamasdan ang lahat ng gawa ng Ama sa mga anak ng tao, maging hanggang sa matupad ang lahat ng bagay alinsunod sa kalooban ng Ama, kung kailan ako ay paparito sa aking kaluwalhatian taglay ang mga kapangyarihan ng langit.\n\n8 At hindi ninyo kailanman mararanasan ang mga kirot ng kamatayan; kundi sa pagparito ko sa aking kaluwalhatian, kayo ay mababago sa isang kisapmata mula sa pagiging may kamatayan sa pagiging walang kamatayan; at pagkatapos, kayo ay pagpapalain sa kaharian ng aking Ama.\n\n9 At bukod pa riyan, hindi kayo makararanas ng kirot habang kayo ay nananahan sa laman, ni kalungkutan, maliban lamang kung dahil ito sa mga kasalanan ng sanlibutan; at lahat ng ito ay gagawin ko dahil sa bagay na hiniling ninyo sa akin, sapagkat ninais ninyo na makapagdala kayo ng mga kaluluwa ng tao sa akin, habang ang daigdig ay nakatindig.\n\n10 At sa dahilang ito, kayo ay magkakaroon ng ganap na kagalakan; at kayo ay uupo sa kaharian ng aking Ama; oo, ang inyong kagalakan ay malulubos, maging katulad ng pagbigay ng Ama sa akin ng ganap na kagalakan; at kayo ay magiging tulad ko, at maging ako ay tulad ng Ama; at ang Ama at ako ay isa;\n\n11 At ang Espiritu Santo ay nagpapatotoo sa Ama at sa akin; at ibinigay ng Ama ang Espiritu Santo sa mga anak ng tao dahil sa akin.\n\n12 At ito ay nangyari na nang matapos sabihin ni Jesus ang mga salitang ito, hinipo niya ng kanyang daliri ang bawat isa sa kanila maliban sa tatlong mananatili, at pagkatapos, siya ay lumisan.\n\n13 At dinggin, nabuksan ang kalangitan, at sila ay dinala sa langit, at nakakita at nakarinig ng mga bagay na hindi maaaring bigkasin.\n\n14 At iyon ay ipinagbawal sa kanila na bigkasin nila; ni hindi rin sila binigyan ng kapangyarihan na mabigkas nila ang mga bagay na kanilang nakita at narinig;\n\n15 At kung sila man ay nasa katawan o wala sa katawan, hindi nila masabi; sapagkat tila bagang sa kanila, ito ay mistulang pagbabagong-anyo nila, na nabago sila mula sa katawang laman na ito tungo sa kalagayang walang kamatayan, kaya’t kanilang nagawang mamasdan ang mga bagay ng Diyos.\n\n16 Ngunit ito ay nangyari na muli silang nangaral sa balat ng lupa; gayunpaman, hindi sila nangaral tungkol sa mga bagay na kanilang narinig at nakita, dahil sa kautusang ibinigay sa kanila sa langit.\n\n17 At ngayon, kung sila man ay may kamatayan o walang kamatayan, mula sa araw ng kanilang pagbabagong-anyo, hindi ko alam;\n\n18 Ngunit ito lamang ang nalalaman ko, alinsunod sa talaang ibinigay—sila ay humayo sa ibabaw ng lupain, at naglingkod sa lahat ng tao, ibinuklod sa simbahan ang kasindami ng naniwala sa kanilang pangangaral; binibinyagan sila, at kasindami ng nabinyagan ay tumanggap ng Espiritu Santo.\n\n19 At sila ay itinapon sa bilangguan ng mga yaong hindi kabilang sa simbahan. At hindi sila mapigilan ng mga bilangguan, sapagkat ang mga yaon ay nahati sa dalawa.\n\n20 At inihulog sila sa hukay sa lupa; ngunit kanilang inutusan ang lupa gamit ang salita ng Diyos, kung kaya’t sa pamamagitan ng kanyang kapangyarihan, sila ay nakalaya sa kailaliman ng lupa; at kaya nga hindi sila makahukay ng mga butas na sapat upang pumigil sa kanila.\n\n21 At tatlong ulit silang inihagis sa hurno at hindi nasaktan.\n\n22 At dalawang ulit silang inihagis sa lungga ng mababangis na hayop; at dinggin, sila ay nakipaglaro sa mga hayop tulad ng isang musmos sa pasusuhing kordero at hindi nasaktan.\n\n23 At ito ay nangyari na sa gayon sila humayo sa lahat ng tao ni Nephi, at ipinangaral ang ebanghelyo ni Cristo sa lahat ng tao sa ibabaw ng lupain; at sila ay nagbalik-loob sa Panginoon, at sumapi sa simbahan ni Cristo, at sa gayon pinagpala ang mga tao ng salinlahing yaon, alinsunod sa mga salita ni Jesus.\n\n24 At ngayon, ako, si Mormon, ay pansamantalang tinatapos ang pagsasalita hinggil sa mga bagay na ito.\n\n25 Dinggin, isusulat ko na sana ang mga pangalan ng mga yaong hindi kailanman makatitikim ng kamatayan, ngunit ipinagbawal ng Panginoon; kaya nga, hindi ko isinulat ang mga yaon, sapagkat sila ay nakukubli sa sanlibutan.\n\n26 Ngunit dinggin, nakita ko na sila, at sila ay nagsipaglingkod sa akin.\n\n27 At dinggin, sila ay mapapasa mga Gentil, at hindi sila makikilala ng mga Gentil.\n\n28 At sila rin ay mapapasa mga Judio, at hindi sila makikilala ng mga Judio.\n\n29 At ito ay mangyayari, kapag nakita ng Panginoon sa kanyang karunungan na nararapat na silang maglingkod sa lahat ng nangagkalat na mga lipi ng Israel, at sa lahat ng bansa, lahi, wika at tao, at magdala mula sa kanila tungo kay Jesus ng maraming kaluluwa, upang ang kanilang hangarin ay matupad, at gayundin dahil sa nakapanghihikayat na kapangyarihan ng Diyos na nasa kanila.\n\n30 At sila ay tulad ng mga anghel ng Diyos, at kung mananalangin sila sa Ama sa pangalan ni Jesus, maaari nilang ipakita ang kanilang sarili sa kaninumang tao na inaakala nilang makabubuti.\n\n31 Samakatwid, mga dakila at kagila-gilalas na gawa ang gagawin nila, bago ang dakila at darating na araw kung kailan ang lahat ng tao ay tiyak na tatayo sa harapan ng hukumang-luklukan ni Cristo;\n\n32 Oo, maging sa mga Gentil ay magkakaroon ng isang dakila at kagila-gilalas na gawa na kanilang gagawin, bago ang yaong araw ng paghuhukom.\n\n33 At kung mayroon kayo ng lahat ng banal na kasulatan na nagbibigay-ulat sa lahat ng kagila-gilalas na mga gawa ni Cristo, malalaman ninyo, ayon sa mga salita ni Cristo, na ang mga bagay na ito ay tiyak na magaganap.\n\n34 At sa aba niya na hindi makikinig sa mga salita ni Jesus, at gayundin sa kanila na kanyang mga pinili at isinugo sa kanila; sapagkat sinuman ang hindi tatanggap sa mga salita ni Jesus at sa mga salita nila na kanyang isinugo ay hindi tumatanggap sa kanya; at kaya nga, hindi niya sila tatanggapin sa huling araw;\n\n35 At higit na mabuti pa para sa kanila kung hindi na sila isinilang. Sapagkat inaakala ba ninyo na maaari ninyong iwasan ang katarungan ng isang nagdaramdam na Diyos, na niyurakan sa ilalim ng mga paa ng tao, nang sa gayong paraan ay maaaring dumating ang kaligtasan?\n\n36 At ngayon, dinggin, tulad ng sinabi ko hinggil sa mga yaong pinili ng Panginoon, oo, maging ang tatlong dinala sa kalangitan, na hindi ko alam kung sila ay nalinis mula sa pagiging may kamatayan tungo sa kawalang-kamatayan—\n\n37 Datapwat dinggin, mula nang ako ay sumulat, nagtanong ako sa Panginoon, at kanyang ipinaalam sa akin na talagang kinakailangang may gawing pagbabago sa kanilang mga katawan, o kung hindi, talagang kinakailangang makatikim sila ng kamatayan;\n\n38 Samakatwid, upang hindi sila makatikim ng kamatayan, may ginawang pagbabago sa kanilang mga katawan, upang huwag silang magdanas ng kirot o kalungkutan maliban lamang kung dahil ito sa mga kasalanan ng sanlibutan.\n\n39 Ngayon, ang pagbabagong ito ay hindi kapantay ng yaong mangyayari sa huling araw; ngunit may pagbabagong ginawa sa kanila, kung kaya nga’t si Satanas ay hindi magkakaroon ng kapangyarihan sa kanila, na hindi niya sila matutukso; at sila ay ginawang banal sa laman, kaya nga sila ay mga banal, at kaya nga hindi sila mapipigilan ng mga kapangyarihan ng mundo.\n\n40 At sa ganitong kalagayan sila mananatili hanggang sa araw ng paghuhukom ni Cristo; at sa araw na yaon, sila ay tatanggap ng higit na malaking pagbabago, at tatanggapin sa kaharian ng Ama upang hindi na lumisan pa, kundi mananahanan kasama ng Diyos magpasawalang hanggan sa kalangitan.\n\n", "3-ne 29": "[center][font_size=26]Kabanata 29[/font_size][/center]\n\n[i]Isang palatandaan ang paglabas ng Aklat ni Mormon na ang Panginoon ay nagsimula nang tipunin ang Israel at tuparin ang Kanyang mga tipan—Sila na tatanggi sa Kanyang mga paghahayag sa huling araw at sa mga kaloob ay susumpain. Mga A.D. 34–35.[/i]\n\n1 At ngayon, dinggin, sinasabi ko sa inyo na kapag nakita ng Panginoon sa kanyang karunungan na nararapat nang ipahayag ang mga salitang ito sa mga Gentil alinsunod sa kanyang salita, sa gayon ninyo malalaman na ang tipang ginawa ng Ama sa mga anak ni Israel, hinggil sa kanilang pagpapanumbalik sa mga lupaing kanilang mana, ay nagsisimula nang matupad.\n\n2 At malalaman ninyo na ang mga salita ng Panginoon, na winika ng mga banal na propeta, ay matutupad na lahat; at hindi na ninyo kinakailangang sabihin na inaantala ng Panginoon ang kanyang pagparito sa mga anak ni Israel.\n\n3 At hindi ninyo kinakailangang isipin sa inyong mga puso na ang mga salitang winika ay walang saysay, sapagkat dinggin, aalalahanin ng Panginoon ang tipang ginawa niya sa kanyang mga tao sa sambahayan ni Israel.\n\n4 At kapag inyong napagtanto na ang mga salitang ito ay ipinahahayag sa inyo, sa gayon, hindi na ninyo kinakailangan pang itatwa ang mga gawain ng Panginoon, sapagkat ang espada ng kanyang katarungan ay nasa kanang kamay niya; at dinggin, sa araw na yaon, kung inyong kukutyain ang mga gawain niya, kanyang papapangyarihin na kayo ay maabutan nito.\n\n5 Sa aba niya na kumukutya sa mga gawain ng Panginoon; oo, sa aba niya na ipagkakaila ang Cristo at ang kanyang mga gawain!\n\n6 Oo, sa aba niya na ipagkakaila ang mga paghahayag ng Panginoon, at magsasabing hindi na kumikilos ang Panginoon sa pamamagitan ng paghahayag, o ng propesiya, o ng mga kaloob, o ng mga wika, o ng mga pagpapagaling, o sa pamamagitan ng kapangyarihan ng Espiritu Santo!\n\n7 Oo, at sa aba niya na magsasabi sa araw na yaon, upang makakuha ng yaman, na hindi na magkakaroon pa ng mga himalang gagawin si Jesucristo; sapagkat siya na gagawa nito ay magiging tulad ng anak na lalaki ng kapahamakan, para sa kanya ay walang awa, ayon sa salita ni Cristo!\n\n8 Oo, at hindi na ninyo kailangan pang sutsutan, o kutyain, o laitin ang mga Judio, o sinuman sa labi ng sambahayan ni Israel; sapagkat dinggin, naaalala ng Panginoon ang tipan niya sa kanila, at kanyang gagawin sa kanila ang alinsunod doon sa ipinangako niya.\n\n9 Samakatwid, hindi ninyo nararapat isipin na maaari ninyong ibaling ang kanang kamay ng Panginoon sa kaliwa, upang hindi niya maisagawa ang kahatulan sa ikatutupad ng kanyang ginawang tipan sa sambahayan ni Israel.\n\n", "3-ne 30": "[center][font_size=26]Kabanata 30[/font_size][/center]\n\n[i]Ang mga Gentil sa huling araw ay inuutusang magsisi, lumapit kay Cristo, at mabilang sa sambahayan ni Israel. Mga A.D. 34–35.[/i]\n\n1 Makinig, O kayong mga Gentil, at pakinggan ang mga salita ni Jesucristo, ang Anak ng buhay na Diyos, na kanyang iniutos sa akin na nararapat kong sabihin hinggil sa inyo, sapagkat dinggin, ako ay inutusan niya na nararapat akong sumulat, sinasabing:\n\n2 Tumalikod, lahat kayong mga Gentil, mula sa inyong masasamang ugali; at magsisi sa inyong masasamang gawain, sa inyong mga pagsisinungaling at panlilinlang, at sa inyong mga pagpapatutot, at sa inyong mga lihim na karumal-dumal na gawain, at sa inyong mga pagsamba sa diyus-diyusan, at sa inyong mga pagpaslang, at sa inyong mga huwad na pagkasaserdote, at sa inyong mga inggitan, at sa inyong mga sigalutan, at mula sa lahat ng inyong mga kasamaan at mga karumal-dumal na gawain, at magsilapit sa akin, at magpabinyag sa aking pangalan, upang kayo ay makatanggap ng kapatawaran sa inyong mga kasalanan, at mapuspos ng Espiritu Santo, upang kayo ay mabilang sa aking mga tao na sambahayan ni Israel.\n\n", "4-ne 1": "[center][font_size=26]Ikaapat na Nephi[/font_size][/center]\n\n[center][font_size=26]Ang Aklat ni Nephi Na Anak ni Nephi—Isa sa mga Disipulo ni Jesucristo[/font_size][/center]\n\nIsang ulat tungkol sa mga tao ni Nephi, ayon sa kanyang tala.\n\n[center][font_size=26]Kabanata 1[/font_size][/center]\n\n[i]Nagbalik-loob sa Panginoon ang lahat ng Nephita at Lamanita—Sila ay may pagkakapantay-pantay sa lahat ng bagay, gumagawa ng mga himala, at umunlad sa lupain—Pagkaraan ng dalawang daang taon, lumitaw ang mga paghahati-hati, kasamaan, huwad na simbahan, at pag-uusig—Pagkaraan ng tatlong daang taon, kapwa masasama na ang mga Nephita at ang mga Lamanita—Ikinubli ni Amaron ang mga banal na talaan. Mga A.D. 35–321.[/i]\n\n1 At ito ay nangyari na lumipas ang ikatatlumpu’t apat na taon, at gayundin ang ikatatlumpu’t lima, at dinggin, ang mga disipulo ni Jesus ay nagtatag ng simbahan ni Cristo sa lahat ng lupain sa paligid. At kasindami ng lumapit sa kanila, at tunay na nagsisi ng kanilang mga kasalanan, ang bininyagan sa pangalan ni Jesus; at sila rin ay tumanggap ng Espiritu Santo.\n\n2 At ito ay nangyari na sa ikatatlumpu’t anim na taon, ang lahat ng tao ay nagbalik-loob sa Panginoon, sa ibabaw ng buong lupain, kapwa ang mga Nephita at Lamanita, at hindi nagkaroon ng mga alitan at pagtatalu-talo sa kanila, at bawat tao ay nakitungo nang makatarungan sa isa’t isa.\n\n3 At may pagkakapantay-pantay sila sa lahat ng bagay sa kanila; kaya nga walang mayaman at mahirap, alipin at malaya, kundi silang lahat ay ginawang malaya, at magkakasalo sa handog na mula sa langit.\n\n4 At ito ay nangyari na lumipas din ang ikatatlumpu’t pitong taon, at nagpatuloy pa rin ang kapayapaan sa lupain.\n\n5 At may mga dakila at kagila-gilalas na gawaing ginawa ang mga disipulo ni Jesus, kaya nga sila ay nagpagaling ng may karamdaman, at bumuhay ng patay, at pinangyaring makalakad ang pilay, at matanggap ng bulag ang kanilang paningin, at makarinig ang bingi; at lahat ng uri ng himala ay ginawa nila sa mga anak ng tao; at wala silang nagawang mga himala maliban kung ang yaon ay sa pangalan ni Jesus.\n\n6 At sa gayon lumipas ang ikatatlumpu’t walong taon, at gayundin ang ikatatlumpu’t siyam, at ikaapatnapu’t isa, at ikaapatnapu’t dalawa, oo, maging hanggang sa lumipas ang ikaapatnapu’t siyam na taon, at gayundin ang ikalimampu’t isa, at ang ikalimampu’t dalawa; oo, at maging hanggang sa lumipas ang ikalimampu’t siyam na taon.\n\n7 At lubos silang pinaunlad ng Panginoon sa lupain; oo, hanggang sa muli silang nakapagtayo ng mga lungsod kung saan may mga lungsod na nasunog.\n\n8 Oo, maging ang dakilang lungsod ng Zarahemla ay pinangyari nilang maitayong muli.\n\n9 Ngunit maraming lungsod ang lumubog, at mga tubig ang pumalit sa mga lugar niyon; kaya nga, ang mga lungsod na ito ay hindi na naipanumbalik.\n\n10 At ngayon, dinggin, ito ay nangyari na naging malakas ang mga tao ni Nephi, at napakabilis na dumami, at naging labis na kaaya-aya at kalugud-lugod na mga tao.\n\n11 At sila ay nagpakasal, at ipinakasal, at pinagpala alinsunod sa maraming pangakong ginawa ng Panginoon sa kanila.\n\n12 At hindi na sila lumakad pa sa pagsunod sa mga gawain at ordenansa ng batas ni Moises; sa halip, sila ay lumakad alinsunod sa mga kautusang natanggap nila mula sa kanilang Panginoon at kanilang Diyos, nagpapatuloy sa pag-aayuno at panalangin, at sa madalas na pagtitipong magkakasama kapwa upang manalangin at makinig sa salita ng Panginoon.\n\n13 At ito ay nangyari na hindi nagkaroon ng alitan sa lahat ng tao sa buong lupain; sa halip, may mga kamangha-manghang himalang ginawa sa mga disipulo ni Jesus.\n\n14 At ito ay nangyari na lumipas ang ikapitumpu’t isang taon, at gayundin ang ikapitumpu’t dalawang taon, oo, sa madaling salita, hanggang sa lumipas ang ikapitumpu’t siyam na taon; oo, maging lumipas ang isandaang taon, at ang mga disipulo ni Jesus, na kanyang pinili, ay pumaroon nang lahat sa paraiso ng Diyos, maliban sa tatlong mananatili; at may mga ibang disipulo na inordeng kahalili nila; at marami rin sa salinlahing yaon ang pumanaw.\n\n15 At ito ay nangyari na hindi nagkaroon ng alitan sa lupain dahil sa pag-ibig sa Diyos na nananahan sa mga puso ng tao.\n\n16 At walang mga inggitan, ni mga sigalutan, ni mga kaguluhan, ni mga pagpapatutot, ni mga pagsisinungaling, ni mga pagpaslang, ni anumang uri ng kahalayan; at tunay na wala nang higit na maliligayang tao pa sa lahat ng tao na nilikha ng kamay ng Diyos.\n\n17 Walang mga tulisan, ni mga mamamatay-tao, ni walang mga Lamanita, ni anumang uri ng mga -ita; sa halip sila ay iisa, mga anak ni Cristo, at mga tagapagmana ng kaharian ng Diyos.\n\n18 At labis silang pinagpala! Sapagkat pinagpala sila ng Panginoon sa lahat ng kanilang mga gawain; oo, maging sila ay pinagpala at pinaunlad hanggang sa lumipas ang isandaan at sampung taon; at ang unang salinlahi mula kay Cristo ay pumanaw, at hindi nagkaroon ng alitan sa buong lupain.\n\n19 At ito ay nangyari na si Nephi, siya na nag-ingat nitong huling tala, (at kanyang isinulat ito sa mga lamina ni Nephi) ay namatay, at ang kanyang anak na si Amos ang humalili sa kanyang mag-ingat nito; at isinulat niya rin iyon sa mga lamina ni Nephi.\n\n20 At iningatan niya ito nang walumpu’t apat na taon, at mayroon pa ring kapayapaan sa lupain, maliban sa isang maliit na bahagi ng mga tao na naghimagsik sa simbahan at dinala nila sa sarili ang pangalang mga Lamanita; kaya nga muling nagkaroon ng mga Lamanita sa lupain.\n\n21 At ito ay nangyari na namatay na rin si Amos, (at ito ay isandaan at siyamnapu’t apat na taon mula nang pumarito si Cristo) at ang kanyang anak na si Amos ang humalili sa kanya na nag-ingat ng talaan; at iningatan din niya iyon sa mga lamina ni Nephi; at iyon ay naisulat din sa aklat ni Nephi, kung alin ay ang aklat na ito.\n\n22 At ito ay nangyari na dalawang daang taon ang lumipas; at ang ikalawang salinlahi ay nangamatay na lahat maliban sa iilan.\n\n23 At ngayon, ako, si Mormon, ay nagnanais na inyong malaman na dumami ang mga tao, hanggang sa sila ay kumalat sa ibabaw ng buong lupain, at yumaman sila nang labis, dahil sa kanilang kasaganaan kay Cristo.\n\n24 At ngayon, sa ikadalawang daan at isang taong ito ay nagsimulang magkaroon sa kanila ng mga yaong iniangat sa kapalaluan, tulad ng pagsusuot ng mamahaling kasuotan, at ng lahat ng uri ng maiinam na perlas, at ng maiinam na bagay ng daigdig.\n\n25 At mula sa panahong yaon, ang kanilang mga ari-arian at kanilang mga kabuhayan ay hindi na naging para sa kanilang lahat.\n\n26 At sila ay nagsimulang mahati sa mga uri; at sila ay nagsimulang magtayo ng mga simbahan para sa kanilang sarili upang makakuha ng yaman, at nagsimulang itatwa ang tunay na simbahan ni Cristo.\n\n27 At ito ay nangyari na nang lumipas ang dalawang daan at sampung taon, nagkaroon ng maraming simbahan sa lupain; oo, nagkaroon ng maraming simbahan na nagpahayag na kilala si Cristo, at sa kabila nito, kanilang itinatwa ang malaking bahagi ng kanyang ebanghelyo, kung kaya nga’t sila ay tumanggap ng lahat ng uri ng kasamaan, at ibinahagi ang yaong banal sa kanya na pinagbawalan dahil sa pagiging hindi karapat-dapat.\n\n28 At ang simbahang ito ay labis na dumami dahil sa kasamaan, at dahil sa kapangyarihan ni Satanas na nahawakan ang kanilang mga puso.\n\n29 At muli, may isa pang simbahan na itinatwa si Cristo; at kanilang inusig ang tunay na simbahan ni Cristo, dahil sa kanilang pagpapakumbaba at kanilang paniniwala kay Cristo; at kinamuhian nila sila dahil sa maraming himalang ginawa sa kanila.\n\n30 Samakatwid, sila ay gumamit ng kapangyarihan at karapatan sa mga disipulo ni Jesus na nanatili sa kanila, at sila ay kanilang itinapon sa bilangguan; ngunit sa pamamagitan ng kapangyarihan ng salita ng Diyos na taglay nila, nahati sa dalawa ang mga bilangguan, at sila ay humayong gumagawa ng mga kahanga-hangang himala sa kanila.\n\n31 Gayunpaman, at sa kabila ng lahat ng himalang ito, pinatigas ng mga tao ang kanilang mga puso, at naghangad na patayin sila, maging tulad ng mga Judio sa Jerusalem na naghangad na patayin si Jesus, ayon sa kanyang salita.\n\n32 At kanila silang inihagis sa mga hurno ng apoy, at sila ay lumabas na hindi nasaktan.\n\n33 At kanila rin silang inihagis sa mga lungga ng mababangis na hayop, at sila ay nakipaglaro sa mababangis na hayop tulad ng isang musmos sa isang kordero; at sila ay lumabas mula sa kanila, na hindi nasaktan.\n\n34 Gayunpaman, pinatigas ng mga tao ang kanilang mga puso, sapagkat sila ay naakay ng maraming saserdote at mga bulaang propeta na magtayo ng maraming simbahan, at gumawa ng lahat ng uri ng kasamaan. At kanilang sinaktan ang mga tao ni Jesus; ngunit ang mga tao ni Jesus ay hindi gumanti. At sa gayon sila nanghina sa kawalang-paniniwala at kasamaan, sa taun-taon, maging hanggang sa lumipas ang dalawang daan at tatlumpung taon.\n\n35 At ngayon, ito ay nangyari na sa taong ito, oo, sa ikadalawang daan at tatlumpu’t isang taon, nagkaroon ng malaking pagkakahati sa mga tao.\n\n36 At ito ay nangyari na sa taong ito, may lumitaw na mga tao na tinawag na mga Nephita, at sila ay mga tunay na naniniwala kay Cristo; at sa kanila ay may mga yaong tinawag ng mga Lamanita—na mga Jacobita, at mga Josefita, at mga Zoramita;\n\n37 Samakatwid, ang mga tunay na naniniwala kay Cristo, at ang mga tunay na sumasamba kay Cristo, (kasama rito ang tatlong disipulo ni Jesus na mananatili) ay tinawag na mga Nephita, at mga Jacobita, at mga Josefita, at mga Zoramita.\n\n38 At ito ay nangyari na sila na mga tumanggi sa ebanghelyo ay tinawag na mga Lamanita, at mga Lemuelita, at mga Ismaelita; at sila ay hindi nanghina sa kawalang-paniniwala, kundi sila ay hayagang naghimagsik laban sa ebanghelyo ni Cristo; at itinuro nila sa kanilang mga anak na hindi sila dapat maniwala, maging tulad ng kanilang mga ama, mula sa simula, ay nanghina.\n\n39 At ito ay dahil sa kasamaan at karumal-dumal na gawain ng kanilang mga ama, maging tulad sa simula. At sila ay tinuruang mapoot sa mga anak ng Diyos, maging tulad ng itinuro sa mga Lamanita na mapoot sa mga anak ni Nephi mula sa simula.\n\n40 At ito ay nangyari na dalawang daan at apatnapu’t apat na taon ang lumipas, at gayon ang mga pangyayari sa mga tao. At ang higit na masasamang bahagi ng mga tao ay lumakas, at naging higit na marami kaysa sa mga tao ng Diyos.\n\n41 At sila ay patuloy na nagtayo ng mga simbahan para sa kanilang sarili, at ginayakan nila ang mga yaon ng lahat ng uri ng mamahaling bagay. At sa gayon lumipas ang dalawang daan at limampung taon, at gayundin ang dalawang daan at animnapung taon.\n\n42 At ito ay nangyari na muling nagsimulang itatag ng masamang bahagi ng mga tao ang mga lihim na sumpa at pagsasabwatan ni Gadianton.\n\n43 At gayundin ang mga tao na tinawag na mga tao ni Nephi ay nagsimulang maging palalo sa kanilang mga puso, dahil sa kanilang labis na kayamanan, at naging mapagmalaki na tulad ng kanilang mga kapatid na mga Lamanita.\n\n44 At magmula sa panahong ito, ang mga disipulo ay nagsimulang malungkot dahil sa mga kasalanan ng sanlibutan.\n\n45 At ito ay nangyari na nang lumipas ang tatlong daang taon, kapwa ang mga tao ni Nephi at ang mga Lamanita ay naging napakasasama, ang isa tulad ng isa.\n\n46 At ito ay nangyari na kumalat ang mga tulisan ni Gadianton sa ibabaw ng buong lupain; at wala ni isa mang matwid maliban sa mga disipulo ni Jesus. At maraming ginto at pilak ang kanilang inimbak, at nangalakal ng lahat ng uri ng kalakal.\n\n47 At ito ay nangyari na matapos lumipas ang tatlong daan at limang taon, (at ang mga tao ay nanatili pa rin sa kasamaan) si Amos ay namatay; at ang kanyang kapatid na si Amaron ang humalili sa kanya na nag-ingat sa talaan.\n\n48 At ito ay nangyari na nang lumipas ang tatlong daan at dalawampung taon, si Amaron, na napilit ng Espiritu Santo, ay ikinubli ang mga talaan na mga banal—oo, maging lahat ng banal na talaang ipinasa-pasa sa bawat sali’t salinlahi, na mga banal—maging hanggang sa ikatatlong daan at dalawampung taon mula nang pumarito si Cristo.\n\n49 At kanyang ikinubli ang mga ito para sa Panginoon, upang ang mga ito ay muling mabalik sa mga labi ng sambahayan ni Jacob, alinsunod sa mga propesiya at sa mga pangako ng Panginoon. At sa gayon nagwawakas ang tala ni Amaron.\n\n", "morm 1": "[center][font_size=26]Ang Aklat ni Mormon[/font_size][/center]\n\n[center][font_size=26]Kabanata 1[/font_size][/center]\n\n[i]Tinagubilinan ni Amaron si Mormon hinggil sa mga banal na talaan—Nagsimula ang digmaan sa pagitan ng mga Nephita at ng mga Lamanita—Inialis ang Tatlong Nephita—Namayani ang kasamaan, kawalang-paniniwala, mga panggagaway, at pangkukulam. Mga A.D. 321–326.[/i]\n\n1 At ngayon, ako, si Mormon, ay gumagawa ng talaan ng mga bagay na aking kapwa nakita at narinig, at tinatawag itong Aklat ni Mormon.\n\n2 At sa mga panahong ikinubli ni Amaron ang mga talaan para sa Panginoon, siya ay nagtungo sa akin, (ako na mga sampung taong gulang na, at nagsimula kong matutuhan ang halos lahat alinsunod sa pamamaraan ng karunungan ng aking mga tao) at sinabi ni Amaron sa akin: Nahihiwatigan ko na ikaw ay isang batang mahinahon, at mabilis magmasid;\n\n3 Samakatwid, kapag ikaw ay mga dalawampu’t apat na taong gulang na, nais kong iyong alalahanin ang mga bagay na iyong namasid hinggil sa mga taong ito; at kapag ikaw ay nasa gayong gulang na, magtungo ka sa lupain ng Antum, sa burol na tatawaging Shim; at doon ay itinago ko para sa Panginoon ang lahat ng banal na ukit hinggil sa mga taong ito.\n\n4 At dinggin, iyong kukunin ang mga lamina ni Nephi sa iyong sarili, at ang nalalabi ay iiwan mo sa pook kung saan naroroon ang mga yaon; at iyong iuukit sa mga lamina ni Nephi ang lahat ng bagay na iyong namasid hinggil sa mga taong ito.\n\n5 At ako, si Mormon, na isang inapo ni Nephi, (at ang pangalan ng aking ama ay Mormon) aking naalala ang mga bagay na iniutos sa akin ni Amaron.\n\n6 At ito ay nangyari na ako, na labing-isang taong gulang na, ay dinala ng aking ama sa lupaing patimog, maging sa lupain ng Zarahemla.\n\n7 Ang ibabaw ng buong lupain ay napuno ng mga gusali, at ang mga tao ay halos kasindami ng bilang ng buhangin sa dagat.\n\n8 At ito ay nangyari na sa taong ito, nagsimulang magkaroon ng isang digmaan sa pagitan ng mga Nephita, na binubuo ng mga Nephita at ng mga Jacobita at ng mga Josefita at ng mga Zoramita; at ang digmaang ito ay sa pagitan ng mga Nephita, at ng mga Lamanita at ng mga Lemuelita at ng mga Ismaelita.\n\n9 Ngayon, ang mga Lamanita at ang mga Lemuelita at ang mga Ismaelita ay tinawag na mga Lamanita, at ang dalawang pangkat ay mga Nephita at Lamanita.\n\n10 At ito ay nangyari na nagsimula ang digmaan sa kanila sa mga hangganan ng Zarahemla, sa may katubigan ng Sidon.\n\n11 At ito ay nangyari na nangalap ang mga Nephita ng malaking bilang ng mga tauhan, maging humigit pa sa bilang na tatlumpung libo. At ito ay nangyari na nagkaroon sila sa taon ding ito ng ilang digmaan, kung saan nagapi ng mga Nephita ang mga Lamanita at napatay ang marami sa kanila.\n\n12 At ito ay nangyari na iniurong ng mga Lamanita ang kanilang balak, at nagkaroon ng kapayapaan sa lupain; at ang kapayapaan ay nanatili sa loob ng mga apat na taon, na walang dumanak na dugo.\n\n13 Ngunit ang kasamaan ay namayani sa ibabaw ng buong lupain, kung kaya’t inialis ng Panginoon ang kanyang mga minamahal na disipulo, at ang mga paggawa ng himala at ng pagpapagaling ay natigil dahil sa kasamaan ng mga tao.\n\n14 At walang mga kaloob mula sa Panginoon, at ang Espiritu Santo ay hindi sumakanino man, dahil sa kanilang kasamaan at kawalang-paniniwala.\n\n15 At ako, na labinlimang taong gulang na, at sapagkat kahit paano ay may kahinahunan ng pag-iisip, kaya nga ako ay dinalaw ng Panginoon, at natikman at nalaman ang kabutihan ni Jesus.\n\n16 At ako ay sumubok na mangaral sa mga taong ito, ngunit ang aking bibig ay itinikom, at pinagbawalan akong mangaral sa kanila; sapagkat dinggin, sinadya nilang maghimagsik laban sa kanilang Diyos; at ang mga minamahal na disipulo ay inialis sa lupain, dahil sa kanilang kasamaan.\n\n17 Ngunit ako ay nanatili sa kanila, subalit pinagbawalan akong mangaral sa kanila, dahil sa katigasan ng kanilang mga puso; at dahil sa katigasan ng kanilang mga puso, ang lupain ay isinumpa dahil sa kanila.\n\n18 At itong mga tulisan ni Gadianton na nasa mga Lamanita, ay namugad sa lupain, kung kaya nga’t ang mga nananahanan doon ay nagsimulang itago sa lupa ang kanilang mga kayamanan; at ang mga yaon ay naging madulas, dahil isinumpa ng Panginoon ang lupain, na hindi na nila mahawakan ang mga yaon, ni hindi na mapanatiling muli ang mga yaon.\n\n19 At ito ay nangyari na nagkaroon ng mga panggagaway, at pangungulam, at salamangka; at ang kapangyarihan ng yaong masama ay umiral sa ibabaw ng buong lupain, maging tungo sa katuparan ng lahat ng salita ni Abinadi, at gayundin ni Samuel, ang Lamanita.\n\n", "morm 2": "[center][font_size=26]Kabanata 2[/font_size][/center]\n\n[i]Pinamunuan ni Mormon ang mga hukbo ng mga Nephita—Lumaganap sa lupain ang pagdanak ng dugo at pagkatay—Ang mga Nephita ay namighati at nagdalamhati sa kalungkutan ng mga isinumpa—Lumipas na ang kanilang araw ng palugit—Kinuha ni Mormon ang mga lamina ni Nephi—Nagpatuloy ang mga digmaan. Mga A.D. 327–350.[/i]\n\n1 At ito ay nangyari na sa taon ding yaon, muling nagsimulang magkaroon ng digmaan sa pagitan ng mga Nephita at ng mga Lamanita. At sa kabila ng aking pagiging bata ay malaki ang aking pangangatawan; kaya nga ako ay hinirang ng mga tao ni Nephi na ako ang maging pinuno nila, o ang pinuno ng kanilang mga hukbo.\n\n2 Samakatwid, ito ay nangyari na sa aking ikalabing-anim na taon, ako ay humayo sa unahan ng hukbo ng mga Nephita, laban sa mga Lamanita; sa gayon, tatlong daan at dalawampu’t anim na taon na ang nakalipas.\n\n3 At ito ay nangyari na sa ikatatlong daan at dalawampu’t pitong taon, kami ay sinalakay ng mga Lamanita nang may labis na lakas, hanggang sa natakot nila ang aking mga hukbo; kaya nga tumanggi silang lumaban, at nagsimula silang magsiurong patungo sa mga hilagang bayan.\n\n4 At ito ay nangyari na nakarating kami sa lungsod ng Angola, at inangkin namin ang lungsod, at gumawa ng mga paghahanda upang maipagtanggol ang aming sarili laban sa mga Lamanita. At ito ay nangyari na pinatibay namin ang lungsod gamit ang aming buong lakas; subalit sa kabila ng lahat ng aming pagpapatibay, kami ay nasalakay pa rin ng mga Lamanita at naitaboy kami palabas ng lungsod.\n\n5 At naitaboy rin nila kami palabas ng lupain ng David.\n\n6 At humayo kami at nakarating sa lupain ng Josue, na nasa mga hangganang kanluran, malapit sa dalampasigan.\n\n7 At ito ay nangyari na mabilis naming tinipon ang aming mga tao hangga’t maaari, upang matipon namin sila sa iisang pangkat.\n\n8 Subalit dinggin, ang lupain ay puno ng mga tulisan at ng mga Lamanita; at sa kabila ng malaking pagkalipol na nakaantabay sa aking mga tao, hindi sila nagsisi sa kanilang masasamang gawain; kaya nga ang pagdanak ng dugo at pagkatay ay lumaganap sa ibabaw ng buong lupain, kapwa sa panig ng mga Nephita at sa panig din ng mga Lamanita; at ito ay isang ganap na kaguluhan sa ibabaw ng buong lupain.\n\n9 At ngayon, may hari ang mga Lamanita, at ang kanyang pangalan ay Aaron; at sinalakay niya kami kasama ang isang hukbo ng apatnapu’t apat na libo. At dinggin, hinarap ko siya kasama ang apatnapu’t dalawang libo. At ito ay nangyari na nagapi ko siya sa pamamagitan ng aking hukbo kung kaya’t tumakas siya sa aking harapan. At dinggin, naganap ang lahat ng ito, at lumipas ang tatlong daan at tatlumpung taon.\n\n10 At ito ay nangyari na nagsimulang magsisi ang mga Nephita sa kanilang kasamaan, at nagsimulang sumigaw maging tulad ng ipinropesiya ni Samuel, ang propeta; sapagkat dinggin, walang sinuman ang nakapagpapanatili ng kanyang sariling pag-aari, dahil sa mga magnanakaw, at sa mga tulisan, at sa mga mamamatay-tao, at sa pagsasalamangka, at sa pangkukulam na nasa lupain.\n\n11 Sa gayon nagsimulang magkaroon ng pagdadalamhati at pananaghoy sa buong lupain dahil sa mga bagay na ito, at lalung-lalo na sa mga tao ni Nephi.\n\n12 At ito ay nangyari na nang ako, si Mormon, ay nakita ang kanilang pananaghoy at kanilang pagdadalamhati at kanilang kalungkutan sa harapan ng Panginoon, nagsimulang magalak ang aking puso, nalalaman ang mga awa at ang mahabang pagtitiis ng Panginoon, kaya nga, ipinalalagay ko na magiging maawain siya sa kanila na sila ay muling magiging mga matwid na tao.\n\n13 Subalit dinggin, itong aking kagalakan ay walang saysay, sapagkat ang kanilang kalungkutan ay hindi tungo sa pagsisisi, dahil sa kabutihan ng Diyos; kundi ito ang kalungkutan ng mga isinumpa dahil sa hindi sila laging pahihintulutan ng Panginoon na lumigaya sa kasalanan.\n\n14 At hindi sila lumapit kay Jesus nang may mga bagbag na puso at nagsisising espiritu, kundi isinumpa nila ang Diyos, at naghangad na mamatay. Gayunpaman, nakipaglaban sila gamit ang espada para sa kanilang mga buhay.\n\n15 At ito ay nangyari na muling bumalik sa akin ang kalungkutan ko, at nakita ko na ang araw ng palugit ay lumipas na sa kanila, kapwa sa temporal at espirituwal; sapagkat nakita ko na libu-libo sa kanila ang napatay sa hayagang paghihimagsik laban sa kanilang Diyos, at ibinunton tulad ng pataba sa lupa sa ibabaw ng lupain. At sa gayon lumipas ang tatlong daan at apatnapu’t apat na taon.\n\n16 At ito ay nangyari na sa ikatatlong daan at apatnapu’t limang taon, ang mga Nephita ay nagsimulang magsitakas sa harapan ng mga Lamanita; at sila ay tinugis hanggang sa makarating sila maging sa lupain ng Jashon, bago pa man sila nagawang pigilan sa kanilang pag-urong.\n\n17 At ngayon, ang lungsod ng Jashon ay malapit sa lupain kung saan itinago ni Amaron ang mga talaan para sa Panginoon, upang hindi mawasak ang mga ito. At dinggin, ako ay humayo alinsunod sa salita ni Amaron, at kinuha ang mga lamina ni Nephi, at gumawa ng isang tala alinsunod sa mga salita ni Amaron.\n\n18 At sa mga lamina ni Nephi, ako ay gumawa ng buong ulat ng lahat ng kasamaan at karumal-dumal na gawain; subalit sa mga laminang ito ay nagpigil akong gumawa ng buong ulat ng kanilang kasamaan at mga karumal-dumal na gawain, sapagkat dinggin, isang patuloy na tagpo ng kasamaan at mga karumal-dumal na gawain ang nakatambad sa harapan ng aking mga mata simula pa noong magkaroon ako ng kakayahang mamasdan ang mga gawi ng tao.\n\n19 At sa aba sa akin dahil sa kanilang kasamaan; sapagkat ang aking puso ay napuspos ng kalungkutan dahil sa kanilang kasamaan, sa lahat ng araw ko; gayunpaman, nalalaman ko na ako ay dadakilain sa huling araw.\n\n20 At ito ay nangyari na sa taong ito, ang mga tao ni Nephi ay muling tinugis at itinaboy. At ito ay nangyari na naitaboy kami hanggang sa makarating kami pahilaga sa lupaing tinatawag na Sem.\n\n21 At ito ay nangyari na pinatibay namin ang lungsod ng Sem, at tinipon namin ang aming mga tao hangga’t maaari, na baka sakaling mailigtas namin sila mula sa pagkalipol.\n\n22 At ito ay nangyari na sa ikatatlong daan at apatnapu’t anim na taon, sila ay muling nagsimulang sumalakay sa amin.\n\n23 At ito ay nangyari na nangusap ako sa aking mga tao, at hinikayat sila nang buong lakas, na buong tapang silang tumindig sa harapan ng mga Lamanita at makipaglaban para sa kanilang mga asawa, at kanilang mga anak, at kanilang mga bahay, at kanilang mga tahanan.\n\n24 At ang aking mga salita ay bahagyang napukaw sila na lumakas, kung kaya nga’t hindi sila nagsitakas mula sa harapan ng mga Lamanita, kundi lumaban nang buong tapang sa kanila.\n\n25 At ito ay nangyari na nakipaglaban kami na isang hukbo ng tatlumpung libo laban sa isang hukbo ng limampung libo. At ito ay nangyari na tumindig kami sa kanilang harapan nang buong katatagan kung kaya’t nagsitakas sila mula sa aming harapan.\n\n26 At ito ay nangyari na nang magsitakas sila, tinugis namin sila ng aming mga hukbo, at muli silang hinarap, at nagapi sila; gayunpaman, ang lakas ng Panginoon ay wala sa amin; oo, kami ay naiwan sa aming sarili, na ang Espiritu ng Panginoon ay hindi nanatili sa amin; kaya nga naging mahihina kami na katulad ng aming mga kapatid.\n\n27 At ang aking puso ay nalungkot dahil dito sa malaking kapahamakan ng aking mga tao, dahil sa kanilang kasamaan at kanilang mga karumal-dumal na gawain. Subalit dinggin, kami ay humayo laban sa mga Lamanita at sa mga tulisan ni Gadianton, hanggang sa muli naming naangkin ang mga lupaing aming mana.\n\n28 At ang tatlong daan at apatnapu’t siyam na taon ay lumipas. At sa ikatatlong daan at limampung taon, kami ay nakipagkasundo sa mga Lamanita at sa mga tulisan ni Gadianton, kung saan ay hinati-hati namin ang mga lupaing aming mana.\n\n29 At ibinigay sa amin ng mga Lamanita ang lupaing pahilaga, oo, maging hanggang sa makitid na daan patungo sa lupaing patimog. At ibinigay namin sa mga Lamanita ang lahat ng lupaing patimog.\n\n", "morm 3": "[center][font_size=26]Kabanata 3[/font_size][/center]\n\n[i]Nangaral si Mormon ng pagsisisi sa mga Nephita—Sila ay nagtamo ng malaking tagumpay at nagmalaki sa kanilang sariling lakas—Tumanggi si Mormon na pamunuan sila, at ang kanyang mga panalangin para sa kanila ay walang pananampalataya—Inaanyayahan ng Aklat ni Mormon ang labindalawang lipi ni Israel na maniwala sa ebanghelyo. Mga A.D. 360–362.[/i]\n\n1 At ito ay nangyari na hindi na muling nakidigma ang mga Lamanita hanggang sa sampung taon pa ang lumipas. At dinggin, pinakilos ko ang aking mga tao, ang mga Nephita, sa paghahanda ng kanilang mga lupain at kanilang mga sandata laban sa panahon ng digmaan.\n\n2 At ito ay nangyari na sinabi ng Panginoon sa akin: Mangaral sa mga taong ito—Magsisi kayo, at lumapit sa akin, at magpabinyag kayo, at muling itatag ang aking simbahan, at kayo ay maliligtas.\n\n3 At ako ay nangaral sa mga taong ito, subalit ito ay nawalang-kabuluhan; at hindi nila naunawaan na ang Panginoon ang siyang nagligtas sa kanila, at nagkaloob sa kanila ng pagkakataon na makapagsisi. At dinggin, pinatigas nila ang kanilang mga puso laban sa Panginoon nilang Diyos.\n\n4 At ito ay nangyari na matapos lumipas ang ikasampung taong ito, na sa kabuuan ay tatlong daan at animnapung taon mula nang pumarito si Cristo, ang hari ng mga Lamanita ay nagpadala sa akin ng isang liham, na ipinaaalam sa akin na sila ay naghahanda upang muling makidigma laban sa amin.\n\n5 At ito ay nangyari na iniutos ko sa aking mga tao na sama-samang tipunin ang kanilang sarili sa lupaing Kapanglawan, sa isang lungsod na nasa mga hangganan, malapit sa makitid na daan patungo sa lupaing patimog.\n\n6 At doon namin inilagay ang aming mga hukbo, upang mapigilan namin ang mga hukbo ng mga Lamanita, upang hindi nila maangkin ang alinman sa aming mga lupain; kaya nga nagpatibay kami laban sa kanila nang aming buong lakas.\n\n7 At ito ay nangyari na sa ikatatlong daan at animnapu’t isang taon, ang mga Lamanita ay sumalakay sa lungsod ng Kapanglawan upang makidigma laban sa amin; at ito ay nangyari na sa taong yaon, nagapi namin sila, kung kaya nga’t sila ay nagsibalik sa kanilang sariling mga lupain.\n\n8 At sa ikatatlong daan at animnapu’t dalawang taon, sila ay muling sumalakay upang makidigma. At muli namin silang nagapi, at napatay ang malaking bilang nila, at ang kanilang mga patay ay itinapon sa dagat.\n\n9 At ngayon, dahil sa malaking bagay na ito na nagawa ng aking mga tao, ang mga Nephita, sila ay nagsimulang magmalaki sa kanilang sariling lakas, at nagsimulang manumpa sa harapan ng kalangitan na ipaghihiganti nila sa kanilang sarili ang dugo ng kanilang mga kapatid na napatay ng kanilang mga kaaway.\n\n10 At sila ay nanumpa sa kalangitan, at gayundin sa trono ng Diyos, na sila ay hahayo upang makipagdigma laban sa kanilang mga kaaway, at lilipulin sila mula sa ibabaw ng lupain.\n\n11 At ito ay nangyari na ako, si Mormon, ay lubusan nang tumanggi simula noon na maging komandante at pinuno ng mga taong ito, dahil sa kanilang kasamaan at mga karumal-dumal na gawain.\n\n12 Dinggin, sila ay pinamunuan ko, sa kabila ng kanilang kasamaan ay pinamunuan ko sila nang maraming ulit sa pakikidigma, at minahal sila, alinsunod sa pagmamahal ng Diyos na nasa akin, nang buong puso ko; at ang aking kaluluwa ay ibinuhos sa panalangin sa aking Diyos nang buong magdamag para sa kanila; gayunpaman, ito ay walang pananampalataya, dahil sa katigasan ng kanilang mga puso.\n\n13 At tatlong ulit ko silang iniligtas mula sa mga kamay ng kanilang mga kaaway, at hindi sila nagsipagsisi ng kanilang mga kasalanan.\n\n14 At nang sila ay nanumpa sa lahat ng ipinagbabawal sa kanila ng ating Panginoon at Tagapagligtas na si Jesucristo, na sila ay aahon upang makidigma sa kanilang mga kaaway, at ipaghihiganti sa kanilang sarili ang dugo ng kanilang mga kapatid, dinggin, ang tinig ng Panginoon ay nangusap sa akin, sinasabing:\n\n15 Sa akin ang paghihiganti, at ako ang gaganti; at sapagkat hindi nagsisi ang mga taong ito matapos ko silang iligtas, dinggin, sila ay lilipulin mula sa balat ng lupa.\n\n16 At ito ay nangyari na lubusan akong tumangging humayo laban sa aking mga kaaway; at ginawa ko maging ang ipinag-utos sa akin ng Panginoon; at ako ay tumindig bilang isang tagapagmasid upang patunayan sa sanlibutan ang mga bagay na aking nakita at narinig, alinsunod sa mga pagpapahayag ng Espiritu na siyang nagpatotoo sa mga bagay na magaganap.\n\n17 Samakatwid, ako ay sumusulat sa inyo, mga Gentil, at gayundin sa inyo, sambahayan ni Israel, kapag ang gawain ay nagsimula na, kayo ay malapit nang ihanda na magbalik sa lupaing inyong mana;\n\n18 Oo, dinggin, ako ay sumusulat sa lahat ng nasa mga dulo ng mundo; oo, sa inyo, labindalawang lipi ni Israel, na hahatulan alinsunod sa inyong mga gawa ng labindalawang pinili ni Jesus na maging mga disipulo niya sa lupain ng Jerusalem.\n\n19 At ako ay sumusulat din sa labi ng mga taong ito, na hahatulan din ng labindalawang pinili ni Jesus sa lupaing ito; at sila ay hahatulan ng iba pang labindalawang pinili ni Jesus sa lupain ng Jerusalem.\n\n20 At ang mga bagay na ito ang ipinahahayag ng Espiritu sa akin; kaya nga, ako ay sumusulat sa inyong lahat. At sa kadahilanang ito ako sumusulat sa inyo, upang malaman ninyo na talagang titindig kayong lahat sa harapan ng hukumang-luklukan ni Cristo, oo, bawat tao na nabibilang sa buong mag-anak ni Adan; at talagang titindig kayo upang mahatulan sa inyong mga gawa, maging mabuti man yaon o masama;\n\n21 At gayundin upang kayo ay maniwala sa ebanghelyo ni Jesucristo, na matatanggap ninyo sa inyo; at gayundin upang ang mga Judio, na mga pinagtipanang tao ng Panginoon, ay magkaroon ng iba pang saksi maliban sa kanya na kanilang nakita at narinig, na si Jesus, na kanilang pinatay, ang siya ring Cristo at ang siya ring Diyos.\n\n22 At nais ko na mahikayat ko kayong lahat ng nasa mga dulo ng mundo na magsisi at maghandang tumindig sa harapan ng hukumang-luklukan ni Cristo.\n\n", "morm 4": "[center][font_size=26]Kabanata 4[/font_size][/center]\n\n[i]Nagpatuloy ang digmaan at pagkatay—Pinarurusahan ng masasama ang masasama—Higit na kasamaan ang namayani nang higit pa kaysa noon sa buong Israel—Inialay ang mga kababaihan at bata sa mga diyus-diyusan—Nagsimulang lipulin ng mga Lamanita ang mga Nephita. Mga A.D. 363–375.[/i]\n\n1 At ngayon, ito ay nangyari na sa ikatatlong daan at animnapu’t tatlong taon, ang hukbo ng mga Nephita ay umahon upang makidigma sa mga Lamanita, sa labas ng lupain ng Kapanglawan.\n\n2 At ito ay nangyari na muling naitaboy ang hukbo ng mga Nephita pabalik sa lupain ng Kapanglawan. At habang sila ay pagod pa, isang bagong hukbo ng mga Lamanita ang sumalakay sa kanila; at nagkaroon sila ng masidhing labanan, kung kaya nga’t nasakop ng mga Lamanita ang lungsod ng Kapanglawan, at napatay ang marami sa mga Nephita, at nadalang bihag ang marami.\n\n3 At ang mga nalabi ay tumakas at sumama sa mga naninirahan sa lungsod ng Tiankum. Ngayon, ang lungsod ng Tiankum ay nasa mga hangganan na malapit sa dalampasigan; at iyon ay malapit din sa lungsod ng Kapanglawan.\n\n4 At dahil ang mga hukbo ng mga Nephita ang sumalakay sa mga Lamanita kung kaya’t sila ay nagsimulang parusahan; sapagkat kung hindi dahil doon, hindi sana magkakaroon ng kapangyarihan ang mga Lamanita sa kanila.\n\n5 Ngunit dinggin, ang mga kahatulan ng Diyos ay aabot sa masasama; at sa pamamagitan ng masasama ay pinarurusahan ang masasama; sapagkat ang yaong masasama ang pumupukaw sa puso ng mga anak ng tao sa pagpapadanak ng dugo.\n\n6 At ito ay nangyari na nagsagawa ang mga Lamanita ng mga paghahanda sa pagsalakay laban sa lungsod ng Tiankum.\n\n7 At ito ay nangyari na sa ikatatlong daan at animnapu’t apat na taon, ang mga Lamanita ay sumalakay laban sa lungsod ng Tiankum, upang kanila ring maangkin ang lungsod ng Tiankum.\n\n8 At ito ay nangyari na sila ay napaurong at naitaboy pabalik ng mga Nephita. At nang makita ng mga Nephita na kanilang naitaboy ang mga Lamanita, sila ay muling nagmalaki sa kanilang sariling lakas; at sila ay sumalakay sa kanilang sariling lakas, at muli nilang naangkin ang lungsod ng Kapanglawan.\n\n9 At ngayon, ang lahat ng bagay na ito ay nangyari, at may libu-libong napatay sa magkabilang panig, kapwa sa mga Nephita at sa mga Lamanita.\n\n10 At ito ay nangyari na lumipas ang ikatatlong daan at animnapu’t anim na taon, at muling sumalakay ang mga Lamanita sa mga Nephita upang makidigma; at gayunman, ang mga Nephita ay hindi nagsipagsisi sa kasamaang kanilang nagawa, kundi patuloy na nanatili sa kanilang kasamaan.\n\n11 At hindi maaaring mailarawan ng dila, o maisulat ng isang tao ang ganap na larawan ng kasindak-sindak na tanawin ng pagdanak ng dugo at pagkatay na nasa mga tao, kapwa sa mga Nephita at sa mga Lamanita; at ang bawat puso ay tumigas, kung kaya’t sila ay patuloy na nalugod sa pagpapadanak ng dugo.\n\n12 At hindi kailanman nagkaroon ng gayong kalaking kasamaan sa lahat ng anak ni Lehi, ni maging sa buong sambahayan ni Israel, ayon sa mga salita ng Panginoon, na katulad ng nasa mga taong ito.\n\n13 At ito ay nangyari na naangkin ng mga Lamanita ang lungsod ng Kapanglawan, at ito ay dahil ang kanilang bilang ay higit sa bilang ng mga Nephita.\n\n14 At sila rin ay sumalakay laban sa lungsod ng Tiankum, at itinaboy palabas ang mga naninirahan dito, at maraming dinalang bihag na kapwa mga kababaihan at bata, at inialay sila bilang mga hain sa kanilang mga diyus-diyusan.\n\n15 At ito ay nangyari na sa ikatatlong daan at animnapu’t pitong taon, ang mga Nephita na nagagalit sapagkat inialay ng mga Lamanita ang kanilang kababaihan at ang kanilang mga anak, kung kaya’t sila ay sumalakay laban sa mga Lamanita sa matinding galit, hanggang sa muli nilang nagapi ang mga Lamanita, at naitaboy silang palabas ng kanilang mga lupain.\n\n16 At ang mga Lamanita ay hindi na muling sumalakay sa mga Nephita hanggang sa ikatatlong daan at pitumpu’t limang taon.\n\n17 At sa taong ito, sila ay sumalakay sa mga Nephita nang buo nilang lakas; at hindi sila nabilang dahil sa kalakihan ng kanilang bilang.\n\n18 At magmula sa panahong ito, ang mga Nephita ay hindi na nagkaroon pa ng kapangyarihan laban sa mga Lamanita, sa halip, nagsimulang mapuksa nila maging tulad ng hamog sa harapan ng araw.\n\n19 At ito ay nangyari na sumalakay ang mga Lamanita sa lungsod ng Kapanglawan; at nagkaroon ng lubhang masidhing labanan sa lupaing Kapanglawan; kung saan kanilang nagapi ang mga Nephita.\n\n20 At muli silang tumakas mula sa kanilang harapan, at sila ay nakarating sa lungsod ng Boaz; at doon sila humarap nang buong katapangan laban sa mga Lamanita, kung kaya’t hindi sila nagapi ng mga Lamanita hanggang sa muli silang sumalakay sa ikalawang pagkakataon.\n\n21 At nang sila ay sumalakay sa ikalawang pagkakataon, ang mga Nephita ay naitaboy at napatay sa isang lubhang malupit na pagkatay; ang kanilang kababaihan at kanilang mga anak ay muling inialay sa mga diyus-diyusan.\n\n22 At ito ay nangyari na muling tumakas ang mga Nephita mula sa kanilang harapan, isinasama sa kanila ang lahat ng naninirahan, kapwa sa mga bayan at nayon.\n\n23 At ngayon, ako, si Mormon, nakikitang malapit nang mapabagsak ng mga Lamanita ang lupain, kaya nga, ako ay nagtungo sa burol ng Shim, at kinuha ang lahat ng talaang ikinubli ni Amaron para sa Panginoon.\n\n", "morm 5": "[center][font_size=26]Kabanata 5[/font_size][/center]\n\n[i]Muling pinamunuan ni Mormon ang mga hukbong Nephita sa digmaan ng pagdanak ng dugo at pagkatay—Lalabas ang Aklat ni Mormon upang mahimok ang buong Israel na si Jesus ang Cristo—Dahil sa kanilang kawalang-paniniwala, makakalat ang mga Lamanita, at hindi na magpupunyagi sa kanila ang Espiritu—Matatanggap nila ang ebanghelyo mula sa mga Gentil sa mga huling araw. Mga A.D. 375–384.[/i]\n\n1 At ito ay nangyari na humayo ako sa mga Nephita, at nagsisi sa sumpang ginawa ko na hindi ko na sila muli pang tutulungan; at muli nilang ibinigay sa akin ang pamumuno sa kanilang mga hukbo, sapagkat ang tingin nila sa akin ay tila bang maililigtas ko sila mula sa kanilang mga paghihirap.\n\n2 Subalit dinggin, ako ay walang pag-asa, sapagkat alam ko ang mga kahatulan ng Panginoon na sasapit sa kanila; sapagkat hindi sila nagsisi ng kanilang mga kasamaan, kundi nakikipaglaban para sa kanilang mga buhay nang hindi nananawagan sa yaong Katauhang lumikha sa kanila.\n\n3 At ito ay nangyari na sumalakay sa amin ang mga Lamanita samantalang kami ay nagsisitakas patungo sa lungsod ng Jordan; subalit dinggin, sila ay naitaboy pabalik kung kaya’t hindi nila nakuha ang lungsod sa panahong yaon.\n\n4 At ito ay nangyari na muli silang sumalakay sa amin, at napanatili namin ang lungsod. At may iba pang mga lungsod na napanatili ng mga Nephita, na mga muog na pumigil sa kanila kung kaya’t hindi sila makapasok sa bayan na nasa aming harapan, upang lipulin ang mga naninirahan sa aming lupain.\n\n5 Subalit ito ay nangyari na ang anumang lupain na nadaanan namin, at hindi sama-samang natipon ang mga naninirahan doon, ay nalipol ng mga Lamanita, at ang kanilang mga bayan, at mga nayon, at mga lungsod ay sinunog ng apoy; at sa gayon lumipas ang tatlong daan at pitumpu’t siyam na taon.\n\n6 At ito ay nangyari na sa ikatatlong daan at walumpung taon, muling sumalakay ang mga Lamanita laban sa amin upang makidigma, at kami ay humarap sa kanila nang buong tapang; subalit nawalang-saysay ang lahat ng ito, sapagkat napakalaki ng kanilang bilang kung kaya’t niyurakan nila ang mga tao ng mga Nephita sa ilalim ng kanilang mga paa.\n\n7 At ito ay nangyari na muli kaming nagsitakas, at ang mga yaong higit na mabilis ang pagtakas kaysa sa mga Lamanita ay nakatakas, at ang mga yaong hindi nakahihigit ang pagtakas sa mga Lamanita ay bumagsak at nalipol.\n\n8 At ngayon, dinggin, ako, si Mormon, ay hindi nagnanais na saktan ang mga kaluluwa ng tao sa pamamagitan ng paglalahad sa kanila ng mga gayong kakila-kilabot na tagpo ng pagdanak ng dugo at pagkatay tulad ng nakatambad sa harapan ng aking mga mata; kundi ako, nalalaman na ang mga bagay na ito ay tiyak na ipaaalam, at na ang lahat ng bagay na natatago ay ihahayag sa mga bubungan—\n\n9 At tiyak ding makararating ang kaalaman tungkol sa mga bagay na ito sa labi ng mga taong ito, at gayundin sa mga Gentil, na siyang sinabi ng Panginoon na magkakalat sa mga taong ito, at ang mga taong ito ay ituturing na walang kabuluhan sa kanila—kaya nga, ako ay sumusulat ng isang maikling buod, hindi nangangahas na magbigay ng buong ulat ng mga bagay na nakita ko, dahil sa kautusang natanggap ko, at gayundin upang hindi kayo labis na malungkot dahil sa kasamaan ng mga taong ito.\n\n10 At ngayon, dinggin, ito ay sinasabi ko sa kanilang mga binhi, at gayundin sa mga Gentil na nagmamalasakit sa sambahayan ni Israel, na nakauunawa at nakaaalam kung saan nagmumula ang kanilang mga pagpapala.\n\n11 Sapagkat nalalaman ko na ang mga gayon ay malulungkot dahil sa pagkawasak ng sambahayan ni Israel; oo, sila ay malulungkot dahil sa pagkalipol ng mga taong ito; malulungkot sila sapagkat hindi nagsisi ang mga taong ito nang sa gayon sana ay niyakap sila ng mga bisig ni Jesus.\n\n12 Ngayon, ang mga bagay na ito ay isinulat para sa labi ng sambahayan ni Jacob; at nasusulat ang mga ito alinsunod sa ganitong pamamaraan, sapagkat nalalaman ng Diyos na ang mga ito ay hindi makararating sa kanila sa kasamaan; at ikukubli ang mga ito para sa Panginoon upang lumabas ang mga ito sa kanyang sariling takdang panahon.\n\n13 At ito ang kautusang natanggap ko; at dinggin, lalabas ang mga ito alinsunod sa kautusan ng Panginoon, kung kailan niya mamarapatin, sa kanyang karunungan.\n\n14 At dinggin, ang mga ito ay ipahahayag sa mga hindi naniniwala na mga Judio; at sa layuning ito kung kaya’t ipahahayag ang mga ito—upang mahimok sila na si Jesus ang Cristo, ang Anak ng buhay na Diyos; upang maisagawa ng Ama, sa pamamagitan ng kanyang Pinakamamahal, ang kanyang dakila at walang hanggang layunin, sa pagpapanumbalik sa mga Judio, o sa buong sambahayan ni Israel, sa lupaing kanilang mana, na ibinigay sa kanila ng Panginoon nilang Diyos, sa ikatutupad ng kanyang tipan;\n\n15 At gayundin upang ang mga binhi ng mga taong ito ay higit na lubusang maniwala sa kanyang ebanghelyo, na hahayo sa kanila mula sa mga Gentil; sapagkat ang mga taong ito ay makakalat, at magiging maiitim, marurumi, at karima-rimarim na tao, higit pa sa paglalarawan na napasaamin kailanman, oo, maging sa napasa mga Lamanita, at ito ay dahil sa kanilang kawalang-paniniwala at pagsamba sa mga diyus-diyusan.\n\n16 Sapagkat dinggin, ang Espiritu ng Panginoon ay tumigil nang magpunyagi sa kanilang mga ama; at sila ay walang Cristo at Diyos sa daigdig; at sila ay itinataboy tulad ng ipa sa hangin.\n\n17 Minsan silang naging mga kaaya-ayang tao, at tinanggap nila si Cristo na kanilang pastol; oo, sila ay pinamunuan maging ng Diyos Ama.\n\n18 Subalit ngayon, dinggin, sila ay inaakay ni Satanas, maging tulad ng ipang itinataboy ng hangin, o tulad ng isang sasakyang-dagat na hinahampas ng mga alon, na walang layag o angkla, o walang anumang bagay na magpapakilos dito; at maging tulad nito, sila ay gayundin.\n\n19 At dinggin, inilaan ng Panginoon ang kanilang mga pagpapala, na natanggap sana nila sa lupain, para sa mga Gentil na mag-aangkin ng lupain.\n\n20 Subalit dinggin, ito ay mangyayari na itataboy at ikakalat sila ng mga Gentil; at matapos silang itaboy at ikalat ng mga Gentil, dinggin, pagkatapos ay maaalala ng Panginoon ang tipang kanyang ginawa kay Abraham at sa buong sambahayan ni Israel.\n\n21 At maaalala rin ng Panginoon ang mga panalangin ng mga matwid, na isinamo sa kanya para sa kanila.\n\n22 At kung gayon, O kayong mga Gentil, paano kayo makatitindig sa harapan ng kapangyarihan ng Diyos, maliban kung kayo ay magsisisi at tatalikuran ang inyong masasamang gawain?\n\n23 Hindi ba ninyo nalalaman na kayo ay nasa mga kamay ng Diyos? Hindi ba ninyo nalalaman na taglay niya ang lahat ng kapangyarihan, at sa kanyang dakilang pag-uutos ay mabibilot ang lupa tulad ng balumbon na pergamino?\n\n24 Samakatwid, magsisi kayo, at magpakumbaba ng inyong sarili sa kanyang harapan, na baka ipataw niya ang katarungan laban sa inyo—na baka isang labi ng binhi ni Jacob ang magtungo sa inyo katulad ng isang leon, at luray-lurayin kayo, at walang makapagliligtas.\n\n", "morm 6": "[center][font_size=26]Kabanata 6[/font_size][/center]\n\n[i]Nagtipun-tipon ang mga Nephita sa lupain ng Cumorah para sa mga huling labanan—Ikinubli ni Mormon ang mga banal na talaan sa burol Cumorah—Ang mga Lamanita ay nagwagi, at nawasak ang bayan ng mga Nephita—Daan-daang libo ang nangamatay sa espada. Mga A.D. 385.[/i]\n\n1 At ngayon, tatapusin ko ang aking tala hinggil sa pagkalipol ng aking mga tao, ang mga Nephita. At ito ay nangyari na humayo kami sa harapan ng mga Lamanita.\n\n2 At ako, si Mormon, ay sumulat ng liham sa hari ng mga Lamanita, at hiniling sa kanya na ipagkaloob niya sa amin na kung maaari ay matipon namin nang magkakasama ang aming mga tao sa lupain ng Cumorah, sa burol na tinatawag na Cumorah, at doon kami makikipagdigma sa kanila.\n\n3 At ito ay nangyari na ipinagkaloob sa akin ng hari ng mga Lamanita ang bagay na aking hiniling.\n\n4 At ito ay nangyari na humayo kami sa lupain ng Cumorah, at itinayo namin ang aming mga tolda sa paligid ng burol Cumorah; at iyon ay sa isang lupain ng maraming katubigan, ilog, at bukal; at dito ay umasa kaming magkakaroon ng kalamangan sa mga Lamanita.\n\n5 At nang makalipas ang tatlong daan at walumpu’t apat na taon, natipon naming lahat ang nalalabi sa aming mga tao sa lupain ng Cumorah.\n\n6 At ito ay nangyari na nang matipon naming sama-sama ang lahat ng aming mga tao sa lupain ng Cumorah, dinggin, ako, si Mormon, ay nagsimulang tumanda; at nalalaman na ito ang huling pakikipaglaban ng aking mga tao, at napag-utusan ng Panginoon na huwag kong pahihintulutan na ang mga talaang pinagpasa-pasahan ng aming mga ama, na banal, ay mahulog sa mga kamay ng mga Lamanita, (sapagkat sisirain ang mga ito ng mga Lamanita) kaya nga, ginawa ko ang talang ito mula sa mga lamina ni Nephi, at ikinubli sa burol Cumorah ang lahat ng talaang ipinagkatiwala sa akin ng kamay ng Panginoon, maliban dito sa ilang lamina na ibinigay ko sa aking anak na lalaki na si Moroni.\n\n7 At ito ay nangyari na ang aking mga tao, kasama ang kanilang mga asawa at kanilang mga anak, ay namasdan ngayon ang mga hukbo ng mga Lamanita na humahayo patungo sa kanila; at lakip ang kakila-kilabot na takot sa kamatayan na pumupuno sa mga dibdib ng lahat ng masama, hinintay nilang makalaban sila.\n\n8 At ito ay nangyari na sumalakay sila upang makidigma laban sa amin, at ang bawat tao ay napuspos ng takot dahil sa kalakihan ng kanilang bilang.\n\n9 At ito ay nangyari na lumusob sila sa aking mga tao gamit ang espada, at ang busog, at ang palaso, at ang palakol, at ang lahat ng uri ng sandata ng digmaan.\n\n10 At ito ay nangyari na pinagpapatay ang aking mga tauhan, oo, maging ang sampung libong kasama ko, at ako ay bumagsak na sugatan sa gitna; at kanila akong nalampasan kung kaya’t hindi nila nawakasan ang aking buhay.\n\n11 At nang kanilang tapusin at patayin ang lahat ng aking mga tao maliban sa dalawampu’t apat sa amin, (kasama ang aking anak na si Moroni) at kami na nakaligtas sa kamatayan ng aming mga tao, ay namasdan kinabukasan, nang magsibalik na ang mga Lamanita sa kanilang mga kuta, mula sa tuktok ng burol Cumorah, ang sampung libo ng aking mga tao na pinagpapatay, na pinamunuan ko.\n\n12 At namasdan din namin ang sampung libong tao ko na pinamunuan ng aking anak na si Moroni.\n\n13 At dinggin, ang sampung libo ni Gidgidonas ay bumagsak, at siya rin na nasa gitna.\n\n14 At bumagsak si Lemas kasama ang kanyang sampung libo; at bumagsak si Gilga kasama ang kanyang sampung libo; at bumagsak si Limhas kasama ang kanyang sampung libo; at bumagsak si Jeneum kasama ang kanyang sampung libo; at si Cumenihas, at si Moronihas, at si Antionum, at si Siblom, at si Sem, at si Jos, ay nangabagsak kasama ang kanilang tig-sasampung libo.\n\n15 At ito ay nangyari na mayroon pang sampung bumagsak sa pamamagitan ng espada, kasama ang kanilang tig-sasampung libo; oo, maging ang lahat ng aking mga tao, maliban doon sa dalawampu’t apat na kasama ko, at gayundin ang ilang tumakas patungo sa mga bayan sa timog, at ang ilang umanib sa mga Lamanita, ay nangabagsak; at ang kanilang mga laman, at buto, at dugo ay nakakalat sa balat ng lupa, na naiwan ng mga kamay ng mga yaong pumatay sa kanila upang mabulok sa ibabaw ng lupa, at maagnas at bumalik sa kanilang inang lupa.\n\n16 At ang aking kaluluwa ay nabagbag sa pagdadalamhati dahil sa pagkamatay ng aking mga tao, at ako ay napabulalas:\n\n17 O kayong mga kaaya-aya, paanong napalihis kayo sa mga landas ng Panginoon! O kayong mga kaaya-aya, paanong itinatwa ninyo si Jesus na nakatayong bukas ang mga bisig upang kayo ay tanggapin!\n\n18 Dinggin, kung hindi ninyo ginawa ito, hindi sana kayo nangabagsak. Ngunit masdan, kayo ay nangabagsak, at aking ipinagdadalamhati ang inyong pagkawala.\n\n19 O kayong mga kaaya-ayang anak na lalaki at babae; kayong mga ama at ina, kayong mga asawang lalaki at babae, kayong mga kaaya-aya, paanong kayo ay nangabagsak!\n\n20 Ngunit masdan, kayo ay wala na, at hindi kayo maibabalik ng aking mga kalungkutan.\n\n21 At malapit nang dumating ang araw na ang inyong pagiging may kamatayan ay kinakailangang mabihisan ng kawalang-kamatayan, at ang mga katawang ito na naaagnas na sa kabulukan ay talagang malapit nang maging mga walang kabulukang katawan; at sa gayon, kayo ay talagang tatayo sa hukumang-luklukan ni Cristo, upang hatulan alinsunod sa inyong mga gawa; at kung sakaling kayo ay mga matwid, sa gayon, pagpapalain kayo kasama ng inyong mga ama na nangauna na sa inyo.\n\n22 O kung kayo lamang ay nagsipagsisi bago sumapit sa inyo ang malaking pagkalipol na ito. Ngunit dinggin, kayo ay wala na, at nalalaman ng Ama, oo, ang Amang Walang Hanggan ng langit, ang inyong kalagayan; at gagawin niya sa inyo ang alinsunod sa kanyang katarungan at awa.\n\n", "morm 7": "[center][font_size=26]Kabanata 7[/font_size][/center]\n\n[i]Inaanyayahan ni Mormon ang mga Lamanita ng mga huling araw na maniwala kay Cristo, tanggapin ang Kanyang ebanghelyo, at maligtas—Ang lahat ng maniniwala sa Biblia ay maniniwala rin sa Aklat ni Mormon. Mga A.D. 385.[/i]\n\n1 At ngayon, dinggin, ako ay magsasalita nang kaunti sa mga labi ng mga taong ito na naligtas, kung mangyayaring ihahayag ng Diyos ang aking mga salita, upang malaman nila ang tungkol sa mga bagay ng kanilang mga ama; oo, ako ay nangungusap sa inyo, kayong mga labi ng sambahayan ni Israel; at ito ang mga salitang aking sasabihin:\n\n2 Alamin ninyo na kayo ay mula sa sambahayan ni Israel.\n\n3 Alamin ninyo na kinakailangan kayong magsisi, o hindi kayo maliligtas.\n\n4 Alamin ninyo na kinakailangan ninyong isuko ang inyong mga sandata ng digmaan, at huwag nang magalak pa sa pagpapadanak ng dugo, at huwag na ninyong muling kunin ang mga ito, maliban kung ipag-uutos ito ng Diyos sa inyo.\n\n5 Alamin ninyo na kinakailangan kayong magkaroon ng kaalaman tungkol sa inyong mga ama, at magsisi sa lahat ng inyong mga kasalanan at kasamaan, at maniwala kay Jesucristo, na siya ang Anak ng Diyos, at na pinatay siya ng mga Judio, at sa pamamagitan ng kapangyarihan ng Ama, siya ay bumangong muli, kung saan ay natamo niya ang tagumpay laban sa libingan; at sa kanya rin ay nalulon ang hapdi ng kamatayan.\n\n6 At kanyang pinapangyari ang pagkabuhay na mag-uli ng mga patay, kung saan ang mga tao ay talagang babangon upang tumayo sa harapan ng kanyang hukumang-luklukan.\n\n7 At kanyang pinapangyari ang pagtubos sa sanlibutan, kung saan siya na matatagpuang walang kasalanan sa harapan niya sa araw ng paghuhukom ay bibigyan ng pahintulot na makapanahanan siya sa kinaroroonan ng Diyos sa kanyang kaharian, upang umawit ng mga walang humpay na papuri kasama ng mga koro sa kaitaasan, sa Ama, at sa Anak, at sa Espiritu Santo, na isang Diyos, sa isang kalagayan ng walang katapusang kaligayahan.\n\n8 Samakatwid, magsisi, at magpabinyag sa pangalan ni Jesus, at panghawakan ang ebanghelyo ni Cristo, na ipaaalam sa inyo, hindi lamang sa talaang ito kundi gayundin sa talaang darating sa mga Gentil mula sa mga Judio, na talaang manggagaling sa mga Gentil patungo sa inyo.\n\n9 Sapagkat dinggin, isinulat ito sa layuning kayo ay maniwala roon; at kung kayo ay maniniwala roon, paniniwalaan din ninyo ito; at kung paniniwalaan ninyo ito, malalaman ninyo ang hinggil sa inyong mga ama, at gayundin ang mga kagila-gilalas na gawaing ginawa sa pamamagitan ng kapangyarihan ng Diyos sa kanila.\n\n10 At malalaman din ninyo na kayo ay mga labi ng mga binhi ni Jacob; kaya nga nabibilang kayo sa mga tao ng unang tipan; at kung mangyayaring kayo ay maniniwala kay Cristo, at magpabinyag, una sa tubig, at pagkatapos ay sa apoy at sa Espiritu Santo, sinusunod ang halimbawa ng ating Tagapagligtas, alinsunod sa kanyang iniutos sa atin, iyon ay makabubuti para sa inyo sa araw ng paghuhukom. Amen.\n\n", "morm 8": "[center][font_size=26]Kabanata 8[/font_size][/center]\n\n[i]Tinugis at nilipol ng mga Lamanita ang mga Nephita—Ang Aklat ni Mormon ay lalabas sa pamamagitan ng kapangyarihan ng Diyos—Naglahad ng mga kapighatian sa mga yaong nagpapahayag ng poot at sigalot laban sa gawa ng Panginoon—Lalabas ang talaan ng mga Nephita sa araw ng kasamaan, kahinaan, at apostasiya. Mga A.D. 400–421.[/i]\n\n1 Dinggin, ako, si Moroni, ay tatapusin ang talaan ng aking amang si Mormon. Dinggin, mayroon akong ilang bagay na isusulat, na mga bagay na iniutos sa akin ng ama ko.\n\n2 At ngayon, ito ay nangyari na matapos ang malaki at malubhang digmaan sa Cumorah, dinggin, ang mga Nephita na tumakas patungo sa bayang patimog ay tinugis ng mga Lamanita, hanggang sa malipol silang lahat.\n\n3 At ang aking ama ay napatay rin nila, at ako lamang ang nalabing mag-isa upang isulat ang malungkot na salaysay ng pagkalipol ng aking mga tao. Ngunit dinggin, sila ay wala na, at tinutupad ko ang kautusan ng aking ama. At kung ako ay mapapatay nila, hindi ko alam.\n\n4 Samakatwid, ako ay magsusulat at ikukubli ang mga talaan sa lupa; at kung saan ako paroroon ay hindi na mahalaga.\n\n5 Dinggin, ginawa ng aking ama ang talaang ito, at kanyang isinulat ang layunin nito. At dinggin, isusulat ko rin ito kung mayroon pang puwang sa mga lamina para sa akin, ngunit wala na para sa akin; at wala akong inang mina, sapagkat ako ay nag-iisa. Napatay sa digmaan ang aking ama, at lahat ng aking kamag-anak, at wala akong mga kaibigan ni patutunguhan; at kung gaano katagal ako pahihintulutang mabuhay ng Panginoon ay hindi ko alam.\n\n6 Dinggin, apat na raang taon na ang lumipas mula noong pumarito ang ating Panginoon at Tagapagligtas.\n\n7 At dinggin, tinugis ng mga Lamanita ang aking mga tao, ang mga Nephita, nang lungsod sa lungsod at lugar sa lugar, maging hanggang sa sila ay mawala na; at malakas ang kanilang naging pagbagsak; oo, malaki at kagila-gilalas ang pagkalipol ng aking mga tao, ang mga Nephita.\n\n8 At dinggin, ang kamay ng Panginoon ang gumawa nito. At dinggin din, ang mga Lamanita ay nakikipagdigmaan sa isa’t isa; at ang ibabaw ng buong lupaing ito ay isang patuloy na pag-inog ng pagpatay at pagdanak ng dugo; at wala ni isa mang nakaaalam sa pagwawakas ng digmaan.\n\n9 At ngayon, dinggin, wala na akong sasabihin pa hinggil sa kanila, sapagkat wala na maliban sa mga Lamanita at mga tulisan ang nabubuhay sa ibabaw ng lupain.\n\n10 At walang sinumang nakakikilala sa tunay na Diyos maliban sa mga disipulo ni Jesus na nanatili sa lupain hanggang sa ang kasamaan ng mga tao ay naging napakalubha kung kaya’t hindi sila pinahintulutan ng Panginoon na manatili kasama ng mga tao; at kung sila man ay nasa ibabaw ng lupain, walang taong nakaaalam.\n\n11 Ngunit dinggin, ang aking ama at ako ay nakita sila, at naglingkod sila sa amin.\n\n12 At sinumang makatatanggap ng talaang ito at hindi ito hahatulan dahil sa mga kahinaang mayroon ito, siya rin ay makaaalam ng higit na mga dakilang bagay kaysa rito. Dinggin, ako si Moroni; at kung maaari, ipaaalam ko ang lahat ng bagay sa inyo.\n\n13 Dinggin, ako ay nagtatapos sa aking pagsasalita hinggil sa mga taong ito. Ako ay anak ni Mormon, at inapo ni Nephi ang aking ama.\n\n14 At ako rin ang siyang nagkubli ng talaang ito para sa Panginoon; ang mga laminang yaon ay walang halaga, dahil sa kautusan ng Panginoon. Sapagkat tunay na kanyang sinabi na walang sinumang makakukuha nito upang makinabang; ngunit ang tala nito ay malaki ang kahalagahan; at sinumang magdadala nito sa liwanag, siya ay pagpapalain ng Panginoon.\n\n15 Sapagkat walang sinumang magkakaroon ng kakayahang madala iyon sa liwanag maliban kung iyon ay ipinagkaloob sa kanya ng Diyos; sapagkat iniaatas ng Diyos na iyon ay maisagawa nang nakatuon ang mata sa kanyang kaluwalhatian, o sa kapakanan ng mga sinauna at matagal nang naikalat na mga pinagtipanang tao ng Panginoon.\n\n16 At pinagpala siya na magdadala ng bagay na ito sa liwanag; sapagkat ito ay mailalabas mula sa kadiliman tungo sa liwanag, alinsunod sa salita ng Diyos; oo, ilalabas ito mula sa lupa, at magniningning ito mula sa kadiliman, at darating sa kaalaman ng mga tao; at ito ay mangyayari sa pamamagitan ng kapangyarihan ng Diyos.\n\n17 At kung mayroon mang mga pagkakamali, ang mga yaon ay mga pagkakamali ng tao. Ngunit dinggin, wala kaming nababatid na pagkakamali; gayunpaman, nalalaman ng Diyos ang lahat ng bagay; kaya nga, siya na hahatol, papag-ingatin siya sapagkat baka manganib siya sa apoy ng impiyerno.\n\n18 At siya na nagsasabi: Ipakita mo sa akin, o ikaw ay masasaktan—papag-ingatin siya sapagkat baka ipag-utos niya ang ipinagbabawal ng Panginoon.\n\n19 Sapagkat dinggin, siya na humahatol nang padalus-dalos ay hahatulan din nang padalus-dalos; sapagkat alinsunod sa kanyang mga gawa ang kanyang magiging kabayaran; kaya nga, siya na nananakit ay sasaktan ding muli ng Panginoon.\n\n20 Dinggin kung ano ang sinasabi ng mga banal na kasulatan—ang tao ay hindi mananakit, ni hindi siya hahatol; sapagkat sa akin ang paghatol, wika ng Panginoon, at sa akin din ang paghihiganti, at ako ang gaganti.\n\n21 At siya na magbubulalas ng poot at mga sigalot laban sa gawa ng Panginoon, at laban sa mga pinagtipanang tao ng Panginoon na mula sa sambahayan ni Israel, at magsasabi: Aming wawasakin ang gawa ng Panginoon, at hindi maaalala ng Panginoon ang tipang kanyang ginawa sa sambahayan ni Israel—siya rin ay nanganganib na tagpasin at ihagis sa apoy;\n\n22 Sapagkat ang mga walang hanggang layunin ng Panginoon ay magpapatuloy, hanggang sa matupad ang lahat ng kanyang mga pangako.\n\n23 Saliksikin ang mga propesiya ni Isaias. Dinggin, hindi ko maisusulat ang mga yaon. Oo, dinggin, sinasabi ko sa inyo, na ang mga yaong banal na nangauna sa akin, na nag-angkin ng lupaing ito, ay mananawagan, oo, maging mula sa alabok ay mananawagan sila sa Panginoon; at yamang ang Panginoon ay buhay, aalalahanin niya ang tipang kanyang ginawa sa kanila.\n\n24 At kanyang nababatid ang kanilang mga panalangin, na ang mga iyon ay sa kapakanan ng kanilang mga kapatid. At nababatid niya ang kanilang pananampalataya, sapagkat sa kanyang pangalan ay nakapagpalipat sila ng mga bundok, at sa kanyang pangalan ay napangyari nilang mayanig ang lupa; at sa pamamagitan ng kapangyarihan ng kanyang salita ay napangyari nilang gumuho ang mga bilangguan sa lupa; oo, maging hindi sila nasaktan ng nagniningas na hurnuhan, ni ng mababangis na hayop o ng mga makamandag na ahas, dahil sa kapangyarihan ng kanyang salita.\n\n25 At dinggin, ang kanilang mga panalangin ay sa kapakanan din niya na pahihintulutan ng Panginoon na maghayag ng mga bagay na ito.\n\n26 At wala ni isa ang kinakailangang magsabi na hindi ito darating, sapagkat tunay na darating ang mga ito, sapagkat ang Panginoon ang nagsabi niyon; sapagkat mula sa lupa lalabas ang mga ito, sa pamamagitan ng kamay ng Panginoon, at walang makapipigil niyon; at ang mga ito ay mangyayari sa panahong sasabihin na wala nang mga himala; at ang mga ito ay darating maging tulad ng isang nagsasalita buhat sa mga patay.\n\n27 At ito ay mangyayari sa panahong magsusumamo sa Panginoon ang dugo ng mga banal dahil sa mga lihim na pagsasabwatan at gawain ng kadiliman.\n\n28 Oo, ito ay mangyayari sa panahong itatatwa ang kapangyarihan ng Diyos, at ang mga simbahan ay magiging marumi at maaangat sa kapalaluan ng kanilang mga puso; oo, maging sa isang panahong magkakaroon ang mga namumuno sa mga simbahan at mga guro ng pagpapalalo sa kanilang mga puso, maging sa pagkainggit sa kanila na kabilang sa kanilang mga simbahan.\n\n29 Oo, ito ay mangyayari sa panahong makaririnig ng mga sunog, at unos, at ulap ng usok sa mga dayuhang lupain;\n\n30 At makaririnig din ng mga digmaan, at alingawngaw ng digmaan, at lindol sa iba’t ibang dako.\n\n31 Oo, ito ay mangyayari sa panahong magkakaroon ng matinding karumihan sa balat ng lupa; magkakaroon ng mga pagpaslang, at panloloob, at pagsisinungaling, at panlilinlang, at pagpapatutot, at lahat ng uri ng karumal-dumal na gawain; kung kailan marami ang magsasabi, Gawin ito, o gawin iyon, at wala lamang iyon, sapagkat sasang-ayunan ng Panginoon ang gayon sa huling araw. Ngunit sa aba nila, sapagkat sila ay nasa kasukdulan ng kapaitan at nasa mga gapos ng kasamaan.\n\n32 Oo, ito ay mangyayari sa panahong magkakaroon ng mga simbahang itatayo at magsasabi: Magsilapit kayo sa akin, at kapalit ng inyong salapi ay patatawarin ang inyong mga kasalanan.\n\n33 O, kayong masasama at baluktot at matitigas ang leeg na mga tao, bakit kayo nagtayo ng mga simbahan para sa inyong sarili upang makinabang? Bakit ninyo binago ang banal na salita ng Diyos upang magdala kayo ng kapahamakan sa inyong mga kaluluwa? Dinggin, magtiwala kayo sa mga paghahayag ng Diyos; sapagkat dinggin, darating ang panahon sa araw na yaon kung kailan ang lahat ng bagay na ito ay kinakailangang matupad.\n\n34 Dinggin, ipinakita sa akin ng Panginoon ang mga dakila at kagila-gilalas na bagay hinggil sa yaong tiyak na malapit nang mangyari, at sa araw na yaon kung kailan ang mga bagay na ito ay mangyayari sa inyo.\n\n35 Dinggin, ako ay nangungusap sa inyo na tila naririto kayo, at gayunpaman kayo ay wala rito. Ngunit dinggin, ipinakita kayo sa akin ni Jesucristo, at nalalaman ko ang inyong mga ginagawa.\n\n36 At nalalaman ko na kayo ay lumalakad sa kapalaluan ng inyong mga puso; at wala maliban sa ilan lamang ang hindi iniaangat ang mga sarili sa kapalaluan ng kanilang mga puso, tungo sa pagsusuot ng napakaiinam na kasuotan, tungo sa mga pagkainggit, at sigalutan, at malisya, at pang-uusig, at lahat ng uri ng kasamaan; at ang inyong mga simbahan, oo, maging bawat isa, ay naging marurumi dahil sa kapalaluan ng inyong mga puso.\n\n37 Sapagkat dinggin, iniibig ninyo ang salapi, at inyong kabuhayan, at inyong maiinam na kasuotan, at ang pagpapalamuti sa inyong mga simbahan, nang higit sa inyong pagmamahal sa mga maralita at nangangailangan, sa may karamdaman at sa naghihirap.\n\n38 O, kayong marurumi, kayong mga mapagkunwari, kayong mga guro, na ipinagbibili ang inyong sarili para sa mga yaong mabubulok, bakit ninyo dinumihan ang banal na simbahan ng Diyos? Bakit kayo nahihiyang taglayin sa inyong sarili ang pangalan ni Cristo? Bakit hindi ninyo iniisip na higit na mahalaga ang walang hanggang kaligayahan kaysa roon sa kalungkutan na hindi kailanman magwawakas—dahil sa papuri ng sanlibutan?\n\n39 Bakit ninyo pinapalamutian ang inyong sarili ng yaong walang buhay, at gayunman ay pinahihintulutan ang nagugutom at ang nangangailangan, at ang hubad, at ang may karamdaman at ang naghihirap na dumaraan sa harapan ninyo nang hindi sila pinapansin?\n\n40 Oo, bakit ninyo itinatatag ang inyong mga lihim na karumal-dumal na gawain upang makinabang, at pinapangyari na magdalamhati ang mga balo sa harapan ng Panginoon, at gayundin na magdalamhati ang mga ulila sa harapan ng Panginoon, at gayundin na magsumamo sa Panginoon ang dugo ng kanilang mga ama at kanilang mga asawang lalaki mula sa lupa, ng paghihiganti sa inyong mga ulo?\n\n41 Dinggin, ang espada ng paghihiganti ay nakaumang sa ulunan ninyo; at malapit nang dumating ang panahon na kanyang ipaghihiganti ang dugo ng mga banal sa inyo, sapagkat hindi na niya ipagwawalang-bahala pa ang kanilang mga pagsusumamo.\n\n", "morm 9": "[center][font_size=26]Kabanata 9[/font_size][/center]\n\n[i]Nananawagan si Moroni sa mga hindi naniniwala kay Cristo na magsisi—Nagpahayag siya tungkol sa isang Diyos ng mga himala, na nagbibigay ng mga paghahayag at nagbubuhos ng mga kaloob at palatandaan sa matatapat—Tumitigil ang mga himala dahil sa kawalang-paniniwala—Susunod ang mga palatandaan sa mga yaong naniniwala—Ang mga tao ay pinayuhang maging matatalino at sundin ang mga kautusan. Mga A.D. 401–421.[/i]\n\n1 At ngayon, ako ay nangungusap din hinggil sa mga yaong hindi naniniwala kay Cristo.\n\n2 Dinggin, kayo ba ay maniniwala sa araw ng inyong kaparusahan—dinggin, kung kailan ang Panginoon ay paparito, oo, maging ang yaong dakilang araw kung kailan mabibilot ang lupa tulad ng isang balumbon na pergamino, at matutunaw ang mga elemento sa matinding init, oo, sa dakilang araw na yaon kung kailan kayo ay dadalhin upang tumayo sa harapan ng Kordero ng Diyos—sa gayon, inyo bang sasabihing walang Diyos?\n\n3 Sa gayon, itatatwa pa ba ninyo ang Cristo, mapagmamasdan ba ninyo ang Kordero ng Diyos? Inaakala ba ninyo na kayo ay makapananahanang kasama niya sa ilalim ng kamalayan ng inyong pagkakasala? Inaakala ba ninyo na kayo ay magiging maligaya na manahanan kasama ang yaong banal na Katauhan, kapag ang inyong mga kaluluwa ay pinahihirapan ng kamalayan ng inyong pagkakasala na pinagmalabisan ninyo ang kanyang mga batas?\n\n4 Dinggin, sinasabi ko sa inyo na kayo ay higit na magiging kaaba-abang manahanan kasama ang isang banal at makatarungang Diyos sa ilalim ng kamalayan ng inyong karumihan sa harapan niya, kaysa kayo ay manahanan kasama ng mga isinumpang kaluluwa sa impiyerno.\n\n5 Sapagkat dinggin, kapag kayo ay dinala upang makita ang inyong kahubaran sa harapan ng Diyos, at gayundin ang kaluwalhatian ng Diyos, at ang kabanalan ni Jesucristo, iyon ay magsisindi ng isang ningas ng apoy na hindi maapula sa inyo.\n\n6 O, sa gayon, kayong mga hindi naniniwala, bumaling kayo sa Panginoon; magsumamo nang buong taimtim sa Ama sa pangalan ni Jesus, na marahil ay masusumpungan kayong walang bahid-dungis, dalisay, kaaya-aya, at maputi, na nalinis sa pamamagitan ng dugo ng Kordero, sa dakila at huling araw na yaon.\n\n7 At muli, nangungusap ako sa inyo na nagtatatwa sa mga paghahayag ng Diyos, at nagsasabi na ang mga yaon ay natapos na, na wala nang mga paghahayag, ni mga propesiya, ni mga kaloob, ni pagpapagaling, ni pagsasalita ng mga wika, at pagbibigay-kahulugan ng mga wika;\n\n8 Dinggin, sinasabi ko sa inyo, siya na nagtatatwa sa mga bagay na ito ay hindi nalalaman ang ebanghelyo ni Cristo; oo, hindi niya nabasa ang mga banal na kasulatan; kung sakali man, hindi niya nauunawaan ang mga ito.\n\n9 Sapagkat hindi ba’t ating nababasa na ang Diyos ay siya rin kahapon, ngayon, at magpakailanman, at sa kanya ay walang pag-iiba-iba ni anino ng pagbabago?\n\n10 At ngayon, kung nagwawari kayo sa inyong sarili ng isang diyos na nag-iiba, at may anino ng pagbabago, sa gayon nagwawari kayo sa inyong sarili ng isang diyos na hindi Diyos ng mga himala.\n\n11 Ngunit dinggin, aking ipakikilala sa inyo ang isang Diyos ng mga himala, maging ang Diyos ni Abraham, at ang Diyos ni Isaac, at ang Diyos ni Jacob; at siya ang yaon ding Diyos na lumikha sa kalangitan at sa lupa, at lahat ng bagay na nasa mga ito.\n\n12 Dinggin, kanyang nilikha si Adan, at sa pamamagitan ni Adan ay naisakatuparan ang pagkahulog ng tao. At dahil sa pagkahulog ng tao, pumarito si Jesucristo, siya na Ama at Anak; at dahil kay Jesucristo ay naisakatuparan ang pagtubos sa tao.\n\n13 At dahil sa pagtubos sa tao, na natupad sa pamamagitan ni Jesucristo, sila ay naibalik sa kinaroroonan ng Panginoon; oo, kung saan ang lahat ng tao ay tinubos, dahil isinakatuparan ng kamatayan ni Cristo ang pagkabuhay na mag-uli, na nagsasakatuparan sa pagtubos mula sa walang katapusang pagtulog, kung saang pagkakatulog ay gigisingin ang lahat ng tao sa pamamagitan ng kapangyarihan ng Diyos kapag ang trumpeta ay tumunog; at babangon sila, kapwa hindi kilala at tanyag, at lahat ay tatayo sa harapan ng kanyang hukuman, na mga tinubos at kinalagan mula sa walang hanggang gapos ng kamatayang ito, kung aling kamatayan ay isang temporal na kamatayan.\n\n14 At pagkatapos ay sasapit ang paghuhukom ng Banal sa kanila; at pagkatapos, darating ang panahon na siya na marumi ay mananatili pa ring marumi; at siya na matwid ay mananatili pa ring matwid; siya na masaya ay mananatili pa ring masaya; at siya na malungkot ay mananatili pa ring malungkot.\n\n15 At ngayon, O kayong lahat na nagwawari sa inyong sarili ng isang diyos na hindi makagagawa ng mga himala, tatanungin ko kayo, ang lahat ba ng bagay na ito ay lumipas na, na aking sinabi? Ang katapusan ay dumating na ba? Dinggin, sinasabi ko sa inyo, Hindi; at ang Diyos ay hindi tumitigil na maging isang Diyos ng mga himala.\n\n16 Dinggin, hindi ba’t ang mga bagay na ginawa ng Diyos ay kagila-gilalas sa ating mga paningin? Oo, at sino ang makauunawa sa mga kagila-gilalas na gawa ng Diyos?\n\n17 Sino ang magsasabi na hindi isang himala na sa pamamagitan ng kanyang salita, ang langit at lupa ay nalikha; at sa pamamagitan ng kapangyarihan ng kanyang salita, ang tao ay nalikha mula sa alabok ng lupa; at sa pamamagitan ng kapangyarihan ng kanyang salita, ang mga himala ay nagawa?\n\n18 At sino ang magsasabi na si Jesucristo ay hindi gumawa ng maraming dakilang himala? At maraming dakilang himala ang ginawa sa pamamagitan ng mga kamay ng mga apostol.\n\n19 At kung may mga himalang ginawa noon, bakit titigil ang Diyos na maging isang Diyos ng mga himala at gayunman ay nananatili pa ring isang hindi nagbabagong Katauhan? At dinggin, sinasabi ko sa inyo na hindi siya nagbabago; kung sakali man, siya ay titigil na maging Diyos; at siya ay hindi tumitigil na maging Diyos at isang Diyos ng mga himala.\n\n20 At ang dahilan kung bakit siya tumitigil ng paggawa ng mga himala sa mga anak ng tao ay dahil nanghina sila sa kawalang-paniniwala, at lumihis sa tamang landas, at hindi nakikilala ang Diyos na siyang nararapat nilang pagkatiwalaan.\n\n21 Dinggin, sinasabi ko sa inyo na sinumang naniniwala kay Cristo, nang walang pag-aalinlangan, anuman ang kanyang hingin sa Ama sa pangalan ni Cristo ay ipagkakaloob sa kanya; at ang pangakong ito ay para sa lahat, maging hanggang sa mga dulo ng mundo.\n\n22 Sapagkat dinggin, ganito ang winika ni Jesucristo, na Anak ng Diyos, sa kanyang mga disipulong mananatili, oo, gayundin sa lahat ng kanyang mga disipulo, sa pandinig ng maraming tao: Humayo kayo sa buong daigdig, at ipangaral ang ebanghelyo sa bawat nilikha;\n\n23 At siya na naniniwala at nabibinyagan ay maliligtas, ngunit siya na hindi naniniwala ay mapapahamak;\n\n24 At ang mga palatandaang ito ay susunod sa kanila na mga naniniwala—sa aking pangalan ay magpapalayas sila ng mga diyablo; magsasalita sila ng mga bagong wika; magsisihawak sila ng mga ahas; at kung iinom sila ng kahit anumang nakamamatay na bagay ay hindi iyon makasasakit sa kanila; ipapatong nila ang kanilang mga kamay sa may karamdaman at magsisigaling sila;\n\n25 At sinuman ang maniniwala sa aking pangalan, nang walang pag-aalinlangan, patutunayan ko sa kanya ang lahat ng aking mga salita, maging hanggang sa mga dulo ng mundo.\n\n26 At ngayon, dinggin, sino ang sasalungat sa mga gawain ng Panginoon? Sino ang makatatatwa sa kanyang mga salita? Sino ang mag-aalsa laban sa pinakamakapangyarihang lakas ng Panginoon? Sino ang hahamak sa mga gawain ng Panginoon? Sino ang hahamak sa mga anak ni Cristo? Dinggin, lahat kayong humahamak sa mga gawain ng Panginoon, sapagkat kayo ay mamamangha at masasawi.\n\n27 O, sa gayon, huwag manghamak, at huwag mamangha, kundi makinig sa mga salita ng Panginoon, at humingi sa Ama sa pangalan ni Jesus ng anumang bagay na inyong kakailanganin. Huwag mag-alinlangan, kundi maging mapagpaniwala, at magsimula tulad noong unang panahon, at lumapit sa Panginoon nang inyong buong puso, at isagawa ang inyong sariling kaligtasan nang may takot at panginginig sa harapan niya.\n\n28 Maging matalino sa mga araw ng inyong pagsubok; hubaran ang inyong sarili ng lahat ng karumihan; huwag humingi upang sayangin lamang sa inyong mga pagnanasa, kundi humingi nang may katatagang hindi matitinag, upang hindi kayo magpatalo sa tukso, sa halip kayo ay maglingkod sa tunay at buhay na Diyos.\n\n29 Tiyaking kayo ay hindi nabinyagan nang hindi karapat-dapat; tiyaking hindi kayo nakikibahagi sa sakramento ni Cristo nang hindi karapat-dapat; kundi tiyaking inyong ginagawa ang lahat ng bagay nang karapat-dapat, at gawin ito sa pangalan ni Jesucristo, na Anak ng Diyos na buhay; at kung gagawin ninyo ito at magtitiis hanggang wakas, hindi kayo maitataboy sa anumang paraan.\n\n30 Dinggin, nangungusap ako sa inyo na parang ako ay nangungusap mula sa mga patay; sapagkat alam kong mapapasainyo ang aking mga salita.\n\n31 Huwag ninyo akong hatulan dahil sa aking hindi-kasakdalan, ni ang aking ama, dahil sa kanyang kahinaan, ni sila na naunang sumulat sa kanya; sa halip magbigay-pasasalamat sa Diyos na kanyang ipinaalam sa inyo ang aming mga kahinaan nang inyong matutuhan na maging higit na matatalino kaysa sa amin noon.\n\n32 At ngayon, dinggin, isinulat namin ang talang ito alinsunod sa aming kaalaman, sa mga titik na aming tinatawag na binagong wikang Egipto, na ipinasa sa amin at binago namin, alinsunod sa paraan ng aming pagsasalita.\n\n33 At kung ang aming mga lamina ay naging sapat ang laki, isinulat sana namin ito sa Hebreo; ngunit binago rin namin ang Hebreo; at kung nakapagsulat kami sa Hebreo, dinggin, kayo ay hindi makakikita ng kahinaan sa aming talaan.\n\n34 Ngunit nalalaman ng Panginoon ang mga bagay na aming naisulat, at gayundin, walang ibang mga taong nakaaalam ng aming wika; at sapagkat walang ibang taong nakaaalam ng aming wika, kaya nga, siya ay naghanda ng mga paraan sa pagbibigay-kahulugan ng mga yaon.\n\n35 At nasulat ang mga bagay na ito upang ang aming mga kasuotan ay maalisan ng dugo ng aming mga kapatid na nanghina sa kawalang-paniniwala.\n\n36 At dinggin, ang mga bagay na ito na aming ninais hinggil sa mga kapatid namin, oo, maging ang kanilang pagpapanumbalik sa kaalaman kay Cristo, ay alinsunod sa mga panalangin ng lahat ng banal na nanahanan sa lupain.\n\n37 At nawa ay ipagkaloob ng Panginoong Jesucristo na matugunan ang kanilang mga panalangin alinsunod sa kanilang pananampalataya; at nawa ay maalala ng Diyos Ama ang tipang kanyang ginawa sa sambahayan ni Israel; at nawa ay kanyang pagpalain sila magpakailanman, sa pamamagitan ng pananampalataya sa pangalan ni Jesucristo. Amen.\n\n", "ether 1": "[center][font_size=26]Ang Aklat ni Eter[/font_size][/center]\n\nAng tala ng mga Jaredita, na hinango mula sa dalawampu’t apat na laminang natagpuan ng mga tao ni Limhi noong mga araw ni Haring Mosias.\n\n[center][font_size=26]Kabanata 1[/font_size][/center]\n\n[i]Pinaikli ni Moroni ang mga isinulat ni Eter—Inilahad ang talaangkanan ni Eter—Hindi nilito ang wika ng mga Jaredita sa Tore ng Babel—Ang Panginoon ay nangakong aakayin sila patungo sa isang piling lupain at gagawin silang isang dakilang bansa.[/i]\n\n1 At ngayon, ako, si Moroni, ay nagpapatuloy sa pagbibigay ng ulat tungkol sa mga yaong sinaunang nanirahan na nilipol ng kamay ng Panginoon sa ibabaw nitong hilagang bayan.\n\n2 At hinango ko ang aking ulat mula sa dalawampu’t apat na laminang natagpuan ng mga tao ni Limhi, na tinatawag na Aklat ni Eter.\n\n3 At sapagkat inaakala ko na ang unang bahagi ng talaang ito, na nangungusap hinggil sa paglikha ng daigdig, at gayundin kay Adan, at sa isang ulat mula sa panahong yaon hanggang sa mataas na tore, at sa anumang bagay na naganap sa mga anak ng tao hanggang sa panahong yaon, ay nasa mga Judio—\n\n4 Samakatwid, hindi ko isusulat ang mga bagay na yaon na naganap mula noong mga panahon ni Adan hanggang sa panahong yaon; sapagkat ang mga ito ay nasa mga lamina; at kung sinuman ang makahahanap sa mga yaon, siya rin ay magkakaroon ng kakayahang makuha niya ang buong ulat.\n\n5 Subalit dinggin, hindi ko ibibigay ang buong ulat, kundi isang bahagi ng ulat ang ibibigay ko, mula sa tore hanggang sa sila ay malipol.\n\n6 At sa ganitong paraan ko ibibigay ang ulat. Ang siyang sumulat ng talang ito ay si Eter, at inapo siya ni Coriantor.\n\n7 Si Coriantor ay anak ni Moron.\n\n8 At si Moron ay anak ni Etem.\n\n9 At si Etem ay anak ni Aha.\n\n10 At si Aha ay anak ni Set.\n\n11 At si Set ay anak ni Siblon.\n\n12 At si Siblon ay anak ni Com.\n\n13 At si Com ay anak ni Coriantum.\n\n14 At si Coriantum ay anak ni Amnigadas.\n\n15 At si Amnigadas ay anak ni Aaron.\n\n16 At si Aaron ay isang inapo ni Het, na anak ni Hertum.\n\n17 At si Hertum ay anak ni Lib.\n\n18 At si Lib ay anak ni Kis.\n\n19 At si Kis ay anak ni Corom.\n\n20 At si Corom ay anak ni Levi.\n\n21 At si Levi ay anak ni Kim.\n\n22 At si Kim ay anak ni Morianton.\n\n23 At si Morianton ay isang inapo ni Riplakis.\n\n24 At si Riplakis ay anak ni Shez.\n\n25 At si Shez ay anak ni Het.\n\n26 At si Het ay anak ni Com.\n\n27 At si Com ay anak ni Coriantum.\n\n28 At si Coriantum ay anak ni Emer.\n\n29 At si Emer ay anak ni Omer.\n\n30 At si Omer ay anak ni Shul.\n\n31 At si Shul ay anak ni Kib.\n\n32 At si Kib ay anak ni Orihas, na anak ni Jared;\n\n33 Na siyang Jared na lumisan kasama ang kanyang kapatid na lalaki at kanilang mga mag-anak, kasama ang ilan pang iba at kanilang mag-anak, mula sa mataas na tore, sa panahong nilito ng Panginoon ang wika ng mga tao, at sumumpa sa kanyang kapootan na sila ay ikakalat sa balat ng lupa; at alinsunod sa salita ng Panginoon, ang mga tao ay nakalat.\n\n34 At sapagkat ang kapatid ni Jared ay isang malaki at malakas na lalaki, at isang lalaking labis na kinasihan ng Panginoon, sinabi sa kanya ni Jared na kanyang kapatid: Magsumamo ka sa Panginoon, na huwag niya tayong lituhin nang hindi natin maunawaan ang ating mga salita.\n\n35 At ito ay nangyari na nagsumamo sa Panginoon ang kapatid ni Jared, at ang Panginoon ay nahabag kay Jared; kaya nga hindi niya nilito ang wika ni Jared; at si Jared at ang kanyang kapatid ay hindi nalito.\n\n36 Sa gayon, sinabi ni Jared sa kanyang kapatid: Muli kang magsumamo sa Panginoon, at kung maaari ay alisin niya ang kanyang galit mula sa kanila na mga kaibigan natin, upang huwag niyang lituhin ang kanilang wika.\n\n37 At ito ay nangyari na nagsumamo sa Panginoon ang kapatid ni Jared, at ang Panginoon ay nahabag sa kanilang mga kaibigan at gayundin sa kanilang mga mag-anak, kung kaya’t hindi sila nalito.\n\n38 At ito ay nangyari na muling nangusap si Jared sa kanyang kapatid, sinasabing: Humayo at magtanong sa Panginoon kung paaalisin niya tayo sa lupain, at kung paaalisin niya tayo sa lupain, magsumamo ka sa kanya kung saan tayo patutungo. At sino ang hindi nakaaalam na dadalhin tayo ng Panginoon sa isang piling lupain sa buong mundo? At kung magkagayon, tayo ay maging tapat sa Panginoon upang matanggap natin ito bilang ating mana.\n\n39 At ito ay nangyari na nagsumamo sa Panginoon ang kapatid ni Jared alinsunod sa yaong binigkas ng bibig ni Jared.\n\n40 At ito ay nangyari na dininig ng Panginoon ang kapatid ni Jared, at nahabag sa kanya, at sinabi sa kanya:\n\n41 Humayo at sama-samang tipunin ang inyong mga kawan, kapwa lalaki’t babae, ng bawat uri; at ang mga binhi rin ng lupa ng bawat uri; at ang inyong mga mag-anak; at si Jared din na iyong kapatid at ang kanyang mag-anak; at gayundin ang iyong mga kaibigan at ang kanilang mga mag-anak, at ang mga kaibigan ni Jared at ang kanilang mga mag-anak.\n\n42 At kapag nagawa mo na ito ay hahayo ka sa unahan nila pababa sa lambak na pahilaga. At doon kita katatagpuin, at ako ay hahayo sa harapan ninyo patungo sa isang piling lupain sa lahat ng lupain sa mundo.\n\n43 At doon ay pagpapalain kita at ang mga binhi mo, at magbabangon para sa akin, mula sa iyong mga binhi, at sa mga binhi ng iyong kapatid, at sa kanilang sasama sa iyo, ng isang dakilang bansa. At wala nang hihigit pa sa kadakilaan ng bansang ibabangon ko mula sa iyong mga binhi, sa buong balat ng lupa. At gayon ang gagawin ko para sa iyo dahil sa mahabang panahong ito na nagsumamo ka sa akin.\n\n", "ether 2": "[center][font_size=26]Kabanata 2[/font_size][/center]\n\n[i]Naghanda ang mga Jaredita para sa kanilang paglalakbay patungo sa lupang pangako—Isa itong piling lupain kung saan ang mga tao ay kinakailangang magsilbi kay Cristo o malipol—Ang Panginoon ay nakipag-usap sa kapatid ni Jared sa loob ng tatlong oras—Gumawa ang mga Jaredita ng mga gabara—Hiniling ng Panginoon sa kapatid ni Jared na magmungkahi kung paano iilawan ang mga gabara.[/i]\n\n1 At ito ay nangyari na si Jared at ang kanyang kapatid, at ang kanilang mga mag-anak, at ang mga kaibigan din ni Jared at ng kanyang kapatid at ang kanilang mga mag-anak, ay bumaba sa lambak na pahilaga, (at ang pangalan ng lambak ay Nimrod, na tinawag alinsunod sa mahusay na mangangaso) kasama ang mga kawan nila na kanilang tinipong magkakasama, lalaki’t babae, ng bawat uri.\n\n2 At sila ay naglatag din ng mga bitag at nanghuli ng mga ibon ng himpapawid; at sila ay naghanda rin ng sisidlan, na pinaglagyan nila ng dinalang isda ng mga tubig.\n\n3 At sila ay nagdala rin ng deseret, na, kung isasalin, ay pukyutan; at sa gayon sila nakapagdala ng mga kuyog ng mga bubuyog, at lahat ng uri ng yaong nasa ibabaw ng lupain, na mga binhi ng bawat uri.\n\n4 At ito ay nangyari na nang makababa sila sa lambak ng Nimrod, ang Panginoon ay bumaba at nakipag-usap sa kapatid ni Jared; at siya ay nasa ulap, at hindi siya nakita ng kapatid ni Jared.\n\n5 At ito ay nangyari na inutusan sila ng Panginoon na magtungo sila sa ilang, oo, patungo sa dakong yaon na hindi pa naparoroonan ng tao. At ito ay nangyari na ang Panginoon ang nanguna sa kanila, at nakipag-usap sa kanila habang siya ay nakatayo sa ulap, at nagbigay ng mga tagubilin kung saan sila maglalakbay.\n\n6 At ito ay nangyari na naglakbay sila sa ilang, at gumawa ng mga gabara, na ipinantawid nila sa maraming tubig, patuloy na binibigyang-tagubilin ng kamay ng Panginoon.\n\n7 At hindi pinahintulutan ng Panginoon na sila ay tumigil sa kabilang dako ng dagat sa ilang, kundi ninais niyang makahayo sila maging hanggang sa lupang pangako, na pinili sa lahat ng ibang lupain, na inilaan ng Panginoong Diyos para sa mga matwid na tao.\n\n8 At siya ay nanumpa sa kanyang kapootan sa kapatid ni Jared na sinumang mag-aangkin sa lupang pangakong ito, mula sa panahong yaon at magpakailanman, ay nararapat maglingkod sa kanya, ang tunay at tanging Diyos, o lilipulin sila kapag ang kaganapan ng kanyang kapootan ay sumapit sa kanila.\n\n9 At ngayon, namamasdan natin ang mga panuntunan ng Diyos hinggil sa lupaing ito, na ito ay isang lupang pangako; at anumang bansang mag-aangkin nito ay maglilingkod sa Diyos, o sila ay lilipulin kapag sumapit na sa kanila ang kaganapan ng kanyang kapootan. At ang kaganapan ng kanyang kapootan ay sasapit sa kanila kapag nahinog na sila sa kasamaan.\n\n10 Sapagkat dinggin, ito ay isang lupaing pinili sa lahat ng iba pang lupain; kaya nga, siya na mag-aangkin nito ay maglilingkod sa Diyos o malilipol; sapagkat ito ang walang hanggang panuntunan ng Diyos. At tanging sa ganap na kasamaan lamang ng mga anak ng lupain sila lilipulin.\n\n11 At ihahayag ito sa inyo, O kayong mga Gentil, upang malaman ninyo ang mga panuntunan ng Diyos—upang kayo ay makapagsisi, at huwag magpatuloy sa inyong mga kasamaan hanggang sa sumapit ang kaganapan, upang hindi ninyo dalhin ang kaganapan ng kapootan ng Diyos sa inyong sarili na tulad ng nagawa noon ng mga nanirahan sa lupain.\n\n12 Dinggin, ito ay isang piling lupain, at anumang bansang mag-aangkin nito ay magiging malaya mula sa pagkaalipin, at sa pagkabihag, at sa lahat ng iba pang bansa sa ilalim ng langit, kung paglilingkuran lamang nila ang Diyos ng lupain, na si Jesucristo, na siyang inihahayag ng mga bagay na isinulat namin.\n\n13 At ngayon, ako ay magpapatuloy sa aking tala; sapagkat dinggin, ito ay nangyari na dinala ng Panginoon si Jared at ang kanyang mga kapatid maging hanggang sa malawak na dagat na yaon na naghahati sa mga lupain. At nang makarating na sila sa dagat ay itinayo nila ang kanilang mga tolda; at tinawag nila ang pangalan ng lugar na Moriancumer; at sila ay nanirahan sa mga tolda, at nanirahan sa mga tolda sa may dalampasigan sa loob ng apat na taon.\n\n14 At ito ay nangyari na sa pagtatapos ng apat na taon, muling dumalaw ang Panginoon sa kapatid ni Jared, at tumayo sa ulap at nakipag-usap sa kanya. At sa loob ng tatlong oras ay nakipag-usap ang Panginoon sa kapatid ni Jared, at siya ay pinagsabihan dahil sa hindi niya naalalang manawagan sa pangalan ng Panginoon.\n\n15 At ang kapatid ni Jared ay nagsisi sa kasamaang nagawa niya, at nanawagan sa pangalan ng Panginoon para sa kanyang mga kapatid na kasama niya. At sinabi ng Panginoon sa kanya: Patatawarin kita at ang iyong mga kapatid sa kanilang mga kasalanan; subalit huwag ka nang magkakasalang muli, sapagkat tandaan mo na ang aking Espiritu ay hindi laging mananatili sa tao; kaya nga, kung magkakasala ka hanggang sa ganap ka nang mahinog, mawawalay ka mula sa harapan ng Panginoon. At ito ang aking mga nasasaisip sa lupaing ibibigay ko sa inyo bilang inyong mana; sapagkat ito ay magiging isang lupaing pinili sa lahat ng iba pang lupain.\n\n16 At sinabi ng Panginoon: Humayo’t gumawa at magtayo, alinsunod sa uri ng mga gabara na inyong nagawa na. At ito ay nangyari na humayo’t gumawa ang kapatid ni Jared, at gayundin ang kanyang mga kapatid, at gumawa ng mga gabara alinsunod sa uri na kanilang nagawa na, alinsunod sa mga tagubilin ng Panginoon. At ang mga ito ay maliliit, at magagaan ang mga ito sa tubig, maging tulad ng gaan ng isang ibon sa tubig.\n\n17 At ang mga ito ay ginawa alinsunod sa isang pamamaraang labis na mahigpit ang mga yaon, maging sa ang mga ito ay makalalaman ng tubig na tulad ng isang mangkok; at ang ilalim niyon ay mahigpit na tulad ng isang mangkok; at ang gilid niyon ay mahigpit na tulad ng isang mangkok; at ang mga dulo niyon ay patulis; at ang ibabaw niyon ay mahigpit na tulad ng isang mangkok; at ang haba niyon ay ang haba ng isang punungkahoy; at ang pintuan niyon, kapag nakasara ito, ay mahigpit na tulad ng isang mangkok.\n\n18 At ito ay nangyari na nagsumamo ang kapatid ni Jared sa Panginoon, sinasabing: O Panginoon, nagawa ko na po ang gawaing iniutos ninyo sa akin, at nagawa ko na ang mga gabara alinsunod sa tagubilin ninyo sa akin.\n\n19 At dinggin, O Panginoon, sa loob po nito ay walang liwanag; saan kami patutungo? At kami ay masasawi rin, sapagkat hindi po kami makahihinga sa loob nito, maliban lamang sa hangin na nasa loob ng mga ito; kaya nga, kami ay masasawi.\n\n20 At sinabi ng Panginoon sa kapatid ni Jared: Dinggin, gagawa ka ng butas sa ibabaw, at gayundin sa ilalim; at kapag nangangailangan kayo ng hangin ay aalisin ninyo ang takip ng butas at makatatanggap ng hangin. At kung sakaling makapasok ang tubig sa inyo, dinggin, tatakpan ninyo ang butas, upang hindi kayo mamatay sa baha.\n\n21 At ito ay nangyari na ginawa nga ito ng kapatid ni Jared, alinsunod sa ipinag-utos ng Panginoon.\n\n22 At siya ay muling nagsumamo sa Panginoon, sinasabing: O Panginoon, dinggin, ginawa ko po maging ang iniutos ninyo sa akin; at inihanda ko po ang mga sasakyang-dagat para sa aking mga tao, at dinggin, wala pong liwanag sa loob nito. Dinggin, O Panginoon, pahihintulutan po ba ninyong tawirin namin ang malawak na tubig na ito sa kadiliman?\n\n23 At sinabi ng Panginoon sa kapatid ni Jared: Ano ang nais mong gawin ko upang magkaroon ng liwanag sa inyong mga sasakyang-dagat? Sapagkat dinggin, hindi kayo maaaring maglagay ng mga durungawan, sapagkat ang mga ito ay madudurog nang pira-piraso; ni hindi kayo maaaring magpaningas ng apoy, sapagkat hindi kayo hahayo sa pamamagitan ng liwanag ng apoy.\n\n24 Sapagkat dinggin, kayo ay matutulad sa isang balyena sa gitna ng dagat; sapagkat hahampasin kayo ng mga malabundok na alon. Gayunpaman, muli ko kayong iaahon mula sa kailaliman ng dagat; sapagkat ang mga hangin ay nanggagaling sa aking bibig, at gayundin ang mga ulan at ang mga baha ay aking ipinadala.\n\n25 At dinggin, inihahanda ko kayo laban sa mga bagay na ito; sapagkat hindi kayo maaaring tumawid sa malawak na kailalimang ito maliban lamang kung ihahanda ko kayo laban sa mga alon ng dagat, at sa mga hanging umiihip, at sa mga bahang darating. Samakatwid, ano ang nais mong ihanda ko para sa inyo upang kayo ay magkaroon ng liwanag kapag nilulon na kayo sa mga kailaliman ng dagat?\n\n", "ether 3": "[center][font_size=26]Kabanata 3[/font_size][/center]\n\n[i]Nakita ng kapatid ni Jared ang daliri ng Panginoon habang hinihipo Niya ang labing-anim na maliliit na bato—Ipinakita ni Cristo ang Kanyang katawang espiritu sa kapatid ni Jared—Ang mga yaong may ganap na kaalaman ay hindi maaaring pigilan sa loob ng tabing—Naglaan ng mga pansalin upang madala sa liwanag ang talaan ng mga Jaredita.[/i]\n\n1 At ito ay nangyari na ang kapatid ni Jared (ngayon, ang bilang ng mga sasakyang-dagat na inihanda ay walo) ay humayo sa bundok, na kanilang tinawag na bundok Selem dahil sa labis na taas nito, at tumunaw mula sa isang bato ng labing-anim na maliliit na bato; at ang mga ito ay mapuputi at malilinaw, maging tulad ng nanganganinag na salamin; at dinala niya ang mga ito sa kanyang mga kamay sa itaas ng bundok, at muling nagsumamo sa Panginoon, sinasabing:\n\n2 O Panginoon, sinabi po ninyong tiyak na palilibutan kami ng mga baha. Ngayon, dinggin, O Panginoon, at huwag pong magalit sa inyong tagapaglingkod dahil sa kanyang kahinaan sa inyong harapan; sapagkat nalalaman po namin na kayo ay banal at naninirahan sa kalangitan, at na hindi kami karapat-dapat sa inyong harapan; dahil sa pagkahulog, ang aming katauhan ay naging patuloy na masama; gayunpaman, O Panginoon, binigyan po ninyo kami ng kautusan na kinakailangan kaming manawagan sa inyo, upang mula sa inyo ay makatanggap kami alinsunod sa aming mga naisin.\n\n3 Dinggin, O Panginoon, pinarusahan po ninyo kami dahil sa aming kasamaan, at itinaboy kami, at sa loob ng maraming taong ito ay nasa ilang po kami; gayunpaman, naging maawain kayo sa amin. O Panginoon, masdan po ninyo ako nang may habag, at pawiin ninyo ang inyong galit mula sa mga tao ninyong ito, at huwag pahintulutang humayo sila sa nagngangalit na kailaliman sa kadiliman; kundi masdan po ang mga bagay na ito na aking tinunaw mula sa bato.\n\n4 At nalalaman ko po, O Panginoon, na taglay ninyo ang lahat ng kapangyarihan at magagawa ang anumang naisin ninyo para sa kapakanan ng tao; kaya nga hipuin po ninyo ang maliliit na batong ito, O Panginoon, ng inyo pong daliri, at ihanda ang mga ito upang ang mga ito ay kuminang sa kadiliman; at ang mga ito po ay magbibigay-liwanag sa amin sa mga sasakyang-dagat na inihanda namin upang magkaroon po kami ng liwanag habang tumatawid kami sa dagat.\n\n5 Dinggin, O Panginoon, magagawa po ninyo ito. Nalalaman po namin na kayo ay may kakayahang magpakita ng dakilang kapangyarihan, na tila maliit sa pang-unawa ng tao.\n\n6 At ito ay nangyari na nang sabihin ng kapatid ni Jared ang mga salitang ito, dinggin, iniunat ng Panginoon ang kanyang kamay at hinipo ang maliliit na bato nang isa-isa ng kanyang daliri. At ang tabing ay naalis sa mga mata ng kapatid ni Jared, at nakita niya ang daliri ng Panginoon; at ito ay tulad ng daliri ng tao, tulad ng laman at dugo; at ang kapatid ni Jared ay nagpatirapa sa harapan ng Panginoon, sapagkat napuspos siya ng takot.\n\n7 At nakita ng Panginoon na ang kapatid ni Jared ay nagpatirapa sa lupa; at sinabi ng Panginoon sa kanya: Bumangon, bakit ka nagpatirapa?\n\n8 At sinabi niya sa Panginoon: Nakita ko po ang daliri ng Panginoon, at ako po ay natatakot na baka parusahan niya ako; sapagkat hindi ko po alam na ang Panginoon ay may laman at dugo.\n\n9 At sinabi ng Panginoon sa kanya: Dahil sa iyong pananampalataya ay nakita mong magkakaroon ako ng laman at dugo; at kailanman ay wala pang lumapit na tao sa akin nang may gayong labis na pananampalataya tulad ng mayroon ka; sapagkat kung hindi dahil dito, hindi mo sana nakita ang aking daliri. Nakakikita ka ba ng higit pa rito?\n\n10 At tumugon siya: Hindi po; Panginoon, ipakita po ninyo ang inyong sarili sa akin.\n\n11 At sinabi ng Panginoon sa kanya: Maniniwala ka ba sa mga salitang sasabihin ko sa iyo?\n\n12 At tumugon siya: Opo, Panginoon, nalalaman ko po na nagsasabi kayo ng totoo, sapagkat kayo ay Diyos ng katotohanan, at hindi maaaring magsinungaling.\n\n13 At nang sabihin niya ang mga salitang ito, dinggin, ipinakita ng Panginoon ang kanyang sarili sa kanya, at sinabi: Dahil nalalaman mo ang mga bagay na ito, natubos ka na sa pagkahulog; kaya nga naibalik ka sa aking harapan; kaya nga ipinakikita ko ang aking sarili sa iyo.\n\n14 Dinggin, ako ang siyang inihanda mula pa sa pagkakatatag ng daigdig na tubusin ang aking mga tao. Dinggin, ako si Jesucristo. Ako ang Ama at ang Anak. Sa akin, ang buong sangkatauhan ay magkakaroon ng buhay, at ng yaong walang hanggan, maging sila na maniniwala sa aking pangalan; at sila ay magiging aking mga anak na lalaki at babae.\n\n15 At kailanman ay hindi ko pa ipinakita ang aking sarili sa taong aking nilikha, sapagkat kailanman ay hindi pa naniwala ang tao sa akin na tulad mo. Nakikita mo bang nilikha ka alinsunod sa aking sariling wangis? Oo, maging ang lahat ng tao ay nilikha noong simula alinsunod sa aking sariling wangis.\n\n16 Dinggin, ang katawang ito, na iyong namamasdan ngayon, ay ang katawan ng aking espiritu; at ang tao ay nilikha ko alinsunod sa katawan ng aking espiritu; at maging tulad ng pagpapakita ko sa iyo sa espiritu ay magpapakita rin ako sa aking mga tao sa laman.\n\n17 At ngayon, tulad ng sinabi ko, si Moroni, na hindi ako makagagawa ng buong ulat ng mga bagay na ito na nasusulat, kaya nga sapat na sa akin ang sabihing ipinakita ni Jesus ang kanyang sarili sa taong ito sa espiritu, maging alinsunod sa uri at sa pagkakatulad ng yaon ding katawan noong ipakita niya ang kanyang sarili sa mga Nephita.\n\n18 At siya ay naglingkod sa kanya maging tulad ng paglilingkod niya sa mga Nephita; at lahat ng ito, upang malaman ng taong ito na siya ang Diyos, dahil sa maraming dakilang gawaing ipinakita ng Panginoon sa kanya.\n\n19 At dahil sa kaalaman ng taong ito ay hindi siya maaaring pagbawalang makakita sa loob ng tabing; at nakita niya ang daliri ni Jesus, na, nang makita niya, siya ay napatirapa sa takot; sapagkat nalalaman niya na ito ang daliri ng Panginoon; at hindi na siya nagkaroon pa ng pananampalataya, sapagkat nalalaman na niya, nang walang pag-aalinlangan.\n\n20 Samakatwid, taglay ang ganap na kaalaman tungkol sa Diyos, hindi siya maaaring pagbawalan sa loob ng tabing; kaya nga nakita niya si Jesus; at siya ay naglingkod sa kanya.\n\n21 At ito ay nangyari na sinabi ng Panginoon sa kapatid ni Jared: Dinggin, huwag mong pahihintulutan na ang mga bagay na ito na iyong nakita at narinig ay kumalat sa sanlibutan, hanggang sa dumating ang panahong dadakilain ko ang aking pangalan sa laman; kaya nga, paka-iingatan mo ang mga bagay na iyong nakita at narinig, at hindi mo ito ihahayag sa kaninuman.\n\n22 At dinggin, kapag makikipagtagpo ka sa akin, isusulat mo ang mga ito at tatatakan ang mga yaon, upang walang sinumang makapagbigay-kahulugan sa mga ito; sapagkat isusulat mo ang mga ito sa isang wika na hindi nila mababasa.\n\n23 At dinggin, ang dalawang batong ito ay ibibigay ko sa iyo, at tatatakan mo rin ang mga ito kasama ng mga bagay na iyong isusulat.\n\n24 Sapagkat dinggin, ang wikang iyong isusulat ay nilito ko; kaya nga papapangyarihin ko sa aking sariling takdang panahon na ang mga batong ito ay lilinawin sa mga mata ng tao ang mga bagay na ito na iyong isusulat.\n\n25 At nang sabihin ng Panginoon ang mga salitang ito, ipinakita niya sa kapatid ni Jared ang lahat ng nanirahan sa mundo noon, at gayundin ang lahat ng susunod pa; at hindi niya sila ipinagkait sa kanyang paningin, maging hanggang sa mga dulo ng mundo.\n\n26 Sapagkat sinabi niya sa kanya sa mga panahong lumipas, na kung siya ay maniniwala sa kanya na maipakikita niya sa kanya ang lahat ng bagay—ito ay ipakikita sa kanya; kaya nga ang Panginoon ay hindi makapagkakait ng anumang bagay sa kanya, sapagkat nalalaman niyang maipakikita ng Panginoon sa kanya ang lahat ng bagay.\n\n27 At sinabi ng Panginoon sa kanya: Isulat ang mga bagay na ito at tatakan ang mga ito; at ipahahayag ko ang mga ito sa mga anak ng tao sa aking sariling takdang panahon.\n\n28 At ito ay nangyari na inutusan siya ng Panginoon na nararapat niyang tatakan ang dalawang bato na kanyang natanggap, at huwag itong ipakikita, hanggang sa ipakita ang mga ito ng Panginoon sa mga anak ng tao.\n\n", "ether 4": "[center][font_size=26]Kabanata 4[/font_size][/center]\n\n[i]Inutusan si Moroni na tatakan ang mga isinulat ng kapatid ni Jared—Hindi ihahayag ang mga ito hanggang sa magkaroon ang mga tao ng pananampalataya maging tulad ng sa kapatid ni Jared—Inutusan ni Cristo ang mga tao na maniwala sa mga salita Niya at sa mga yaong disipulo Niya—Ang mga tao ay inutusang magsisi, maniwala sa ebanghelyo, at maligtas.[/i]\n\n1 At inutusan ng Panginoon ang kapatid ni Jared na bumaba sa bundok mula sa harapan ng Panginoon, at isulat ang mga bagay na kanyang nakita; at ang mga ito ay ipinagbawal na makarating sa mga anak ng tao hanggang sa matapos siyang itaas sa krus; at sa dahilang ito itinago ni haring Mosias ang mga yaon, upang hindi ito makarating sa sanlibutan hanggang sa matapos ipakita ni Cristo ang kanyang sarili sa kanyang mga tao.\n\n2 At matapos na ipinakitang tunay ni Cristo ang kanyang sarili sa kanyang mga tao, iniutos niya na ang mga ito ay ipaalam.\n\n3 At ngayon, matapos nito, nanghina silang lahat sa kawalang-paniniwala; at wala nang iba maliban sa mga Lamanita, at tinanggihan nila ang ebanghelyo ni Cristo; kaya nga inutusan ako na muli ko itong ikubli sa lupa.\n\n4 Dinggin, isinulat ko sa mga laminang ito ang yaon ding mga bagay na nakita ng kapatid ni Jared; at wala nang mas hihigit pa sa mga bagay na ipinaalam kaysa sa mga yaong ipinaalam sa kapatid ni Jared.\n\n5 Samakatwid, inutusan ako ng Panginoon na isulat ang mga ito; at isinulat ko ang mga ito. At inutusan niya ako na nararapat kong tatakan ang mga ito; at iniutos din niyang nararapat kong tatakan ang salin nito; kaya nga tinatakan ko ang mga pansalin, alinsunod sa kautusan ng Panginoon.\n\n6 Sapagkat sinabi ng Panginoon sa akin: Hindi ipahahayag ang mga ito sa mga Gentil hanggang sa sumapit ang panahong sila ay magsisi ng kanilang kasamaan, at maging malinis sa harapan ng Panginoon.\n\n7 At sa panahong yaon na sila ay mananampalataya sa akin, wika ng Panginoon, maging tulad ng kapatid ni Jared, upang sila ay maaaring mapabanal sa akin, pagkatapos, ipaaalam ko sa kanila ang mga bagay na nakita ng kapatid ni Jared, maging hanggang sa paglalahad sa kanila ng lahat ng aking mga paghahayag, wika ni Jesucristo, ang Anak ng Diyos, ang Ama ng kalangitan at ng lupa, at ng lahat ng bagay na naroroon.\n\n8 At siya na kakalaban sa salita ng Panginoon, sumpain siya; at siya na itatanggi ang mga bagay na ito, sumpain siya; sapagkat sa kanila ay hindi ako maghahayag ng higit pang dakilang mga bagay, wika ni Jesucristo; sapagkat ako ang siyang nagsasabi.\n\n9 At sa aking utos, ang kalangitan ay bumubukas at sumasara; at sa aking salita, ang lupa ay mayayanig; at sa aking utos, ang mga naninirahan doon ay yayao, maging sa pamamagitan ng apoy.\n\n10 At siya na hindi naniniwala sa aking mga salita ay hindi naniniwala sa aking mga disipulo; at kung sakali mang hindi ako nagsasalita, hatulan ninyo; sapagkat malalaman ninyo na ako ang siyang nagsasalita, sa huling araw.\n\n11 Subalit siya na naniniwala sa mga bagay na ito na aking sinabi, siya ay dadalawin ko ng mga pagpapabatid ng aking Espiritu, at malalaman niya at magpapatotoo. Sapagkat dahil sa aking Espiritu ay malalaman niya na totoo ang mga bagay na ito; sapagkat hinihikayat nito ang mga tao na gumawa ng kabutihan.\n\n12 At anumang bagay na humihikayat sa mga tao na gumawa ng kabutihan ay sa akin; sapagkat wala nang ibang pinanggagalingan ang kabutihan maliban sa akin. Ako ang siya ring umaakay sa mga tao sa lahat ng kabutihan; siya na hindi maniniwala sa aking mga salita ay hindi maniniwala sa akin—na ako nga; at siya na hindi maniniwala sa akin ay hindi maniniwala sa Ama na siyang nagsugo sa akin. Sapagkat dinggin, ako ang Ama, ako ang ilaw, at ang buhay, at ang katotohanan ng daigdig.\n\n13 Magsilapit sa akin, O kayong mga Gentil, at ihahayag ko sa inyo ang higit pang dakilang mga bagay, ang kaalamang natatago dahil sa kawalang-paniniwala.\n\n14 Magsilapit sa akin, O kayong sambahayan ni Israel, at ipaaalam sa inyo kung gaano kadakila ang mga bagay na inilaan ng Ama para sa inyo, mula pa sa pagkakatatag ng daigdig; at hindi ito inilahad sa inyo, dahil sa kawalang-paniniwala.\n\n15 Dinggin, kapag inyong pupunitin ang yaong tabing ng kawalang-paniniwala na nagdulot sa inyo na manatili sa inyong kakila-kilabot na kalagayan ng kasamaan, at katigasan ng puso, at kabulagan ng pag-iisip, pagkatapos, ang mga dakila at kagila-gilalas na bagay na natatago mula pa sa pagkakatatag ng daigdig mula sa inyo—oo, kapag kayo ay mananawagan sa Ama sa aking pangalan, nang may bagbag na puso at nagsisising espiritu, doon ninyo malalaman na natatandaan ng Ama ang tipang kanyang ginawa sa inyong mga ama, O sambahayan ni Israel.\n\n16 At pagkatapos, ilalantad sa mga mata ng lahat ng tao ang aking mga paghahayag na iniutos kong isulat ng aking tagapaglingkod na si Juan. Tandaan, kapag nakita ninyo ang mga bagay na ito, malalaman ninyo na nalalapit na ang panahon na ang mga ito ay ipaaalam sa bawat gawa.\n\n17 Samakatwid, kapag natanggap na ninyo ang talaang ito ay malalaman ninyo na nagsimula na ang gawain ng Ama sa ibabaw ng buong lupain.\n\n18 Samakatwid, magsisi lahat kayong nasa mga dulo ng mundo, at magsilapit sa akin, at maniwala sa aking ebanghelyo, at magpabinyag sa aking pangalan; sapagkat siya na naniniwala at nagpapabinyag ay maliligtas; subalit siya na hindi naniniwala ay mapapahamak; at mga palatandaan ang susunod sa kanila na naniniwala sa aking pangalan.\n\n19 At pinagpala siya na matatagpuang matapat sa aking pangalan sa huling araw, sapagkat siya ay dadakilain upang manirahan sa kahariang inihanda para sa kanya mula pa sa pagkakatatag ng daigdig. At dinggin, ako ang siyang nagsabi nito. Amen.\n\n", "ether 5": "[center][font_size=26]Kabanata 5[/font_size][/center]\n\n[i]Tatlong saksi at ang gawain na ring ito ang tatayong patotoo sa katotohanan ng Aklat ni Mormon.[/i]\n\n1 At ngayon, ako, si Moroni, ay isinulat ang mga salitang iniutos sa akin, alinsunod sa aking alaala; at sinabi ko sa iyo ang mga bagay na aking tinatakan; kaya nga huwag galawin ang mga ito upang maisalin mo; sapagkat ang bagay na yaon ay ipinagbabawal sa iyo, maliban sa panahong magiging karunungan ito sa Diyos.\n\n2 At dinggin, maaari kang pahintulutang ipakita mo ang mga lamina sa mga yaong tutulong na maisakatuparan ang gawaing ito;\n\n3 At sa tatlo ay ipakikita ang mga ito sa pamamagitan ng kapangyarihan ng Diyos; kaya nga malalaman nila nang may katiyakan na ang mga bagay na ito ay totoo.\n\n4 At sa bibig ng tatlong saksi mapagtitibay ang mga bagay na ito; at ang patotoo ng tatlo, at ang gawaing ito, kung saan maipakikita ang kapangyarihan ng Diyos at gayundin ang kanyang salita, kung saan ang Ama, at ang Anak, at ang Espiritu Santo ay nagpapatotoo—at ang lahat ng ito ay tatayong patotoo laban sa sanlibutan sa huling araw.\n\n5 At kung mangyayari na sila ay magsisisi at lalapit sa Ama sa pangalan ni Jesus, sila ay tatanggapin sa kaharian ng Diyos.\n\n6 At ngayon, kung wala akong karapatan sa mga bagay na ito, hatulan ninyo; sapagkat malalaman ninyo na ako ay may karapatan kapag nakita ninyo ako, at tayo ay tatayo sa harapan ng Diyos sa huling araw. Amen.\n\n", "ether 6": "[center][font_size=26]Kabanata 6[/font_size][/center]\n\n[i]Itinaboy ng mga hangin ang mga gabara ng mga Jaredita patungo sa lupang pangako—Pinapurihan ng mga tao ang Panginoon dahil sa Kanyang kabutihan—Hinirang si Orihas na hari sa kanila—Namatay si Jared at ang kanyang kapatid.[/i]\n\n1 At ngayon, ako, si Moroni, ay magpapatuloy sa pagbibigay-ulat tungkol sa tala ni Jared at ng kanyang kapatid.\n\n2 Sapagkat ito ay nangyari na matapos ihanda ng Panginoon ang maliliit na batong dinala ng kapatid ni Jared sa bundok, ang kapatid ni Jared ay bumaba sa bundok, at inilagay niya ang maliliit na bato sa mga sasakyang-dagat na inihanda, isa sa bawat dulo ng mga ito; at dinggin, ang mga ito ay nagbigay-liwanag sa mga sasakyang-dagat.\n\n3 At sa gayon pinangyari ng Panginoon na kuminang ang maliliit na bato sa kadiliman, upang magbigay-liwanag sa mga lalaki, babae, at bata, upang hindi nila tawirin ang malawak na mga tubig sa kadiliman.\n\n4 At ito ay nangyari na nang maihanda na nila ang lahat ng uri ng pagkain, nang sa gayon ay mabuhay sila sa tubig, at pagkain din para sa kanilang mga kawan ng tupa at mga kawan ng baka, at anumang hayop o ibon na dadalhin nila—at ito ay nangyari na nang matapos na nilang gawin ang lahat ng bagay na ito, sila ay lumulan sa kanilang mga sasakyang-dagat o gabara, at nagpalaot sa dagat, ipinagkakatiwala ang kanilang sarili sa Panginoon nilang Diyos.\n\n5 At ito ay nangyari na pinangyari ng Panginoong Diyos na magkaroon ng malakas na hangin na iihip sa ibabaw ng mga tubig, patungo sa lupang pangako; at sa gayon sila dinaluyong ng mga alon ng dagat ng hangin.\n\n6 At ito ay nangyari na maraming ulit silang nailibing sa kailaliman ng dagat, dahil sa mga malabundok na along humahampas sa kanila, at gayundin sa malalakas at mga kakila-kilabot na bagyong ibinunga ng kalakasan ng hangin.\n\n7 At ito ay nangyari na kapag nailibing sila sa kailaliman ay walang tubig na makapipinsala sa kanila, sapagkat ang kanilang mga sasakyang-dagat ay mahigpit tulad ng isang mangkok, at mahigpit din ito tulad ng arko ni Noe; kaya nga kapag napalilibutan ito ng maraming tubig, sila ay nagsusumamo sa Panginoon, at ibinabalik niya muli ang mga ito sa ibabaw ng mga tubig.\n\n8 At ito ay nangyari na hindi tumigil ang hangin sa pag-ihip patungo sa lupang pangako habang sila ay nasa mga tubig; at sa gayon sila itinaboy ng hangin.\n\n9 At sila ay umawit ng mga papuri sa Panginoon; oo, ang kapatid ni Jared ay umawit ng mga papuri sa Panginoon, at kanyang pinasalamatan at pinapurihan ang Panginoon sa buong maghapon; at nang sumapit ang gabi, hindi sila tumigil sa pagpuri sa Panginoon.\n\n10 At sa gayon sila naanod; at walang halimaw ng dagat ang makawawasak sa kanila, ni balyena na makapipinsala sa kanila; at sila ay patuloy na nagkaroon ng liwanag, maging ito man ay nasa ibabaw ng tubig o sa ilalim ng tubig.\n\n11 At sa gayon sila naanod, tatlong daan at apatnapu’t apat na araw sa tubig.\n\n12 At sila ay dumaong sa dalampasigan ng lupang pangako. At nang iyapak nila ang kanilang mga paa sa mga dalampasigan ng lupang pangako, iniyukod nila ang kanilang sarili sa ibabaw ng lupain, at nagpakumbaba ng kanilang sarili sa harapan ng Panginoon, at napaluha sa kagalakan sa harapan ng Panginoon, dahil sa nag-uumapaw niyang magiliw na awa sa kanila.\n\n13 At ito ay nangyari na humayo sila sa ibabaw ng lupain at nagsimulang bungkalin ang lupa.\n\n14 At si Jared ay may apat na anak na lalaki; at sila ay tinawag na Jacom, at Gilgas, at Mahas, at Orihas.\n\n15 At ang kapatid ni Jared ay nagkaroon din ng mga anak na lalaki at babae.\n\n16 At ang mga kaibigan ni Jared at ng kanyang kapatid ay may bilang na mga dalawampu’t dalawang katao; at sila ay nagkaroon din ng mga anak na lalaki at babae bago sila nakarating sa lupang pangako; at kaya nga sila ay nagsimulang dumami.\n\n17 At sila ay tinuruang lumakad nang mapagkumbaba sa harapan ng Panginoon; at tinuruan din sila ng nasa itaas.\n\n18 At ito ay nangyari na nagsimula silang kumalat sa ibabaw ng lupain, at dumami at magbungkal ng lupa; at sila ay naging makapangyarihan sa lupain.\n\n19 At ang kapatid ni Jared ay nagsimulang tumanda, at natantong malapit na siyang bumaba sa libingan; kaya nga, sinabi niya kay Jared: Sama-sama nating tipunin ang ating mga tao upang mabilang natin sila, upang malaman natin sa kanila kung ano ang kanilang hihilingin sa atin bago tayo bumaba sa ating mga libingan.\n\n20 At alinsunod dito, ang mga tao ay sama-samang tinipon. Ngayon, ang bilang ng mga anak na lalaki at babae ng kapatid ni Jared ay dalawampu’t dalawang katao; at ang bilang ng mga anak na lalaki at babae ni Jared ay labindalawa, siya na may apat na anak na lalaki.\n\n21 At ito ay nangyari na binilang nila ang kanilang mga tao; at matapos nilang bilangin sila, itinanong nila sa kanila ang mga bagay na nais nila na kanilang gawin bago sila bumaba sa kanilang mga libingan.\n\n22 At ito ay nangyari na hiniling ng mga tao sa kanila na sila ay maghirang ng isa sa mga anak nilang lalaki na maging hari nila.\n\n23 At ngayon, dinggin, ito ay nakapagpadalamhati sa kanila. At sinabi ng kapatid ni Jared sa kanila: Tunay na ang bagay na ito ay hahantong sa pagkabihag.\n\n24 Subalit sinabi ni Jared sa kanyang kapatid: Pahintulutan mo sila na magkaroon sila ng hari. At kaya nga sinabi niya sa kanila: Pumili kayo mula sa aming mga anak na lalaki ng isang hari, maging sinuman ang nais ninyo.\n\n25 At ito ay nangyari na pinili nila maging ang unang anak na lalaki ng kapatid ni Jared; at ang kanyang pangalan ay Pagag. At ito ay nangyari na tumanggi siya at ayaw niya na maging hari nila. At ninais ng mga tao na nararapat siyang pilitin ng kanyang ama, subalit tumanggi ang kanyang ama; at inutusan niya sila na hindi sila dapat mamilit ng sinuman na maging hari nila.\n\n26 At ito ay nangyari na pinili nila ang lahat ng kapatid na lalaki ni Pagag, at ayaw nila.\n\n27 At ito ay nangyari na ayaw rin ng mga anak na lalaki ni Jared, maging ang lahat maliban sa isa; at si Orihas ay hinirang na hari ng mga tao.\n\n28 At siya ay nagsimulang maghari, at ang mga tao ay nagsimulang umunlad; at naging labis silang mayayaman.\n\n29 At ito ay nangyari na namatay si Jared, at gayundin ang kanyang kapatid.\n\n30 At ito ay nangyari na lumakad si Orihas nang mapagkumbaba sa harapan ng Panginoon, at tinandaan kung gaano kadakila ang mga bagay na ginawa ng Panginoon para sa kanyang ama, at itinuro rin sa kanyang mga tao kung gaano kadakila ang mga bagay na ginawa ng Panginoon para sa kanilang mga ama.\n\n", "ether 7": "[center][font_size=26]Kabanata 7[/font_size][/center]\n\n[i]Naghari si Orihas sa katwiran—Sa gitna ng pangangamkam at sigalutan, naitayo ang magkalabang kaharian nina Shul at Cohor—Binatikos ng mga propeta ang kasamaan at pagsamba sa diyus-diyusan ng mga tao, na pagkatapos ay mga nagsipagsisi.[/i]\n\n1 At ito ay nangyari na nagpatupad si Orihas ng kahatulan sa lupain sa katwiran sa lahat ng kanyang mga araw, na ang mga araw ay lubhang napakarami.\n\n2 At siya ay nagkaroon ng mga anak na lalaki at babae; oo, siya ay nagkaroon ng tatlumpu’t isa, sa mga yaon ay dalawampu’t tatlo ang mga lalaki.\n\n3 At ito ay nangyari na isinilang din sa kanya si Kib sa kanyang katandaan. At ito ay nangyari na si Kib ang namahalang kahalili niya; at isinilang kay Kib si Corihor.\n\n4 At noong si Corihor ay tatlumpu’t dalawang taong gulang, siya ay naghimagsik laban sa kanyang ama, at nagtungo at nanirahan sa lupain ng Nehor; at siya ay nagkaroon ng mga anak na lalaki at babae, at sila ay naging labis na kaakit-akit; kaya nga si Corihor ay nakahikayat ng maraming tao na sumunod sa kanya.\n\n5 At nang makapangalap siya ng hukbo, siya ay nagtungo sa lupain ng Moron kung saan naninirahan ang hari, at dinala siyang bihag, na katuparan ng sinabi ng kapatid ni Jared na sila ay madadala sa pagkabihag.\n\n6 Ngayon, ang lupain ng Moron, kung saan nanirahan ang hari, ay malapit sa lupaing tinatawag na Kapanglawan ng mga Nephita.\n\n7 At ito ay nangyari na namalagi si Kib sa pagkabihag, at ang kanyang mga tao sa ilalim ni Corihor na kanyang anak, hanggang sa siya ay lubusan nang tumanda; gayunpaman, isinilang kay Kib si Shul sa kanyang katandaan, habang siya ay nasa pagkabihag pa rin.\n\n8 At ito ay nangyari na nagalit si Shul sa kanyang kapatid; at si Shul ay lumaking malakas, at naging napakalakas kung ibabatay sa lakas ng isang lalaki; at naging mahusay rin siya sa paghahatol.\n\n9 Samakatwid, siya ay nagtungo sa burol Ephraim, at tumunaw siya mula sa burol, at gumawa ng mga espada mula sa asero para sa mga yaong napasunod niya sa kanya; at matapos na kanyang masandatahan sila ng mga espada, siya ay bumalik sa lungsod Nehor, at nakidigma sa kanyang kapatid na si Corihor, sa gayong paraan ay nabawi niya ang kaharian at ibinalik ito sa kanyang amang si Kib.\n\n10 At ngayon, dahil sa bagay na ginawa ni Shul ay iginawad ng kanyang ama sa kanya ang kaharian; kaya nga siya ay nagsimulang mamahala bilang kahalili ng kanyang ama.\n\n11 At ito ay nangyari na nagpatupad siya ng kahatulan sa katwiran; at pinag-ibayo niya ang kanyang kaharian sa ibabaw ng buong lupain, sapagkat ang mga tao ay naging lubhang napakarami.\n\n12 At ito ay nangyari na nagkaroon din si Shul ng maraming anak na lalaki at babae.\n\n13 At si Corihor ay nagsisi sa maraming kasamaang kanyang nagawa; kaya nga, siya ay binigyan ni Shul ng kapangyarihan sa kanyang kaharian.\n\n14 At ito ay nangyari na nagkaroon si Corihor ng maraming anak na lalaki at babae. At sa mga anak na lalaki ni Corihor ay may isa na Noe ang pangalan.\n\n15 At ito ay nangyari na naghimagsik si Noe laban kay Shul, ang hari, at gayundin sa kanyang amang si Corihor, at napasunod si Cohor na kanyang kapatid na lalaki, at gayundin ang lahat ng kanyang kapatid na lalaki at marami sa mga tao.\n\n16 At siya ay nakidigma kay Shul, ang hari, kung saan nakuha niya ang lupain ng kanilang unang mana; at siya ay naging hari sa bahaging yaon ng lupain.\n\n17 At ito ay nangyari na muli siyang nakidigma kay Shul, ang hari; at dinakip niya si Shul, ang hari, at dinala siyang bihag sa Moron.\n\n18 At ito ay nangyari na nang ipapapatay na niya siya, ang mga anak ni Shul ay palihim na pumasok sa bahay ni Noe sa gabi at pinatay siya, at winasak ang pinto ng bilangguan at inilabas ang kanilang ama, at iniupo siya sa kanyang trono sa kanyang sariling kaharian.\n\n19 Samakatwid, itinatag ng anak ni Noe ang kanyang kaharian bilang kahalili niya; gayunpaman, sila ay hindi na nagwagi kay Shul, ang hari, at ang mga tao na nasa ilalim ng paghahari ni Shul, ang hari, ay labis na umunlad at naging makapangyarihan.\n\n20 At ang bayan ay nahati; at nagkaroon ng dalawang kaharian, ang kaharian ni Shul, at ang kaharian ni Cohor, na anak ni Noe.\n\n21 At si Cohor, na anak ni Noe, ay iniutos na nararapat makidigma ang kanyang mga tao kay Shul, kung saan sila ay nagapi ni Shul at napatay si Cohor.\n\n22 At ngayon, si Cohor ay may isang anak na lalaki na tinatawag na Nimrod; at isinuko ni Nimrod ang kaharian ni Cohor kay Shul, at natamo niya ang pagsang-ayon sa mga paningin ni Shul; kaya nga naggawad si Shul sa kanya ng maraming kaloob, at ginawa niya sa kaharian ni Shul ang naaayon sa kanyang mga naisin.\n\n23 At sa paghahari din ni Shul ay nagkaroon ng mga propeta sa mga tao, na isinugo mula sa Panginoon, nagpopropesiya na ang mga kasamaan at pagsamba ng mga tao sa diyus-diyusan ay nagdadala ng sumpa sa lupain, at na sila ay malilipol kung hindi sila magsisisi.\n\n24 At ito ay nangyari na nilait ng mga tao ang mga propeta, at pinagtawanan sila. At ito ay nangyari na nagpatupad ng kahatulan si haring Shul laban sa lahat ng yaong lumait sa mga propeta.\n\n25 At nagpatupad din siya ng batas sa buong lupain na nagbigay-kapangyarihan sa mga propeta na maaari silang magtungo kung saanman nila naisin; at dahil dito, ang mga tao ay nadala sa pagsisisi.\n\n26 At dahil ang mga tao ay nagsisi ng kanilang mga kasamaan at pagsamba sa mga diyus-diyusan, sila ay pinatawad ng Panginoon, at nagsimula silang umunlad na muli sa lupain. At ito ay nangyari na nagkaroon si Shul ng mga anak na lalaki at babae sa kanyang katandaan.\n\n27 At hindi na nagkaroon pa ng mga digmaan sa mga araw ni Shul; at naalala niya ang mga dakilang bagay na ginawa ng Panginoon para sa kanyang mga ama sa pagdadala sa kanila patawid sa malawak na kailaliman patungo sa lupang pangako; kaya nga siya ay nagpatupad ng kahatulan sa katwiran sa lahat ng kanyang mga araw.\n\n", "ether 8": "[center][font_size=26]Kabanata 8[/font_size][/center]\n\n[i]May sigalutan at alitan hinggil sa kaharian—Bumuo si Akis ng lihim na pagsasabwatan na pinagtitibay ng sumpaan upang patayin ang hari—Ang mga lihim na pagsasabwatan ay sa diyablo at humahantong sa pagkawasak ng mga bansa—Binalaan ang mga Gentil sa pangkasalukuyang panahon laban sa mga lihim na pagsasabwatan na maghahangad na lupigin ang kalayaan ng lahat ng lupain, bansa, at bayan.[/i]\n\n1 At ito ay nangyari na isinilang sa kanya si Omer, at si Omer ay nagharing kahalili niya. At isinilang kay Omer si Jared; at si Jared ay nagkaroon ng mga anak na lalaki at babae.\n\n2 At si Jared ay naghimagsik laban sa kanyang ama, at nagtungo at nanirahan sa lupain ng Het. At ito ay nangyari na nahibok niya ang maraming tao, dahil sa kanyang mga tusong salita, hanggang sa maangkin niya ang kalahati ng kaharian.\n\n3 At nang maangkin na niya ang kalahati ng kaharian ay nakidigma siya sa kanyang ama, at tinangay niya ang kanyang ama sa pagkabihag, at pinagsilbi siya sa pagkabihag;\n\n4 At ngayon, sa mga araw ng paghahari ni Omer ay nasa pagkabihag siya sa kalahati ng kanyang mga araw. At ito ay nangyari na nagkaroon siya ng mga anak na lalaki at babae, kabilang sa kanila sina Esrom at Coriantumer;\n\n5 At labis silang nagalit dahil sa mga ginagawa ni Jared na kanilang kapatid, hanggang sa sila ay nakapangalap ng isang hukbo at nakidigma kay Jared. At ito ay nangyari na nakidigma sila sa kanya sa gabi.\n\n6 At ito ay nangyari na nang mapatay nila ang hukbo ni Jared, papatayin na rin sana nila siya; at siya ay nagmakaawa sa kanila na huwag nila siyang patayin, at isusuko niya ang kaharian sa kanyang ama. At ito ay nangyari na ipinagkaloob nila sa kanya ang kanyang buhay.\n\n7 At ngayon, si Jared ay naging napakalungkot dahil sa pagkawala ng kaharian, sapagkat inilagak niya ang kanyang puso sa kaharian at sa papuri ng sanlibutan.\n\n8 Ngayon, ang anak na babae ni Jared na napakatuso, at nakikita ang kalungkutan ng kanyang ama, ay naisipang bumuo ng isang plano upang matubos niya ang kaharian para sa kanyang ama.\n\n9 Ngayon, ang anak na babae ni Jared ay labis na kaaya-aya. At ito ay nangyari na nakipag-usap siya sa kanyang ama, at sinabi sa kanya: Sa anong dahilan labis na nalulungkot ang aking ama? Hindi po ba niya nabasa ang talaang dinala ng ating mga ama mula sa kabila ng malawak na kailaliman? Dinggin, hindi po ba’t may isang ulat hinggil sa kanila noong sinauna, na sila, sa pamamagitan ng kanilang mga lihim na plano, ay nakatamo po ng mga kaharian at labis na kabantugan?\n\n10 At ngayon, anupa’t ipatawag po ng aking ama si Akis, na anak na lalaki ni Kimnor; at masdan, ako po ay kaaya-aya, at ako ay magsasayaw sa kanyang harapan, at bibigyang-kasiyahan ko siya, upang naisin niya akong maging asawa; kaya nga kung hihingin po niya sa inyong ipagkaloob ako sa kanya na maging asawa, sa gayon, sasabihin po ninyo: Ipagkakaloob ko siya kung dadalhin mo sa akin ang ulo ng aking ama, ang hari.\n\n11 At ngayon, si Omer ay isang kaibigan kay Akis; kaya nga, nang ipatawag ni Jared si Akis, ang anak na babae ni Jared ay nagsayaw sa kanyang harapan kung kaya’t kanyang nabigyang-kasiyahan siya, kaya nga ninais niyang maging asawa siya. At ito ay nangyari na sinabi niya kay Jared: Ipagkaloob mo siya sa akin na maging asawa.\n\n12 At sinabi ni Jared sa kanya: Ipagkakaloob ko siya sa iyo kung dadalhin mo sa akin ang ulo ng aking ama, ang hari.\n\n13 At ito ay nangyari na tinipon ni Akis sa bahay ni Jared ang lahat ng kanyang kaanak, at sinabi sa kanila: Mangangako ba kayo sa akin na magiging tapat kayo sa akin sa bagay na hihilingin ko sa inyo?\n\n14 At ito ay nangyari na nanumpa silang lahat sa kanya, sa Diyos ng langit, at gayundin sa kalangitan, at gayundin sa lupa, at sa kanilang mga ulo, na sinuman ang magbabago mula sa pagtulong na hiniling ni Akis ay mawawalan ng kanyang ulo; at kung sinuman ang magsisiwalat ng anumang bagay na ipinaalam sa kanila ni Akis, siya rin ay nararapat kitlan ng kanyang buhay.\n\n15 At ito ay nangyari na sa gayon sila sumang-ayon kay Akis. At ipinasumpa sa kanila ni Akis ang mga sumpang ibinigay ng mga yaong sinauna na naghangad din ng kapangyarihan, na ipinasa-pasa maging mula pa kay Cain, na isang mamamatay-tao mula pa sa simula.\n\n16 At ang mga ito ay pinanatili ng kapangyarihan ng diyablo upang ihayag ang mga sumpang ito sa mga tao, upang mapanatili sila sa kadiliman, upang tulungan ang mga yaong naghahangad ng kapangyarihan na makakuha ng kapangyarihan, at makapaslang, at makadambong, at makapagsinungaling, at makagawa ng lahat ng uri ng kasamaan at mga pagpapatutot.\n\n17 At ang anak na babae ni Jared ang siyang naglagay nito sa kanyang puso na saliksikin ang mga sinaunang bagay na ito; at inilagay ito ni Jared sa puso ni Akis; kaya nga, ipinasumpa ito ni Akis sa kanyang mga kaanak at kaibigan, inaakay silang palayo sa pamamagitan ng mga kaaya-ayang pangako upang kanilang gawin ang anumang bagay na naisin niya.\n\n18 At ito ay nangyari na bumuo sila ng isang lihim na pagsasabwatan, maging tulad nila noong sinauna; kung aling pagsasabwatan ay pinakakarumal-dumal at pinakamasama sa lahat, sa paningin ng Diyos;\n\n19 Sapagkat ang Panginoon ay hindi kumikilos sa pamamagitan ng mga lihim na pagsasabwatan, ni hindi siya nag-uutos na nararapat magpadanak ng dugo ang tao, kundi ipinagbabawal ito sa lahat ng bagay, mula pa sa simula ng tao.\n\n20 At ngayon, ako, si Moroni, ay hindi isusulat ang pamamaraan ng kanilang mga sumpa at pagsasabwatan, sapagkat ipinaalam sa akin na mayroon nito sa lahat ng tao, at mayroon nito sa mga Lamanita.\n\n21 At ang mga ito ang nagdulot ng pagkalipol ng mga taong ito na sinasabi ko ngayon, at gayundin ng pagkalipol ng mga tao ni Nephi.\n\n22 At anumang bansa na magtataguyod sa mga gayong lihim na pagsasabwatan, upang makakuha ng kapangyarihan at makinabang, hanggang sa lumaganap ang mga ito sa buong bansa, dinggin, sila ay malilipol; sapagkat hindi pahihintulutan ng Panginoon na ang dugo ng kanyang mga banal, na padadanakin nila, ay laging magsumamo sa kanya mula sa lupa, upang maghiganti laban sa kanila, at gayunpaman, hindi niya sila ipinaghihiganti.\n\n23 Samakatwid, O kayong mga Gentil, karunungan sa Diyos na ang mga bagay na ito ay nararapat ipaalam sa inyo, nang sa gayon ay makapagsisi kayo ng inyong mga kasalanan, at huwag pahintulutan ang mga nakamamatay na pagsasabwatan na manaig sa inyo, na itinatag upang makakuha ng kapangyarihan at makinabang—at ang gawain, oo, maging ang gawain ng pagkalipol ay sasapit sa inyo, oo, maging ang espada ng katarungan ng Diyos na Walang Hanggan ay hahalibas sa inyo, tungo sa inyong pagbagsak at pagkalipol kung pahihintulutan ninyong mangyari ang mga bagay na ito.\n\n24 Samakatwid, inuutusan kayo ng Panginoon, na kapag nakita ninyo ang mga bagay na ito na naitatag sa inyo, magising ang pang-unawa ninyo sa inyong kakila-kilabot na kalagayan, dahil sa mga lihim na pagsasabwatang mapapasainyo; o sa aba niyon, dahil sa dugo nila na mga napatay; sapagkat sila ay nagsusumamo mula sa alabok upang maghiganti rito, at gayundin sa mga yaong nagtatag dito.\n\n25 Sapagkat ito ay mangyayari na sinuman ang magtatatag nito ay naghahangad na ibagsak ang kalayaan ng lahat ng lupain, bansa, at bayan; at papapangyarihin nito ang pagkalipol ng lahat ng tao, sapagkat ito ay itinatag ng diyablo, na siyang ama ng lahat ng kasinungalingan; maging ang yaon ding sinungaling na luminlang sa ating mga unang magulang, oo, maging ang yaon ding sinungaling na siyang nagdulot na makagawa ng pagpaslang ang tao mula pa sa simula; na siyang nagpatigas sa puso ng mga tao kung kaya’t pinaslang nila ang mga propeta, at pinagbabato sila, at itinaboy sila mula pa sa simula.\n\n26 Samakatwid, ako, si Moroni, ay inutusang isulat ang mga bagay na ito upang mawakasan ang kasamaan, at upang dumating ang panahon na si Satanas ay mawalan ng kapangyarihan sa puso ng mga anak ng tao, bagkus ay mahikayat sila na patuloy na gumawa ng kabutihan, upang sila ay makarating sa bukal ng lahat ng katwiran at maligtas.\n\n", "ether 9": "[center][font_size=26]Kabanata 9[/font_size][/center]\n\n[i]Ipinasa-pasa ang kaharian mula sa isa patungo sa isa pa sa pamamagitan ng pagmamana, sabwatan, at pagpaslang—Nakita ni Emer ang Anak ng Katwiran—Maraming propeta ang nangaral ng pagsisisi—Ginambala ang mga tao ng isang taggutom at ng mga makamandag na ahas.[/i]\n\n1 At ngayon ako, si Moroni, ay magpapatuloy sa aking tala. Anupa’t dinggin, ito ay nangyari na dahil sa mga lihim na pagsasabwatan ni Akis at ng kanyang mga kaibigan, dinggin, naibagsak nila ang kaharian ni Omer.\n\n2 Gayunpaman, ang Panginoon ay naging maawain kay Omer, at gayundin sa kanyang mga anak na lalaki at sa kanyang mga anak na babae na hindi naghangad ng kanyang pagkawasak.\n\n3 At binalaan ng Panginoon si Omer sa isang panaginip na nararapat niyang lisanin ang lupain; kaya nga nilisan ni Omer ang lupain kasama ang kanyang mag-anak, at naglakbay nang maraming araw, at narating at nadaanan ang burol ng Shim, at narating ang lugar kung saan nalipol ang mga Nephita, at mula roon ay nagpasilangan, at narating ang lugar na tinatawag na Ablum, sa may dalampasigan, at doon niya itinayo ang kanyang tolda, at gayundin ang kanyang mga anak na lalaki at kanyang mga anak na babae, at ang kanyang buong sambahayan, maliban kay Jared at sa kanyang mag-anak.\n\n4 At ito ay nangyari na hinirang si Jared na hari ng mga tao, sa pamamagitan ng kamay ng kasamaan; at ipinagkaloob niya kay Akis ang kanyang anak na babae na maging asawa.\n\n5 At ito ay nangyari na hinangad ni Akis na kitlin ang buhay ng kanyang biyanang lalaki; at ginamit niya ang mga yaong pinasumpa niya sa pamamagitan ng sumpa ng mga sinauna, at nakuha nila ang ulo ng kanyang biyanang lalaki, habang siya ay nakaupo sa kanyang trono, na nakikipag-usap sa kanyang mga tao.\n\n6 Sapagkat napakatindi ng naging paglaganap ng masama at lihim na samahang ito kung kaya’t pinasama nito ang mga puso ng lahat ng tao; kaya nga si Jared ay napaslang sa kanyang trono, at naghari si Akis na kahalili niya.\n\n7 At ito ay nangyari na nagsimulang magselos si Akis sa kanyang anak na lalaki, kaya nga kanyang ipinakulong siya sa bilangguan, at binuhay siya sa kakaunti o walang pagkain hanggang sa magdanas siya ng kamatayan.\n\n8 At ngayon, ang kapatid na lalaki ng yaong nagdanas ng kamatayan (at ang pangalan niya ay Nimras) ay nagalit sa kanyang ama dahil sa ginawa ng kanyang ama sa kapatid niya.\n\n9 At ito ay nangyari na nangalap si Nimras ng maliit na bilang ng mga tauhan, at tumakas palabas ng lupain, at nakarating at nanirahang kasama ni Omer.\n\n10 At ito ay nangyari na isinilang kay Akis ang iba pang mga anak na lalaki, at naakit nila ang puso ng mga tao, sa kabila ng panunumpa nila sa kanya na gagawin ang lahat ng uri ng kasamaan alinsunod sa yaong kahilingan niya.\n\n11 Ngayon, ang mga tao ni Akis ay nagnanais na makinabang, maging tulad ni Akis na naghahangad ng kapangyarihan; kaya nga, inalok sila ng mga anak ni Akis ng salapi, sa gayong pamamaraan ay nahimok nila na sumunod sa kanila ang nakararaming bahagi ng mga tao.\n\n12 At nagsimulang magkaroon ng digmaan sa pagitan ng mga anak na lalaki ni Akis at kay Akis, na tumagal sa loob ng maraming taon, oo, hanggang sa pagkalipol ng halos lahat ng tao ng kaharian, oo, maging lahat, maliban sa tatlumpung katao, at sila na nagsitakas kasama ng sambahayan ni Omer.\n\n13 Samakatwid, si Omer ay muling naibalik sa lupaing kanyang mana.\n\n14 At ito ay nangyari na nagsimulang tumanda si Omer; gayunpaman, sa kanyang katandaan ay isinilang sa kanya si Emer; at hinirang niya si Emer na maging hari upang magharing kahalili niya.\n\n15 At matapos niyang hirangin si Emer na maging hari, siya ay nakaranas ng kapayapaan sa lupain sa loob ng dalawang taon, at siya ay namatay, matapos na mabuhay nang napakaraming araw, na puspos ng kalungkutan. At ito ay nangyari na si Emer ay nagharing kahalili niya, at sinunod ang mga yapak ng kanyang ama.\n\n16 At nagsimulang alising muli ng Panginoon ang sumpa sa lupain, at ang sambahayan ni Emer ay labis na umunlad sa ilalim ng paghahari ni Emer; at sa loob ng animnapu’t dalawang taon ay naging napakalalakas nila, hanggang sa naging napakayayaman nila—\n\n17 Nagtataglay ng lahat ng uri ng bungang-kahoy, at ng butil, at ng sutla, at ng maiinam na lino, at ng ginto, at ng pilak, at ng mamahaling bagay;\n\n18 At gayundin ng lahat ng uri ng baka, at ng tupa, at ng baboy, at ng kambing, at marami pang ibang uri ng mga hayop na kapaki-pakinabang na pagkain ng tao.\n\n19 At mayroon din silang mga kabayo, at asno, at may mga elepante at kurilum at kumom; lahat ng yaon ay kapaki-pakinabang sa tao, at lalong higit ang mga elepante at kurilum at kumom.\n\n20 At sa gayon ibinuhos ng Panginoon ang kanyang mga pagpapala sa lupaing ito, na pinili sa lahat ng iba pang lupain; at iniutos niya na sinuman ang mag-aangkin sa lupain ay nararapat na angkinin ito para sa Panginoon, o sila ay malilipol kapag hinog na sila sa kasamaan; sapagkat winika sa kanila ng Panginoon: Ibubuhos ko ang kaganapan ng aking kapootan.\n\n21 At si Emer ay nagpatupad ng kahatulan sa katwiran sa lahat ng kanyang mga araw, at siya ay nagkaroon ng maraming anak na lalaki at babae; at isinilang sa kanya si Coriantum, at hinirang niya si Coriantum na magharing kahalili niya.\n\n22 At matapos niyang hirangin si Coriantum na magharing kahalili niya, nabuhay pa siya nang apat na taon, at siya ay nakaranas ng kapayapaan sa lupain; oo, at nakita niya maging ang Anak ng Katwiran, at nagsaya at nagpapuri sa kanyang araw; at siya ay namatay nang mapayapa.\n\n23 At ito ay nangyari na sumunod si Coriantum sa mga yapak ng kanyang ama, at nagtayo ng maraming malalaking lungsod, at inilaan ang yaong makabubuti sa kanyang mga tao sa lahat ng kanyang mga araw. At ito ay nangyari na hindi siya nagkaroon ng anak maging hanggang sa napakatanda na niya.\n\n24 At ito ay nangyari na namatay ang kanyang asawa, na isandaan at dalawang taong gulang na. At ito ay nangyari na nag-asawa si Coriantum sa kanyang katandaan ng isang dalagita, at nagkaroon ng mga anak na lalaki at babae; anupa’t nabuhay siya hanggang sa siya ay isandaan at apatnapu’t dalawang taong gulang.\n\n25 At ito ay nangyari na isinilang sa kanya si Com, at si Com ay nagharing kahalili niya; at siya ay naghari nang apatnapu’t siyam na taon, at isinilang sa kanya si Het; at nagkaroon din siya ng iba pang mga anak na lalaki at babae.\n\n26 At ang mga tao ay kumalat muli sa ibabaw ng buong lupain, at muling nagsimulang magkaroon ng labis na kasamaan sa ibabaw ng lupain, at muling nagsimulang yakapin ni Het ang mga sinaunang lihim na plano, upang mapatay ang kanyang ama.\n\n27 At ito ay nangyari na inagawan niya ng trono ang kanyang ama, sapagkat kanya siyang pinatay ng sarili niyang espada; at naghari siyang kahalili niya.\n\n28 At muling nagkaroon ng mga propeta sa lupain, nangangaral ng pagsisisi sa kanila—na kailangan nilang ihanda ang landas ng Panginoon o magkakaroon ng isang sumpa sa ibabaw ng lupain; oo, maging sa magkakaroon ng isang masidhing taggutom, kung saan sila ay malilipol kung hindi sila magsisisi.\n\n29 Subalit hindi pinaniwalaan ng mga tao ang mga salita ng mga propeta, sa halip ay kanilang itinaboy sila; at ang ilan sa kanila ay itinapon nila sa malalalim na hukay at iniwan sila upang masawi. At ito ay nangyari na ginawa nila ang lahat ng bagay na ito alinsunod sa kautusan ng haring si Het.\n\n30 At ito ay nangyari na nagsimulang magkaroon ng isang malawakang kasalatan sa lupain, at ang mga naninirahan ay nagsimulang malipol nang napakabilis dahil sa kasalatan, sapagkat walang ulan sa ibabaw ng lupain.\n\n31 At may naglabasan ding mga makamandag na ahas sa ibabaw ng lupain, at tinuklaw ang maraming tao. At ito ay nangyari na nagsimulang magsitakas ang kanilang mga kawan sa harapan ng mga makamandag na ahas, patungo sa lupaing katimugan, na tinawag ng mga Nephita na Zarahemla.\n\n32 At ito ay nangyari na marami sa kanila ang nangasawi sa daanan; gayunpaman, may ilang nakatakas patungo sa lupaing katimugan.\n\n33 At ito ay nangyari na pinangyari ng Panginoon na hindi na sila tugisin pa ng mga ahas, kundi ang harangan nila ang daanan upang ang mga tao ay hindi makaraan, na babagsak ang sinumang magtangkang dumaan dahil sa mga makamandag na ahas.\n\n34 At ito ay nangyari na sinundan ng mga tao ang landas ng mga hayop, at kinain ang mga bangkay ng mga ito na bumagsak sa daanan, hanggang sa makain na nila ang lahat ng iyon. Ngayon, nang matanto ng mga tao na tiyak na mangangasawi sila, nagsimula silang magsisi ng kanilang mga kasamaan at magsumamo sa Panginoon.\n\n35 At ito ay nangyari na nang sapat na silang nagpakumbaba ng kanilang sarili sa harapan ng Panginoon, siya ay nagpadala ng ulan sa ibabaw ng lupain; at muling nagsimulang sumigla ang mga tao, at nagsimulang magkaroon ng bungang-kahoy sa mga hilagang bayan, at sa lahat ng bayan sa paligid. At ipinakita sa kanila ng Panginoon ang kanyang kapangyarihan sa pangangalaga sa kanila mula sa taggutom.\n\n", "ether 10": "[center][font_size=26]Kabanata 10[/font_size][/center]\n\n[i]Isang hari ang humahalili sa isa pa—Matwid ang ilan sa mga hari; masasama ang iba—Kapag namamayani ang katwiran, ang mga tao ay pinagpapala at pinauunlad ng Panginoon.[/i]\n\n1 At ito ay nangyari na si Shez, na isang inapo ni Het—sapagkat si Het ay nasawi dahil sa taggutom, at ang buo niyang sambahayan maliban kay Shez—kaya nga, muling nagsimulang buuin ni Shez ang isang nagkawatak-watak na mga tao.\n\n2 At ito ay nangyari na naalala ni Shez ang pagkalipol ng kanyang mga ama, at nagtayo siya ng isang matwid na kaharian; sapagkat naalala niya kung ano ang ginawa ng Panginoon sa pagdadala kay Jared at sa kanyang kapatid na lalaki patawid ng malawak na kailaliman; at lumakad siya sa mga landas ng Panginoon; at siya ay nagkaroon ng mga anak na lalaki at babae.\n\n3 At ang kanyang pinakamatandang anak na lalaki, na Shez ang pangalan, ay naghimagsik laban sa kanya; gayunpaman, si Shez ay sinaktan ng kamay ng isang manloloob, dahil sa kanyang labis na kayamanan, na muling nagdulot ng kapayapaan sa kanyang ama.\n\n4 At ito ay nangyari na nagtayo ang kanyang ama ng maraming lungsod sa ibabaw ng lupain, at muling nagsimulang kumalat ang mga tao sa ibabaw ng buong lupain. At si Shez ay nabuhay hanggang sa labis na katandaan; at isinilang sa kanya si Riplakis. At namatay siya, at si Riplakis ay nagharing kahalili niya.\n\n5 At ito ay nangyari na hindi ginawa ni Riplakis ang yaong tama sa paningin ng Panginoon, sapagkat siya ay nagkaroon ng maraming asawa at kalunya, at iniatang sa balikat ng mga tao ang yaong napakabigat na pasanin; oo, kanyang pinatawan sila ng mabibigat na buwis; at sa pamamagitan ng mga buwis, siya ay nagpatayo ng maraming maluwang na gusali.\n\n6 At siya ay nagpatayo ng isang napakagandang trono para sa kanyang sarili; at siya ay nagpatayo ng maraming bilangguan, at sinuman ang hindi paiilalim sa mga buwis ay ipinatatapon niya sa bilangguan; at sinuman ang hindi nakababayad ng buwis ay ipinatatapon niya sa bilangguan; at iniutos niya na nararapat silang patuloy na gumawa para sa kanilang ikabubuhay; at sinuman ang tumangging gumawa ay ipinapapatay niya.\n\n7 Samakatwid, nakuha niya ang lahat ng kanyang maiinam na gayak, oo, maging ang kanyang maiinam na ginto ay iniutos niyang ilantay sa bilangguan; at lahat ng uri ng maiinam na pagkakayari ay iniutos niyang isagawa sa bilangguan. At ito ay nangyari na pinahirapan niya ang mga tao sa pamamagitan ng kanyang mga pagpapatutot at karumal-dumal na gawain.\n\n8 At nang makapaghari na siya sa loob ng apatnapu’t dalawang taon, ang mga tao ay nag-aklas sa paghihimagsik laban sa kanya; at nagsimulang magkaroong muli ng digmaan sa lupain, hanggang sa napatay si Riplakis, at ang kanyang mga inapo ay itinaboy palabas ng lupain.\n\n9 At ito ay nangyari na matapos lumipas ang maraming taon, si Morianton, (siya na isang inapo ni Riplakis) ay nangalap ng isang hukbo ng mga itinakwil, at humayo, at nakidigma sa mga tao; at nakuha niya ang kapangyarihan sa maraming lungsod; at ang digmaan ay naging napakasidhi, at tumagal sa loob ng maraming taon; at nakuha niya ang kapangyarihan sa buong lupain, at iniluklok ang kanyang sarili bilang hari ng buong lupain.\n\n10 At matapos niyang iluklok ang kanyang sarili bilang hari ay pinagaan niya ang mga pasanin ng mga tao, sa gayon ay nakuha niya ang pagsang-ayon sa mga paningin ng mga tao, at kanilang hinirang siya na maging hari nila.\n\n11 At siya ay naging makatarungan sa mga tao, subalit hindi sa kanyang sarili dahil sa kanyang maraming pagpapatutot; kaya nga, siya ay nahiwalay mula sa harapan ng Panginoon.\n\n12 At ito ay nangyari na nagtayo si Morianton ng maraming lungsod, at ang mga tao ay naging napakayayaman sa ilalim ng kanyang paghahari, kapwa sa mga gusali, at sa ginto at pilak, at sa pagpapatubo ng mga butil, at sa mga kawan ng tupa, at mga kawan ng baka, at sa gayong mga bagay na ibinalik sa kanila.\n\n13 At si Morianton ay nabuhay sa labis na katandaan, at sa gayon ay isinilang sa kanya si Kim; at naghari si Kim na kahalili ng kanyang ama; at naghari siya nang walong taon, at ang kanyang ama ay namatay. At ito ay nangyari na hindi naghari si Kim sa katwiran, kaya nga, hindi siya kinasihan ng Panginoon.\n\n14 At ang kanyang kapatid na lalaki ay nag-aklas sa paghihimagsik laban sa kanya, sa gayong paraan ay nadala niya siya sa pagkabihag; at nanatili siya sa pagkabihag sa lahat ng kanyang mga araw; at nagkaroon siya ng mga anak na lalaki at babae sa pagkabihag, at sa kanyang katandaan ay isinilang sa kanya si Levi; at namatay siya.\n\n15 At ito ay nangyari na nagsilbi si Levi sa pagkabihag matapos ang kamatayan ng kanyang ama, sa loob ng apatnapu’t dalawang taon. At siya ay nakidigma laban sa hari ng lupain, sa gayong paraan ay nakuha niya para sa kanyang sarili ang kaharian.\n\n16 At matapos niyang makuha ang kaharian para sa kanyang sarili, ginawa niya ang yaong matwid sa paningin ng Panginoon; at ang mga tao ay umunlad sa lupain; at siya ay nabuhay sa mainam na katandaan, at nagkaroon ng mga anak na lalaki at babae; at isinilang din sa kanya si Corom, na siyang hinirang niyang hari bilang kahalili niya.\n\n17 At ito ay nangyari na ginawa ni Corom ang yaong mabuti sa paningin ng Panginoon sa lahat ng kanyang mga araw; at siya ay nagkaroon ng maraming anak na lalaki at babae; at matapos siyang mabuhay nang maraming araw, siya ay namatay, maging tulad ng iba pa sa mundo; at si Kis ay nagharing kahalili niya.\n\n18 At ito ay nangyari na namatay rin si Kis, at si Lib ay nagharing kahalili niya.\n\n19 At ito ay nangyari na ginawa rin ni Lib ang yaong mabuti sa paningin ng Panginoon. At sa mga araw ni Lib ay napuksa ang mga makamandag na ahas. Samakatwid, sila ay nagtungo sa lupaing katimugan, upang mangaso ng pagkain para sa mga tao ng lupain, sapagkat ang lupain ay puno ng mga hayop ng kagubatan. At si Lib din ay naging mahusay na mangangaso.\n\n20 At sila ay nagtayo ng isang dakilang lungsod sa may makitid na daanan ng lupain, sa dako kung saan hinahati ng dagat ang lupain.\n\n21 At inilaan nila ang lupaing katimugan na isang ilang, upang makapangaso. At ang buong ibabaw ng lupaing kahilagaan ay napuno ng mga naninirahan.\n\n22 At sila ay lubhang masisipag, at sila ay bumibili at naglalako at nakikipagkalakalan sa isa’t isa upang kumita sila.\n\n23 At sila ay humubog ng lahat ng uri ng inang mina, at nagmina sila ng ginto, at pilak, at bakal, at tanso, at lahat ng uri ng metal; at hinukay nila ang mga ito mula sa lupa; kaya nga, sila ay nagtambak ng malalaking bunton ng lupa upang kumuha ng inang mina, ng ginto, at ng pilak, at ng bakal, at ng tumbaga. At sila ay gumawa ng lahat ng uri ng maiinam na pagkakayari.\n\n24 At sila ay may mga sutla, at maiinam na hinabing lino; at sila ay gumawa ng lahat ng uri ng kayo, upang madamitan nila ang kanilang sarili mula sa kanilang kahubaran.\n\n25 At sila ay gumawa ng lahat ng uri ng kagamitan upang bungkalin ang lupa, kapwa upang mag-araro at magtanim, upang umani at mag-asarol, at gayundin upang gumiik.\n\n26 At sila ay gumawa ng lahat ng uri ng kagamitan na isinisingkaw nila sa kanilang mga hayop.\n\n27 At sila ay gumawa ng lahat ng uri ng sandata ng digmaan. At sila ay gumawa ng lahat ng uri ng pagkakayaring labis na mahuhusay ang pagkakagawa.\n\n28 At kailanman ay wala pang mga taong higit na pinagpala kaysa sa kanila, at higit na pinaunlad ng kamay ng Panginoon. At sila ay nasa isang lupaing pinili sa lahat ng lupain, sapagkat winika ito ng Panginoon.\n\n29 At ito ay nangyari na nabuhay si Lib nang maraming taon, at nagkaroon ng mga anak na lalaki at babae; at isinilang din sa kanya si Hertum.\n\n30 At ito ay nangyari na naghari si Hertum na kahalili ng kanyang ama. At noong si Hertum ay makapaghari na nang dalawampu’t apat na taon, dinggin, inagaw mula sa kanya ang kaharian. At siya ay nanilbihan nang maraming taon sa pagkabihag, oo, maging sa lahat ng nalalabi niyang mga araw.\n\n31 At isinilang sa kanya si Het, at si Het ay namuhay sa pagkabihag sa lahat ng kanyang mga araw. At isinilang kay Het si Aaron, at si Aaron ay namalagi sa pagkabihag sa lahat ng kanyang mga araw; at isinilang sa kanya si Amnigadas, at si Amnigadas ay namalagi rin sa pagkabihag sa lahat ng kanyang mga araw; at isinilang sa kanya si Coriantum, at si Coriantum ay namalagi sa pagkabihag sa lahat ng kanyang mga araw; at isinilang sa kanya si Com.\n\n32 At ito ay nangyari na nahimok ni Com palayo ang kalahati ng kaharian. At siya ay naghari sa kalahati ng kaharian nang apatnapu’t dalawang taon; at nakidigma siya laban sa haring si Amgid, at naglaban sila sa loob ng maraming taon, kung saan ay nakakuha ng kapangyarihan si Com kay Amgid, at natamo ang kapangyarihan sa nalalabi pa sa kaharian.\n\n33 At sa mga araw ni Com ay nagsimulang magkaroon ng mga tulisan sa lupain; at sinunod nila ang mga lumang plano, at ipinasumpa ang mga sumpa alinsunod sa pamamaraan ng mga sinauna, at muling naghangad na wasakin ang kaharian.\n\n34 Ngayon, si Com ay labis na nakipaglaban sa kanila; gayunpaman, siya ay hindi namayani laban sa kanila.\n\n", "ether 11": "[center][font_size=26]Kabanata 11[/font_size][/center]\n\n[i]Namayani sa buhay ng mga Jaredita ang mga digmaan, pagtiwalag, at kasamaan—Ipinropesiya ng mga propeta ang lubusang pagkalipol ng mga Jaredita maliban kung sila ay magsisisi—Tinanggihan ng mga tao ang mga salita ng mga propeta.[/i]\n\n1 At nagkaroon din ng maraming propeta sa mga araw ni Com, at ipinropesiya ang pagkalipol ng mga yaong makapangyarihang tao maliban kung sila ay magsisisi, at babaling sa Panginoon, at tatalikdan ang kanilang mga pagpaslang at kasamaan.\n\n2 At ito ay nangyari na tinanggihan ng mga tao ang mga propeta, at sila ay nagsitakas patungo kay Com upang mapangalagaan, sapagkat hinangad ng mga tao na patayin sila.\n\n3 At sila ay nagpropesiya ng maraming bagay kay Com; at pinagpala siya sa lahat ng nalalabi niyang mga araw.\n\n4 At siya ay nabuhay sa mainam na katandaan, at isinilang sa kanya si Siblom; at si Siblom ay nagharing kahalili niya. At ang kapatid na lalaki ni Siblom ay naghimagsik laban sa kanya, at nagsimulang magkaroon ng napakasidhing digmaan sa buong lupain.\n\n5 At ito ay nangyari na iniutos ng kapatid na lalaki ni Siblom na nararapat patayin ang mga propetang nagpropesiya tungkol sa pagkalipol ng mga tao;\n\n6 At nagkaroon ng masidhing sakuna sa buong lupain, sapagkat sila ay nagpatotoo na isang kakila-kilabot na sumpa ang sasapit sa lupain, at gayundin sa mga tao, at na magkakaroon ng isang matinding pagkawasak sa kanila, na isa na hindi pa nangyari kailanman sa balat ng lupa, at ang kanilang mga buto ay matutulad sa mga bunton ng lupa sa ibabaw ng lupain maliban kung sila ay magsisisi ng kanilang kasamaan.\n\n7 At hindi nila pinakinggan ang tinig ng Panginoon, dahil sa kanilang masasamang pagsasabwatan; kaya nga, nagsimulang magkaroon ng mga digmaan at alitan sa buong lupain, at gayundin ng maraming taggutom at salot, hanggang sa magkaroon ng isang matinding pagkawasak, na isa na hindi pa kailanman nababatid sa balat ng lupa; at ang lahat ng ito ay nangyari sa mga araw ni Siblom.\n\n8 At ang mga tao ay nagsimulang magsisi ng kanilang kasamaan; at yamang ginawa nila ito, ang Panginoon ay naawa sa kanila.\n\n9 At ito ay nangyari na napatay si Siblom, at si Set ay nadala sa pagkabihag, at namalagi sa pagkabihag sa lahat ng kanyang mga araw.\n\n10 At ito ay nangyari na si Ahas, na kanyang anak na lalaki, ang nagtamo ng kaharian; at siya ay naghari sa mga tao sa lahat ng kanyang mga araw. At ginawa niya ang lahat ng uri ng kasamaan sa kanyang mga araw, kung saan pinapangyari niya ang pagdanak ng maraming dugo; at kakaunti ang kanyang mga araw.\n\n11 At si Etem, dahil sa inapo siya ni Ahas, ay natamo ang kaharian; at ginawa rin niya ang yaong masama sa kanyang mga araw.\n\n12 At ito ay nangyari na sa mga araw ni Etem, nagkaroon ng maraming propeta, at muling nagpropesiya sa mga tao; oo, nagpropesiya sila na ang Panginoon ay lubusan silang lilipulin mula sa balat ng lupa maliban kung magsisisi sila ng kanilang mga kasamaan.\n\n13 At ito ay nangyari na pinatigas ng mga tao ang kanilang mga puso, at tumangging makinig sa kanilang mga salita; at ang mga propeta ay nagdalamhati at nagsilayo mula sa mga tao.\n\n14 At ito ay nangyari na nagpatupad si Etem ng kahatulan sa kasamaan sa lahat ng kanyang mga araw; at isinilang sa kanya si Moron. At ito ay nangyari na naghari si Moron na kahalili niya; at ginawa ni Moron ang yaong masama sa harapan ng Panginoon.\n\n15 At ito ay nangyari na nagkaroon ng himagsikan sa mga tao, dahil sa yaong lihim na pagsasabwatan na itinatag upang makakuha ng kapangyarihan at makinabang; at may lumitaw na isang makapangyarihang lalaki sa kasamaan sa kanila, at nakidigma kay Moron, kung saan napabagsak niya ang kalahati ng kaharian; at napanatili niya ang kalahati ng kaharian nang maraming taon.\n\n16 At ito ay nangyari na napabagsak siya ni Moron, at muling natamo ang kaharian.\n\n17 At ito ay nangyari na may isa pang makapangyarihang lalaki ang lumitaw; at siya ay isang inapo ng kapatid ni Jared.\n\n18 At ito ay nangyari na napabagsak niya si Moron at natamo ang kaharian; kaya nga, si Moron ay namalagi sa pagkabihag sa lahat ng nalalabi niyang mga araw; at isinilang sa kanya si Coriantor.\n\n19 At ito ay nangyari na namalagi si Coriantor sa pagkabihag sa lahat ng kanyang mga araw.\n\n20 At sa mga araw ni Coriantor ay nagkaroon din ng maraming propeta, at nagpropesiya ng mga dakila at kagila-gilalas na bagay, at nangaral ng pagsisisi sa mga tao, at maliban kung sila ay magsisisi, ang Panginoong Diyos ay magpapatupad ng kahatulan laban sa kanila hanggang sa kanilang lubusang pagkalipol;\n\n21 At na ang Panginoong Diyos ay magpapadala o magsusugo ng ibang mga tao upang angkinin ang lupain, sa pamamagitan ng kanyang kapangyarihan, alinsunod sa pamamaraan kung paano niya dinala ang kanilang mga ama.\n\n22 At kanilang tinanggihan ang lahat ng salita ng mga propeta, dahil sa kanilang lihim na samahan at masasamang karumal-dumal na gawain.\n\n23 At ito ay nangyari na isinilang kay Coriantor si Eter, at siya ay namatay, matapos mamalagi sa pagkabihag sa lahat ng kanyang mga araw.\n\n", "ether 12": "[center][font_size=26]Kabanata 12[/font_size][/center]\n\n[i]Pinayuhan ng propetang si Eter ang mga tao na maniwala sa Diyos—Iniulat ni Moroni ang mga himala at nakamamanghang nagawa sa pamamagitan ng pananampalataya—Nakita ng kapatid ni Jared si Cristo sa pamamagitan ng pananampalataya—Binibigyan ng Panginoon ng kahinaan ang mga tao upang sila ay maging mapagkumbaba—Pinakilos ng kapatid ni Jared ang bundok Zerin sa pamamagitan ng pananampalataya—Kinakailangan ang pananampalataya, pag-asa, at pag-ibig sa kapwa-tao sa kaligtasan—Nakita ni Moroni si Jesus nang harap-harapan.[/i]\n\n1 At ito ay nangyari na ang mga araw ni Eter ay nasa mga araw ni Coriantumer; at si Coriantumer ang hari ng buong lupain.\n\n2 At si Eter ay isang propeta ng Panginoon; anupa’t si Eter ay humayo sa mga araw ni Coriantumer, at nagsimulang magpropesiya sa mga tao, sapagkat hindi siya magawang pigilan dahil sa Espiritu ng Panginoon na nasa kanya.\n\n3 Sapagkat siya ay nagsumamo mula sa umaga, maging hanggang sa paglubog ng araw, pinapayuhan ang mga tao na maniwala sa Diyos tungo sa pagsisisi sapagkat baka sila malipol, sinasabi sa kanila na sa pamamagitan ng pananampalataya, ang lahat ng bagay ay naisasakatuparan—\n\n4 Samakatwid, sinuman ang maniniwala sa Diyos ay maaaring umasa nang may katiyakan para sa isang daigdig na higit na mainam, oo, maging isang lugar sa kanang kamay ng Diyos, kung aling pag-asa ay bunga ng pananampalataya, na nagsisilbing angkla sa mga kaluluwa ng tao, na magdudulot sa kanila na maging matibay at matatag, nananagana sa tuwina sa mabubuting gawa, inaakay na purihin ang Diyos.\n\n5 At ito ay nangyari na nagpropesiya si Eter ng mga dakila at kagila-gilalas na bagay sa mga tao, na hindi nila pinaniwalaan, dahil sa hindi nila nakita ang mga ito.\n\n6 At ngayon, ako, si Moroni, ay mangungusap nang bahagya hinggil sa mga bagay na ito; ipakikita ko sa sanlibutan na ang pananampalataya ay mga bagay na inaasahan at hindi nakikita; kaya nga, huwag magtalu-talo dahil sa hindi ninyo nakikita, sapagkat wala kayong matatanggap na patunay hangga’t hindi natatapos ang pagsubok sa inyong pananampalataya.\n\n7 Sapagkat sa pamamagitan ng pananampalataya ipinakita ni Cristo ang kanyang sarili sa ating mga ama, matapos siyang bumangon mula sa mga patay; at hindi niya ipinakita ang kanyang sarili sa kanila hanggang sa matapos muna silang magkaroon ng pananampalataya sa kanya; kaya nga, talagang kinakailangan na may pananampalataya sa kanya ang ilan, sapagkat hindi niya ipakikita ang kanyang sarili sa sanlibutan.\n\n8 Subalit dahil sa pananampalataya ng mga tao, ipinakita niya ang kanyang sarili sa sanlibutan, at niluwalhati ang pangalan ng Ama, at naghanda ng daan nang sa gayon ang iba ay maaaring maging mga kabahagi sa kaloob na galing sa langit, upang sila ay maaaring umasa sa mga yaong bagay na hindi nila nakikita.\n\n9 Samakatwid, maaari din kayong magkaroon ng pag-asa, at maging kabahagi sa kaloob, kung kayo ay magkakaroon lamang ng pananampalataya.\n\n10 Dinggin, sa pamamagitan ng pananampalataya, sila noong sinauna ay tinawag alinsunod sa banal na orden ng Diyos.\n\n11 Samakatwid, sa pamamagitan ng pananampalataya ibinigay ang batas ni Moises. Subalit sa pamamagitan ng kaloob na kanyang Anak, ang Diyos ay naghanda ng isang higit na mabuting paraan; at sa pamamagitan ng pananampalataya kung kaya’t ito ay naisakatuparan.\n\n12 Sapagkat kung walang pananampalataya sa mga anak ng tao, ang Diyos ay hindi makagagawa ng himala sa kanila; kaya nga, hindi niya ipinakita ang kanyang sarili hanggang sa matapos muna silang magkaroon ng pananampalataya.\n\n13 Dinggin, ang pananampalataya nina Alma at Amulek ang dahilan ng pagguho ng bilangguan sa lupa.\n\n14 Dinggin, ang pananampalataya nina Nephi at Lehi ang nagdulot ng pagbabago sa mga Lamanita, kung kaya’t sila ay nabinyagan ng apoy at ng Espiritu Santo.\n\n15 Dinggin, ang pananampalataya ni Ammon at ng kanyang mga kapatid ang gumawa ng napakalaking himala sa mga Lamanita.\n\n16 Oo, at maging silang lahat na gumawa ng mga himala ay nagawa ang mga ito sa pamamagitan ng pananampalataya, maging ang mga yaong nauna kay Cristo at gayundin ang mga yaong sumunod.\n\n17 At sa pamamagitan ng pananampalataya kaya ang tatlong disipulo ay nagtamo ng isang pangako na hindi sila makatitikim ng kamatayan; at hindi nila natamo ang pangako hanggang sa matapos muna silang magkaroon ng pananampalataya.\n\n18 At ni hindi kailanman nakagawa ang sinuman ng mga himala hanggang sa matapos muna silang magkaroon ng pananampalataya; kaya nga sila ay unang naniwala sa Anak ng Diyos.\n\n19 At mayroong marami na ang pananampalataya ay napakalakas, maging bago pa pumarito si Cristo, na hindi maaaring pagbawalan mula sa loob ng tabing, kundi tunay na namalas ng kanilang mga mata ang mga bagay na namasdan nila sa pamamagitan ng mata ng pananampalataya, at sila ay nagalak.\n\n20 At dinggin, nakita natin sa talaang ito na isa sa kanila ang kapatid ni Jared; sapagkat napakalaki ng kanyang pananampalataya sa Diyos, kung kaya’t nang iniunat ng Diyos ang kanyang daliri ay hindi niya ito nagawang itago mula sa paningin ng kapatid ni Jared, dahil sa kanyang salita na sinabi niya sa kanya, kung aling salita ay natamo niya sa pamamagitan ng pananampalataya.\n\n21 At matapos mamasdan ng kapatid ni Jared ang daliri ng Panginoon, dahil sa pangakong natamo ng kapatid ni Jared sa pamamagitan ng pananampalataya, hindi nagawang ipagkait ng Panginoon ang alinmang bagay mula sa kanyang paningin; kaya nga, ipinakita niya sa kanya ang lahat ng bagay, sapagkat hindi na siya mapagbabawalan pa sa labas ng tabing.\n\n22 At sa pamamagitan ng pananampalataya natamo ng aking mga ama ang pangako na ihahayag ang mga bagay na ito sa kanilang mga kapatid sa pamamagitan ng mga Gentil; kaya nga, ako ay inutusan ng Panginoon, oo, maging ni Jesucristo.\n\n23 At sinabi ko sa kanya: Panginoon, kukutyain po ng mga Gentil ang mga bagay na ito dahil sa aming kahinaan sa pagsusulat; sapagkat Panginoon, ginawa po ninyo kaming mahusay sa pananalita sa pamamagitan ng pananampalataya, subalit hindi po ninyo kami ginawang mahusay sa pagsusulat; sapagkat ginawa po ninyo na ang lahat ng taong ito ay makapangusap nang labis, dahil sa Espiritu Santo na ipinagkaloob po ninyo sa kanila;\n\n24 At ginawa po ninyo na kami ay makapagsulat lamang nang kakaunti, dahil po sa pagkasaliwa ng aming mga kamay. Dinggin, hindi po ninyo kami ginawang mahusay sa pagsusulat na tulad ng kapatid ni Jared, sapagkat ginawa po ninyong dakila ang mga bagay na kanyang isinulat maging tulad ninyo, tungo sa pagkadaig ng tao sa pagbabasa ng mga ito.\n\n25 Ginawa rin po ninyong makapangyarihan at dakila ang aming mga salita, maging sa hindi po namin maisulat ang mga ito; kaya nga, kapag kami po ay nagsusulat, namamasdan po namin ang aming kahinaan, at natitisod dahil sa pagsasaayos ng aming mga salita; at ako po ay natatakot na baka kutyain ng mga Gentil ang aming mga salita.\n\n26 At nang sabihin ko ito, ang Panginoon ay nangusap sa akin, sinasabing: Ang mga hangal ay nangungutya, subalit magdadalamhati sila; at ang aking biyaya ay sapat para sa maaamo, na hindi nila sasamantalahin ang inyong kahinaan;\n\n27 At kung ang mga tao ay lalapit sa akin, ipakikita ko sa kanila ang kanilang kahinaan. Ako ay nagbibigay ng kahinaan sa mga tao upang magpakumbaba sila; at ang aking biyaya ay sapat para sa lahat ng taong magpapakumbaba ng kanilang sarili sa aking harapan; sapagkat kung magpapakumbaba sila ng kanilang sarili sa aking harapan, at magkakaroon ng pananampalataya sa akin, sa gayon ay gagawin ko ang mahihinang bagay na maging malalakas sa kanila.\n\n28 Dinggin, ipakikita ko sa mga Gentil ang kanilang kahinaan, at ipakikita ko sa kanila na ang pananampalataya, pag-asa, at pag-ibig sa kapwa-tao ay nag-aakay sa akin—ang bukal ng lahat ng katwiran.\n\n29 At ako, si Moroni, matapos na marinig ang mga salitang ito, ay naalo, at nagsabi: O Panginoon, ang inyo pong matwid na kalooban ay matutupad, sapagkat nalalaman ko po na gumagawa kayo sa mga anak ng tao alinsunod sa kanilang pananampalataya;\n\n30 Sapagkat sinabi po ng kapatid ni Jared sa bundok ng Zerin, Kilos—at ito po ay kumilos. At kung siya po ay walang pananampalataya, hindi sana ito natinag; kaya nga po, kayo ay gumagawa matapos magkaroon ng pananampalataya ang mga tao.\n\n31 Sapagkat sa gayon po ninyo ipinakita ang inyong sarili sa inyong mga disipulo; sapagkat matapos po silang magkaroon ng pananampalataya, at mangusap sa inyong pangalan, ay ipinakita po ninyo ang inyong sarili sa kanila sa dakilang kapangyarihan.\n\n32 At natatandaan ko rin pong sinabi ninyo na naghanda kayo ng bahay para sa tao, opo, maging sa mga mansiyon po ng inyong Ama, kung saan ang tao ay maaaring magkaroon ng higit na mainam na pag-asa; kaya nga po, kinakailangang umasa ang tao, o hindi po siya maaaring makatanggap ng mana sa lugar na inyong inihanda.\n\n33 At muli, natatandaan ko pong sinabi ninyo na iniibig ninyo ang sanlibutan, maging hanggang sa pag-aalay po ng inyong buhay para sa sanlibutan, nang muli po ninyo itong makuha upang maghanda ng lugar para sa mga anak ng tao.\n\n34 At ngayon, nalalaman ko po na ang pag-ibig na ito na inyong taglay para sa mga anak ng tao ay pag-ibig sa kapwa; kaya nga po, maliban kung magkaroon ng pag-ibig sa kapwa ang mga tao, hindi po nila mamamana ang lugar na yaon na inyong inihanda sa mga mansiyon ng inyong Ama.\n\n35 Samakatwid, nalalaman ko po sa pamamagitan ng bagay na ito na inyong sinabi, na kung wala pong pag-ibig sa kapwa-tao ang mga Gentil, dahil po sa aming kahinaan, inyong susubukin sila, at kukunin ang kanilang talento, opo, maging ang mga yaong natanggap nila, at ipagkakaloob sa kanila na magkakaroon nang higit na masagana.\n\n36 At ito ay nangyari na nanalangin ako sa Panginoon na biyayaan niya ang mga Gentil, upang sila ay magkaroon ng pag-ibig sa kapwa-tao.\n\n37 At ito ay nangyari na sinabi sa akin ng Panginoon: Kung wala silang pag-ibig sa kapwa-tao, hindi na ito mahalaga sa iyo, ikaw ay naging matapat; kaya nga, gagawing malinis ang iyong mga kasuotan. At dahil sa kinilala mo ang iyong kahinaan, ikaw ay gagawing malakas, maging hanggang sa pag-upo sa lugar na inihanda ko sa mga mansiyon ng aking Ama.\n\n38 At ngayon, ako, si Moroni, ay nagpapaalam sa mga Gentil, oo, at gayundin sa aking mga kapatid na minamahal ko, hanggang sa muli tayong magkita sa harapan ng hukumang-luklukan ni Cristo, kung saan malalaman ng lahat ng tao na hindi nabahiran ng inyong dugo ang aking mga kasuotan.\n\n39 At sa gayon, malalaman ninyo na nakita ko si Jesus, at na nakipag-usap siya sa akin nang harap-harapan, at na sinabi niya sa akin sa malinaw na pagpapakumbaba, maging tulad ng isang taong nagsasalaysay sa iba sa aking sariling wika, hinggil sa mga bagay na ito;\n\n40 At kakaunti lamang ang naisulat ko dahil sa aking kahinaan sa pagsusulat.\n\n41 At ngayon, ipinapayo ko sa inyo na hanapin ang Jesus na ito na siyang isinulat ng mga propeta at apostol, upang ang biyaya ng Diyos Ama, at gayundin ng Panginoong Jesucristo, at ng Espiritu Santo, na nagpapatotoo sa kanila, ay maaari at manatili sa inyo magpakailanman. Amen.\n\n", "ether 13": "[center][font_size=26]Kabanata 13[/font_size][/center]\n\n[i]Nangusap si Eter tungkol sa isang Bagong Jerusalem na itatayo sa Amerika ng mga binhi ni Jose—Siya ay nagpropesiya, itinaboy, isinulat ang kasaysayan ng mga Jaredita, at ibinadya ang pagkalipol ng mga Jaredita—Sinalanta ng digmaan ang buong lupain.[/i]\n\n1 At ngayon, ako, si Moroni, ay magpapatuloy na tapusin ang aking tala hinggil sa pagkalipol ng mga taong siya kong isinusulat.\n\n2 Sapagkat dinggin, tinanggihan nila ang lahat ng salita ni Eter; sapagkat tunay niyang sinabi sa kanila ang lahat ng bagay mula sa simula ng tao; at na matapos bumaba ang tubig mula sa ibabaw ng lupaing ito, ito ay naging isang piling lupain sa lahat ng iba pang lupain, isang piling lupain ng Panginoon; kaya nga, nais ng Panginoon na siya ay paglingkuran ng lahat ng taong maninirahan dito;\n\n3 At na ito ang lugar ng Bagong Jerusalem, na bababa mula sa langit, at ang banal na santuwaryo ng Panginoon.\n\n4 Dinggin, nakita ni Eter ang mga araw ni Cristo, at siya ay nangusap hinggil sa isang Bagong Jerusalem sa lupaing ito.\n\n5 At siya ay nangusap din hinggil sa sambahayan ni Israel, at sa Jerusalem kung saan magmumula si Lehi—matapos nitong mawasak, muli itong itatayo, isang banal na lungsod sa Panginoon; kaya nga, hindi ito maaaring maging bagong Jerusalem sapagkat ito ay naroon na noong unang panahon; kundi muli itong itatayo, at magiging isang banal na lungsod ng Panginoon; at itatayo ito sa sambahayan ni Israel—\n\n6 At na isang Bagong Jerusalem ang itatayo sa lupaing ito, para sa mga labi ng mga binhi ni Jose, kung aling mga bagay ay may kahalintulad.\n\n7 Sapagkat tulad ng pagdadala ni Jose sa kanyang ama sa lupain ng Egipto, maging sa roon na siya namatay; anupa’t dinala ng Panginoon ang isang labi ng mga binhi ni Jose sa labas ng lupain ng Jerusalem, upang siya ay maging maawain sa mga binhi ni Jose nang hindi sila mangasawi, maging tulad ng awa niya sa ama ni Jose upang hindi siya masawi.\n\n8 Anupa’t ang labi ng sambahayan ni Jose ay babangon sa lupaing ito; at ito ay magiging lupaing kanilang mana; at magtatayo sila ng isang banal na lungsod sa Panginoon, tulad ng sinaunang Jerusalem; at hindi na sila muli pang mapipisan, hanggang sa dumating ang katapusan kapag ang mundo ay lilipas na.\n\n9 At magkakaroon ng bagong langit at bagong mundo; at magiging katulad ang mga ito ng sinauna maliban sa lumipas na ang sinauna, at ang lahat ng bagay ay magiging bago.\n\n10 At pagkatapos, ang Bagong Jerusalem ay matatatag; at pinagpala sila na naninirahan doon, sapagkat sila ang mga yaong mapuputi ang mga kasuotan sa pamamagitan ng dugo ng Kordero; at sila ang mga yaong nabibilang sa mga binhi ni Jose, na kabilang sa sambahayan ni Israel.\n\n11 At sa gayundin maitatatag ang sinaunang Jerusalem; at ang mga naninirahan doon, pinagpala sila, sapagkat sila ay hinugasan sa dugo ng Kordero; at sila ang mga yaong ikinalat at tinipon mula sa apat na sulok ng mundo, at mula sa mga bansa sa hilaga, at mga kabahagi sa katuparan ng tipang ginawa ng Diyos sa kanilang amang si Abraham.\n\n12 At kapag nangyari ang mga bagay na ito, matutupad ang banal na kasulatan na nagsasabi, narito sila na mga yaong nauna, na mga mahuhuli; at narito sila na mga yaong nahuli, na mga mauuna.\n\n13 At ako sana ay magsusulat pa subalit pinagbawalan ako; gayunpaman dakila at kagila-gilalas ang mga propesiya ni Eter; subalit kanilang itinuring siya na walang kabuluhan, at itinaboy siya; at ikinubli niya ang kanyang sarili sa butas ng isang malaking bato sa araw, at sa gabi ay humahayo siya’t tinatanaw ang mga bagay na mangyayari sa mga tao.\n\n14 At habang siya ay namamalagi sa butas ng isang malaking bato, ginawa niya ang nalalabi sa talang ito, tinatanaw ang mga pagkalipol na nangyari sa mga tao, sa gabi.\n\n15 At ito ay nangyari na sa taon ding yaon kung kailan siya itinaboy mula sa mga tao, nagsimulang magkaroon ng isang malaking digmaan sa mga tao, sapagkat marami ang nag-aklas, na malalakas na tao, at naghangad na patayin si Coriantumer sa pamamagitan ng kanilang mga lihim na plano ng kasamaan, na nabanggit na.\n\n16 At ngayon, si Coriantumer, na nakapag-aral, sa kanyang sarili, ng lahat ng kasanayan sa digmaan at sa lahat ng katusuhan ng sanlibutan, kaya nga siya ay nakidigma sa kanila na naghahangad na patayin siya.\n\n17 Subalit hindi siya nagsisi, ni ang kanyang mga kaaya-ayang anak na lalaki o anak na babae; ni ang mga kaaya-ayang anak na lalaki at babae ni Cohor; ni ang mga kaaya-ayang anak na lalaki at babae ni Corihor; at sa madaling salita, walang sinuman sa mga kaaya-ayang anak na lalaki at babae sa ibabaw ng buong lupain ang nagsisi ng kanilang mga kasalanan.\n\n18 Anupa’t ito ay nangyari na sa unang taon ng pamamalagi ni Eter sa butas ng isang malaking bato, maraming tao ang napatay sa pamamagitan ng espada ng mga yaong lihim na pagsasabwatan, nakikipaglaban kay Coriantumer upang makamit nila ang kaharian.\n\n19 At ito ay nangyari na labis na nakipaglaban at labis na dumanak ang dugo ng mga anak na lalaki ni Coriantumer.\n\n20 At sa ikalawang taon, ang salita ng Panginoon ay inihayag kay Eter, na siya ay nararapat humayo at magpropesiya kay Coriantumer na, kung magsisisi siya, at ang kanyang buong sambahayan, ipagkakaloob ng Panginoon sa kanya ang kanyang kaharian at ililigtas ang mga tao—\n\n21 Kung hindi, malilipol sila at ang kanyang buong sambahayan maliban sa kanyang sarili. At siya ay bubuhayin lamang upang makita ang katuparan ng mga propesiyang nabanggit hinggil sa iba pang mga tao na makaaangkin sa lupain bilang kanilang mana; at si Coriantumer ay makatatanggap ng libing sa pamamagitan nila; at lahat ng kaluluwa ay malilipol maliban kay Coriantumer.\n\n22 At ito ay nangyari na hindi nagsisi si Coriantumer, ni ang kanyang sambahayan, ni ang mga tao; at ang mga digmaan ay hindi tumigil; at hinangad nilang patayin si Eter, subalit siya ay tumakas sa kanilang harapan at nagkubling muli sa butas ng malaking bato.\n\n23 At ito ay nangyari na may nag-aklas na isang Sared, at siya ay nakidigma rin kay Coriantumer; at nagapi niya siya, kung kaya’t sa ikatlong taon, siya ay kanyang nadala sa pagkabihag.\n\n24 At ang mga anak na lalaki ni Coriantumer, sa ikaapat na taon, ay nagapi si Sared, at nabawing muli ang kaharian para sa kanilang ama.\n\n25 Ngayon, nagsimulang magkaroon ng isang digmaan sa ibabaw ng buong lupain, bawat tao kasama ng kanyang pangkat ay nakikipaglaban para sa yaong kanyang naisin.\n\n26 At may mga tulisan, at sa madaling salita, lahat ng uri ng kasamaan sa ibabaw ng buong lupain.\n\n27 At ito ay nangyari na labis na nagalit si Coriantumer kay Sared, at humayo siya kasama ang kanyang hukbo laban sa kanya upang makidigma; at sila ay nagharap sa masidhing galit, at nagharap sila sa lambak ng Gilgal; at ang digmaan ay naging napakasidhi.\n\n28 At ito ay nangyari na nakipaglaban sa kanya si Sared sa loob ng tatlong araw. At ito ay nangyari na nagapi siya ni Coriantumer, at tinugis siya hanggang sa siya ay makarating sa kapatagan ng Heslon.\n\n29 At ito ay nangyari na muling nakidigma sa kanya si Sared sa kapatagan; at dinggin, nagapi niya si Coriantumer, at naitaboy siyang muli pabalik sa lambak ng Gilgal.\n\n30 At si Coriantumer ay muling nakidigma kay Sared sa lambak ng Gilgal, kung saan niya nagapi si Sared at napatay siya.\n\n31 At si Coriantumer ay nasugatan ni Sared sa kanyang hita, kung kaya’t hindi siya muling nakidigma sa loob ng dalawang taon, kung saang panahon ang lahat ng tao sa ibabaw ng lupain ay nagsipagpadanak ng dugo, at walang sinuman ang pumipigil sa kanila.\n\n", "ether 14": "[center][font_size=26]Kabanata 14[/font_size][/center]\n\n[i]Ang kasamaan ng mga tao ay nagdala ng sumpa sa lupain—Nakipagdigma si Coriantumer laban kay Gilead, pagkatapos ay kay Lib, at pagkatapos ay kay Shiz—Binalot ng dugo at pagkatay ang lupain.[/i]\n\n1 At ngayon, nagsimulang magkaroon ng masidhing sumpa sa buong lupain dahil sa kasamaan ng mga tao, kung saan, kapag inilagay ng isang lalaki ang kanyang kagamitan o kanyang espada sa kanyang lalagyan, o sa lugar kung saanman niya ito itinatago, dinggin, sa kinabukasan, hindi na niya ito matagpuan, napakasidhi ng naging sumpa sa lupain.\n\n2 Samakatwid, ang bawat lalaki ay hinahawakang mahigpit ang sa kanya, ng kanyang mga kamay, at hindi manghihiram ni hindi siya magpapahiram; at bawat lalaki ay pinananatili ang puluhan ng kanyang espada sa kanyang kanang kamay, sa pagtatanggol ng kanyang ari-arian at kanyang sariling buhay at kanyang mga asawa at anak.\n\n3 At ngayon, makalipas ang dalawang taon, at matapos ang pagkamatay ni Sared, dinggin, nag-aklas ang kapatid na lalaki ni Sared at siya ay nakidigma kay Coriantumer, kung saan siya ay nagapi ni Coriantumer at tinugis siya sa ilang ng Akis.\n\n4 At ito ay nangyari na nakidigma sa kanya ang kapatid ni Sared sa ilang ng Akis; at ang digmaan ay naging napakasidhi, at maraming libu-libo ang bumagsak sa pamamagitan ng espada.\n\n5 At ito ay nangyari na pinaligiran ni Coriantumer ang ilang; at ang kapatid ni Sared ay humayong palabas ng ilang kinagabihan, at pinatay ang isang bahagi ng hukbo ni Coriantumer, habang sila ay mga lango.\n\n6 At siya ay nagtungo sa lupain ng Moron, at iniupo ang kanyang sarili sa trono ni Coriantumer.\n\n7 At ito ay nangyari na namalagi si Coriantumer sa ilang kasama ang kanyang hukbo sa loob ng dalawang taon, kung saan siya nakatanggap ng labis na lakas sa kanyang hukbo.\n\n8 Ngayon, ang kapatid ni Sared, na ang pangalan ay Gilead, ay nakatanggap din ng labis na lakas sa kanyang hukbo, dahil sa mga lihim na pagsasabwatan.\n\n9 At ito ay nangyari na pinaslang siya ng kanyang mataas na saserdote habang nakaupo siya sa kanyang trono.\n\n10 At ito ay nangyari na pinaslang siya ng isa mula sa mga lihim na pagsasabwatan sa isang lihim na daanan, at natamo para sa kanyang sarili ang kaharian; at ang pangalan niya ay Lib; at si Lib ay isang lalaking may malaking pangangatawan, higit kaysa sa sinumang lalaki sa lahat ng tao.\n\n11 At ito ay nangyari na sa unang taon ni Lib, si Coriantumer ay nagtungo sa lupain ng Moron, at nakidigma kay Lib.\n\n12 At ito ay nangyari na nakipaglaban siya kay Lib, kung saan siya ay nataga ni Lib sa kanyang bisig kung kaya’t nasugatan siya; gayunpaman, ang hukbo ni Coriantumer ay sumalakay kay Lib, kung kaya’t tumakas siya sa mga hangganan sa dalampasigan.\n\n13 At ito ay nangyari na tinugis siya ni Coriantumer; at si Lib ay nakidigma sa kanya sa dalampasigan.\n\n14 At ito ay nangyari na pinahirapan ni Lib ang hukbo ni Coriantumer, kung kaya’t sila ay muling nagsitakas patungo sa ilang ng Akis.\n\n15 At ito ay nangyari na tinugis siya ni Lib hanggang sa makarating siya sa kapatagan ng Agas. At isinamang lahat ni Coriantumer ang mga tao sa kanya nang siya ay tumakas sa harapan ni Lib sa dakong yaon ng lupain kung saanman siya tumakas.\n\n16 At nang marating niya ang kapatagan ng Agas, siya ay nakidigma kay Lib, at kanyang pinagsasaksak siya hanggang sa siya ay mamatay; gayunpaman, ang kapatid na lalaki ni Lib ay sumalakay na kahalili niya laban kay Coriantumer, at naging napakasidhi ng digmaan, kung saan si Coriantumer ay muling tumakas sa harapan ng hukbo ng kapatid ni Lib.\n\n17 Ngayon, ang pangalan ng kapatid na lalaki ni Lib ay tinatawag na Shiz. At ito ay nangyari na tinugis ni Shiz si Coriantumer, at nasakop niya ang maraming lungsod, at pinagpapatay niya ang kapwa kababaihan at mga bata, at pinagsusunog niya ang mga lungsod.\n\n18 At lumaganap ang takot kay Shiz sa lahat ng dako ng buong lupain; oo, isang daing ang lumaganap sa lahat ng dako ng lupain—Sino ang makatitindig sa harapan ng hukbo ni Shiz? Dinggin, winawalis niya ang lupa sa kanyang harapan!\n\n19 At ito ay nangyari na nagsimulang sama-samang magtipon ang mga tao sa mga hukbo, sa ibabaw ng buong lupain.\n\n20 At nahahati sila; at ang isang bahagi nila ay nagtungo sa hukbo ni Shiz, at ang isang bahagi nila ay nagtungo sa hukbo ni Coriantumer.\n\n21 At napakasidhi at walang katapusan ang digmaan, at napakatagal ng tagpo ng pagdadanak ng dugo at pagkatay, kung kaya’t ang ibabaw ng buong lupain ay nakalatan ng mga katawan ng mga patay.\n\n22 At napakabilis at napakatulin ng digmaan kung kaya’t walang naiwan upang ilibing ang mga patay, subalit humayo sila mula sa pagpapadanak ng dugo sa pagpapadanak ng dugo, iniiwan ang mga katawan ng kapwa kalalakihan, kababaihan, at mga bata nang nakakalat sa ibabaw ng lupain, upang maging pagkain ng mga uod ng laman.\n\n23 At ang amoy niyon ay umalingasaw sa ibabaw ng lupain, maging sa ibabaw ng buong lupain; kaya nga, ang mga tao ay nabagabag sa gabi’t araw, dahil sa amoy niyon.\n\n24 Gayunpaman, si Shiz ay hindi tumigil sa pagtugis kay Coriantumer; sapagkat siya ay nangakong ipaghihiganti niya ang sarili kay Coriantumer dahil sa dugo ng kanyang kapatid, na napatay, at naghayag ang salita ng Panginoon kay Eter na si Coriantumer ay hindi mapababagsak sa pamamagitan ng espada.\n\n25 At sa gayon natin nakikita na dinalaw sila ng Panginoon sa kaganapan ng kanyang kapootan, at ang kanilang kasamaan at mga karumal-dumal na gawain ang nagbigay ng daan para sa kanilang walang katapusang pagkawasak.\n\n26 At ito ay nangyari na tinugis ni Shiz si Coriantumer pasilangan, maging hanggang sa mga hangganang malapit sa dalampasigan, at doon siya nakidigma kay Shiz sa loob ng tatlong araw.\n\n27 At labis na kakila-kilabot ang naging pagkalipol sa mga hukbo ni Shiz kung kaya’t ang mga tao ay nagsimulang matakot, at nagsimulang magsitakas sa harapan ng mga hukbo ni Coriantumer; at sila ay tumakas patungo sa lupain ng Corihor, at winalis ang mga naninirahan sa harapan nila, lahat ng yaong tumangging umanib sa kanila.\n\n28 At itinayo nila ang kanilang mga tolda sa lambak ng Corihor; at itinayo ni Coriantumer ang kanyang mga tolda sa lambak ng Shur. Ngayon, ang lambak ng Shur ay malapit sa burol ng Comnor; kaya nga, kinalap ni Coriantumer ang kanyang mga hukbo sa burol ng Comnor, at nagpatunog ng trumpeta sa mga hukbo ni Shiz upang anyayahan silang makidigma.\n\n29 At ito ay nangyari na sumalakay sila, subalit muling naitaboy; at sila ay sumalakay sa ikalawang pagkakataon, at muli silang naitaboy sa ikalawang pagkakataon. At ito ay nangyari na muli silang sumalakay sa ikatlong pagkakataon, at naging napakasidhi ng digmaan.\n\n30 At ito ay nangyari na pinagsasaksak ni Shiz si Coriantumer kaya nga kanyang nabigyan siya ng maraming malalim na sugat; at si Coriantumer, dahil sa kawalan niya ng dugo, ay nawalan ng malay, at dinalang palayo na tila bang patay na siya.\n\n31 Ngayon, ang pagkawala ng kalalakihan, kababaihan at mga bata sa magkabilang panig ay napakarami kung kaya’t inutusan ni Shiz ang kanyang mga tauhan na huwag na nilang tugisin pa ang mga hukbo ni Coriantumer; kaya nga, sila ay nagsibalik sa kanilang kuta.\n\n", "ether 15": "[center][font_size=26]Kabanata 15[/font_size][/center]\n\n[i]Milyun-milyon sa mga Jaredita ang napatay sa digmaan—Tinipon nina Shiz at Coriantumer ang lahat ng tao para sa isang labanang hanggang kamatayan—Ang Espiritu ng Panginoon ay tumigil nang magpunyagi sa kanila—Lubusang nalipol ang bansang Jaredita—Tanging si Coriantumer ang nalabi.[/i]\n\n1 At ito ay nangyari na nang gumaling si Coriantumer sa kanyang mga sugat, nagsimula niyang maalala ang mga salitang sinabi sa kanya ni Eter.\n\n2 Nakita niyang may napatay na halos dalawang milyon na kanyang mga tao sa pamamagitan ng espada, at siya ay nagsimulang malungkot sa kanyang puso; oo, may dalawang milyon na ang napatay sa magigiting na kalalakihan, at gayundin ang kanilang mga asawa at kanilang mga anak.\n\n3 Siya ay nagsimulang magsisi sa kasamaang nagawa niya; nagsimula niyang maalala ang mga salitang sinabi ng bibig ng lahat ng propeta, at nakita niya na ang mga ito ay natutupad na sa kasalukuyan, bawat mumunting bagay; at ang kanyang kaluluwa ay nagdalamhati at tumangging maalo.\n\n4 At ito ay nangyari na sumulat siya ng isang liham kay Shiz, hinihiling sa kanya na huwag niyang kitlin ang buhay ng mga tao, at isusuko niya ang kaharian alang-alang sa buhay ng mga tao.\n\n5 At ito ay nangyari na nang matanggap ni Shiz ang kanyang liham, siya ay sumulat ng isang liham kay Coriantumer, na kung isusuko niya ang kanyang sarili, upang kanyang mapatay siya sa pamamagitan ng kanyang sariling espada, na hindi na niya kikitlin ang buhay ng mga tao.\n\n6 At ito ay nangyari na hindi nagsisi ang mga tao ng kanilang kasamaan; at ang mga tao ni Coriantumer ay napukaw sa galit laban sa mga tao ni Shiz; at ang mga tao ni Shiz ay napukaw sa galit laban sa mga tao ni Coriantumer; kaya nga, nakidigma ang mga tao ni Shiz sa mga tao ni Coriantumer.\n\n7 At nang makita ni Coriantumer na malapit na siyang magapi, siya ay muling tumakas sa harapan ng mga tao ni Shiz.\n\n8 At ito ay nangyari na nakarating siya sa mga tubig ng Ripliancum, na ang salin ay malaki, o nakahihigit sa lahat; dahil dito, nang sila ay makarating sa mga tubig na ito, itinayo nila ang kanilang mga tolda; at itinayo rin ni Shiz ang kanyang mga tolda sa malapit sa kanila; at anupa’t kinabukasan, sila ay humayo upang makidigma.\n\n9 At ito ay nangyari na naglaban sila sa isang napakasidhing digmaan, kung saan muling nasugatan si Coriantumer, at siya ay nawalan ng malay dahil sa kawalan ng dugo.\n\n10 At ito ay nangyari na sumalakay ang mga hukbo ni Coriantumer sa mga hukbo ni Shiz kung kaya’t kanilang nagapi sila, kung kaya’t napapangyari nilang mapaurong sila sa kanilang harapan; at sila ay tumakas patimog, at itinayo ang kanilang mga tolda sa lugar na tinatawag na Ogat.\n\n11 At ito ay nangyari na itinayo ng mga hukbo ni Coriantumer ang kanilang mga tolda sa may burol ng Rama; at ito ang yaon ding burol kung saan ikinubli ng aking amang si Mormon ang mga talaan para sa Panginoon, na mga banal.\n\n12 At ito ay nangyari na sama-sama nilang tinipon ang lahat ng tao sa ibabaw ng buong lupain, na hindi napatay, maliban kay Eter.\n\n13 At ito ay nangyari na namasdan ni Eter ang lahat ng gawain ng mga tao; at namasdan niya na ang mga taong pumapanig kay Coriantumer ay sama-samang tinipon sa hukbo ni Coriantumer; at ang mga taong pumapanig kay Shiz ay sama-samang tinipon sa hukbo ni Shiz.\n\n14 Anupa’t sa loob ng apat na taon ay kanilang sama-samang tinipon ang mga tao, upang makuha nila ang lahat ng tao sa ibabaw ng lupain, at upang matanggap nila ang lahat ng lakas na maaari nilang matanggap.\n\n15 At ito ay nangyari na nang kanilang sama-samang matipon silang lahat, bawat isa sa hukbong nais niya, kasama ang kanilang mga asawa at kanilang mga anak—kapwa kalalakihan, kababaihan at mga bata na nasasandatahan ng mga sandata ng digmaan, may mga kalasag, at baluti sa dibdib, at baluti sa ulo, at nabibihisan alinsunod sa pamamaraan ng digmaan—sila ay humayo laban sa isa’t isa upang makidigma; at naglaban sila sa buong maghapon, at walang nagapi.\n\n16 At ito ay nangyari na nang sumapit ang gabi, sila ay pagod, at nagpahinga sa kani-kanilang mga kuta; at matapos silang magpahinga sa kanilang mga kuta ay nagsisipaghagulgol at nagsisipanaghoy sila dahil sa pagkawala ng mga napatay sa kanilang mga tao; at napakalakas ng kanilang mga pagtangis, ng kanilang mga hagulgol at panaghoy, kung kaya’t niligalig nila nang labis ang buong kapaligiran.\n\n17 At ito ay nangyari na sa kinabukasan, muli silang humayo sa digmaan, at kasindak-sindak at kakila-kilabot ang araw na yaon; gayunpaman, walang nagapi sa kanila, at nang muling sumapit ang gabi ay niligalig nila ang kapaligiran ng kanilang mga pagtangis, at kanilang mga hagulgol, at kanilang pagdadalamhati, dahil sa pagkawala ng mga napatay sa kanilang mga tao.\n\n18 At ito ay nangyari na muling sumulat si Coriantumer ng isang liham kay Shiz, hinihiling na huwag na siyang muli pang humayo upang makidigma, kundi ang kunin niya ang kaharian, at huwag kitlin ang buhay ng mga tao.\n\n19 Subalit dinggin, ang Espiritu ng Panginoon ay tumigil nang magpunyagi sa kanila, at si Satanas ay may ganap nang kapangyarihan sa mga puso ng mga tao; sapagkat sila ay nagpadala sa katigasan ng kanilang mga puso, at sa pagkabulag ng kanilang mga isipan upang sila ay malipol; kaya nga, muli silang humayo upang makidigma.\n\n20 At ito ay nangyari na buong araw silang naglaban, at nang sumapit ang gabi, nagsitulog sila sa kanilang mga espada.\n\n21 At kinabukasan, sila ay naglaban maging hanggang sa sumapit ang gabi.\n\n22 At nang sumapit ang gabi, sila ay nalango sa galit, maging tulad ng isang lalaking nalalango sa alak; at muli silang nagsitulog sa kanilang mga espada.\n\n23 At kinabukasan, sila ay muling naglaban; at nang sumapit ang gabi, silang lahat ay nagsibagsak sa pamamagitan ng espada maliban sa limampu’t dalawa sa mga tao ni Coriantumer, at animnapu’t siyam sa mga tao ni Shiz.\n\n24 At ito ay nangyari na nagsitulog sila sa kanilang mga espada nang gabing yaon, at kinabukasan, sila ay muling naglaban, at naglaban sila sa kanilang lakas sa pamamagitan ng kanilang mga espada at ng kanilang mga pananggalang, sa buong araw na yaon.\n\n25 At nang sumapit ang gabi ay may tatlumpu’t dalawa sa mga tao ni Shiz at dalawampu’t pito sa mga tao ni Coriantumer.\n\n26 At ito ay nangyari na sila ay kumain at natulog, at naghanda para sa kamatayan sa kinabukasan. At sila ay malalaki at malalakas na tao alinsunod sa lakas ng kalalakihan.\n\n27 At ito ay nangyari na naglaban sila sa loob ng tatlong oras, at nawalan sila ng malay dahil sa kawalan ng dugo.\n\n28 At ito ay nangyari na nang mabawi ng mga tauhan ni Coriantumer ang sapat na lakas upang makalakad sila, tatakas na sana sila para sa kanilang mga buhay; subalit dinggin, si Shiz ay tumindig, at gayundin ang kanyang mga tauhan, at siya ay nanumpa sa kanyang kapootan na papatayin niya si Coriantumer o masasawi siya sa pamamagitan ng espada.\n\n29 Samakatwid, kanyang tinugis sila, at kinabukasan, sila ay naabutan niya; at muli silang naglaban sa pamamagitan ng espada. At ito ay nangyari na nang nagsibagsakan silang lahat sa pamamagitan ng espada, maliban kina Coriantumer at Shiz, dinggin, si Shiz ay nawalan ng malay dahil sa kawalan ng dugo.\n\n30 At ito ay nangyari na nang humilig si Coriantumer sa kanyang espada, na siya ay nakapagpahinga nang kaunti, tinagpas niya ang ulo ni Shiz.\n\n31 At ito ay nangyari na matapos niyang tagpasin ang ulo ni Shiz, bumangon si Shiz gamit ang kanyang mga kamay at bumagsak; at matapos niyang magpumilit huminga, siya ay namatay.\n\n32 At ito ay nangyari na bumagsak sa lupa si Coriantumer, at tila bang wala na siyang buhay.\n\n33 At ang Panginoon ay nangusap kay Eter, at sinabi sa kanya: Humayo ka. At humayo siya, at namasdan na ang lahat ng salita ng Panginoon ay natupad na; at tinapos niya ang kanyang tala; (at ang ika-isandaang bahagi nito ay hindi ko isinulat) at ikinubli niya ang mga ito sa isang pamamaraan na natagpuan ito ng mga tauhan ni Limhi.\n\n34 Ngayon, ito ang mga huling salitang isinulat ni Eter: Maging iutos man ng Panginoon na ako ay magbagong-kalagayan, o na danasin ko ang kalooban ng Panginoon sa laman, ito ay hindi na mahalaga, kung maliligtas ako sa kaharian ng Diyos. Amen.\n\n", "moro 1": "[center][font_size=26]Ang Aklat ni Moroni[/font_size][/center]\n\n[center][font_size=26]Kabanata 1[/font_size][/center]\n\n[i]Sumusulat si Moroni para sa kapakanan ng mga Lamanita—Pinapatay ang mga Nephita na hindi nagtatatwa kay Cristo. Mga A.D. 401–421.[/i]\n\n1 Ngayon, ako, si Moroni, matapos na magawa ang pagpapaikli ng ulat ng mga tao ni Jared, hindi ko naisip na magsulat pa, ngunit ako ay hindi pa nasasawi; at ako ay hindi nagpapakita sa mga Lamanita sapagkat baka patayin nila ako.\n\n2 Sapagkat dinggin, ang kanilang mga digmaan sa pagitan nila ay lubhang malupit; at dahil sa kanilang pagkapoot ay pinagpapapatay nila ang bawat Nephita na hindi nagtatatwa kay Cristo.\n\n3 At ako, si Moroni, ay hindi itatatwa ang Cristo; kaya nga, ako ay nagpapagala-gala sa kung saanmang dako maaari para sa kaligtasan ng sarili kong buhay.\n\n4 Anupa’t ako ay susulat pa ng ilang bagay, salungat doon sa yaong aking naisip; sapagkat naisip kong hindi na ako magsusulat pa; ngunit ako ay susulat ng ilan pang bagay, na marahil ang mga yaon ay magiging mahalaga sa aking mga kapatid, na mga Lamanita, sa mga darating na araw, alinsunod sa kalooban ng Panginoon.\n\n", "moro 2": "[center][font_size=26]Kabanata 2[/font_size][/center]\n\n[i]Ibinigay ni Jesus sa labindalawang disipulong Nephita ang kapangyarihan ng paggagawad ng kaloob na Espiritu Santo. Mga A.D. 401–421.[/i]\n\n1 Ang mga salita ni Cristo, na winika niya sa kanyang mga disipulo, sa labindalawang kanyang pinili, habang nakapatong ang kanyang mga kamay sa kanila—\n\n2 At kanya silang tinawag sa pangalan, sinasabing: Kayo ay mananawagan sa Ama sa aking pangalan, sa mataimtim na panalangin; at matapos na inyong gawin ito, magkakaroon kayo ng kapangyarihan na sa kanya na inyong papatungan ng inyong mga kamay, ay ipagkakaloob ninyo ang Espiritu Santo; at sa aking pangalan ninyo ibibigay iyon, sapagkat gayon ang ginagawa ng aking mga apostol.\n\n3 Ngayon, winika ni Cristo ang mga salitang ito sa kanila sa panahon ng kanyang unang pagpapakita; at hindi ito narinig ng maraming tao, subalit narinig iyon ng mga disipulo; at kasindami ng pinatungan nila ng kanilang mga kamay, ay natanggap ang Espiritu Santo.\n\n", "moro 3": "[center][font_size=26]Kabanata 3[/font_size][/center]\n\n[i]Inoorden ng matatanda ang mga saserdote at guro sa pamamagitan ng pagpapatong ng mga kamay. Mga A.D. 401–421.[/i]\n\n1 Ang pamamaraan ng mga disipulo, na tinatawag na matatanda ng simbahan, sa pag-orden ng mga saserdote at guro—\n\n2 Matapos na sila ay manalangin sa Ama sa pangalan ni Cristo, ipinatong nila ang kanilang mga kamay sa kanila, at sinabing:\n\n3 Sa pangalan ni Jesucristo, inoorden kitang maging isang saserdote (o kung siya ay magiging isang guro, inoorden kitang maging isang guro) upang mangaral ng pagsisisi at kapatawaran ng mga kasalanan sa pamamagitan ni Jesucristo, sa pamamagitan ng pagpapakatatag ng pananampalataya sa kanyang pangalan hanggang sa wakas. Amen.\n\n4 At alinsunod sa ganitong pamamaraan sila nag-orden ng mga saserdote at guro, alinsunod sa mga kaloob at paggawad ng Diyos sa mga tao; at kanilang inorden sila sa pamamagitan ng kapangyarihan ng Espiritu Santo, na nasa kanila.\n\n", "moro 4": "[center][font_size=26]Kabanata 4[/font_size][/center]\n\n[i]Ipinaliwanag kung paano pinangangasiwaan ng matatanda at mga saserdote ang pansakramentong tinapay. Mga A.D. 401–421.[/i]\n\n1 Ang pamamaraan ng kanilang matatanda at mga saserdote sa pangangasiwa ng laman at dugo ni Cristo sa simbahan; at kanilang pinangasiwaan ito alinsunod sa mga kautusan ni Cristo; kaya nga, alam namin na ang pamamaraan ay tama; at ang matanda o saserdote ang nangasiwa rito—\n\n2 At sila ay lumuhod kasama ng simbahan, at nanalangin sa Ama sa pangalan ni Cristo, sinasabing:\n\n3 O Diyos, ang Amang Walang Hanggan, kami po ay humihiling sa inyo sa pangalan ng inyong Anak, na si Jesucristo, na basbasan at gawing banal ang tinapay na ito para sa mga kaluluwa ng lahat nilang kakain nito; nang sila po ay makakain bilang pag-alala sa katawan ng inyong Anak, at patunayan sa inyo, O Diyos, ang Amang Walang Hanggan, na sila po ay handang taglayin sa kanilang sarili ang pangalan ng inyong Anak, at sa tuwina ay aalalahanin siya, at susundin ang kanyang mga kautusan na ibinigay niya sa kanila, nang sa tuwina ay mapasakanila ang kanyang Espiritu upang makasama nila. Amen.\n\n", "moro 5": "[center][font_size=26]Kabanata 5[/font_size][/center]\n\n[i]Itinakda ang pamamaraan ng pangangasiwa ng pansakramentong alak. Mga A.D. 401–421.[/i]\n\n1 Ang pamamaraan ng pangangasiwa ng alak—Dinggin, kanilang kinuha ang saro, at sinabing:\n\n2 O Diyos, ang Amang Walang Hanggan, kami po ay humihiling sa inyo sa pangalan ng inyong Anak, na si Jesucristo, na basbasan at gawing banal ang alak na ito para sa mga kaluluwa ng lahat nilang iinom nito, nang ito po ay kanilang magawa bilang pag-alala sa dugo ng inyong Anak, na nabuhos alang-alang sa kanila; nang kanilang mapatunayan sa inyo, O Diyos, ang Amang Walang Hanggan, na sila po sa tuwina ay aalalahanin siya, nang mapasakanila ang kanyang Espiritu upang makasama nila. Amen.\n\n", "moro 6": "[center][font_size=26]Kabanata 6[/font_size][/center]\n\n[i]Ang mga taong nagsisisi ay binibinyagan at kinakaibigan—Pinatatawad ang mga kasapi ng simbahan na nagsisisi—Pinamumunuan ang mga pagpupulong sa pamamagitan ng kapangyarihan ng Espiritu Santo. Mga A.D. 401–421.[/i]\n\n1 At ngayon, ako ay nangungusap hinggil sa pagbibinyag. Dinggin, ang matatanda, mga saserdote, at guro ay bininyagan; at hindi sila bininyagan maliban kung sila ay nagpakita ng angkop na bunga na karapat-dapat sila rito.\n\n2 Ni hindi nila tinanggap ang kahit sino sa pagbibinyag maliban kung sila ay lumapit nang may bagbag na puso at nagsisising espiritu, at pinatunayan sa simbahan na sila ay tunay na nagsisi sa lahat ng kanilang mga kasalanan.\n\n3 At walang tinanggap sa pagbibinyag maliban kung tinaglay nila sa kanila ang pangalan ni Cristo, nang may matibay na hangaring maglingkod sa kanya hanggang wakas.\n\n4 At matapos na sila ay matanggap sa pagbibinyag, at naantig at nalinis ng kapangyarihan ng Espiritu Santo, sila ay ibinilang sa mga tao ng simbahan ni Cristo; at kinuha ang kanilang mga pangalan, upang sila ay maalala at mapangalagaan ng mabuting salita ng Diyos, upang mapanatili sila sa tamang daan, upang mapanatili silang magpatuloy sa maingat na panalangin, tanging sa kabutihan ni Cristo lamang umaasa, na siyang may akda at tagatapos ng kanilang pananampalataya.\n\n5 At ang simbahan ay madalas na nagtipun-tipon upang mag-ayuno at manalangin, at makipag-usap sa bawat isa hinggil sa kapakanan ng kanilang mga kaluluwa.\n\n6 At sila ay madalas na nagtipun-tipong magkakasama upang makibahagi sa tinapay at alak, sa pag-alala sa Panginoong Jesus.\n\n7 At sila ay mahigpit na sumusunod na hindi dapat magkaroon ng kasamaan sa kanila; at sinumang natagpuang gumawa ng kasamaan, at tatlong saksi mula sa simbahan ang nagpatibay laban sa kanila sa harapan ng matatanda, at kung hindi sila nagsisi, at hindi nagtapat, ang kanilang mga pangalan ay binura, at hindi na sila ibinilang pa sa mga tao ni Cristo.\n\n8 Ngunit kasindalas na sila ay nagsisi at humingi ng kapatawaran, nang may tunay na layunin, sila ay pinatawad.\n\n9 At ang kanilang mga pagpupulong ay pinamunuan ng simbahan alinsunod sa pamamaraan ng mga pamamatnubay ng Espiritu, at alinsunod sa kapangyarihan ng Espiritu Santo; sapagkat tulad ng pag-akay sa kanila ng kapangyarihan ng Espiritu Santo kung mangangaral, o magpapayo, o mananalangin, o magsusumamo, o aawit, maging sa gayon ito naganap.\n\n", "moro 7": "[center][font_size=26]Kabanata 7[/font_size][/center]\n\n[i]Ibinigay ang isang paanyayang pumasok sa kapahingahan ng Panginoon—Manalangin nang may tunay na layunin—Ang Espiritu ni Cristo ay nagtutulot sa mga tao na malaman ang mabuti sa masama—Hinihikayat ni Satanas ang mga tao na itatwa si Cristo at gumawa ng masama—Ipinahahayag ng mga propeta ang pagparito ni Cristo—Sa pamamagitan ng pananampalataya, nagagawa ang mga himala at naglilingkod ang mga anghel—Ang mga tao ay nararapat umasa sa buhay na walang hanggan at kumapit sa pag-ibig sa kapwa-tao. Mga A.D. 401–421.[/i]\n\n1 At ngayon, ako, si Moroni, ay isinusulat ang ilan sa mga salita ng aking amang si Mormon, na kanyang winika hinggil sa pananampalataya, pag-asa, at pag-ibig sa kapwa-tao; sapagkat alinsunod sa ganitong pamamaraan siya nangusap sa mga tao, habang siya ay nagtuturo sa kanila sa sinagogang kanilang itinayo bilang pook ng sambahan.\n\n2 At ngayon, ako, si Mormon, ay nangungusap sa inyo, mga minamahal kong kapatid; at ito ay sa pamamagitan ng biyaya ng Diyos Ama, at ng ating Panginoong Jesucristo, at ng kanyang banal na kalooban, dahil sa kanyang kaloob na tungkulin sa akin, na ako ay pinayagang mangusap sa inyo sa panahong ito.\n\n3 Dahil dito, ako ay mangungusap sa inyo na nasa simbahan, na mga mapayapang tagasunod ni Cristo, at na nagkaroon ng sapat na pag-asa kung saan kayo ay makapapasok sa kapahingahan ng Panginoon, simula sa panahong ito ngayon hanggang sa mamahinga kayong kasama niya sa langit.\n\n4 At ngayon, mga kapatid ko, naihahatol ko ang mga bagay na ito patungkol sa inyo dahil sa inyong mapayapang paglalakad kasama ng mga anak ng tao.\n\n5 Sapagkat aking natatandaan ang salita ng Diyos na nagsasabing sa pamamagitan ng kanilang mga gawa ninyo sila makikilala; sapagkat kung mabubuti ang kanilang mga gawa, kung gayon ay mabubuti rin sila.\n\n6 Sapagkat dinggin, winika ng Diyos na ang isang taong masama ay hindi maaaring gumawa ng yaong mabuti; sapagkat kung mag-aalay siya ng handog, o mananalangin sa Diyos, maliban kung ito ay gagawin niya nang may tunay na layunin, wala itong kapakinabangan sa kanya.\n\n7 Sapagkat dinggin, ito ay hindi ibibilang sa kanya na katwiran.\n\n8 Sapagkat dinggin, kung ang isang taong masama ay nagbibigay ng isang handog, ginagawa niya iyon nang labag sa kalooban; kaya nga, ito ay ibinibilang sa kanya na parang nanatili pa rin sa kanya ang handog; kaya nga ibibilang siya na masama sa harapan ng Diyos.\n\n9 At gayundin, ibinibilang ding masama sa isang tao kung siya ay mananalangin at walang tunay na layunin sa puso; oo, at wala itong kapakinabangan sa kanya, sapagkat ang Diyos ay walang tinatanggap na gayon.\n\n10 Samakatwid, ang isang taong masama ay hindi makagagawa ng yaong mabuti; ni hindi siya makapagbibigay ng mabuting handog.\n\n11 Sapagkat dinggin, ang mapait na bukal ay hindi makapagbibigay ng mainam na tubig; ni ang mainam na bukal ay hindi makapagbibigay ng mapait na tubig; kaya nga, ang isang tao na tagapaglingkod ng diyablo ay hindi maaaring sumunod kay Cristo; at kung sumusunod siya kay Cristo, hindi siya maaaring maging isang tagapaglingkod ng diyablo.\n\n12 Samakatwid, ang lahat ng bagay na mabuti ay nagmumula sa Diyos; at ang yaong masama ay nagmumula sa diyablo; sapagkat ang diyablo ay kaaway ng Diyos, at patuloy na nakikipaglaban sa kanya, at nag-aanyaya at nanghihimok na magkasala, at patuloy na gawin ang yaong bagay na masama.\n\n13 Ngunit dinggin, ang yaong sa Diyos ay nag-aanyaya at nanghihimok na patuloy na gumawa ng mabuti; kaya nga, bawat bagay na nag-aanyaya at nang-aakit na gumawa ng mabuti, at ibigin ang Diyos, at maglingkod sa kanya, ay kinakasihan ng Diyos.\n\n14 Anupa’t mag-ingat, mga minamahal kong kapatid, na huwag kayong humatol na ang yaong masama ay sa Diyos, o ang yaong mabuti at sa Diyos ay sa diyablo.\n\n15 Sapagkat dinggin, mga kapatid ko, ipinahihintulot sa inyo na humatol, upang malaman ninyo ang mabuti sa masama; at ang paraan ng paghahatol ay kasinlinaw, upang inyong malaman nang may ganap na kaalaman, ng liwanag ng araw mula sa kadiliman ng gabi.\n\n16 Sapagkat dinggin, ang Espiritu ni Cristo ay ipinagkakaloob sa bawat tao, upang malaman niya ang mabuti sa masama; anupa’t ipakikita ko sa inyo ang paraan ng paghatol; sapagkat ang bawat bagay na nag-aanyayang gumawa ng mabuti, at naghihikayat na maniwala kay Cristo, ay ipinarating sa pamamagitan ng kapangyarihan at kaloob ni Cristo; kaya nga, malalaman ninyo nang may ganap na kaalaman na iyon ay sa Diyos.\n\n17 Ngunit anumang bagay na humihikayat sa mga tao na gumawa ng masama, at huwag maniwala kay Cristo, at itatwa siya, at huwag maglingkod sa Diyos, kung magkagayon, malalaman ninyo nang may ganap na kaalaman na iyon ay sa diyablo; sapagkat sa ganitong pamamaraan kumikilos ang diyablo, sapagkat hindi niya hinihikayat ang sinumang tao na gumawa ng mabuti, wala, kahit isa; ni ang kanyang mga anghel; ni sila na nagpapasakop ng kanilang sarili sa kanya.\n\n18 At ngayon, mga kapatid ko, dahil sa inyong nalalaman ang liwanag kung paano kayo ay makahahatol, kung aling liwanag ay liwanag ni Cristo, tiyakin ninyo na hindi kayo humahatol nang mali; sapagkat sa katulad ng paghatol na inyong hinahatol, kayo rin ay hahatulan.\n\n19 Samakatwid, ako ay nagsusumamo sa inyo, mga kapatid, na nararapat na masigasig ninyong saliksikin ang liwanag ni Cristo upang inyong malaman ang mabuti sa masama; at kung yayakap kayo sa bawat mabuting bagay, at hindi ito susumpain, kayo ay tiyak na magiging isang anak ni Cristo.\n\n20 At ngayon, aking mga kapatid, paano mangyayari na kayo ay makayayakap sa bawat mabuting bagay?\n\n21 At ngayon, dadako ako sa yaong pananampalataya, na kung alin ay sinabi kong mangungusap ako; at sasabihin ko sa inyo ang paraan upang makayakap kayo sa bawat mabuting bagay.\n\n22 Sapagkat dinggin, ang Diyos na nakaaalam sa lahat ng bagay, na nagmula sa walang katapusan hanggang sa walang katapusan, dinggin, isinugo niya ang mga anghel upang maglingkod sa mga anak ng tao, upang ipaalam ang hinggil sa pagparito ni Cristo; at kay Cristo magmumula ang bawat mabuting bagay.\n\n23 At ang Diyos ay nagpahayag din sa mga propeta, sa pamamagitan ng sarili niyang bibig, na paparito si Cristo.\n\n24 At dinggin, may iba’t ibang mga paraan na kanyang ipinaalam ang mga bagay sa mga anak ng tao, na mabubuti; at ang lahat ng bagay na mabubuti ay nagmumula kay Cristo; kung hindi, ang tao ay nahulog, at walang mabuting bagay ang sasapit sa kanila.\n\n25 Anupa’t sa pamamagitan ng paglilingkod ng mga anghel, at sa pamamagitan ng bawat salitang namutawi sa bibig ng Diyos, ang tao ay nagsimulang manampalataya kay Cristo; at sa gayon, sa pamamagitan ng pananampalataya, yumakap sila sa bawat mabuting bagay; at sa gayon nga iyon hanggang sa pagparito ni Cristo.\n\n26 At pagkaraan niyang pumarito, ang tao ay naligtas din sa pamamagitan ng pananampalataya sa kanyang pangalan; at sa pamamagitan ng pananampalataya, sila ay naging mga anak ng Diyos. At tunay na yamang buhay si Cristo, winika niya ang mga salitang ito sa ating mga ama, sinasabing: Anumang bagay ang inyong hihingin sa Ama sa aking pangalan, na mabuti, nang may pananampalataya, naniniwalang iyon ay matatanggap ninyo, dinggin, iyon ay mangyayari sa inyo.\n\n27 Anupa’t mga minamahal kong kapatid, tumigil na ba ang mga himala dahil sa si Cristo ay umakyat na sa langit, at umupo sa kanang kamay ng Diyos, upang angkinin sa Ama ang kanyang mga karapatan sa awa na mayroon siya sa mga anak ng tao?\n\n28 Sapagkat kanyang tinugon ang mga layunin ng batas, at kanyang inangkin ang lahat ng yaong may pananampalataya sa kanya; at sila na may pananampalataya sa kanya ay kakapit sa bawat mabuting bagay; kaya nga isinusulong niya ang kapakanan ng mga anak ng tao; at siya ay nananahanang walang hanggan sa kalangitan.\n\n29 At dahil kanyang ginawa ito, mga minamahal kong kapatid, tumigil ba ang mga himala? Dinggin, sinasabi ko sa inyo, Hindi; ni ang mga anghel ay hindi tumitigil sa paglilingkod sa mga anak ng tao.\n\n30 Sapagkat dinggin, sila ay nasasakop niya, upang maglingkod alinsunod sa salita ng kanyang utos, ipinakikita ang kanilang sarili sa kanila na may matibay na pananampalataya at matatag na isipan sa bawat anyo ng kabanalan.\n\n31 At ang katungkulan ng kanilang ministeryo ay tawagin ang mga tao sa pagsisisi, at tuparin at isagawa ang gawaing nauugnay sa mga tipan ng Ama, na kanyang ginawa sa mga anak ng tao, upang ihanda ang daan sa mga anak ng tao, sa pamamagitan ng pagpapahayag ng salita ni Cristo sa mga piling nilikha ng Panginoon, upang sila ay magpatotoo sa kanya.\n\n32 At sa paggawa niyon, inihahanda ng Panginoong Diyos ang daan upang ang nalalabi sa mga tao ay magkaroon ng pananampalataya kay Cristo, upang ang Espiritu Santo ay magkaroon ng puwang sa kanilang mga puso, alinsunod sa kapangyarihan niyon; at alinsunod sa ganitong pamamaraan isinasakatuparan ng Ama ang mga tipang kanyang ginawa sa mga anak ng tao.\n\n33 At winika ni Cristo: Kung kayo ay magkakaroon ng pananampalataya sa akin, magkakaroon kayo ng kapangyarihang gawin ang kahit na anong bagay na marapat sa akin.\n\n34 At kanyang winika: Magsisi kayong lahat na nasa mga dulo ng mundo, at lumapit sa akin, at magpabinyag sa aking pangalan, at magkaroon ng pananampalataya sa akin, upang kayo ay maligtas.\n\n35 At ngayon, mga minamahal kong kapatid, kung ganito ang pangyayari na ang mga bagay na ito ay totoo na sinabi ko sa inyo, at patutunayan sa inyo ng Diyos, sa kapangyarihan at dakilang kaluwalhatian sa huling araw, na totoo ang mga yaon, at kung totoo ang mga yaon, tumigil na ba ang araw ng mga himala?\n\n36 O ang mga anghel ba ay huminto sa pagpapakita sa mga anak ng tao? O kanya bang ipinagkait ang kapangyarihan ng Espiritu Santo sa kanila? O gagawin ba niya, habang ang panahon ay nagpapatuloy, o ang mundo ay nananatili, o may isang tao pa sa ibabaw niyon na maililigtas?\n\n37 Dinggin, sinasabi ko sa inyo, Hindi; sapagkat sa pamamagitan ng pananampalataya nagagawa ang mga himala; at sa pamamagitan ng pananampalataya nagpapakita at naglilingkod ang mga anghel sa mga anak ng tao; kaya nga, kung ang mga bagay na ito ay tumigil, sa aba sa mga anak ng tao, sapagkat ito ay dahil sa kanilang kawalang-paniniwala, at walang saysay ang lahat.\n\n38 Sapagkat walang taong maliligtas, alinsunod sa mga salita ni Cristo, maliban kung sila ay magkakaroon ng pananampalataya sa kanyang pangalan; kaya nga, kung tumigil ang mga bagay na ito, kung gayon ay tumigil na rin ang pananampalataya; at kakila-kilabot ang kalagayan ng tao, sapagkat tila ba walang nangyaring pagtubos na ginawa sa kanila.\n\n39 Ngunit dinggin, mga minamahal kong kapatid, naihahatol ko ang higit na mabubuting bagay patungkol sa inyo, sapagkat nahahatulan ko na kayo ay may pananampalataya kay Cristo dahil sa inyong kababaang-loob; sapagkat kung wala kayong pananampalataya sa kanya, kung gayon ay hindi kayo karapat-dapat na mabilang sa mga tao ng kanyang simbahan.\n\n40 At muli, mga minamahal kong kapatid, ako ay mangungusap sa inyo hinggil sa pag-asa. Paano kayo makatatanggap ng pananampalataya, maliban kung kayo ay magkakaroon ng pag-asa?\n\n41 At ano ito na inyong aasahan? Dinggin, sinasabi ko sa inyo na kayo ay magkakaroon ng pag-asa sa pamamagitan ng pagbabayad-sala ni Cristo at sa kapangyarihan ng kanyang pagkabuhay na mag-uli, na ibabangon tungo sa buhay na walang hanggan, at ito ay dahil sa inyong pananampalataya sa kanya alinsunod sa pangako.\n\n42 Samakatwid, kung ang isang tao ay may pananampalataya, siya ay kinakailangang magkaroon ng pag-asa; sapagkat kung walang pananampalataya, hindi magkakaroon ng anumang pag-asa.\n\n43 At muli, dinggin, sinasabi ko sa inyo na hindi siya maaaring magkaroon ng pananampalataya at pag-asa, maliban kung siya ay maging maamo at may pusong mababa ang loob.\n\n44 Kung gayon, ang kanyang pananampalataya at pag-asa ay walang saysay, sapagkat walang isa mang katanggap-tanggap sa Diyos, maliban sa maamo at may pusong mababa ang loob; at kung ang isang tao ay maamo at may pusong mababa ang loob, at kinikilala sa pamamagitan ng kapangyarihan ng Espiritu Santo na si Jesus ang Cristo, kinakailangang magkaroon siya ng pag-ibig sa kapwa-tao; sapagkat kung wala siyang pag-ibig sa kapwa-tao ay wala siyang silbi; kaya nga kinakailangan niyang magkaroon ng pag-ibig sa kapwa-tao.\n\n45 At ang pag-ibig sa kapwa-tao ay nagtitiis nang matagal, at mabait, at hindi naiinggit, at hindi palalo, hindi naghahangad para sa kanyang sarili, hindi madaling nagagalit, hindi nag-iisip ng masama, at hindi nagagalak sa kasamaan kundi nagagalak sa katotohanan, pinapasan ang lahat ng bagay, naniniwala sa lahat ng bagay, umaasa sa lahat ng bagay, nagtitiis sa lahat ng bagay.\n\n46 Samakatwid, mga minamahal kong kapatid, kung wala kayong pag-ibig sa kapwa-tao, wala kayong silbi, sapagkat ang pag-ibig sa kapwa-tao ay hindi nagkukulang kailanman. Samakatwid, kumapit sa pag-ibig sa kapwa-tao, na pinakadakila sa lahat, sapagkat ang lahat ng bagay ay tiyak na magkukulang—\n\n47 Datapwat ang pag-ibig sa kapwa-tao ay ang dalisay na pag-ibig ni Cristo, at nagpapatuloy iyon magpakailanman; at sinumang matagpuang mayroon nito sa huling araw, makabubuti ito sa kanya.\n\n48 Samakatwid, mga minamahal kong kapatid, manalangin sa Ama nang buong lakas ng puso, nang kayo ay mapuspos ng ganitong pag-ibig, na kanyang ipinagkaloob sa lahat nilang tunay na mga tagasunod ng kanyang Anak na si Jesucristo; upang kayo ay maging mga anak ng Diyos; na kung magpapakita siya, tayo ay magiging katulad niya, sapagkat makikita natin siya bilang siya; upang magkaroon tayo ng ganitong pag-asa; upang tayo ay mapadalisay maging katulad niya na dalisay. Amen.\n\n", "moro 8": "[center][font_size=26]Kabanata 8[/font_size][/center]\n\n[i]Isang masamang karumal-dumal na gawain ang pagbibinyag sa mga batang musmos—Ang mga batang musmos ay buhay kay Cristo dahil sa Pagbabayad-sala—Nag-aakay tungo sa kaligtasan ang pananampalataya, pagsisisi, kaamuan at kababaang-loob ng puso, pagtanggap ng Espiritu Santo, at pagtitiis hanggang wakas. Mga A.D. 401–421.[/i]\n\n1 Ang liham ng aking amang si Mormon, na isinulat sa akin, si Moroni; at ito ay isinulat sa akin pagkatapos na pagkatapos ng pagkatawag sa akin sa ministeryo. At sa ganitong paraan siya sumulat sa akin, sinasabing:\n\n2 Minamahal kong anak, Moroni, labis akong nagagalak na ang iyong Panginoong Jesucristo ay naging maalalahanin sa iyo, at tinawag ka sa kanyang ministeryo, at sa kanyang banal na gawain.\n\n3 Lagi kitang naaalala sa aking mga panalangin, patuloy na dumadalangin sa Diyos Ama sa pangalan ng kanyang Banal na Anak na si Jesus, na siya, sa pamamagitan ng kanyang walang hanggang kabutihan at biyaya, ay iingatan ka sa pamamagitan ng katatagan ng pananampalataya sa kanyang pangalan hanggang wakas.\n\n4 At ngayon, anak ko, ako ay nangungusap sa iyo hinggil doon sa labis na nakapagpapadalamhati sa akin; sapagkat nakapagpapadalamhati sa akin na may mga pagtatalong lilitaw sa inyo.\n\n5 Sapagkat, kung nalaman ko ang katotohanan, nagkaroon ng mga pagtatalo sa inyo hinggil sa pagbibinyag sa inyong mga musmos na anak.\n\n6 At ngayon, anak ko, nais ko na ikaw ay masigasig na kumilos, upang ang malaking kamaliang ito ay maalis sa inyo; sapagkat sa ganitong layunin ko isinulat ang liham na ito.\n\n7 Sapagkat pagkatapos na pagkatapos kong malaman ang mga bagay na ito mula sa iyo, ako ay nagtanong sa Panginoon hinggil sa bagay na iyon. At ang salita ng Panginoon ay nagpahayag sa akin sa pamamagitan ng kapangyarihan ng Espiritu Santo, sinasabing:\n\n8 Makinig sa mga salita ni Cristo, na iyong Manunubos, na iyong Panginoon at iyong Diyos. Dinggin, ako ay pumarito sa daigdig hindi upang tawagin ang mga matwid kundi ang mga makasalanan sa pagsisisi; ang walang karamdaman ay hindi nangangailangan ng manggagamot, kundi sila na may sakit; anupa’t ang mga batang musmos ay dalisay, sapagkat wala silang kakayahang gumawa ng kasalanan; kaya nga ang sumpa kay Adan ay tinanggal sa kanila dahil sa akin, kung kaya’t wala iyong kapangyarihan sa kanila; at ang batas ng pagtutuli ay natapos na sa akin.\n\n9 At sa ganitong pamamaraan ipinaalam ng Espiritu Santo sa akin ang salita ng Diyos; kaya nga, minamahal kong anak, alam ko na isang malubhang pangungutya sa harapan ng Diyos na inyong binyagan ang mga batang musmos.\n\n10 Dinggin, sinasabi ko sa iyo na ituro mo ang bagay na ito—pagsisisi at pagbibinyag sa mga yaong may pananagutan at may kakayahang gumawa ng kasalanan; oo, turuan ang mga magulang na sila ay kinakailangang magsisi at magpabinyag, at magpakumbaba ng kanilang sarili tulad ng kanilang mga musmos na anak, at silang lahat ay maliligtas kasama ng kanilang mga musmos na anak.\n\n11 At ang kanilang mga musmos na anak ay hindi nangangailangan ng pagsisisi, ni ng binyag. Dinggin, ang binyag ay tungo sa pagsisisi sa katuparan ng mga kautusan para sa kapatawaran ng mga kasalanan.\n\n12 Subalit ang mga batang musmos ay buhay kay Cristo, maging mula pa sa pagkakatatag ng daigdig; kung hindi gayon, ang Diyos ay isang may pagkiling na Diyos, at isa ring pabagu-bagong Diyos, at nagtatangi ng mga tao; sapagkat kayraming mga batang musmos ang mga nangamatay nang walang binyag!\n\n13 Anupa’t kung ang mga batang musmos ay hindi maliligtas kung walang binyag, tiyak silang magtutungo sa isang walang katapusang impiyerno.\n\n14 Dinggin, sinasabi ko sa iyo, siya na nag-iisip na nangangailangan ng binyag ang mga batang musmos ay nasa sukdulan ng kapaitan at nasa mga gapos ng kasamaan; sapagkat siya ay walang pananampalataya, pag-asa, ni pag-ibig sa kapwa-tao; kaya nga, kung mamamatay siya habang nasa ganoong pag-iisip, siya ay tiyak na bababa sa impiyerno.\n\n15 Sapagkat kakila-kilabot na kasamaan ang isiping iniligtas ng Diyos ang isang bata dahil sa binyag, at ang isa ay tiyak na masasawi dahil sa wala siyang binyag.\n\n16 Sa aba nila na magliligaw sa mga landas ng Panginoon sa ganitong pamamaraan, sapagkat sila ay masasawi maliban kung magsisisi sila. Dinggin, nangungusap ako nang buong tapang, nang may karapatan mula sa Diyos; at hindi ako natatakot kung anuman ang magagawa ng tao; sapagkat ang sakdal na pag-ibig ay nagwawaksi ng lahat ng takot.\n\n17 At ako ay puspos ng pag-ibig sa kapwa-tao, na walang katapusang pag-ibig; kaya nga, ang mga batang musmos ay magkakatulad sa akin; kaya nga, mahal ko ang mga batang musmos nang may sakdal na pag-ibig; at silang lahat ay magkakatulad at mga kabahagi sa kaligtasan.\n\n18 Sapagkat nalalaman ko na ang Diyos ay hindi isang Diyos na may pagkiling, ni isang pabagu-bagong katauhan; kundi siya ay hindi pabagu-bago mula sa lahat ng kawalang-hanggan hanggang sa lahat ng kawalang-hanggan.\n\n19 Ang mga batang musmos ay hindi makapagsisisi; kaya nga, kakila-kilabot na kasamaan ang ipagkait ang mga dalisay na awa ng Diyos sa kanila, sapagkat sila ay buhay na lahat sa kanya dahil sa kanyang awa.\n\n20 At siya na nagsasabing nangangailangan ng binyag ang mga batang musmos ay ikinakaila ang mga awa ni Cristo, at pinawawalang-kabuluhan ang kanyang pagbabayad-sala at ang kapangyarihan ng kanyang pagtubos.\n\n21 Sa aba sa gayon, sapagkat sila ay nanganganib sa kamatayan, impiyerno, at isang walang katapusang pagdurusa. Buong tapang kong sinasabi ito; Diyos ang nag-utos sa akin. Makinig sa mga iyon at sumunod, o ang mga iyon ay sasaksi laban sa inyo sa hukumang-luklukan ni Cristo.\n\n22 Sapagkat dinggin, ang lahat ng batang musmos ay buhay kay Cristo, at gayundin sa kanilang lahat na wala ang batas. Sapagkat ang kapangyarihan ng pagtubos ay napapasakanilang lahat na wala ang batas; kaya nga, siya na hindi isinumpa, o siya na hindi napasaiilalim ng sumpa, ay hindi makapagsisisi; at sa mga gayon ay walang pakinabang ang binyag—\n\n23 Kundi iyon ay pangungutya sa harapan ng Diyos, ikinakaila ang mga awa ni Cristo, at ang kapangyarihan ng kanyang Banal na Espiritu, at nagtitiwala sa mga walang kabuluhang gawa.\n\n24 Dinggin, anak ko, ang bagay na ito ay hindi nararapat mangyari; sapagkat ang pagsisisi ay para sa kanila na nasa ilalim ng kahatulan at ilalim ng sumpa ng nilabag na batas.\n\n25 At ang mga unang bunga ng pagsisisi ay binyag; at nangyayari ang binyag sa pamamagitan ng pananampalataya tungo sa pagtupad sa mga kautusan; at ang pagtupad sa mga kautusan ay nagdudulot ng kapatawaran ng mga kasalanan;\n\n26 At ang kapatawaran ng mga kasalanan ay nagdudulot ng kaamuan, at kababaang-loob ng puso; at dahil sa kaamuan at kababaang-loob ng puso, dumarating ang pagdalaw ng Espiritu Santo, kung aling Mang-aaliw ay pumupuno ng pag-asa at sakdal na pag-ibig, kung aling pag-ibig ay tumatatag sa pamamagitan ng masigasig na panalangin, hanggang sa dumating ang wakas, kung kailan ang lahat ng banal ay mananahanan kasama ng Diyos.\n\n27 Dinggin, anak ko, ako ay susulat na muli sa iyo kung hindi ako kaagad hahayo laban sa mga Lamanita. Dinggin, ang kapalaluan ng bansang ito, o ng mga tao ng mga Nephita, ang nagpapatunay sa kanilang pagkalipol maliban kung magsisisi sila.\n\n28 Ipanalangin sila, anak ko, upang ang pagsisisi ay matagpuan nila. Ngunit dinggin, natatakot ako na baka tumigil na ang Espiritu sa pagpupunyagi sa kanila; at sa bahaging ito ng lupain ay kanila ring hinahangad na ibagsak ang lahat ng kapangyarihan at karapatang nagmumula sa Diyos; at kanilang itinatatwa ang Espiritu Santo.\n\n29 At matapos na tanggihan ang gayong kalaking kaalaman, anak ko, sila ay tiyak na malapit nang masawi, sa katuparan ng mga propesiyang winika ng mga propeta, gayundin ang mga salita na rin ng ating Tagapagligtas.\n\n30 Paalam, anak ko, hanggang sa ako ay muling makasulat sa iyo, o sa pagkikita nating muli. Amen.\n\n", "moro 9": "Ang ikalawang liham ni Mormon sa kanyang anak na si Moroni.\n\nBinubuo ng kabanata 9.\n\n[center][font_size=26]Kabanata 9[/font_size][/center]\n\n[i]Kapwa napakasama at napakalubha ng mga Nephita at mga Lamanita—Kanilang pinahirapan at pinaslang ang isa’t isa—Nanalangin si Mormon na mapasa kay Moroni magpakailanman ang biyaya at kabutihan. Mga A.D. 401.[/i]\n\n1 Minamahal kong anak, ako ay muling sumusulat sa iyo upang malaman mo na ako ay buhay pa; ngunit magsusulat ako nang kaunti tungkol sa yaong nakababagabag.\n\n2 Sapagkat dinggin, ako ay nagkaroon ng isang masidhing digmaan laban sa mga Lamanita, kung saan kami ay hindi nagwagi; at si Arkianto ay bumagsak sa pamamagitan ng espada, at gayundin sina Luram at Emron; oo, at nawalan tayo ng malaking bilang ng mga piling tauhan.\n\n3 At ngayon, dinggin, anak ko, natatakot ako na baka malipol ng mga Lamanita ang mga taong ito; sapagkat hindi sila nagsisisi, at si Satanas ay patuloy na inuudyok sila na magalit sa isa’t isa.\n\n4 Dinggin, ako ay patuloy na nagpapagal kasama nila; at kapag aking winiwika ang salita ng Diyos nang may katalasan, sila ay nanginginig at nagagalit sa akin; at kapag hindi ako gumagamit ng katalasan ay pinatitigas nila ang kanilang mga puso laban dito; kaya nga, natatakot ako na baka ang Espiritu ng Panginoon ay tumigil na sa pagpupunyagi sa kanila.\n\n5 Sapagkat labis sila kung magalit kaya sa pakiwari ko ay hindi na sila natatakot sa kamatayan; at nawala na ang kanilang pag-ibig sa isa’t isa; at sila ay patuloy na nauuhaw sa dugo at paghihiganti.\n\n6 At ngayon, minamahal kong anak, sa kabila ng kanilang pagmamatigas, tayo ay masigasig na magpagal; sapagkat kung tayo ay titigil sa pagpapagal, tayo ay madadala sa ilalim ng kahatulan; sapagkat tayo ay may gawaing gagampanan habang nasa katawang-lupa, upang ating magapi ang kaaway ng lahat ng katwiran, at ipahinga ang ating mga kaluluwa sa kaharian ng Diyos.\n\n7 At ngayon, ako ay susulat nang kaunti hinggil sa mga pagdurusa ng mga taong ito. Sapagkat ayon sa kaalamang aking natanggap mula kay Amoron, dinggin, ang mga Lamanita ay maraming bihag, na kanilang nadakip mula sa tore ng Serisa; at may kalalakihan, kababaihan, at mga bata.\n\n8 At ang mga asawa at ama ng kababaihan at mga batang yaon ay pinatay nila; at kanilang ipinakain sa kababaihan ang laman ng kanilang mga asawa, at sa mga bata ang laman ng kanilang mga ama; at walang tubig, maliban sa kakaunti lamang, ang kanilang ibinibigay sa kanila.\n\n9 At sa kabila nitong matinding karumal-dumal na gawain ng mga Lamanita, hindi ito hihigit sa ating mga tao sa Moriantum. Sapagkat dinggin, marami sa mga anak na babae ng mga Lamanita ang nadala nilang bihag; at matapos nilang kuhain ang pinakamahal at pinakamahalaga sa ibabaw ng lahat ng bagay, kung alin ay puri at karangalan—\n\n10 At matapos nilang magawa ang bagay na ito, kanilang pinagpapatay sila sa isang pinakamalupit na pamamaraan, labis na pinahihirapan ang kanilang mga katawan maging hanggang sa kamatayan; at matapos nilang magawa ito, nilalamon nila ang kanilang mga laman tulad ng mababangis na hayop, dahil sa katigasan ng kanilang mga puso; at ginagawa nila ito bilang tanda ng katapangan.\n\n11 O minamahal kong anak, paanong ang mga taong tulad nito, na walang kabihasnan—\n\n12 (At ilang taon lamang ang nakalipas, sila ay maaayos at mga kaaya-ayang tao.)\n\n13 Ngunit O aking anak, paanong ang mga taong tulad nito, na ang kaluguran ay nasa labis na karumal-dumal na gawain—\n\n14 Paano tayo makaaasang pipigilin ng Diyos ang kanyang kamay sa paghatol laban sa atin?\n\n15 Dinggin, ang aking puso ay sumisigaw: Sa aba sa mga taong ito. Ipataw ang paghatol, O Diyos, at itago ang kanilang mga kasalanan, at kasamaan, at karumal-dumal na gawain mula sa inyong harapan!\n\n16 At muli, anak ko, maraming balo at kanilang mga anak na babae ang naiwan sa Serisa; at ang bahagi ng pagkain na hindi dinala ng mga Lamanita, dinggin, dinala ito ng hukbo ni Zenephi, at pinabayaan silang magpagala-gala kahit saan upang makahanap ng pagkain; at maraming matatandang babae ang nanghihina sa daan at namamatay.\n\n17 At ang hukbong aking kasama ay mahina; at ang mga hukbo ng mga Lamanita ay nasa pagitan ko at ng Serisa; at kasindami ng tumakas sa hukbo ni Aaron ang bumagsak na mga biktima sa kanilang kakila-kilabot na kalupitan.\n\n18 O ang kabuktutan ng aking mga tao! Sila ay walang kaayusan at walang awa. Dinggin, ako ay isang tao lamang, at ako ay may lakas lamang ng isang tao, at hindi ko na kayang ipatupad pa ang aking mga utos.\n\n19 At naging matindi sila sa kanilang kasamaan; at sila ay magkakatulad na malulupit, walang pinaliligtas, ni matanda o bata; at nalulugod sila sa lahat ng bagay maliban doon sa mabuti; at ang pagdurusa ng ating kababaihan at ating mga anak sa ibabaw ng buong lupaing ito ay nakahihigit sa lahat ng bagay; oo, hindi kayang sabihin ng dila ni kayang isulat iyon.\n\n20 At ngayon, anak ko, hindi ko na tatalakayin pa ang kakila-kilabot na tanawing ito. Dinggin, nalalaman mo ang kasamaan ng mga taong ito; nalalaman mo na sila ay walang paninindigan at mga manhid; at ang kanilang kasamaan ay nakahihigit doon sa mga Lamanita.\n\n21 Dinggin, anak ko, hindi ko sila maaaring imungkahi sa Diyos sa takot na baka parusahan niya ako.\n\n22 Ngunit dinggin, anak ko, iminumungkahi kita sa Diyos, at ako ay nagtitiwala kay Cristo na maliligtas ka; dumadalangin ako sa Diyos na iligtas niya ang iyong buhay, upang saksihan ang pagbabalik ng kanyang mga tao sa kanya, o ang kanilang ganap na pagkalipol; sapagkat nalalaman ko na tiyak silang masasawi maliban kung sila ay magsisisi at magbabalik sa kanya.\n\n23 At kung masasawi sila, iyon ay magiging katulad ng sa mga Jaredita, dahil sa katigasan ng kanilang mga puso, naghahangad ng dugo at paghihiganti.\n\n24 At kung mangyayari nga na sila ay masawi, nalalaman natin na marami sa ating mga kapatid ang umanib sa mga Lamanita, at marami pa ang aanib sa kanila; anupa’t sumulat ka nang kaunti hinggil sa ilang bagay, kung maliligtas ka at ako ay masasawi at hindi ka makikita; ngunit nagtitiwala ako na malapit na kitang makita; sapagkat mayroon akong mga banal na talaan na aking ibibigay sa iyo.\n\n25 Anak ko, maging matapat kay Cristo; at nawa ay huwag makapagpadalamhati sa iyo ang mga bagay na aking isinulat, na makapagpapabigat sa iyo tungo sa kamatayan; kundi nawa ay dakilain ka ni Cristo, at nawa ay mamalagi sa iyong isipan magpakailanman ang kanyang mga pagdurusa at kamatayan, at ang pagpapakita ng kanyang katawan sa ating mga ama, at ang kanyang awa at mahabang pagtitiis, at ang pag-asa ng kanyang kaluwalhatian at ng buhay na walang hanggan.\n\n26 At nawa ay mapasaiyo at manatiling kasama mo magpakailanman ang biyaya ng Diyos Ama, na ang trono ay mataas sa kalangitan, at ng ating Panginoong Jesucristo, na nakaluklok sa kanang kamay ng kanyang kapangyarihan, hanggang sa ang lahat ng bagay ay mapasakop sa kanya. Amen.\n\n", "moro 10": "[center][font_size=26]Kabanata 10[/font_size][/center]\n\n[i]Dumarating ang isang patotoo sa Aklat ni Mormon sa pamamagitan ng kapangyarihan ng Espiritu Santo—Ibinibigay sa matatapat ang mga kaloob ng Espiritu—Laging kaugnay ng mga espirituwal na kaloob ang pananampalataya—Mangungusap mula sa alabok ang mga salita ni Moroni—Lumapit kay Cristo, maging sakdal sa Kanya, at gawing banal ang inyong mga kaluluwa. Mga A.D. 421.[/i]\n\n1 Ngayon, ako, si Moroni, ay sumusulat nang kaunti na sa palagay ko ay mabuti; at sumusulat ako sa aking mga kapatid, ang mga Lamanita; at nais kong kanilang malaman na mahigit na apat na raan at dalawampung taon na ang lumipas magmula nang ibigay ang palatandaan ng pagparito ni Cristo.\n\n2 At aking tatatakan ang mga talaang ito, matapos na ako ay makapagwika ng ilang salita sa paraan ng pagpapayo sa inyo.\n\n3 Dinggin, nais kong ipayo sa inyo na kung inyong mababasa ang mga bagay na ito, kung karunungan sa Diyos na mabasa ninyo ang mga yaon, na inyong maalala kung gaano naging maawain ang Panginoon sa mga anak ng tao, mula sa paglikha kay Adan maging hanggang sa panahong inyong matanggap ang mga bagay na ito, at pagnilayan ito sa inyong mga puso.\n\n4 At kapag inyong matanggap ang mga bagay na ito, ipinapayo ko sa inyo na itanong ninyo sa Diyos, ang Amang Walang Hanggan, sa pangalan ni Cristo, kung ang mga bagay na ito ay hindi totoo; at kung magtatanong kayo nang may matapat na puso, na may tunay na layunin, na may pananampalataya kay Cristo, kanyang ipaaalam ang katotohanan nito sa inyo, sa pamamagitan ng kapangyarihan ng Espiritu Santo.\n\n5 At sa pamamagitan ng kapangyarihan ng Espiritu Santo, malalaman ninyo ang katotohanan ng lahat ng bagay.\n\n6 At anumang bagay na mabuti ay tunay at totoo; kaya nga, walang mabuting bagay ang magtatatwa kay Cristo, kundi kikilalanin na siya nga yaon.\n\n7 At inyong makikilala na siya nga yaon sa pamamagitan ng kapangyarihan ng Espiritu Santo; kaya nga, nais kong payuhan kayo na huwag ninyong itatatwa ang kapangyarihan ng Diyos; sapagkat siya ay gumagawa sa pamamagitan ng kapangyarihan, alinsunod sa pananampalataya ng mga anak ng tao, ang siya rin ngayon at bukas, at magpakailanman.\n\n8 At muli, ipinapayo ko sa inyo, mga kapatid ko, na huwag ninyong itatatwa ang mga kaloob ng Diyos, sapagkat ang mga yaon ay marami; at ang mga yaon ay nanggagaling sa Diyos ding yaon. At maraming iba’t ibang paraan na ang mga kaloob na ito ay ibinibigay; ngunit ang Diyos ding yaon ang siyang gumagawa ng lahat-lahat; at ang mga yaon ay ipinagkakaloob sa pamamagitan ng mga paghahayag ng Espiritu ng Diyos sa tao, sa kapakinabangan nila.\n\n9 Sapagkat dinggin, sa isa ay ipinagkakaloob sa pamamagitan ng Espiritu ng Diyos na kanyang maituro ang salita ng karunungan;\n\n10 At sa isa pa, na kanyang maituro ang salita ng kaalaman sa pamamagitan ng Espiritu ring yaon;\n\n11 At sa isa pa, napakatibay na pananampalataya; at sa isa pa, ang mga kaloob na pagpapagaling sa pamamagitan ng Espiritu ring yaon;\n\n12 At muli, sa isa pa, na siya ay makagawa ng mga makapangyarihang himala;\n\n13 At muli, sa isa pa, na siya ay makapagpropesiya hinggil sa lahat ng bagay;\n\n14 At muli, sa isa pa, ang makakita ng mga anghel at mga naglilingkod na espiritu;\n\n15 At muli, sa isa pa, lahat ng uri ng mga wika;\n\n16 At muli, sa isa pa, ang pagbibigay-kahulugan ng mga salita at ng iba’t ibang uri ng mga wika.\n\n17 At ang lahat ng kaloob na ito ay nakakamit sa pamamagitan ng Espiritu ni Cristo; at ang mga yaon ay ipinagkakaloob nang kani-kanya sa bawat tao alinsunod sa kanyang kalooban.\n\n18 At nais kong payuhan kayo, mga minamahal kong kapatid, na inyong pakatandaan na ang bawat mabuting kaloob ay nagmumula kay Cristo.\n\n19 At nais kong payuhan kayo, mga minamahal kong kapatid, na inyong tandaan na siya ay siya rin kahapon, ngayon, at magpakailanman, at na ang lahat ng kaloob na ito na aking winika, na espirituwal, ay hindi kailanman mapatitigil, maging habang nakatindig ang daigdig, maliban lamang kung ayon sa kawalang-paniniwala ng mga anak ng tao.\n\n20 Samakatwid, kailangang magkaroon ng pananampalataya; at kung kinakailangang may pananampalataya ay kinakailangang may pag-asa rin; at kung kinakailangang may pag-asa ay kinakailangan ding may pag-ibig sa kapwa-tao.\n\n21 At maliban kung mayroon kayong pag-ibig sa kapwa-tao, kayo ay hindi maaaring maligtas sa kaharian ng Diyos; ni hindi kayo maliligtas sa kaharian ng Diyos kung kayo ay walang pananampalataya; ni hindi kayo maliligtas kung kayo ay walang pag-asa.\n\n22 At kung kayo ay walang pag-asa, tiyak na nanghihina ang loob ninyo; at ang panghinaan ng loob ay sumasapit dahil sa kasamaan.\n\n23 At tunay na sinabi ni Cristo sa ating mga ama: Kung kayo ay may pananampalataya, magagawa ninyo ang lahat ng bagay na marapat sa akin.\n\n24 At ngayon, ako ay nangungusap sa lahat ng dulo ng mundo—na kung dumating ang araw na ang kapangyarihan at mga kaloob ng Diyos ay matigil sa inyo, dahil ito sa kawalang-paniniwala.\n\n25 At sa aba sa mga anak ng tao kung ganito ang mangyayari; sapagkat walang gumagawa ng kabutihan sa inyo, wala ni isa. Sapagkat kung may isa sa inyo na gumagawa ng kabutihan, siya ay gagawa sa pamamagitan ng kapangyarihan at mga kaloob ng Diyos.\n\n26 At sa aba nila na gagawa sa mga bagay na ito at mamamatay, sapagkat sila ay mamamatay sa kanilang mga kasalanan, at hindi sila maliligtas sa kaharian ng Diyos; at sinasabi ko ito alinsunod sa mga salita ni Cristo; at ako ay hindi nagsisinungaling.\n\n27 At pinapayuhan ko kayo na tandaan ang mga bagay na ito; sapagkat ang panahon ay mabilis na darating na malalaman ninyo na hindi ako nagsisinungaling, sapagkat makikita ninyo ako sa hukuman ng Diyos; at sasabihin sa inyo ng Panginoong Diyos: Hindi ba’t ipinahayag ko ang aking mga salita sa inyo, na isinulat ng lalaking ito, katulad ng isang sumisigaw mula sa mga patay, oo, maging katulad ng isang nangungusap mula sa alabok?\n\n28 Ipinahahayag ko ang mga bagay na ito para sa katuparan ng mga propesiya. At dinggin, ang mga yaon ay mamumutawi sa bibig ng walang katapusang Diyos; at ang kanyang salita ay titimo mula sa bawat sali’t salinlahi.\n\n29 At patutunayan ng Diyos sa inyo na ang yaong aking isinulat ay totoo.\n\n30 At muli, nais ko kayong payuhan na kayo ay lumapit kay Cristo, at yumakap sa bawat mabuting kaloob, at huwag hipuin ang masamang kaloob ni ang maruming bagay.\n\n31 At gumising, at bumangon mula sa alabok, O Jerusalem; oo, at isuot ang iyong magagandang kasuotan, O anak na babae ng Sion; at patibayin ang iyong mga istaka at palawakin ang iyong mga hangganan magpakailanman, upang ikaw ay hindi na mapisan pa, upang ang mga tipan ng Amang Walang Hanggan na kanyang ginawa sa iyo, O sambahayan ni Israel, ay matupad.\n\n32 Oo, lumapit kay Cristo, at maging sakdal sa kanya, at pagkaitan ang inyong sarili ng lahat ng kasamaan; at kung inyong pagkakaitan ang inyong sarili ng lahat ng kasamaan, at iibigin ang Diyos nang buo ninyong kakayahan, pag-iisip at lakas, sa gayon ang kanyang biyaya ay sapat sa inyo, upang sa pamamagitan ng kanyang biyaya ay maging sakdal kayo kay Cristo; at kung sa pamamagitan ng biyaya ng Diyos ay sakdal kayo kay Cristo, hindi ninyo maitatatwa ang kapangyarihan ng Diyos.\n\n33 At muli, kung sa biyaya ng Diyos ay sakdal kayo kay Cristo, at hindi itatatwa ang kanyang kapangyarihan, sa gayon, kayo ay ginawang banal kay Cristo sa pamamagitan ng biyaya ng Diyos, sa pamamagitan ng pagbubuhos ng dugo ni Cristo, na nasa tipan ng Ama tungo sa ikapagpapatawad ng inyong mga kasalanan, upang kayo ay maging banal, na walang bahid-dungis.\n\n34 At ngayon, ako ay namamaalam sa lahat. Ako ay malapit nang magtungo sa paraiso ng Diyos upang mamahinga, hanggang sa muling magsama ang aking espiritu at katawan, at ako ay matagumpay na madadala sa hangin, upang tagpuin kayo sa harapan ng kasiya-siyang hukuman ng dakilang Jehova, ang Walang Hanggang Hukom ng kapwa buhay at patay. Amen.\n\nWakas\n\n"}