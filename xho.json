{"title-page 0": "[center][font_size=26]INcwadi kaMormoni[/font_size][/center]\n\nEnye iTestamente kaYesu Krestu\n\nIpapashwa LiBandla likaYesu Krestu labaNgcwele beMihla yokuGqibela\n\nSalt Lake City, Utah, MMA\n\nElokuqala uhlelo esiNgesini lupapashwe ePalmyra eNew York, MMA ngo 1830\n\n© 2021 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]INcwadi kaMormoni[/font_size][/center]\n\nIngxelo Ethatyathwe Kumacwecwe kaNifayi Ngokubhalwa Ngesandla sikaMormoni phezu Kwamacwecwe\n\nNgako oko, sisishwankathelo sembali yabantu bakaNifayi, kananjalo nesamaLeymenayithi—Sibhalelwe amaLeymenayithi, ayintsalela yendlu kaSirayeli; kananjalo kumaYuda nakwabeeNtlanga—Sibhalwe ngendlela yomyalelo, kananjalo nangomoya wesiprofetho nowesityhilelo—Sibhalwe saza satywinwa, saza safihlwa phezulu eNkosini, ukuze singabinako ukutshatyalaliswa—Ukuze size ngaphambili ngesipho namandla kaThixo ukuze siguqulwe—Satywinwa ngesandla sika Moronayi, saza safihlwa phezulu eNkosini, ukuze size ngaphambili ethubeni ngabo abeeNtlanga—Inguqulelo yayo iya kuza ngesipho sikaThixo.\n\nIsishwankathelo sithatyathwe kuyo iNcwadi kaEtere kanjalo, esiyimbali yabantu bakaYerede, abasasazwayo ngelixa iNkosi iphambanisa ulwimi lwabantu, ngeli lixa babesakha inkcochoyi yokufikelela ezulwini—Esikukubonisa kuyo intsalela yendlu kaSirayeli ngezinto ezinkulu iNkosi ezenzele ooyise; kwaye nokuze babe nokuyazi iminqophiso yeNkosi, yokokuba abakhutshelwanga ngaphandle ngonaphakade—Kananjalo nokuqinisekisa amaYuda nabeeNtlanga okokuba uYesu unguye uKrestu, uThixo Waphakade, ozibonakalisa kuzo zonke izizwe—Kwaye ngoku, ukuba kukho iziphosiso ziimpazamo zabantu; ngako oko, musa ukugweba izinto zikaThixo, ukuze ufumaneke ungenachaphaza phambi kwesihlalo sokugweba sikaKrestu.\n\nEyokuqala inguqulelo ukusuka kumacwecwe ukuya esiNgesini nguJoseph Smith, Omnci.\n\n", "introduction 0": "[center][font_size=26]INtshayelelo[/font_size][/center]\n\nINcwadi kaMormoni ngumqulu wezibhalo ezingcwele ezithelekiswa kunye neBhayibhile. Iyimbali kaThixo ngokusebenzisana kwakhe nabemi bamandulo baseAmerika kwaye iqulathe ivangeli yanaphakade epheleleyo.\n\nINcwadi yabhalwa ngabaprofeti abaninzi bamandulo ngomoya wesiprofetho nesityhilelo. Amazwi abo, ebhalwe kumacwecwe egolide, aye acatshulwa aza ashwankathelwa ngumprofeti-mbhali-mbali obizwa ngokuba nguMormoni. Imbali inika ingxelo yeempucuko ezinkulu ezimbini. Enye yayiphuma eYerusalem ngowama 600 P.K. zaza emva koko zohlukana zaba zizizwe ezimbini, ezaziwa njengamaNifayithi namaLeymenayithi. Enye yafika ngaphambili kakhulu xa iNkosi yayiphambanisa iilwimi kwiNkcochoyi yeBhabheli. Eli qela laziwa njengamaYeredayithi. Emva kwamawaka eminyaka, bonke batshatyalaliswa ngaphandle kwamaLeymenayithi, kwaye baphakathi kookhokho bamaIndiya aseAmerika.\n\nIsiganeko esiphezulu esibhalwe phantsi kwiNcwadi kaMormoni bubulungiseleli beNkosi uYesu Krestu ngokwayo buqu phakathi kwama Nifayithi kwakamsinyane emva kovuko Lwakhe. Ibeka phambili iimfundiso zevangeli, igqabaze ngecebo losindiso, kwaye ixelela abantu oko kufuneka bakwenze ukuze bazuze uxolo kobu bomi nosindiso lwanaphakade kubomi obuzayo.\n\nEmva kokuba uMormoni eyigqibile imibhalo yakhe, wayinikela kunyana wakhe uMoronayi, owathi wongeza awakhe amazwi ambalwa waza wawafihla amacwecwe kwiNduli iKhumora. Ngomhla wama-21 kaSeptemba 1823, kwayena loMoronayi, ngelo lixa esisiqu esizukisiweyo, esivusiweyo ekufeni, wabonakala kuMprofeti uJoseph Smith waza wamyalela ngokunxulumene nembali yamandulo ekwakufanele ukuba iguqulelwe kulwimi lwesiNgesi.\n\nNgethuba elifanelekileyo amacwecwe anikezelwa kuJoseph Smith, owathi wawaguqula ngesipho namandla kaThixo. Imbali ngoku ipapashwa ngeelwimi ezininzi njengobungqina obutsha nobongezelelweyo bokuba uYesu Krestu unguNyana kaThixo ophilayo kwaye bonke abaya kuthi beze Kuye baze bayithobele imithetho nemimiselo yevangeli Yakhe bangasindiswa.\n\nNgokunxulumene nale mbali uMprofeti uJoseph Smith wathi: “Ndabaxelela abazalwana ukuba iNcwadi kaMormoni yaye iyeyona ncwadi ichanekileyo kunayo nayiphina incwadi emhlabeni, kwaye isisiseko senkolo yethu, kwaye umntu angasondela kufuphi kuThixo ngokuhlala ngokweemfundiso zayo, kunayo nayiphina enye incwadi.”\n\nUkongezelela kuJoseph Smith, iNkosi yalungiselela ukuba abanye abalishumi elinanye bawabone amacwecwe egolide ngokwabo baze babe ngamangqina akhethekileyo ngobunyani nobuthixo beNcwadi kaMormoni. Ubungqina babo obubhaliweyo buqukwe kwalapha njengo “Bungqina baMangqina amaThathu” no “Bungqina baMangqina asiBhozo.”\n\nSimema bonke abantu ndawozonke ukuba bayifunde iNcwadi kaMormoni, bawuguqu-guqule ezintliziyweni zabo umyalezo oyiqulathileyo, baze emva koko babuze kuThixo, uBawo onguNaphakade, egameni likaKrestu ukuba incwadi iyinyani kusini na. Abo bathi balandele eli cebo baze babuze ngokholo baya kufumana ubungqina bobunyani nobuthixo bayo ngamandla oMoya oyiNgcwele. (Bona Moronayi 10:3–5.)\n\nAbo bathi bafumane obu bungqina bunyulu kuMoya oyiNgcwele baya kuba nakho kanjalo ukwazi kwa ngawo amandla ukuba uYesu Krestu unguMsindisi wehlabathi, ukuba uJoseph Smith ungumtyhili Wakhe nomprofeti kule mihla yokugqibela, kwaye nokokuba iBandla likaYesu Krestu labaNgcwele beMihla yokuGqibela libubukumkani beNkosi obumisiweyo kwakhona emhlabeni, ukulungiselela kuBuya kweSibini kukaMesiya.\n\n", "three 0": "[center][font_size=26]UBungqina baMangqina amaThathu[/font_size][/center]\n\nMakwazeke kuzo zonke izizwe, izalamane, iilwimi, nabantu, abo oya kuthi lo msebenzi ufike kubo: Ukuba thina, ngobabalo lukaThixo uBawo, neNkosi yethu uYesu Krestu, siwabonile amacwecwe aqulethe le mbali, eyimbali yabantu bakaNifayi, kanjalo neyamaLeymenayithi, abazalwana babo, kanjalo neyabantu bakaYerede, ababevela kwinkcochoyi ebe kuthethwe ngayo. Kwaye siyazi kanjalo okokuba aguqulwa ngesipho nangamandla kaThixo, kuba izwi lakhe layibhengeza kuthi; ngako oko siyazi ngokuqinisekileyo okokuba umsebenzi uyinyani. Kwaye siyangqina kanjalo okokuba siyibonile imikrolo ephezu kwamacwecwe; kwaye iboniswe kuthi ngamandla kaThixo, kwaye ingengawo awabantu. Kwaye sivakalisa ngamazwi azolileyo, okokuba ingelosi kaThixo yehla yeza ivela ezulwini, kwaye yawazisa yawabeka phambi kwamehlo ethu, ukuze siwabone amacwecwe, kwaye nemikrolo ekuwo; kwaye siyazi okokuba kungobabalo lukaThixo uBawo, nolweNkosi yethu uYesu Krestu, ukuba sibone kwaye sinike ubungqina bokuba ezi zinto ziyinyani. Kwaye kungummangaliso emehlweni ethu. Nangona kunjalo, izwi leNkosi lasiyalela ukuba maze sinike ubungqina ngayo, ngako oko, sibe nokuthobela imiyalelo kaThixo, sinika ubungqina ngazo ezi zinto. Kwaye siyazi okokuba sinyanisekile kuKrestu, siya kulihlamba igazi labo bonke abantu kwizambatho zethu, size sifumaneke singenachaphaza phambi kwesihlalo-somgwebo sikaKrestu, kwaye siya kuhlala naye ngonaphakade emazulwini. Kwaye uzuko malube kuYise, nakuye uNyana, nakuye uMoya oyiNgcwele, abanguThixo omnye. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]UBungqina baMangqina asiBhozo[/font_size][/center]\n\nMakwazeke kuzo zonke izizwe, izalamane, iilwimi, nabantu, abo oya kuthi lo msebenzi ufike kubo: Okokuba uJoseph Smith, Omnci., umguquli walo msebenzi, usibonisile amacwecwe esekuthethwe ngawo, anenkangeleko yegolide; kwaye ngobuninzi bawo amasebe awaguquleyo uSmith esekuthethwe ngaye sibe nokuwaphatha ngezandla zethu; saza sayibona nayo imikrolo leyo, iyonke inenkangeleko yomsebenzi wamandulo, nomsebenzi ocikizekileyo. Kwaye ngako oku sinika ubungqina ngamazwi azolileyo, bokokuba uSmith esekuthethwe ngaye usibonisile, kuba siwabonile sawaphakamisa, kwaye siyazi ngokuqinisekileyo ukuba uSmith esekuthethwe ngaye unawo amacwecwe esithethileyo ngawo. Kwaye sinika amagama ethu ehlabathini, ukuze singqine ehlabathini oko sithe sakubona. Kwaye asixoki, uThixo engqina ngako oku.\n\nChristian Whitmer\n\nJacob Whitmer\n\nPeter Whitmer, Omnci.\n\nJohn Whitmer\n\nHiram Page\n\nJoseph Smith, Omkhu.\n\nHyrum Smith\n\nSamuel H. Smith\n\n", "js 0": "[center][font_size=26]UBungqina boMprofeti uJoseph Smith[/font_size][/center]\n\nUMprofeti uJoseph Smith amazwi akhe ngokuza ngaphambili kweNcwadi kaMormoni angala:\n\n“Ngorhatya lwama … shumi amabini ananye kaSeptemba [1823] … Ndenza umthandazo nesibongozo kuThixo uSomandla. …\n\n“Ndisathandaza njalo kuThixo, ndabona ukukhanya kuvela egumbini lam, okwathi kwaqhubeka ukukhula lada igumbi lakhanya ngaphezulu kunemini emaqanda, kwa oko kwavela isiqu somntu ecaleni komandlalo wam, simi emoyeni, kuba iinyawo zaso zazingafikanga emgangathweni.\n\n“Sasinxibe isambatho esiwaku-waku sinobumhlophe nobuhle obumangalasiyo. Yayibubumhlophe obungaphaya kwabo nabuphina emhlabeni endakha ndabubona; kwaye andikholwa ukuba ingakhona into emhlabeni enokwenziwa ikhangeleke inobumhlophe obugqithisileyo kangako nokubengezela. Izandla zaso zazi ze, kwa neengalo zaso, sikancinane entla kwesihlahla; kananjalo, neenyawo zaso zazi ze, njengemilenze yaso, sikancinane entla kwamaqatha. Intloko yaso kwa nentamo nazo zazi ze. Ndabanako ukufumanisa ukuba sasingenazo ezinye izinxibo kuso ngaphandle nje kwesi sambatho, njengoko sasivulekile, ukuze ndibenako ukubona esifubeni saso.\n\n“Yayingesosambatho saso kuphela esasimhlophe ngokugqithisileyo, kodwa nesiqu saso sonke sasinobuqaqawuli obugqithisileyo obungaphaya kokuchazwa, kwaye imbonakalo yobuso baso okwenene ifana nombane. Igumbi lalikhanya ngokugqithisileyo, kodwa lalingakhanyi kakhulu njengoko kwakhawuleza kwanjalo macala onke esiqu saso. Xa ndandiqala ukusijonga, ndandisoyika; kodwa uloyiko lwakhawuleza lwemka kum.\n\n“Sandibiza ngegama, saza sathi kum, sisisithunywa esithunyelwe kum sivela ebusweni bukaThixo, nokokuba igama laso sasinguMoronayi; kuba uThixo wayenomsebenzi afuna ukuba ndiwenze; nokokuba igama lam liya kwaziwa ngokulungileyo nangobubi phakathi kwazo zonke izizwe, izalamane, neelwimi, okanye libe liya kuthethwa kunye ngokulungileyo nokubi phakathi kwabo bonke abantu.\n\n“Sathi kukho incwadi eselugcinweni, ebhalwe phezu kwamacwecwe egolide, enika ingxelo yabemi bamandulo beli lizwekazi, nemvelaphi apho babephuma khona. Sathi kanjalo iVangeli yanaphakade epheleleyo yayiqulathwe kuyo, njengoko yaziswa nguMsindisi kubemi bamandulo;\n\n“Kanjalo, okokuba kwakukho namatye amabini kwizakhelo zesilivere—kwaye la matye, abotshelelwe kwintsimbi eyingcina-sifuba, enza into ebizwa ngokuba yiYurim neTumim—agcinwe kunye namacwecwe; kwaye ukuba nawo, nokusetyenziswa kwala matye kwakuthetha oko konyulelwe ‘iimboni’ kumaxesha amandulo, nokuba uThixo wayewalungiselele zona ngenxa yenjongo yokuguqula incwadi. …\n\n“Kwakhona, sandixelela, okokuba xa ndiwafumana loo macwecwe sithethe ngawo—kuba ilixa lokuba ndiwazuze alikazaliseki—andifanelanga kuwabonisa nawuphina umntu; nayo intsimbi eyingcina-sifuba eneYurim neTumim; kuphela nje kwabo endiya kuyalelwa ukuba ndibabonise; ukuba ndenze njalo ndiya kutshatyalaliswa. Ngeli lixa sasincokola nam malunga namacwecwe, kwavuleka umbono engqondweni yam ukuze ndiyibone indawo apho amacwecwe ayegcinwe kuyo, yaye icace ngokupheleleyo nangokwahlukileyo kangangokuba ndayazi indawo kwakhona xa ndayindwendwela.\n\n“Emva kolu qhagamishelwano, ndabona ukukhanya egumbini kusiya kuqokelelana ngokukhawuleza macala onke akhe umntu owayethetha nam, kwaye kwaqhubeka ukwenzeka njalo lada igumbi lasala limnyama kwakhona, ngaphandle nje emacaleni onke akhe; xa, kwathi ngephanyazo ndabona, ngokungathi, kuvuleka umjelo ngqo ezulwini, waye wenyuka wade waya uphela, laza igumbi lasala linjengoko belinjalo ngaphambi kokuba oku kukhanya kwasezulwini kwenze imbonakalo yako.\n\n“Ndalala apho ndicinga ngesi sehlo sikhethekileyo, ndaye ndimangalisiwe kakhulu ngendikuxelelwe sesi sithunywa singaqhelekanga; xa, ndiphakathi ezingcingeni zam, ngesiqhuphe ndafumanisa okokuba igumbi lam kwakhona laliqalisa ukukhanyiswa, kwaza ngephanyazo, kwabangathi, kwasona eso sithunywa sasezulwini kwakhona sasisecaleni komandlalo wam.\n\n“Saqalisa, saza kwakhona sacengceleza kwa izinto njengoko besenzile kutyelelo lwaso lokuqala, kungekho nowona mncinane umahluko; sithe ekubeni senze njalo, sandazisa ngezigwebo ezikhulu ezazisiza phezu komhlaba, ngokuphanziswa okukhulu ngendlala, ikrele, nobhubhane; nokokuba ezi zigwebo zihlungisayo ziya kuza emhlabeni kwesi sizukulwana. Sakuba sizicengcelezile ezi zinto, saphinda sanyuka njengoko besenzile ngaphambili.\n\n“Ngesi sihlandlo, lwalunzulu kakhulu uluvo olwaba sengqondweni yam, bade babaleka ubuthongo emehlweni am, ndaza ndalala ndonganyelwe kukukhwankqiseka koko ndathi kunye ndakubona kwaye ndakuva. Kodwa oko kwaba ngummangaliso kum xa kwakhona ndabona kwa isithunywa ecaleni komandlalo wam, kwaye ndasiva sibalisa okanye sindiphinda-phindla kwa izinto njengaphambili; saza songeza isilumkiso kum, sindixelela okokuba uSathana uya kuzama ukundihenda (ngenxa yemeeko zobuhlwempu bosapho lukabawo), ukuba ndizuze amacwecwe ngenjongo yokuzuza ubutyebi. Sandalela ukukwenza oku, sisithi okokuba maze ndingabi nenye injongo elawulayo ekuzuzeni amacwecwe ngaphandle kokuzukisa uThixo, kwaye maze ndingaphenjelelwa nasesiphina isizathu ngaphandle kokwakha ubukumkani Bakhe; kungenjalo andiyi kuwafumana.\n\n“Emva kolu tyelelo lwesithathu, saphinda kwakhona sanyukela ezulwini njengangaphambili, ndaza kwakhona ndasala ndizikisa ukucinga ngokungaqheleki koko bekusandula ukundehlela; xa phantse ngequbuliso emva kokuba isithunywa sasezulwini sathi senyuka ukusuka kum isihlandlo sesithathu, yakhala inkuku, ndaza ndafumanisa okokuba kuza ukusa, ngako oko ingxoxo yethu makube yathatha bonke obo busuku.\n\n“Kufutshane emva koko ndaphakama kumandlalo wam, ndaza, njengesiqhelo, ndaya kwenza imisebenzi yemini eyimfuneko; kodwa ekuzameni ukusebenza njengamanye amaxesha, ndazifumana ndiphelelwe ngamandla ngokokude ndingabinako ukwenza nantoni na. Ubawo, owayesebenza ecaleni kwam, waphawula okokuba kukho okungalunganga kum, waza wandiyalela ukuba ndigoduke. Ndaqalisa ndinenjongo yokuya endlwini; kodwa, ekuzameni ukunqumla umbiyelo ndiphuma entsimini apho sasikhona, amandla am aphela tu, ndaza ndawa emhlabeni ndingenakuzinceda, kwaye kangangethutyana ndandingekho zingqondweni zayo nayiphina into.\n\n“Into yokuqala endinokuyikhumbula yaba lilizwi lithetha nam, lindibiza ngegama. Ndakhangela phezulu, ndaza ndabona kwa isithunywa simi ngentla kwentloko yam, sijikelezwe kukukhanya njengangaphambili. Saphinda ke sacengceleza konke esibe sikucengceleze kum kubusuku obudlulileyo, kwaye sandiyalela ukuba ndiye kubawo kwaye ndimchazele ngombono nemiyalelo endithe ndayifumana.\n\n“Ndathobela; ndabuyela kubawo entsimini, ndaze ndambalisela wonke umxholo. Wandiphendula ngokuthi kokukaThixo, waza wandixelela ukuba mandihambe kwaye ndenze njengoko ndiyalelwe sisithunywa. Ndayishiya intsimi, kwaye ndaya kuyo indawo isithunywa ebesindixelele ukuba amacwecwe agcinwe kuyo; kwaye ngenxa yokucaca kombono endandinawo ngayo, ndayazi indawo kwangoko nje ukuba ndifike kuyo.\n\n“Kufuphi nedolophana yaseManchester, eOntario khawunti, eNew York, kumi induli enkulu ngokomlinganiselo, neyona iphakamileyo ngaphezu kwayo nayiphina engingqini. Kwicala lasentshonalanga lale nduli, kungekude nencopho, phantsi kwelitye elikhulu ngomlinganiselo, kwakulele amacwecwe, egcinwe kwityesi yelitye. Eli litye lalingqingqwa kwaye lingqukuva kumbindi okwicala elingaphezulu, kwaye linokuncipha ukuya emiphethweni, ukuze umbindi walo ubonakale ngaphezu komhlaba, kodwa umphetho macala onke wawugqunyelelwe ngumhlaba.\n\n“Ekubeni ndiwususile umhlaba, ndafumana isixhathiso sokunqika, endasifaka ngaphantsi komphetho welitye, ndaza ngokusebenzisa amandla nje kancinane ndaliphakamisa. Ndakhangela ngaphakathi, ndaza ndabona khona apho ngokwenene amacwecwe, iYurim neTumim, nentsimbi eyingcina-sifuba, njengoko kwakuchaziwe sisithunywa. Ityesi leyo zazilele kuyo yayakhiwe ngokulalisa amatye kunye ngokohlobo oluthile lwesamente. Kumphantsi wetyesi kwakulaliswe amatye amabini exwesisiwe etyesini, kwaye kula matye kwakulele amacwecwe nezinye izinto kunye nawo.\n\n“Ndenza inzame yokokuba ndiwakhuphe, kodwa sandalela isithunywa, ndaza kwakhona ndaziswa okokuba lalingekezi ilixa lokuwazisa ngaphambili, lingekazi kufika, kude kube yiminyaka emine ukusuka ngelo xesha; kodwa sandixelela okokuba kuya kufuneka ndize kuloo ndawo kanye ngqo emva konyaka ukusuka kwelo lixa, nokokuba siya kudibana nam apho, nokokuba kufuneka ndiqhubeke ndisenza njalo lide lifike ilixa lokuzuza amacwecwe.\n\n“Ngokunxulumene, njengoko ndandiyalelwe, ndaya ekupheleni konyaka ngamnye, kwaye ngexesha ngalinye ndandifumana kwa isithunywa esinye silapho, kwaye ndizuze umyalelo nengqiqo kuso kwiindibano ngazinye zethu, ndihlonela oko iNkosi yayiza kukwenza, nakanjani na nangaluphina uhlobo ubukumkani bayo obabuza kuqhutywa ngalo kwimihla yokugqibela. …\n\n“Ethubeni lafika ilixa lokuzuza amacwecwe, iYurim neTumim, nentsimbi eyingcina-sifuba. Ngomhla wamashumi amabini anesibini kaSeptemba, kowewaka elinamakhulu asibhozo anamashumi amabini anesixhenxe, ndakuba ndiyile njengesiqhelo ekupheleni komnye unyaka kwindawo leyo ayegcinwe kuyo, kwa isithunywa esinye sasezulwini sawanikela kum nalo myalelo: okokuba aya kuba ngumthwalo wam; okokuba ukuba ndithe ndaphulukana nawo ngokungakhathali, okanye nangaluphina uhlobo lwam lokungabi nankathalo, ndiya kusikelwa ngaphandle, kodwa ke ukuba ndithe ndasebenzisa zonke iinzame zam ukuwalondoloza, side sona, isithunywa, size kuwaphuthuma, aya kukhuselwa.\n\n“Kwakamsinyane ndawufumana unobangela wokuba ndizuze umyalelo ongqongqo kangako wokuba ndiwagcine ekhuselekile, nokokuba kungani isithunywa sathi, ekubeni ndikwenzile oko kwakufuneka esandleni sam, siya kuwaphuthuma. Kuba kwakamsinyane nje ukuba kwaziwe ukuba ndinawo, kwathi kwasetyenziswa awona mandla ngakumbi ukuwahlutha kum. Bonke ubuchule obabunokucingwa basetyenziswa ukuphumeza loo njongo. Intshutshiso yabakrakra ngakumbi kwaye yababuhlungu kunangaphambili, nezihlwele zazisoloko ziphaphile ukuze zibe nokuwahlutha kum ukuba kunokwenzeka. Kodwa ngobulumko bukaThixo, ahlala ekhuselekile ezandleni zam, ndada ngawo ndabe ndikuphumezile oko kwakufuneka esandleni sam. Xa, ngokwezicwangciso, isithunywa sasiwaphuthuma, ndawanikezela kuso; kwaye aselugcinweni lwaso kude kube yile mini, elusuku lwesibini kuMeyi, iwaka elinamakhulu asibhozo namashumi amathathu anesibhozo.”\n\nMalunga nengxelo ephelele ngakumbi, bona iMbali—kaJoseph Smith kwiPerile yeXabiso eliKhulu.\n\nImbali yamandulo ethe yaziswa ngaphambili isuka emhlabeni njengezwi labantu lithetha ukusuka eluthulini, kwaye lwaguqulelwa kwintetho yale mihla ngesipho namandla kaThixo ngokungqinwa sisiqinisekiso sobuNyulu, yaqala ukupapashwa ehlabathini ngesiNgesi ngonyaka we-1830 njenge The Book of Mormon.\n\n", "explanation 0": "[center][font_size=26]INgxelo eMfutshane malunga neNcwadi kaMormoni[/font_size][/center]\n\nINcwadi kaMormoni yimbali engcwele yabantu kwiAmerika yamandulo, kwaye yayikrolwe phezu kwamacwecwe esinyithi. Imithombo ekuthathwe kuyo ekwenzeni le rekhodi iquka okulandelayo:\n\nAmacwecwe kaNifayi, aye eziintlobo ezimbini: Amacwecwe amancinane namacwecwe amakhulu. Awangaphambili ayengqale ingakumbi kwizinto zomoya nobufundisi neemfundiso zabaprofeti, ngeli lixa asele ekhankanyiwe ayezaliswe ingakumbi yimbali yezomhlaba yabo bantu zinxulumene nabo (1 Nifayi 9:2–4). Ukusuka kwixesha likaMozaya, nangona kunjalo, amacwecwe amakhulu kanjalo ayequke neminye imiba eyintloko ebalulekileyo yezomoya.\n\nAmacwecwe kaMormoni, aqulathe isishwankathelo sikaMormoni ukusuka kumacwecwe amakhulu kaNifayi, nezinye iinkcazelo ezininzi. La macwecwe kanjalo akwaqulathe nokuqhubekeka kwembali nguMormoni nezongezelelo ngunyana wakhe uMoronayi.\n\nAmacwecwe kaEtere, anika imbali yamaYeredayithi. Le mbali yashwankathelwa nguMoronayi, owafakela iinkcazelo ezizezakhe waza wadibanisa imbali kunye nembali jikelele phantsi kwegama “Ncwadi kaEtere.”\n\nAmacwecwe oBhedu aziswa ngabantu bakaLihayi ukusuka eYerusalem ngowama-600 P.K. La ayequlathe “iincwadi ezintlanu zikaMoses, … kwakunye nembali yamaYuda ukususela ekuqalekeni, … ukuhla ukuya ekusungulweni kolawulo lukaZedekiya, ukumkani wamaYuda; kwakunye neziprofetho zabaprofeti abangcwele” (1 Nifayi 5:11–13). Izicatshulwa eziliqela kula macwecwe, ezicaphula uIsaya nabanye abaprofeti bebhayibhile kwakunye nabangengabo abebhayibhile, ziyavela kwiNcwadi kaMormoni.\n\nINcwadi kaMormoni iquka inxalenye eziphambili ezilishumi elinesihlanu okanye amacandelo, awaziwa, ngokukodwa, njengencwadi, eziqhele ukubizwa ngegama lombhali wazo oyintloko. Isiqingatha sokuqala (ezintandathu zokuqala, eziphela ngo-Omnayi) yinguqulelo esuka kumacwecwe amancinane kaNifayi. Phakathi kweencwadi zikaOmnayi nezikaMozaya kukho isifakelo esibizwa aMazwi kaMormoni. Esi sifakelo sihlanganisa imbali ekrolwe kumacwecwe amancinane nesishwankathelo sikaMormoni samacwecwe amakhulu.\n\nEsona siqingatha side, ukusuka kuMozaya ukuya kuMormoni isahluko 7, yinguqulelo kaMormoni yesishwankathelo samacwecwe amakhulu kaNifayi. Isiqingatha sokugqibela, ukusuka kuMormoni isahluko 8 ukuya esiphelweni somqulu, sakrolwa ngunyana kaMormoni uMoronayi, owathi akuba eyigqibile imbali yobomi bukayise, wenza isishwankathelo sembali yamaYeredayithi (njengeNcwadi kaEtere) waza kamva wongeza iinxalenye ezibizwa njengeNcwadi kaMoronayi.\n\nNgowama okanye malunga nonyaka wama-421 E.K., uMoronayi, owokugqibela kubaprofeti-babhali-mbali bamaNifayithi, wayitywina imbali engcwele waza wayifihla phezulu eNkosini, ukuze iziswe ngaphambili kwimihla yokugqibela, njengoko kwaxelwayo ngelizwi likaThixo ngabaprofeti Bakhe bamandulo. Ngowe-1823 E.K., kwayena lo Moronayi, ngoko esisiqu esivusiweyo, wahambela uMprofeti uJoseph Smith waza kamva wanikezela kuye amacwecwe akroliweyo.\n\nNgokolu hlelo: Iphepha lesihloko semvelo, elandulela kamsinyane iphepha leziqulatho, lithatyathwe emacwecweni kwaye liyinxenye yeziqendwana ezinyulu. Iintshayelelo eziluhlobo olunye loonobumba ezibukekela, ezinje ngezikuNifayi 1 nakamsinyane ukwandulela uMozaya isahluko 9, zikwayinxalenye yeziqendwana ezinyulu. Iintshayelelo ezibukekela ezinje ngezikwizihloko zezahluko, azizizo iziqalo zeziqendwana kodwa zingamancedo okufunda ngokuphonononga ziqukelwe ukunceda ekufundeni.\n\nEzinye iziphoso ezingephi zeziqendwana beziqhutyekekiswa kwiintlelo ezidlulileyo zeNcwadi kaMormoni epapashwe ngesiNgesi. Olu hlelo luqulathe izilungiso ezibonakala zifanelekile ekwenzeni umsebenzi wamkeleke kwimithetho yemibhalo-ngqangi epapashwe ngaphambili neentlelo zangaphambili ezazihlelwe nguMprofeti uJoseph Smith.\n\n", "1-ne 1": "[center][font_size=26]INcwadi yoKuqala kaNifayi[/font_size][/center]\n\nUkulawula Nobufundisi Bakhe\n\nIngxelo kaLihayi nenkosikazi yakhe uSaraya, noonyana bakhe abane, ababizwa (ukusuka komdala) uLeymeni, uLemuweli, uSem noNifayi. INkosi ilumkisa uLihayi ukuba aphume elizweni laseYerusalem, kuba uprofetha ebantwini ngokunxulumene nobugwenxa babo kwaye bafuna ukubutshabalalisa ubomi bakhe. Uthabatha uhambo lweentsuku ezintathu esinga entlango nosapho lwakhe. UNifayi uthabatha abakhuluwa bakhe baze baphindele kwilizwe laseYerusalem besiya kufuna imbali yamaYuda. Ingxelo yeembandezelo zabo. Bazimanya neentombi zikaIshmayeli. Bathabatha iintsapho zabo basinga entlango. Iimbandezelo neenkxwaleko zabo entlango. Indlela yeehambo zabo. Bafika kumanzi amaninzi. Abakhuluwa bakaNifayi bayamvukela. Uyabathoboza, waza wakha inqanawa. Loo ndawo bayithiya igama elithi yiNdyebo. Bawela amanzi amaninzi ukuya elizweni ledinga, nanjalo-njalo. Oku kungokwengxelo kaNifayi; okanye ngamanye amazwi, mna, Nifayi, ndabhala le mbali.\n\n[center][font_size=26]Isahluko 1[/font_size][/center]\n\n[i]UNifayi uqalisa ukubhala imbali ngabantu bakhe—ULihayi ubona embonweni intsika yomlilo aze afunde incwadi yobuprofeti—Udumisa uThixo, uchaza ngaphambili ngokuza kukaMesiya, aze aprofethe ngentshabalalo yeYerusalem—Uyatshutshiswa ngamaYuda. Malunga 600 P.K.[/i]\n\n1 Mna, Nifayi, ekubeni ndizelwe ngabazali abalungileyo, ke ngoko ndafundiswa ngazo zonke izinto ezaziwa ngubawo; nasekubeni ndibone iinkxwaleko ezininzi endleleni yemihla yam, nangona kunjalo, nasekubeni ndithandwe ngokugqithisileyo yiNkosi ngayo yonke imihla yam; ewe, ekubeni ndinolwazi olukhulu ngokulunga neemfihlelo zikaThixo, ke ngoko ndibhala imbali yezinto endizenzileyo ngemihla yam.\n\n2 Ewe, ndenza imbali ngolwimi lukabawo, olunemfundiso yamaYuda nolwimi lwamaYiputa.\n\n3 Kwaye ndiyazi okokuba le mbali ndiyenzayo iyinyani; kwaye ndiyenza ngesandla sam; kwaye ndiyenza ngokubhekisele kulwazi lwam.\n\n4 Kuba kwenzekile okokuba ekuqalekeni konyaka wokuqala wolawulo lukaZedekiya, ukumkani wakwaYuda, (ekubeni ubawo, uLihayi, ethe wahlala eYerusalem yonke imihla yakhe); kwaza kuloo nyaka kanye kwafika abaprofeti abaninzi, beprofetha ebantwini ukuba mabaguquke, kungenjalo isixekokazi saseYerusalem kufuneka sitshatyalaliswe.\n\n5 Ngako oko, kwenzekile okokuba ubawo, uLihayi, njengoko wayehamba esiya kuthandaza eNkosini, ewe, nangentliziyo yakhe yonke, ethandazela abantu bakhe.\n\n6 Kwaye kwenzekile njengoko wayethandaza eNkosini, kwavela intsika yomlilo yaza yahlala phezu kolwalwa phambi kwakhe; kwaye waza wabona weva okuninzi; ngenxa yezinto azibonileyo nazivileyo, wangcangcazela wankwantya kakhulu.\n\n7 Kwaye kwenzekile okokuba waphindela endlwini yakhe eYerusalem; waza waziphosa emandlalweni wakhe, onganyelwe nguMoya nazizinto azibonileyo.\n\n8 Ekubeni onganyelwe njalo nguMoya, wathwalelwa kumbono, nasekubeni wabona amazulu evuleka, wacinga okokuba ubona uThixo ehleli phezu kwetrone yakhe, engqongwe lihlokondiba elingenakubaleka leengelosi zikwimo yokuvuma ingoma nokudumisa uThixo wazo.\n\n9 Kwaye kwenzekile okokuba wabona Omnye esihla ephuma kumbindi wezulu, waza wabona okokuba ukukhazimla kwakhe kwakungaphaya kokwelanga emini emaqanda.\n\n10 Waza wabona kananjalo nabanye abalishumi elinambini bemlandela, kwaye ukukhanya kwabo kwakusodlula okweenkwenkwezi esibhakabhakeni.\n\n11 Baza behla baza babheka phambili ebusweni bomhlaba, waza owokuqala weza wema phambi kukabawo, waza wamnika incwadi, wamyalela okokuba afunde.\n\n12 Kwaye kwenzekile okokuba njengokuba wayefunda, wazaliswa nguMoya weNkosi.\n\n13 Waza wafunda esithi: Yeha, yeha, kuwe Yerusalem, kuba ndiwabonile amasikizi akho! Ewe, zaye zininzi izinto ezafundwa ngubawo malunga neYerusalem—okokuba kufuneka itshatyalaliswe, kwakunye nabemi bayo; abaninzi kufuneka betshabalele ngekrele, kanti abaninzi kufuneka bethatyathiwe bathinjelwe eBhabhilon.\n\n14 Kwaye kwenzekile okokuba akuba ubawo efunde waza wabona izinto ezininzi nezinkulu nezimangalisayo, wamemeza izinto ezininzi eNkosini; ezinje ngezi: Mikhulu kwaye iyamangalisa imisebenzi yakho, Owu Nkosi Thixo Somandla! Itrone yakho iphezulu emazulwini, kwaye amandla, akho nokulunga, neenceba ziphezu kwabo bonke abemi bomhlaba; kwaye, ngenxa yokuba unenceba, awunakubavumela ukuba abo beza kuwe batshabalale!\n\n15 Kwaye yayingolu hlobo intetho kabawo ekudumiseni uThixo wakhe; kuba umphefumlo wakhe wabanovuyo, nentliziyo yakhe yonke yayizele, ngenxa yezinto awayezibonile, ewe, awayeziboniswe yiNkosi.\n\n16 Ke kaloku, mna Nifayi, andenzi ngxelo ipheleleyo ngezinto ezabhalwa ngubawo, kuba wayebhale izinto ezininzi awazibona kwimibono nasemaphupheni; kananjalo ubhale izinto ezininzi awaziprofethayo waza wazithetha kubantwana bakhe, kwaye endingasayi kwenza ngxelo ipheleleyo ngazo.\n\n17 Kodwa ndiza kuyenza ingxelo yenkqubo yam ngemihla yam. Qaphelani, ndenza isishwankathelo sembali kabawo, emacwecweni endiwenze ngezandla zam, ngako oko, emva kokuba ndishwankathele imbali kabawo kungoko ndiya kwenza ingxelo yobomi bam.\n\n18 Ke ngoko, ndinqwenela ukuba nazi, okokuba emveni kokuba iNkosi ibonise imimangaliso emininzi kubawo, uLihayi, ewe, enxulumene nokutshatyalaliswa kweYerusalem, qaphelani wahamba waya phakathi kwabantu, waqalisa ukuprofetha ebaxelela ngezinto athe wazibona nezo azivileyo.\n\n19 Kwaye kwenzekile okokuba amaYuda aye ahlekisa ngaye ngenxa yezinto awathi wangqina ngazo ngawo; kuba ngokwenene wangqina ngenkohlakalo yawo namasikizi awo; wangqina ukuba izinto azibonileyo nezo azivileyo, kwakunye nezinto azifunde encwadini, zibonakalisa ngokucacileyo ngokuza kukaMesiya, kwakunye nenkululeko yehlabathi.\n\n20 Kwaye kuthe xa amaYuda esiva ezi zinto amqumbela, ewe, kwafana nakubaprofeti bakudala, ababebagxotha, bebaxuluba ngamatye, bebabulala; naye bazungula ubomi bakhe, bafuna ukumbulala. Kodwa qaphelani, mna Nifayi, ndiza kunibonisa okokuba iinceba ezinemfesane zeNkosi ziphezu kwabo bonke abo ithe yabanyula, ngenxa yokholo lwabo, ngokuthi ibenze babe namandlakazi kwanokuze babe namandla okuhlangula.\n\n", "1-ne 2": "[center][font_size=26]Isahluko 2[/font_size][/center]\n\n[i]ULihayi uthabatha usapho lwakhe ukuya entlango kufuphi noLwandle oluBomvu—Bashiya izinto zabo—ULihayi unikela umnikelo wedini eNkosini ufundisa oonyana bakhe ukugcina imiyalelo—ULeymeni noLemuweli bayambombozela kuyise wabo—UNifayi uyathobela aze athandaze ngokholo; INkosi ithetha naye, kwaye uyonyulwa ukuba ongame phezu kwabakhuluwa bakhe. Malunga 600 P.K.[/i]\n\n1 Kuba qaphelani, kwaye kwenzekile okokuba iNkosi yathetha kuye ubawo, ewe, kwanasephupheni, yaza yathi kuye: Usikelelwe wena Lihayi, ngenxa yezinto ozenzileyo; nangenxa yokuba uye wathembeka wabaxelela aba bantu izinto ebendikuyalele zona, qaphela ke, bafuna ukuthabatha ubomi bakho.\n\n2 Kwaye kwenzekile okokuba iNkosi yayalela ubawo, kwanasephupheni, okokuba athabathe usapho lwakhe aze ahambe asinge entlango.\n\n3 Kwaye kwenzekile okokuba athobele ilizwi leNkosi, ngako oko wenza njengoko iNkosi imyalela.\n\n4 Kwaye kwenzekile okokuba wahamba wasinga entlango. Waza wayishiya indlu yakhe, nelizwe lelifa lakhe, negolide yakhe, nesilivere yakhe, nezinto zakhe ezinexabiso, akathabathanga nto, ngaphandle kosapho lwakhe, nomphako, neentente, waza wahamba wasinga entlango.\n\n5 Waza wehla wafika emideni ekufuphi nonxweme loLwandle oluBomvu; wahamba entlango kwimida ekufuphi ngakumbi noLwandle oluBomvu; kwaye waye wahamba entlango kunye nosapho lwakhe, olwaluquka umama wam, uSaraya, nabakhuluwa bam, ababenguLeymeni, uLemuweli, noSem.\n\n6 Kwaye kwenzekile okokuba akuba ehambe iintsuku ezintathu entlango, waxhoma iintente kwintlambo ekufuphi nomlambo wamanzi.\n\n7 Kwaye kwenzekile okokuba wakha isibingelelo samatye, waza wenza umnikelo eNkosini, waza wenza umbulelo eNkosini uThixo wethu.\n\n8 Kwaye kwenzekile okokuba walibiza igama lomlambo, Leymeni, kwaye wawuthululela kuLwandle oluBomvu, nentlambo leyo yayisemideni kufuphi nechweba lomlambo.\n\n9 Kwaye kuthe xa ubawo ebona okokuba amanzi omlambo athululela emthonjeni woLwandle oluBomvu; waye wathetha kuLeymeni, esithi: Owu wanga ungafana nalo mlambo, ompompozela lonke ixesha emthonjeni wabo bonke ubulungisa!\n\n10 Waza wathetha kanjalo nakuLemuweli: Owu wanga ungafana nale-ntlambo, ungagungqi kwaye uzinze, kwaye ungashenxi ekuyigcineni imiyalelo yeNkosi!\n\n11 Ngoku oku wakuthetha ngenxa yokuqina kweentamo zikaLeymeni noLemuweli; kuba qaphelani baye bambombozela ngezinto ezininzi ngakuyise wabo, ngenxa yokuba waye eyindoda yemibono, kwaye wayebakhuphe kwilizwe laseYerusalem, ukuba bashiye ilizwe lelifa labo, negolide yabo, nesilivere yabo, nezinto zabo ezinexabiso, ukuba batshabalale entlango. Baza bathi oku wathi wakwenza ngenxa yeengcinga zobudenge bentliziyo yakhe.\n\n12 Baza njalo ke uLeymeni noLemuweli, ekubeni ingabo abadala, bambombozela ngakuyise wabo. Bambombozela kuba bengazazi iinkqubo zaloo Thixo wabadalayo.\n\n13 Babengakholwa nokuba iYerusalem, eso sixekokazi, sinokutshatyalaliswa ngokwamazwi abaprofeti. Kwaye babefana namaYuda aseYerusalem, awayezungula ukuthabatha ubomi bukabawo.\n\n14 Kwaye kwenzekile okokuba ubawo athethe nabo kwintlambo kaLemuweli, enamandla, kwaye ezaliswe nguMoya, yade imizimba yabo yangcangcazela phambi kwakhe. Waza wabathoboza, ukuze bangabinako nokumphikisa; ngako oko benza ngokwemiyalelo yakhe.\n\n15 Waza ubawo wahlala ententeni.\n\n16 Kwaye kwenzekile okokuba mna, Nifayi, ndingoyena mncinane kakhulu, kodwa ndimkhulu ngomzimba, kwaye ndinomnqweno omkhulu wokwazi iimfihlelo zikaThixo, ngako oko, ndakhala eNkosini; kwaye qaphela yandifikela, yayithambisa intliziyo yam ukuze ndiwakholelwe onke amazwi athethwa ngubawo; ngako oko andikhange ndimvukele njengabakhuluwa bam.\n\n17 Kwaye ndathetha noSem, ndimazisa izinto iNkosi endicacisele zona ngoMoya wayo oyiNgcwele. Kwaye kwenzekile okokuba akholelwe ngamazwi am.\n\n18 Kodwa, qaphela, uLeymeni noLemuweli abafunanga ukuwamamela amazwi am; ndaza ndilusizi ngenxa yokuba lukhuni kweentliziyo zabo, ndakhala eNkosini ngabo.\n\n19 Kwaye kwenzekile okokuba iNkosi yathetha nam, isithi: Usikelelwe wena, Nifayi, ngenxa yokholo lwakho, kuba undifune ngenyameko, nokuthobeka kwentliziyo.\n\n20 Kwaye kangangokuba niya kuyigcina imiyalelo yam, niya kuphumelela, niya kukhokelelwa elizweni lesithembiso; ewe, nalo ilizwe endililungiselele nina; ewe, ilizwe elikhethekileyo ngaphezulu kunawo onke amanye amazwe.\n\n21 Kwaye kangangokuba abakhuluwa bakho beya kuvukela ngokuchasene nawe, baya kusikelwa ngaphandle kubo ubuso beNkosi.\n\n22 Kwaye kangangokuba uya kuyithobela imiyalelo yam, uya kwenziwa umlawuli notitshala phezu kwabantakwenu.\n\n23 Kuba qaphela, ngaloo mhla baya kuthi bandivukele, ndiya kubaqalekisa kwa ngesiqalekiso esibuhlungu, kwaye abayi kuba namandla phezu kwembewu yakho ngaphandle kokuba kanjalo baya kundivukela.\n\n24 Kwaye ukuba baya kuthi bandivukele, baya kuba sisibetho kwimbewu yakho, ukubavuselela ezindleleni zenkumbulo.\n\n", "1-ne 3": "[center][font_size=26]Isahluko 3[/font_size][/center]\n\n[i]Onyana bakaLihayi babuyela eYerusalem ngenjongo yokuzuza amacwecwe obhedu—ULabhan akavumi ukuphulukana namacwecwe—UNifayi uyalela kwaye khuthaza abantakwabo—ULabhan uyaziba izinto zabo aze azame ukubabulala—ULeymeni noLemuweli babetha uNifayi noSem kwaye bayakhalinyelwa yingelosi. Malunga 600–592 P.K.[/i]\n\n1 Kwaye kwenzekile okokuba mna, Nifayi, ndibuye ekuthetheni neNkosi, ndiye ententeni kabawo.\n\n2 Kwaye kwenzekile ukuba wathetha nam, esithi: Qaphela ndiphuphe iphupha, apho iNkosi ibindiyalela ukuba wena nabakhuluwa bakho niya kubuyela eYerusalem.\n\n3 Kuba qaphela, uLabhan unembali yobuzwe yamaYuda kwakunye nomlibo wookhokho bam, kwaye zikrolwe kumacwecwe obhedu.\n\n4 Ngako oko, iNkosi indiyalele ukuba wena nabakhuluwa bakho kufuneka niye endlwini kaLabhan, nifune iimbali, nihle nazo nize apha entlango.\n\n5 Kwaye ngoku, qaphela abakhuluwa bakho bayambombozela, bathi inzima le nto ndiyifuna kubo; kodwa qaphela asindim ofuna loo nto kubo, kodwa ngumyalelo weNkosi.\n\n6 Ke ngoko hamba, nyana wam, kwaye uya kuthandwa ngokukodwa yiNkosi, kuba awumbombozelanga wena.\n\n7 Kwaye kwenzekile okokuba mna, Nifayi, ndathi kubawo: Ndiya kuhamba ndizenze izinto eziyalelwe yiNkosi, kuba ndiyazi ukuba iNkosi ayiniki miyalelo kubantwana babantu, ingabalungiselelanga indlela yokufezekisa into ebayalele yona.\n\n8 Kwaye kwenzekile okokuba akuva la mazwi ubawo waba novuyo olukhulu, kuba wayesazi ukuba ndisikelelwe yiNkosi.\n\n9 Kwaye mna, Nifayi, nabantakwethu sathabatha uhambo lwethu entlango, kunye neentente, zethu senyukela elizweni laseYerusalem.\n\n10 Kwaye kwenzekile okokuba ekubeni sinyukele elizweni laseYerusalem, mna nabantakwethu sathetha-thethana.\n\n11 Saya senza amaqashiso—nguwuphi kuthi oza kuya angene endlwini kaLabhan. Kwaye kwenzekile okokuba iqashiso liwele kuLeymeni; waza uLeymeni waya wangena endlwini kaLabhan, wathetha naye njengoko wayehleli endlwini yakhe.\n\n12 Uye wanqwenela ukuba uLabhan amnike iimbali ezikrolwe kumacwecwe obhedu, aqulathe umlibo kabawo.\n\n13 Kwaye qaphela, kwenzeka ukuba uLabhan abenomsindo, amgxothe phambi kwakhe; angavumi ukumnika iimbali ezo. Ngako oko, wathi kuye: Qaphela ungumphangi, kwaye ndiza kukubulala.\n\n14 Kodwa uLeymeni waye wasaba phambi kwakhe, waza wasixelela izinto ezenziwe nguLabhan, kuthi. Saze saqalisa ukuba lusizi kakhulu, kwaye abantakwethu babesele beza kuphindela kubawo entlango.\n\n15 Kodwa qaphela ndathi kubo: Njengoko iNkosi iphila, kwaye nathi siphila, asiyi kwehlela kubawo entlango de sibe siyifezekisile into eyalelwe kuthi yiNkosi.\n\n16 Ngako oko, masithembeke ekugcineni imiyalelo yeNkosi; ke ngoko masihle siye elizweni lelifa likabawo, kuba qaphelani washiya igolide nesilivere, nalo lonke uhlobo lobutyebi. Kwaye konke oku wakwenza ngenxa yemiyalelo yeNkosi.\n\n17 Kuba wayesazi ukuba iYerusalem kufuneka itshatyalalisiwe, ngenxa yenkohlakalo yabantu.\n\n18 Kuba qaphelani, bawala amazwi abaprofeti. Ngako oko, ukuba ubawo unokuhlala elizweni ekubeni eyalelwe ukuba asabe kwelo lizwe, qaphelani, naye uya kutshabalala. Ngako oko, kuyimfuneko ukuba asabe kwelo lizwe.\n\n19 Kwaye qaphelani, bubulumko kuThixo ukuba sizifumane ezi mbali, ukuze silondolozele abantwana bethu ulwimi loobawo bethu;\n\n20 Kananjalo sibe nokubalondolozela amazwi athethwa ngemilomo yabo bonke abaprofeti abangcwele, athe aziswa kubo ngoMoya namandla kaThixo, ukususela oko ihlabathi laqalayo, kude kube leli lixa lakalokunje.\n\n21 Kwaye kwenzekile okokuba emva kwentetho enje ndabaphembelela abantakwethu, ekubeni bathembeke ekugcineni imiyalelo kaThixo.\n\n22 Kwaye kwenzekile okokuba sihle siye elizweni lelifa lethu, sathi saqokelela ndawonye igolide yethu, nesilivere yethu, nezinto zethu zexabiso.\n\n23 Kwaye emva kokuba siqokelele ezi zinto ndawonye, sahamba senyuka, saphinda saya endlwini kaLabhan.\n\n24 Kwaye kwenzekile okokuba siye kungena kwaLabhan, sinqwenela ukuba anikezele kuthi iimbali ezazikrolwe emacwecweni obhedu, endaweni yoko thina siya kumnika igolide yethu, nesilivere yethu, nazo zonke izinto zethu zexabiso.\n\n25 Kwaye kwenzekile okokuba xa uLabhan ebona izinto zethu, ezazininzi kakhulu, wazinqwenela, kangangokuba wasigxothela ngaphandle, waza wathumela izicaka zakhe ukuba zisibulale, ukuze akwazi ukufumana izinto zethu.\n\n26 Kwaye kwenzekile okokuba sizisabe izicaka zikaLabhan, kwaye sanyanzeleka ukuba sishiye izinto zethu, zaza zawela ezandleni zikaLabhan.\n\n27 Kwaye kwenzekile okokuba sisabele entlango, zathi zeza izicaka zikaLabhan azabinako ukusifumana, saza sazifihla emqolombeni.\n\n28 Kwaye kwenzekile okokuba uLeymeni abenomsindo kum, nakubawo kananjalo; noLemuweli naye wabanjalo, kuba wayemamela amazwi kaLeymeni. Ngako oko uLeymeni noLemuweli bathetha ngamazwi alukhuni kuthi, baninawa babo, basibetha nangentonga.\n\n29 Kwaye kwenzekile njengoko babesibetha ngentonga, qaphela, ingelosi yeNkosi yeza yema phambi kwabo, yaye yathetha nabo, isithi: Kutheni nibetha umninawa wenu ngentonga? Anazi yinina ukuba iNkosi imonyule ukuba abengumlawuli phezu kwenu, oku kungenxa yobugwenxa benu? Qaphelani niya kunyuka nihambe niye eYerusalem kwakhona, kwaye neNkosi iya kumnikela uLabhan ezandleni zenu.\n\n30 Kwaye emva kokuba ingelosi ithethile nathi, yemka.\n\n31 Kwaye emva kokuba ingelosi imkile, uLeymeni noLemuweli baqalisa ukumbombozela kwakhona, besithi: Ingenzeka njani into yokuba iNkosi inikele uLabhan ezandleni zethu? Qaphelani, uyindoda enamandla, kwaye angayalela amashumi amahlanu, ewe, angawabulala kwanawo amashumi amahlanu; ke uza kusiyekela ntoni thina?\n\n", "1-ne 4": "[center][font_size=26]Isahluko 4[/font_size][/center]\n\n[i]UNifayi ubulala uLabhan ngokomyalelo weNkosi kwaye ngoko ufumana amacwecwe obhedu ngobuchule—UZorami ukhetha ukuzimanya nosapho lukaLihayi entlango. Malunga 600–592 P.K.[/i]\n\n1 Kwaye kwenzekile okokuba ndithethe nabakhuluwa bam, ndisithi: Masinyukeni sibuyele eYerusalem, kwaye masithembeke ekugcineni imiyalelo yeNkosi; kuba qaphelani inamandla ukudlula umhlaba wonke, ingathini ke ukungabi namandla ukudlula uLabhan namashumi akhe amahlanu, ewe, okanye nawo amashumi-shumi akhe amawaka?\n\n2 Ke ngoko masihambeni sinyuke; masomelele njengoMoses; kuba ngokwenene wathetha namanzi oLwandle oluBomvu kwaye ohlukana ngapha nangapha, kwaye noobawo bethu bawela, baphuma ekuthinjweni, emhlabeni owomileyo, nemikhosi kaFaro yalandela yaza yarhaxwa emanzini oLwandle oluBomvu.\n\n3 Ngoku qaphelani niyazi ukuba oku kuyinyani; kwaye niyazi kanjalo okokuba ingelosi ithethile nani; ngako oko ningathini ukuthandabuza? Masihambeni sinyuke; iNkosi inako ukusikhulula, nanjengoko yenza koobawo bethu, nokumtshabalalisa uLabhan, nanjengoko yenza kumaYiputa.\n\n4 Ngoku ndakuba ndithethe la mazwi, babesenomsindo, baqhubeka kwakhona ngokumbombozela; nangona kunjalo bandilandela sada safika ngaphandle kweendonga zaseYerusalem.\n\n5 Kwaye kwakusebusuku; ndabenza ukuba mabazimele ngaphandle kweendonga. Kwaye emva kokuba bezimele, mna, Nifayi, ndachwechwa ndaza ndangena esixekweni ndahamba ndabheka phambili ngasemzini kaLabhan.\n\n6 Kwaye ndakhokelwa nguMoya, ndingazazi kwangaphambili izinto endimele ukuzenza.\n\n7 Nangona kunjalo ndabheka phambili, kwathi xa ndisondela endlwini kaLabhan ndabona umntu, kwaye wayewele emhlabeni phambi kwam, kuba wayenxile yiwayini.\n\n8 Kwaye kuthe xa ndifika kuye ndafumanisa ukuba nguLabhan.\n\n9 Kwaye ndalibona ikrele lakhe, ndalikhupha kwisingxobo salo; nesiphatho salo sasenziwe ngegolide ecwengileyo, laye lenziwe ngobuchule obukhulu, ndabona nokuba imela yalo yayenziwe ngentsimbi eyona yomeleleyo yexabiso eliphezulu.\n\n10 Kwaye kwenzekile okokuba ndandinyanzelwe nguMoya ukuba ndimbulale uLabhan; kodwa ndathi entliziyweni yam: Andizange nanini na ndiphalaze igazi lomntu. Ndarhwaqela ndanga andingembulali.\n\n11 Waze uMoya waphinda wathi kum: Qaphela iNkosi imnikezele ezandleni zakho. Ewe, kwaye nam ndandisazi ukuba ebefuna ukubuthabatha ubomi bam; ewe, kwaye ebengafuni ukumamela imiyalelo yeNkosi; kananjalo wathi wahlutha izinto zethu.\n\n12 Kwaye kwenzeka ukuba uMoya uphinde uthi kum: Mbulale, kuba iNkosi imnikezele ezandleni zakho;\n\n13 Qaphela iNkosi ibulala abakhohlakeleyo ukuze ifezekise iinjongo zayo zobulungisa. Kulungile ukuba kufe umntu omnye kunokuba isizwe siye siphelela ngokuphela size sitshabalalele ekungakholweni.\n\n14 Kwaye ngoku, ndakuba mna, Nifayi, ndiwavile la mazwi, ndakhumbula amazwi eNkosi eyawathetha kum entlango, isithi okokuba: Kangangokuba imbewu yakho iya kuyigcina imiyalelo yam, iya kuphumelela elizweni lesithembiso.\n\n15 Ewe, ndacinga kwakhona ukuba abanako ukuyigcina imiyalelo yeNkosi ngokomthetho kaMoses, ngaphandle kokuba banokuba nawo umthetho.\n\n16 Kwaye ndandisazi kananjalo okokuba umthetho wawukrolwe kumacwecwe obhedu.\n\n17 Kwaye kwakhona, ndandisazi ukuba iNkosi inikezela uLabhan ezandleni zam ngesi sizathu—sokokuba ndikwazi ukufumana ezi mbali ngokwemiyalelo yayo.\n\n18 Ke ngoko ndathobela izwi loMoya, ndabamba uLabhan ngeenwele zentloko, ndamnqumla intloko ngekrele lakhe.\n\n19 Kwaye emva kokuba ndimnqumle intloko ngekrele lakhe, ndathabatha izambatho zikaLabhan ndazinxiba emzimbeni wam; ewe, ndithi nesuntswana lazo zonke; ndagaxela nesikrweqe sakhe sokuzikhusela esinqeni sam.\n\n20 Kwaye emva kokuba ndikwenzile oku, ndaya phambili kwigumbi likaLabhan lokulondoloza indyebo. Kwaye xa ndandisiya endaweni kaLabhan yolondolozo, qaphela, ndabona isicaka sikaLabhan ebesinazo izitshixo zegumbi lolondolozo lwendyebo. Ndasiyalela ngelizwi elifana nelikaLabhan, ukuba siye nam egumbini lolondolozo lwendyebo.\n\n21 Kwaye sicinge ukuba ndiyinkosi yaso, uLabhan, kuba sibone izambatho kwakunye nekrele endiligaxele esinqeni sam.\n\n22 Kwaye sathetha nam malunga namadoda amakhulu amaYuda, kuba sona sisazi ukuba inkosi yaso, uLabhan, ibiye kuwo ngobo busuku.\n\n23 Ndaza ndathetha naso ngokungathi bendinguLabhan.\n\n24 Kwaye ndathetha naso kanjalo ukuba kufuneka ndiphathe imikrolo, ebikumacwecwe obhedu, ndiyise kubakhuluwa bam, ababemi ngaphandle kweendonga.\n\n25 Ndaza ndasiyalela ukuba sindilandele.\n\n26 Kwaye sona, ngokucinga ukuba ndithetha ngabazalwana bebandla, nokuba ngenene ndingulo Labhan endimbuleleyo, ngako oko sandilandela.\n\n27 Kwaye sathetha nam amaxesha amaninzi malunga namadoda amakhulu amaYuda, ngeli lixa ndisiya kubantakwethu, ababengaphandle kweendonga.\n\n28 Kwaye kwenzekile okokuba uLeymeni oyike kakhulu xa endibona, kanjalo uLemuweli noSem. Besaba phambi kwam; kuba babecinga ukuba ndandinguLabhan, kwaye ke becinga ukuba undibulele kwaye ngoku ebefuna ukubabulala nabo.\n\n29 Kwaye kwenzekile okokuba ndibakhwaze, baza bandiva; ngako oko bayeka ukusaba phambi kwam.\n\n30 Kwaye kwenzekile okokuba xa isicaka sikaLabhan sibona abantakwethu saqalisa ukungcangcazela, sasisele siza kusaba phambi kwam ukubuyela esixekweni saseYerusalem.\n\n31 Kwaye ngoku mna, Nifayi, njengokuba, ndiyindoda enkulu ngesithomo, kwaye kanjalo ndinikwe amandla amakhulu yiNkosi, ke ngoko ndiye ndasibamba isicaka sikaLabhan, ndasimisa, ukuze singesabi.\n\n32 Kwaye kwenzekile okokuba ndathetha naso, ndisithi ukuba sinokuwamamela amazwi am, njengoko iNkosi iphila, nanjengoko nam ndiphila, kwanokuba sinokuwamamela amazwi ethu, singabusindisa ubomi baso.\n\n33 Kwaye ndathetha naso, kwa ngesifungo, ndisithi masingoyiki; siya kuba ngumntu okhululekileyo njengathi ukuba singahamba nathi ukusinga entlango.\n\n34 Kwaye ndathetha naso kanjalo, ndisithi: Ngokwenene siyalelwe yiNkosi ukwenza oku; nokuba asimele sikhuthale kusini na ukugcina imiyalelo yeNkosi? Ke ngoko, xa unokwehla nathi usinge entlango kubawo uya kubanendawo kunye nathi.\n\n35 Kwaye kwenzekile okokuba uZorami akhuthazeke akuva amazwi endawathethayo. Ngoku uZorami yayiligama laso isicaka; waza wathembisa ukuba uza kwehla asinge entlango kubawo. Ewe, kwaye wenza nesifungo sokuba uza kuhlala nathi ukususela ngelo lixa ukuya phambili.\n\n36 Ngoku sasinqwenela ukuba ahlale nathi ngesi sizathu, sokokuba amaYuda angabinako ukwazi ngokusaba kwethu ukusinga entlango, kungenjalo ayeya kusisukela asitshabalalise.\n\n37 Kwaye kwenzekile okokuba ekubeni uZorami enze isifungo kuthi, uloyiko lwethu lwaba luyaphela ngokunxulumene naye.\n\n38 Kwaye kwenzekile okokuba sithabathe amacwecwe obhedu kunye nesicaka sikaLabhan, sisinge entlango, saza sahamba sabheka ententeni kabawo.\n\n", "1-ne 5": "[center][font_size=26]Isahluko 5[/font_size][/center]\n\n[i]USaraya ukhalazela uLihayi—Bobabini bavuyela ukubuya koonyana babo—Banikela amadini—Amacwecwe obhedu aqulethe izibhalo zikaMoses nabaprofeti—Amacwecwe alatha uLihayi njengesizukulwana sikaYosefu—ULihayi uprofetha ngezinto ezinxulumene nembewu yakhe kwanokulondolozwa kwamacwecwe. Malunga 600–592 P.K.[/i]\n\n1 Kwaye kwenzekile okokuba emva kokuba sehlile sangena entlango ukuya kubawo, qaphela, yena wazaliswa luvuyo, nomama wam kanjalo, uSaraya, uye wavuya kakhulu, kuba okwenene wayesele ezilile ngenxa yethu.\n\n2 Kuba wayecinga ukuba sitshabalele entlango; kwaye wayekhalazela ubawo, emxelela ukuba uyindoda yemibono; esithi: Qaphela usikhuphe elizweni lelifa lethu, noonyana bam abasekho, nathi siyatshabalala apha entlango.\n\n3 Kwaye wathetha ngolu hlobo umama xa ekhalazela ubawo.\n\n4 Kwaye kwenzekile okokuba ubawo naye athethe, athi: Ndiyazi ukuba ndiyindoda yemibono; kuba ukuba bendingazibonanga izinto zikaThixo ngemibono ngendingakwazanga ukulunga kukaThixo, kodwa ngendahlala eYerusalem, ndize nditshabalale nabazalwana bam.\n\n5 Kodwa qaphela, ndizuze ilizwe lesithembiso, ngazo ezi zinto ndiyavuya; ewe, ndiyazi ukuba iNkosi iza kubakhulula oonyana bam ezandleni zikaLabhan, iza kuphinda ibazise behle beze kuthi apha entlango.\n\n6 Kwaye wayethetha ngolu hlobo ubawo, uLihayi, ethuthuzela umama, uSaraya, ngokubhekisele kuthi, kwakuxa sasinyuka entlango sisiya kwilizwe laseYerusalem, sisiya kufuna imbali yamaYuda.\n\n7 Kwaye kuthe xa sibuyela ententeni kabawo, qaphela bazala luvuyo, nomama wam wathuthuzeleka.\n\n8 Kwaye wathetha esithi: Ngoku ndiyazi ngokwenene ukuba iNkosi imyalele umyeni wam ukuba asabe asinge entlango; ewe, kwaye ndiyazi nokokuba ngokwenene iNkosi ibakhusele oonyana bam, kwaye yabakhulula ezandleni zikaLabhan, yaza yabanika amandla okufezekisa into ababeyiyalelwe yiNkosi. Waze wathetha ngamazwi ngolu hlobo.\n\n9 Kwaye kwenzekile okokuba bavuye ngokugqithisileyo, baze banikela amadini neminikelo enyukayo eNkosini; baza benza imibulelo kuThixo kaSirayeli.\n\n10 Kwathi emva kokuba benze umbulelo kuThixo kaSirayeli, ubawo, uLihayi, wathabatha iimbali ezazikrolwe emacwecweni obhedu, waye waziphonononga ukusuka ekuqaleni.\n\n11 Waze wabona ukuba aqulethe iincwadi ezintlanu zikaMoses, ezazinika ingxelo yokudalwa kwehlabathi, kwakukwakho neka-Adam noEva, ababengabazali bethu bokuqala;\n\n12 Kwakukwakho nembali yamaYuda ukusuka ekuqaleni, kwanokuza kufika ekuqalekeni kolawulo lukaZedekiya, ukumkani wakwaYuda;\n\n13 Kwakukwakho neziprofetho zabaprofeti abangcwele, ukusuka ekuqaleni, kwanokuza kufika ezantsi ekuqalekeni kolawulo lukaZedekiya; kwaye kanjalo neziprofetho ezininzi ezithethwe ngomlomo kaYeremiya.\n\n14 Kwaye kwenzekile okokuba ubawo, uLihayi, afumane kanjalo umlibo wookhokho bakhe kumacwecwe obhedu; ngako oko wazazi ukuba usisizukulwana sikaYosefu; ewe, kwalo Yosefu wayengunyana kaYakobi, owathengiswa eYiputa, kwayena owalondolozwa sisandla seNkosi, ukuze alondoloze uyise, uYakobi, nosapho lwakhe lonke, ekutshabalaleni ngenxa yendlala.\n\n15 Baye kanjalo bakhutshwa ekuthinjweni ezweni laseYiputa, kwanguloo Thixo wabalondolozayo.\n\n16 Kwaye njalo ubawo, uLihayi, wafumana umlibo wooyise. Kwaye noLabhan kanjalo waye esisizukulwana sikaYosefu, ngako oko yena nooyise babegcina iimbali.\n\n17 Kwaye ngoku ubawo esakubona zonke ezi zinto, wazaliswa nguMoya, waqalisa ukuprofetha malunga nembewu yakhe—\n\n18 Ukuba la macwecwe obhedu amele ukufikelela kuzo zonke izizwe, izalamane, iilwimi, nakubantu ababeyimbewu yakhe.\n\n19 Ngako oko, wathi la macwecwe obhedu awasokuze atshatyalaliswe; kwaye awasokuze abe mfiliba nangaliphina ixesha. Kwaye waprofetha izinto ezininzi ezinxulumene nembewu yakhe.\n\n20 Kwaye kwenzekile okokuba kude kube ngoku, mna nobawo siyigcinile imiyalelo esasiyiyalelwe yiNkosi.\n\n21 Kwaye sizizuzile iimbali njengoko iNkosi yayisiyalele, saye saziphonononga sazifumana ukuba ziyanqweneleka; ewe, kwaye zinexabiso elikhulu kuthi, kangangokuba singayilondolozela abantwana bethu imiyalelo yeNkosi.\n\n22 Ngako oko, yaba bubulumko eNkosini ukuba simele ukuwaphatha sihambe nawo, xa sasihamba entlango sisiya elizweni lesithembiso.\n\n", "1-ne 6": "[center][font_size=26]Isahluko 6[/font_size][/center]\n\n[i]UNifayi ubhala ngezinto zikaThixo—Injongo kaNifayi kukuphembelela uluntu ukuba luze kuThixo ka-Abraham luze lusindiswe. Malunga 600–592 P.K.[/i]\n\n1 Kwaye ngoku, mna Nifayi, andiniki mlibo woobawo kule nxalenye yembali yam; ndingenako nangaliphina ixesha ukuyinika nanini na ngokwala macwecwe ndiwabhalayo; kuba sewunikiwe kwimbali egcinwe ngubawo; ngako oko andiyibhali kulo msebenzi.\n\n2 Kuba kwanele kum ukuthi sisisizukulwana sikaYosefu.\n\n3 Kwaye akubalulekanga kum ukuba ndicoselele ukunika ingxelo epheleleyo ngazo zonke izinto zikabawo, kuba azinako ukubhalwa kula macwecwe, kuba ndinqwenela indawo yokuba ndikwazi ukubhala ngezinto zikaThixo.\n\n4 Kuba umnqweno wam ngokupheleleyo kukuba ndithundeze abantu ukuba baze kuThixo ka-Abraham, nakuThixo kaIsake, nakuThixo kaYakobi, ukuze basindiswe.\n\n5 Ngako oko, andizibhali izinto ezivuyisa ihlabathi, kodwa ezivuyisa uThixo kwakunye nabo abangengabo abehlabathi.\n\n6 Ngako oko, ndiza kunika umyalelo kwimbewu yam, ukuba ingawazalisi la macwecwe ngezinto ezingenaxabiso kubantwana babantu.\n\n", "1-ne 7": "[center][font_size=26]Isahluko 7[/font_size][/center]\n\n[i]Oonyana bakaLihayi babuyela eYerusalem kwaye bamema uIshmayeli nabendlu yakhe ukuba bazimanye kuhambo lwabo—ULeymeni nabanye bayavukela—UNifayi ubongoza abantakwabo ukuba babenokholo eNkosini—Bambophelela ngeentambo babhunge ukumbulala—Ukhululwa ngamandla okholo—Abakhuluwa bakhe bacela uxolo—ULihayi neqela lakhe banikela idini neminikelo etshisiweyo. Malunga 600–592 P.K.[/i]\n\n1 Kwaye ngoku ndinqwenela ukuba nazi, ukuba emva kokuba ubawo, uLihayi, egqibile ukuprofetha malunga nembewu yakhe, kwenzeka ukuba iNkosi ithethe naye kwakhona, isithi okokuba akumlungelanga, uLihayi, ukuba athabathe usapho lwakhe kuphela ukusinga entlango; kodwa kufuneka oonyana bakhe bathabathe iintombi zibe ngabafazi, ukuze bakhulisele iNkosi imbewu elizweni lesithembiso.\n\n2 Kwaye kwenzekile okokuba iNkosi imyalele ukuba mna, Nifayi, nabantakwethu, simele kukuphinda sibuyele elizweni laseYerusalem, sibuye noIshmayeli nosapho lwakhe sehle sisinge entlango.\n\n3 Kwaye kwenzekile okokuba mna, Nifayi, kwakunye nabantakwethu, siphinde siye phambili entlango sinyuke siye eYerusalem.\n\n4 Kwaye kwenzekile okokuba sinyuke siye endlwini kaIshmayeli, kwaye, saye sababalwa emehlweni kaIshmayeli, kangangokuba saye sathetha naye ngamazwi eNkosi.\n\n5 Kwaye kwenzekile okokuba iNkosi iyithambise intliziyo kaIshmayeli, kananjalo nabendlu yakhe, kangangokuba bahamba nathi behla ukusinga entlango sisiya ententeni kabawo.\n\n6 Kwaye kwenzekile okokuba njengokuba sihamba entlango, qaphela uLeymeni noLemuweli, neentombi ezimbini zikaIshmayeli, noonyana ababini bakaIshmayeli neentsapho zabo, basivukele; ewe, bavukela ngokuchasene nam, Nifayi, noSem, noyise wabo, uIshmayeli, nenkosikazi yakhe, kwaye nezinye iintombi zakhe ezintathu.\n\n7 Kwaye kwenzekile kuvukelo olo lwabo, banqwenele ukuphindela elizweni laseYerusalem.\n\n8 Kwaye ngoku mna, Nifayi, ndababuhlungu bubulukhuni beentliziyo zabo, ke ngoko, ndathetha nabo, ndisithi, ewe, nakuLeymeni noLemuweli: Qaphelani, ningabakhuluwa bam, kwenzeka njani ukuba nibe neentliziyo ezilukhuni kangaka, neengqondo ezimfameke kangaka, nide nifune ukuba mna ndingumninawa wenu, kube yimfuneko ukuthetha nani, ewe, ndibe ngumzekelo kuni?\n\n9 Kwenzeka njani ukuba ningawamameli amazwi eNkosi?\n\n10 Kwenzeka njani ukuba nilibale ukuba niyibonile ingelosi yeNkosi?\n\n11 Ewe, kwenzeka njani ukuba nilibale izinto ezinkulu kangaka esenzele zona iNkosi, ngokusikhulula ezandleni zikaLabhan, kananjalo sibe nokufumana imbali?\n\n12 Ewe, kwenzeka njani ukuba nilibale ukuba iNkosi inako ukubenzela abantwana babantu zonke izinto ngokwentando yayo, ukuba babonisa ukholo kuyo? Ngako oko, masithembeke kuyo.\n\n13 Kwaye ukuba siyathembeka kuyo, siya kulifumana ilizwe lesithembiso; kwaye niya kuba nolwazi kwithuba elizayo ukuba amazwi eNkosi aya kuzalisekiswa malunga nokutshatyalaliswa kweYerusalem; kuba zonke izinto ezithethileyo iNkosi malunga nokutshatyalaliswa kweYerusalem kumele zizaliseke.\n\n14 Kuba qaphelani, uMoya weNkosi uyeka msinyane ukuzamana nabo; kuba qaphelani, babala abaprofeti, noYeremiya bamlahlele entolongweni. Kwaye bafuna ukuthabatha ubomi bukabawo, kangangokuba bamgxothele ngaphandle elizweni.\n\n15 Ngoku qaphelani, ndithi kuni ukuba niphindela eYerusalem niya kutshabalala nani kunye nabo. Kwaye ngoku, ukuba niyazikhethela, hambani ninyuke niye elizweni, kwaye nikhumbule amazwi endiwathethe kuni, athi ukuba niyahamba nani kanjalo niya kutshabalala; kuba uMoya weNkosi undinyanzela ukuba ndithethe njalo.\n\n16 Kwaye kwenzekile okokuba ndakuba mna, Nifayi, ndithethe la mazwi kubantakwethu, baba nomsindo kum. Kwaye kwenzeka ukuba bandiphathe ngezandla, kuba qaphela, baba nomsindo ngokugqithisileyo, kwaye bandibopha ngeentambo, kuba babefuna ukuthabatha ubomi bam, ngokuthi bandishiye entlango ndidliwe zizilo zasendle.\n\n17 Kodwa kwaye kwenzeka ukuba ndithandaze eNkosini, ndithi: Owu Nkosi, ngokokholo lwam olukuwe, ungandikhulula ezandleni zabantakwethu; ewe, kwaye ungandinika namandla okuba ndiziqhawule nezi ntambo ndibotshwe ngazo.\n\n18 Kwaye kwenzekile okokuba ndakuba ndithethe la mazwi, qaphela, iintambo zakhululeka ezandleni nasezinyaweni zam, ndaza ndema phambi kwabakhuluwa bam, ndaza ndathetha nabo kwakhona.\n\n19 Kwaye kwenzekile okokuba baphinde babenomsindo kum bafune ukundibamba ngezandla; kodwa qaphela, omnye weentombi zikaIshmayeli, ewe, kwakunye nonina wayo, kunye nomnye woonyana bakaIshmayeli, babacenga abakhuluwa bam, kangangokuba baye bazithambisa iintliziyo zabo; baza bayeka ukuzama ukuthabatha ubomi bam.\n\n20 Kwaye kwenzekile okokuba babe lusizi, ngenxa yenkohlakalo yabo, kangangokuba bade baqubude phambi kwam, baze bandicenge ukuba ndibaxolele ngezinto abazenzileyo ngokuchasene nam.\n\n21 Kwaye kwenzekile okokuba ndibaxolele ngokunyanisekileyo ngako konke abakwenzileyo, kwaye ndabayala ukuba bathandaze eNkosini uThixo wabo ukuze baxolelwe. Kwaye kwenzekile okokuba benze njalo. Kwaye emva kokuba begqibile ukuthandaza eNkosini saphinda saqhubeka ngohambo lwethu ukuya ngasententeni kabawo wethu.\n\n22 Kwaye kwenzekile okokuba sehle sifike ententeni kabawo wethu. Kwaye emva kokuba mna nabakhuluwa bam nayo yonke indlu kaIshmayeli sehlile safika ententeni kabawo, baye benza imibulelo eNkosini uThixo wabo; baza banikela idini neminekelo etshisiweyo kuye.\n\n", "1-ne 8": "[center][font_size=26]Isahluko 8[/font_size][/center]\n\n[i]ULihayi ubona umbono womthi wobomi—Uyathabatha atye kwisiqhamo sawo aze anqwenele ukuba usapho lwakhe nalo lwenze njalo—Ubona intonga yesinyithi, indlela ecutheneyo nemxinwa, neenkungu zobumnyama ezigubungela abantu—USaraya, uNifayi noSem bayathabatha batye kwisiqhamo, kodwa uLeymeni noLemuweli bayala. Malunga 600–592 P.K.[/i]\n\n1 Kwaye kwenzekile okokuba siqokelele ndawonye zonke iintlobontlobo zeembewu, kunye ezazo zonke iintlobo zeenkozo, kananjalo ezeembewu zeziqhamo zazo zonke iintlobo.\n\n2 Kwaye kwenzekile ngelixa ubawo ehleli entlango, waye wathetha nathi, esithi: Qaphelani, Ndiphuphe iphupha; okanye, ngamanye amazwi, ndibone umbono.\n\n3 Kwaye qaphelani, ngenxa yento endithe ndayibona, ndinesizathu sokuvuya eNkosini ngenxa kaNifayi kwakunye naye uSem; kuba ndinesizathu sokucinga ukuba bona, kwaye kanjalo nabaninzi bembewu yabo, baya kusindiswa.\n\n4 Kodwa qaphelani, Leymeni kwanawe Lemuweli, ndinoloyiko olugqithisileyo ngenxa yenu; kuba qaphelani, ndikhumbula ndibona ephupheni lam, intlango esithukuthezi emnyama.\n\n5 Kwaye kwenzekile okokuba ndibone indoda, yaye inxibe isambatho esimhlophe; yaye yeza yema phambi kwam.\n\n6 Kwaye kwenzekile okokuba ithethe nam; indiyalele ukuba ndiyilandele.\n\n7 Kwaye kwenzekile okokuba njengoko ndiyilandela ndizibone ukuba ndikwilizwe elimnyama nelisithukuthezi elingumqwebedu.\n\n8 Kwaye emva kokuba ndihambe isithuba seeyure ezininzi ebumnyameni, ndaqalisa ukuthandaza eNkosini ukuba ibenenceba kum, ngokunxulumene nobukhulu beenceba zakhe ezinemfesane.\n\n9 Kwaye kwenzekile emva kokuba ndithandazile eNkosini ndabona ithafa elikhulu eliphangaleleyo.\n\n10 Kwaye kwenzekile okokuba ndibone umthi osiqhamo sawo esinqwenelekayo esimbangela ukuba umntu onwabe.\n\n11 Kwaye kwenzekile okokuba ndibheke phambili, ndithabathe nditye kwisiqhamo sawo; kwaye ndaqaphela ukuba sinambitheka ngakumbi, ngaphezu kwazo zonke endakha ndazingcamla ngaphambili. Ewe, kwaye ndaqaphela ukuba isiqhamo sawo saye simhlophe ukudlula bonke ubumhlophe endakha ndabubona.\n\n12 Kwaye ndakube ndithabathile ndatya kwisiqhamo sawo sawuzalisa umphefumlo wam ngovuyokazi olugqithisileyo; ngako oko, ndaqalisa ukunqwenela ukuba nosapho lwam kanjalo lungathabatha lutye kuso; kuba ndandisazi ukuba sasinqweneleka ngaphezu kwazo zonke ezinye iziqhamo.\n\n13 Ndisakuphosa amehlo am macala onke, ukuba mhlawumbi ndingalubhaqa usapho lwam kanjalo, ndaqaphela umlambo wamanzi, kwaye wawubaleka ecaleni, kwaye wawukufuphi nomthi lowo endandithabathe ndatya kuwo isiqhamo.\n\n14 Kwaye ndaye ndakhangela ukuze ndifumane apho wawuvela ngakhona; kwaye ndayibona intloko yawo kude mganyana, kwaye kwintloko yawo ndaqaphela unyoko uSaraya, noSem, noNifayi; kwaye babemi bengathi abazazi apho mabaye khona.\n\n15 Kwaye kwenzekile okokuba ndibakhwebe; ndaye ndatsho kanjalo kubo ngelizwi elikhulu ukuthi yizani kum, kwaye nithabathe nitye kwisiqhamo, esasinqweneleka ngaphezu kwazo zonke iziqhamo.\n\n16 Kwaye kwenzekile okokuba beze kum, kwaye bathabatha batya kanjalo kwisiqhamo sawo.\n\n17 Kwaye kwenzekile okokuba ndinqwenele ukuba uLeymeni noLemuweli beze bathabathe batye kanjalo kwisiqhamo eso; ngako oko, ndaphosa amehlo am ngakwintloko yomlambo, ukuba mhlawumbi ndingababona.\n\n18 Kwaye kwenzekile okokuba ndibabone, kodwa abazange beze kum bathabathe batye kwisiqhamo.\n\n19 Kwaye ndaqaphela intonga yesinyithi, kwaye yayolulekele ecaleni kodonga lomlambo, kwaye ikhokelela kumthi lowo endandimi ngakuwo.\n\n20 Kwaye ndaqaphela kanjalo indlela ecutheneyo nemxinwa, eyayisiza ecaleni ngakwintonga yesinyithi, nakuwo umthi lowo endandimi ngakuwo; kwaye yayikhokelela kanjalo ngakwintloko yomthombo, ukuya kwithafa elikhulu neliphangaleleyo, ngokungathi yayilihlabathi.\n\n21 Kwaye ndabona izihlwele zabantu ezazingenako ukubaleka, isininzi saso sasifunzele phambili, ukuze sibe nokufikelela kwindlela eyayikhokelela kumthi lowo endandimi ngakuwo.\n\n22 Kwaye kwenzekile okokuba beze phambili, kwaye baqhubeka endleleni eyayikhokelela emthini.\n\n23 Kwaye kwenzekile okokuba kuphakame inkungu yobumnyama; ewe, neyona inkulu negqithisileyo inkungu yobumnyama, kangangokuba abo babeqhubekile endleleni baye balahlekana nendlela yabo, baze babhadula kwaye balahleka.\n\n24 Kwaye kwenzekile okokuba ndiqaphele abanye ababefunzele phambili, baye beza phambili kwaye babebambelele nkqi esiphelweni sentonga yesinyithi; baye bafunzela phambili becanda phakathi kwenkungu yobumnyama, betshele kwintonga yesinyithi, bade beza phambili kwaye bathabatha batya kwisiqhamo somthi.\n\n25 Kwaye emva kokuba bethabathile batya kwisiqhamo somthi baye baphosa amehlo abo macala onke ngokungathi babeneentloni.\n\n26 Kwaye nam kananjalo ndawaphosa amehlo am macala onke, ndaqaphela, kwelinye icala lomlambo wamanzi, isakhiwo esikhulu kwanesiphangaleleyo; kwaye sasimi ngokungathi sisemoyeni, siphakamele ngaphezu komhlaba.\n\n27 Kwaye sasizaliswe ngabantu, ngokuhlangeneyo abadala nabatsha, kunye amadoda nabafazi; kwaye nendlela yesinxibo sabo yayicikizeke ngokugqithisileyo; kwaye babekwimo yokuhlekisa kwaye besalatha ngeminwe yabo ngakwabo bathi beza kwaye bathabatha batya kwisiqhamo.\n\n28 Kwaye emva kokuba bengcamle kwisiqhamo baye babaneentloni, ngenxa yabo babebagxeka; baza bawela kwiindlela ezingavumelekanga baza balahleka.\n\n29 Kwaye ngoku mna, Nifayi, andiwathethi onke amazwi kabawo.\n\n30 Kodwa, ndingabanga mde ekubhaleni, qaphelani, wabona ezinye izihlwele zifunzele phambili; kwaye zeza kwaye zabambelela kwisiphelo sentonga yesinyithi; kwaye zafunzela phambili endleleni yazo, zaqhubeka zibambelele nkqi kwintsimbi yesinyithi, zade zeza phambili zaye zawa phantsi zaze zathabatha zatya kwisiqhamo somthi.\n\n31 Waye wabona kanjalo ezinye izihlwele zivavanya indlela yazo esingisa ngakweso sakhiwo sikhulu siphangaleleyo.\n\n32 Kwaye kwenzekile okokuba abaninzi barhaxwe kwinzulu yomlambo, kwaye abaninzi baye balahleka emehlweni akhe, bebhadula kwiindlela ezingaqhelekanga.\n\n33 Kwaye sabasikhulu isihlwele esathi sangena kweso sakhiwo singaqhelekanga. Kwaye emva kokuba sithe sangena kweso sakhiwo saye sandolatha ngomnwe wokugxeka nakubo kanjalo abo babethabatha besitya kwisiqhamo; kodwa asizange sibakhathalele.\n\n34 La ngamazwi kabawo: Isininzi esabakhathalelayo, saye sakreqa.\n\n35 Kwaye uLeymeni noLemuweli abazange bathabathe batye kwisiqhamo, watsho ubawo.\n\n36 Kwaye kwenzekile emva kokuba ubawo ethethe onke amazwi ephupha okanye ombono wakhe, awaye emaninzi, wathi kuthi, ngenxa yezi zinto azibone kumbono, woyika ngokugqithisileyo ngenxa kaLeymeni noLemuweli; ewe, woyika hleze babe nokukhutshelwa ngaphandle kobuso beNkosi.\n\n37 Kwaye wababongoza ngoko ngayo yonke imvakalelo yomzali onenkathalo, ukuba maze bawamamele amazwi akhe, ukuze mhlawumbi iNkosi inganenceba kubo, kwaye ingabakhupheli ngaphandle; ewe, ubawo waye wabashumayeza.\n\n38 Kwaye emva kokuba ethe wabashumayeza, waye waprofetha kanjalo kubo ngezinto ezininzi, wabayalela ukuba bagcine imiyalelo yeNkosi; kwaye wapheza ukuthetha nabo.\n\n", "1-ne 9": "[center][font_size=26]Isahluko 9[/font_size][/center]\n\n[i]UNifayi wenza amaqela amabini eembali—Iyileyo ibizwa ngokuba ngamacwecwe kaNifayi—Amakhulu amacwecwe aqulathe imbali yezehlabathi; awona mancinane aphathelene okokuqala nezinto ezingcwele. Malunga 600–592 P.K.[/i]\n\n1 Kwaye ubawo wazibona, kwaye waziva, kwaye wazithetha zonke ezi zinto, ngethuba ehleli ententeni, kwintlambo kaLemuweli, kwanazo ezinye izinto ezinkulu nezininzi ngakumbi endingenako ukuzibhala phezu kwala macwecwe.\n\n2 Kwaye ngoku, njengoko sendithethile ngokunxulumene nala macwecwe, qaphela asingawo amacwecwe endenza phezu kwawo ingxelo epheleleyo yembali yabantu bam; kuba amacwecwe endenza phezu kwawo ingxelo epheleleyo yabantu bam ndiwanika igama likaNifayi; ngako oko, abizwa ngokuba ngamacwecwe kaNifayi, abizwa ngegama lam; kwaye la macwecwe kanjalo abizwa ngokuba ngamacwecwe kaNifayi.\n\n3 Nangona kunjalo, ndifumene umyalelo eNkosini okokuba kufuneka ndenze la macwecwe, ngenjongo ekhethekileyo yokuba kubekho ingxelo ekroliweyo yobulungiseleli babantu bam.\n\n4 Phezu kwamanye amacwecwe kufanele kukrolwe ingxelo yolawulo lookumkani, neemfazwe neembambano zabantu bam; ngako oko la macwecwe aphathelele ngokungakumbi nobulungiseleli; kwaye amanye amacwecwe aphathelele ngokungakumbi nolawulo lookumkani neemfazwe neembambano zabantu bam.\n\n5 Ngako oko, iNkosi indiyalele ukuba ndenze la macwecwe ngobulumko obukuyo, injongo leyo endingayaziyo.\n\n6 Kodwa yona iNkosi yazi zonke izinto ukusuka ekuqalekeni; ngako oko, iyayilungiselela indlela yokuphumeza yonke imisebenzi yayo phakathi kwabantwana babantu; kuba qaphelani, inawo onke amandla ukuze iwazalisekise onke amazwi ayo. Kwaye kunjalo. Amen.\n\n", "1-ne 10": "[center][font_size=26]Isahluko 10[/font_size][/center]\n\n[i]ULihayi uprofetha ukuba amaYuda aya kuthinjwa ngabaseBhabhilon—Uxela ngokuza koMesiya phakathi kwamaYuda, uMsindisi, uMkhululi—ULihayi uxela kanjalo ngokuza kwalowo oya kubhaptiza iMvana kaThixo—ULihayi uxela ngokufa nangovuko lukaMesiya—Uthelekisa ukusasazwa nokuhlanganiswa kukaSirayeli nomthi womnquma—UNifayi uthetha ngoNyana kaThixo, ngesipho soMoya oyiNgcwele, nangemfuneko yobulungisa. Malunga 600–592 P.K.[/i]\n\n1 Kwaye ngoku mna, Nifayi, ndiyaqhubeka ngokunika ingxelo yenkqubo yam phezu kwala macwecwe, nolawulo nobulungiseleli bam; ngako oko, ukuqhubeka nengxelo yam, mandithethe nje ngezinto zikabawo kwakunye nezabakhuluwa bam.\n\n2 Kuba qaphelani, kwaye kwenzeka ukuba emva kokuba ubawo egqibile ukuthetha amazwi ephupha lakhe, kananjalo ebayala ngokuba nayo yonke inkuthalo, wathetha nabo ngokunxulumene namaYuda—\n\n3 Ukuba emva kokuba beya kutshatyalaliswa, kwanaso eso sixekokazi iYerusalem, kwaye nabaninzi bathatyathelwa ekuthinjweni eBhabhilon, ngokwentando nangexesha elifanelekileyo leNkosi, kumele babuyele kwakhona, ewe, bade babuyiswe ekuthinjweni; kwaye emva kokuba beya kubuyiswa ekuthinjweni baya kulibanga kwakhona ilizwe lelifa labo.\n\n4 Ewe, nakumakhulu amathandathu eminyaka ukusuka kwixesha ubawo washiya elaseYerusalem, iNkosi uThixo iya kuphakamisa umprofeti phakathi kwamaYuda—kwanoMesiya, okanye, ngamanye amazwi, uMsindisi wehlabathi.\n\n5 Kwaye wathetha kanjalo ngokunxulumene nabaprofeti, ngobuninzi obungako bamanani athi angqina ngezi zinto, ngokunxulumene nalo Mesiya, athe wathetha ngaye, okanye lo Mkhululi wehlabathi.\n\n6 Ngako oko, lonke uluntu lwalulahlekile kwaye lukwimo yokuwa, kwaye luya kuba njalo ngaphandle kokuba baya kuxhomekeka kulo Mkhululi.\n\n7 Kwaye wathetha kananjalo ngokunxulumene nomprofeti oya kuza ngaphambi koMesiya, ukulungiselela umendo weNkosi—\n\n8 Ewe, uya kude abheke phambili kwaye adanduluke entlango: Wulungiseni umendo weNkosi, zityenenezeni iindlela zayo; kuba kumi omnye phakathi kwenu eningamaziyo; kwaye unobungangamsha kunam, omitya yeembadada zakhe ndingafanelekanga nokuyikhulula. Kwaye wathetha kangako ubawo ngokunxulumene nale nto.\n\n9 Kwaye ubawo wathi uya kubhaptiza eBhetabhara, phesheya kweYordan; kwaye wathi kanjalo uya kubhaptiza ngamanzi; kwanokokuba uya kubhaptiza uMesiya ngamanzi.\n\n10 Kwaye emva kokuba ebhaptize uMesiya ngamanzi, uya kumqonda kwaye anike ubungqina bokuba ubhaptize iMvana kaThixo, eya kuthabathela kuyo izono zehlabathi.\n\n11 Kwaye kwenzekile emva kokuba ubawo ethethe la mazwi waye wathetha nabakhuluwa bam ngokunxulumene nevangeli eya kushunyayelwa phakathi kwamaYuda, kwaye kanjalo nangokunxulumene nokunyamalala kwamaYuda ekungakholweni. Kwaye emva kokuba bembulele uMesiya, oya kuthi eze, kwaye emva kokuba ebulewe uya kuthi avuke kwelabafileyo, kwaye uya kuzibonakalisa, ngoMoya oyiNgcwele, kwabeeNtlanga.\n\n12 Ewe, kwa naye ubawo wathetha kakhulu ngokunxulumene nabeeNtlanga, kananjalo ngokunxulumene nendlu kaSirayeli, ukuba baya kuthelekiswa nomthi womnquma, omasebe awo aya kuqetshulwa kwaye asasazwe phezu kobuso bomhlaba.\n\n13 Ngako oko, wathi kunyanzelekile ukuba sikhokelelwe ngamxhelo mnye kwilizwe lesithembiso, ukuze kuzaliseke ilizwi leNkosi, okokuba siya kusasazwa phezu kwabo bonke ubuso bomhlaba.\n\n14 Kwaye emva kokuba indlu kaSirayeli iya kusasazwa iya kuphinda ihlanganiswe kunye kwakhona; okanye, lilonke, emva kokuba abeeNtlanga beyizuzile ivangeli epheleleyo, amasebe endalo omthi womnquma, okanye iintsalela zendlu kaSirayeli, ziya kumiliselwa, okanye zize kulwazi loMesiya oyinyani, iNkosi yazo noMkhululi wazo.\n\n15 Kwaye ubawo waprofetha wathetha ngolu hlobo kubakhuluwa bam, kanjalo nezinye izinto ezininzi endingazibhaliyo kule ncwadi; kuba ndibhale ezininzi zazo kangangoko bekuyimfanelo kum kwenye incwadi yam.\n\n16 Kwaye zonke ezi zinto, endithethe ngazo, zenziwa ngethuba ubawo ebehleli ententeni, kwintlambo kaLemuweli.\n\n17 Kwaye kwenzekile emva kokuba mna, Nifayi, ndiwavile onke amazwi kabawo, ngokunxulumene nezinto awazibonayo kumbono, kwakunye nezinto awazithethayo ngamandla oMoya oyiNgcwele, mandla lawo wawafumana ngokholo kuNyana kaThixo—kwaye uNyana kaThixo wabe enguMesiya oya kuza—mna, Nifayi, ndanqwenela kanjalo ukuba ndibe nokubona, ndive, ndize ndazi ngezi zinto, ngamandla oMoya oyiNgcwele, asisipho sikaThixo kubo bonke abo bamfuna ngenyameko, ngamaxesha akudala nanje ngexesha aya kuthi azibonakalise kubantwana babantu.\n\n18 Kuba ukwanguye izolo, namhla, nangonaphakade; kwaye indlela ilungiselelwe bonke abantu ukususela kwisiseko sehlabathi, ukuba bathi baguquke kwaye beze kuye.\n\n19 Kuba lowo ufuna ngenkuthalo uya kufumana, kwaye neemfihlelo zikaThixo ziya kutyhilwa kubo, ngamandla oMoya oyiNgcwele, njengoko kunjalo kula maxesha nakuwo amaxesha akudala, kwa njengoko kwakunjalo kumaxesha akudala nakumaxesha azayo; ngako oko, umgaqo weNkosi ungumjikelo omnye wanaphakade.\n\n20 Ke ngoko khumbula, Owu bantu, ngazo zonke izenzo zenu niya kuziswa ekugwetyweni.\n\n21 Ngako oko, ukuba nifuna ukwenza ngenkohlakalo ngemihla yobulingwa benu, ke niya kufunyanwa ningacocekanga phambi kwesihlalo sokugweba sikaThixo; kwaye ayikho into engacocekanga enokuhlala noThixo; ngako oko kufuneka nikhutshelwe ngaphandle ngonaphakade.\n\n22 Kwaye uMoya oyiNgcwele undinika igunya lokuba ndizithethe ezi zinto, kwaye ndingaziphikisi.\n\n", "1-ne 11": "[center][font_size=26]Isahluko 11[/font_size][/center]\n\n[i]UNifayi ubona uMoya weNkosi kwaye imbonisa embonweni umthi wobomi—Ubona unina woNyana kaThixo kwaye ufunda ngokuzithoba kukaThixo—Ubona ubhaptizo, ubulungiseleli, kwaye nokubethelelwa emnqamlezweni kweMvana kaThixo—Ubona kanjalo ubizo nobulungiseleli lwaBapostile abaLishumi elineSibini bayo iMvana. Malunga 600–592 P.K.[/i]\n\n1 Kuba kwenzekile emva kokuba ndathi ndanqwenela ukwazi ngezinto athe ubawo wazibona, kwaye ndikholelwa ukuba iNkosi yayinako ukuzenza zazeke nakum, ndathi xa ndandihleli ndiziguquguqula entliziyweni yam ndaphakanyiselwa kude eMoyeni weNkosi, ewe, ukuya kwintaba ephakame ngokugqithisileyo, endingazange ndayibona ngaphambili, kwaye endingazange ndalubeka unyawo lwam phezu kwayo ngaphambili.\n\n2 Waza uMoya wathi kum: Qaphela, unqwenela ntoni?\n\n3 Ndaza ndathi: Ndinqwenela ukuzibona izinto athe ubawo wazibona.\n\n4 Waza uMoya wathi kum: Uyakholwa na ukuba uyihlo wawubona umthi lowo athethe ngawo?\n\n5 Ndaze ndathi: Ewe, uyazi ukuba ndiyakholwa kuwo onke amazwi kabawo.\n\n6 Kwaye ekubeni ndithethe la mazwi, uMoya wadanduluka ngelizwi elikhulu, usithi: Hosana kuyo iNkosi, uThixo osenyangweni, kuba unguThixo phezu kwehlabathi liphela, ewe, nangaphezu konke. Kwaye usikelelekile wena, Nifayi, ngokuba uyakholwa kuNyana kaThixo osenyangweni; ngako oko, uya kuzibona izinto othe wazinqwenela.\n\n7 Kwaye qaphela le nto iya kunikelwa kuwe nje ngomqondiso, ukuze emva kokuba uwubonile umthi othwele isiqhamo awasingcamlayo uyihlo, uya kubona kanjalo indoda isihla iphuma ezulwini, kwaye uya kungqina ngayo; kwaye emva kokuba ungqinile ngayo uya kunika ubungqina bokuba inguNyana kaThixo.\n\n8 Kwaye kwenzekile okokuba uMoya wathi kum: Khangela! Ndaze ndakhangela ndabona umthi; kwaye ufana nomthi lowo ubawo wayewubonile; kwaye ubuhle bawo babungaphaya, ewe, ukudlula bonke ubuhle; kwaye nobumhlophe bawo babubudlula ubumhlophe obunje ngekhephu eliqhutywa ngumoya.\n\n9 Kwaye kwenzekile emva kokuba ndiwubonile umthi, ndathi kuwo uMoya: Ndiyaqaphela ukuba undibonisile umthi oxabiseke ngaphezulu kunayo yonke.\n\n10 Waza wathi kum: unqwenela ntoni?\n\n11 Ndaza ndathi kuwo: Ukwazi inguqulelo yawo—kuba ndathetha nawo nje ngokuba umntu ethetha; kuba ndaqaphela ukuba waye unokumila komntu; kodwa, nangona kunjalo, ndandisazi ukuba yayinguMoya weNkosi; kwaye wawuthetha nam njengendoda ithetha nenye.\n\n12 Kwaye kwenzekile okokuba yathi kum: Khangela! Ndaza ndakhangela ngokungathi ndikhangele kuyo, ndaza andayibona; kuba yayimkile phambi kobuso bam.\n\n13 Kwaye kwenzekile okokuba ndikhangele ndabona isixekokazi saseYerusalem, kananjalo nezinye izixeko. Kwaye ndasibona isixeko saseNazarete; kwaye kwisixeko saseNazarete ndabona intombi engazani nandoda, kwaye yaye intle kunene kwaye imhlophe.\n\n14 Kwaye kwenzekile okokuba ndiwabone amazulu evuleka; yaza ingelosi yehlela ezantsi yaza yema phambi kwam; yaza yathi kum: Nifayi, ubona ntoni?\n\n15 Ndaza ndathi kuyo: Intombi engazani nandoda, ebukeka ngokugqithisileyo kwaye intle ngaphezulu kunazo zonke iintombi ezingazani nandoda.\n\n16 Yaza yathi kum: Uyakwazi na ukuzithoba kukaThixo?\n\n17 Ndaza ndathi kuyo: Ndiyazi okokuba uyabathanda abantwana bakhe; nangona kunjalo, andiyazi intsingiselo yazo zonke izinto.\n\n18 Yaza yathi kum: Qaphela, intombi engazani nandoda oyibonayo ingunina woNyana kaThixo, esenyameni.\n\n19 Kwaye kwenzekile okokuba ndibone ukuba iphakanyiselwa kude eMoyeni; kwaye emva kokuba iphakanyiselwe kude eMoyeni okwethutyana ingelosi yathetha nam, isithi: Khangela!\n\n20 Ndaye ndakhangela ndaza ndabona kwakhona intombi engazani nandoda, iphethe usana ezingalweni zayo.\n\n21 Yaza ingelosi yathi kum: Qaphela iMvana kaThixo, ewe, kwanaye uNyana kaBawo waNaphakade! Uyayazi intsingiselo yomthi lowo wawubonayo uyihlo?\n\n22 Ndaza ndayiphendula, ndisithi: ewe, iluthando lukaThixo, oluzalisa ngapha nangapha ezintliziyweni zabantwana babantu; ngako oko, luyinto enqwenelekayo ngaphezu kwazo zonke izinto.\n\n23 Yaza yathetha nam, isithi: Ewe, kwaye luyeyona nto ivuyisa kakhulu emphefumlweni.\n\n24 Kwaye emva kokuba iwathethile la mazwi, yathi kum: Khangela! Ndaza ndakhangela, ndaza ndabona uNyana kaThixo esiya phambili phakathi kwabantwana babantu; ndaza ndabona abaninzi besiwa ezinyaweni zakhe kwaye bemnqula.\n\n25 Kwaye kwenzekile okokuba ndibone ukuba intonga yesinyithi, abeyibonile ubawo, yaye ililizwi likaThixo, eyayikhokelela kumthombo wamanzi aphilayo, okanye kumthi wobomi; amanzi lawo amele uthando lukaThixo; ndaza ndabona kanjalo ukuba umthi wobomi wawumele uthando lukaThixo.\n\n26 Yaza ingelosi yathi kum kwakhona: Khangela ubone ukuzithoba kukaThixo!\n\n27 Ndaye ndakhangela ndaza ndabona uMkhululi wehlabathi, abekhe wathetha ngaye ubawo; ndaza ndabona kanjalo umprofeti owayeza kulungiselela indlela ngaphambi kwakhe. Yaza iMvana kaThixo yabheka phambili yaza yabhaptizwa nguye; kwaye emva kokuba ibhaptiziwe, ndawabona amazulu evuleka, waza uMoya oyiNgcwele wehla uphuma ezulwini waza wahlala phezu kwakhe unje ngehobe.\n\n28 Ndaye ndaqaphela ukuba ubheka phambili ulungiselela ebantwini, usemandleni kwaye unozuko olukhulu; kwaye izihlwele zazihlanganisene kunye ukuze zimve; ndaza ndaqaphela ukuba zimkhuphela ngaphandle phakathi kwazo.\n\n29 Ndaza kanjalo ndaqaphela abanye abalishumi elinambini bemlandela. Kwaye kwenzekile okokuba bathatyathelwa kude eMoyeni bemka phambi kobuso bam, ndaza andaphinda ndibabone.\n\n30 Kwaye kwenzekile okokuba ingelosi ithethe nam kwakhona, isithi: Khangela! Ndaza ndakhangela, ndaza ndabona amazulu evuleka kwakhona, ndaza ndabona iingelosi zisehlela phezu kwabantwana babantu; kwaye zibalungiselela.\n\n31 Kwaye yathetha nam kwakhona, isithi: Khangela! Ndaza ndakhangela, ndaza ndabona iMvana kaThixo ibheka phambili phakathi kwabantwana babantu. Ndaza ndaqaphela izihlwele zabantu abayimilwelwe, kwaye babebandezelekile lulo lonke uhlobo lwezifo, naba noomtyholi noomoya abangcolileyo; yaza ingelosi yathetha kwaye yandibonisa zonke ezi zinto. Kwaye baphiliswa ngamandla eMvana kaThixo; kwaye oomtyholi noomoya abangcolileyo bakhutshelwa ngaphandle.\n\n32 Kwaye kwenzekile okokuba ingelosi ithethe nam kwakhona, isithi: Khangela! Ndaza ndakhangela ndaza ndayibona iMvana kaThixo, okokuba yayithatyathiwe ngabantu; ewe, uNyana kaThixo ongunaphakade wagwetywa lihlabathi; kwaye ndabona ndaza ndanika ubungqina.\n\n33 Kwaye mna, Nifayi, ndabona ukuba yaphakanyiselwa phezulu emnqamlezweni yaza yabulawa ngenxa yezono zehlabathi.\n\n34 Kwaye emva kokuba ibulewe ndazibona izihlwele zomhlaba, okokuba zihlanganisene kunye ukulwa nabapostile beMvana; kuba abalishumi elinambini babebizwa njalo yingelosi yeNkosi.\n\n35 Kwaye isihlwele somhlaba sasihlanganisene kunye; ndaza ndaqaphela ukuba sasikwisakhiwo esikhulu kwaye esiphangaleleyo, njengeso sakhiwo esathi sabonwa ngubawo. Yaza ingelosi yeNkosi yathetha nam kwakhona, isithi: Qaphela ihlabathi nobulumko balo; ewe, qaphela indlu kaSirayeli ihlanganisene kunye ukulwa nabapostile abalishumi elinambini beMvana.\n\n36 Kwaye kwenzekile okokuba ndibone ndize ndinike ubungqina bokuba isakhiwo esikhulu nesiphangaleleyo sasilikratshi lehlabathi; kwaye sawa, kwaye ukuwa kwaso kwakugqithisile kakhulu. Yaza ingelosi yeNkosi yathetha nam kwakhona, isithi: Kuya kuba njalo ke ukutshatyalaliswa kwezizwe zonke, izalamane, iilwimi nabantu, abaya kuthi balwe nabapostile abalishumi elinambini beMvana.\n\n", "1-ne 12": "[center][font_size=26]Isahluko 12[/font_size][/center]\n\n[i]UNifayi ubona kumbono ilizwe lesithembiso; ubulungisa, ubugwenxa, kwaye nentshabalalo yabemi balo, ukuza kweMvana kaThixo phakathi kwabo; uhlobo abaFundi abaLishumi elinaMbini naBapostile abaLishumi elineSibini abaya kumgweba ngalo uSirayeli; nemo yokucekiseka nobunyhuku-nyhuku babo bathi baya buphelela ekungakholweni. Malunga 600–592 P.K.[/i]\n\n1 Kwaye kwenzekile okokuba ingelosi ithi kum: Khangela, kwaye ubone imbewu yakho, kanjalo nembewu yabakhuluwa bakho. Ndaza ndakhangela ndabona ilizwe lesithembiso; ndaza ndabona izihlwele zabantu, ewe, ngokokude kubengathi ngamanani amaninzi kangangentlabathi yolwandle.\n\n2 Kwaye kwenzekile okokuba ndiqaphele izihlwele zihlanganisene kunye ukulwa idabi, esinye ngokuchasene nesinye; ndaza ndaqaphela iimfazwe, kwaye namarhe eemfazwe, nokuxhelana okukhulu ngekrele phakathi kwabantu bam.\n\n3 Kwaye kwenzekile okokuba ndiqaphele izizukulwana ezininzi zidlula, ngokohlobo lweemfazwe neembambano elizweni; ndaza ndaqaphela izixeko ezininzi, ewe, kangangokuba andibanganako ukuzibala.\n\n4 Kwaye kwenzekile okokuba ndibone inkungu yobumnyama ebusweni belizwe lesithembiso; ndaza ndabona imibane, ndaze ndeva neendudumo, neenyikima, nazo zonke iintlobo zeziphithiphithi zeengxolo; ndaza ndawubona umhlaba namawa, okokuba akrazuka; ndaza ndabona iintaba zidilika zisiba ziingceba; ndaze ndabona amathafa omhlaba, okokuba ayecandekile; kwaye ndabona nezixeko ezininzi okokuba zazizikile; kwaye ndabona ezininzi okokuba zazitshiswe ngumlilo; kwaye ndabona ezininzi okokuba zadilikela emhlabeni ngenxa yokunyikima kwawo.\n\n5 Kwaye kwenzekile emva kokuba ndibone ezi zinto, ndawubona umphunga wobumnyama, okokuba waye wagqitha kubuso bomhlaba; kwaye qaphela, ndabona izihlwele ezithe azawa ngenxa yezigwebo ezikhulu nezoyikekayo zeNkosi.\n\n6 Kwaye ndawabona amazulu evuleka, neMvana kaThixo isehla iphuma ezulwini; yaza yehla yaza yazibonakalisa kubo.\n\n7 Kwaye ndabona kanjalo kwaye ndinika ubungqina bokuba uMoya oyiNgcwele wehla phezu kwabanye abalishumi elinambini, kwaye bamiswa nguThixo baze bonyulwa.\n\n8 Yaza ingelosi yathetha nam, isithi: Qaphela abafundi abalishumi elinambini beMvana, abonyulwe ukuze balungiselele kuyo imbewu yakho.\n\n9 Yaza yathi kum: Uyabakhumbula na abapostile beMvana abalishumi elinambini? Qaphela ngabo abo abaya kugweba izizwe ezilishumi elinambini zakwaSirayeli; ngako oko, abalishumi elinambini abalungiseleli bembewu yakho baya kugwetywa ngabo; kuba nina ningabendlu kaSirayeli.\n\n10 Kwaye aba balungiseleli abalishumi elinambini enibabonayo baya kugweba imbewu yakho. Kwaye, qaphela, bangamalungisa ngonaphakade; kuba ngenxa yokholo lwabo kuyo iMvana kaThixo iingubo zabo zenziwa mhlophe egazini layo.\n\n11 Yaza ingelosi yathi kum: Khangela! Ndaza ndakhangela, ndaza ndabona izizukulwana ezithathu zidlulela ebulungiseni; kwaye iingubo zazo zazimhlophe ngokokude zifane nezo zeMvana kaThixo: Yaza ingelosi yathi kum: Aba benziwe mhlophe egazini leMvana, ngenxa yokholo lwabo kuyo.\n\n12 Ndaza mna, Nifayi, ndabona kanjalo abaninzi besizukulwana sesine abathi badlulela ebulungiseni.\n\n13 Kwaye kwenzekile okokuba ndibone izihlwele zomhlaba zihlanganisene kunye.\n\n14 Yaza ingelosi yathi kum: Qaphela imbewu yakho, kwaye kanjalo nembewu yabakhuluwa bakho.\n\n15 Kwaye kwenzekile okokuba ndikhangele ndaza ndabona abantu bembewu yam behlanganisene kunye bezizihlwele ngokuchaseneyo nembewu yabakhuluwa bam; kwaye babehlanganisene kunye ukulwa idabi.\n\n16 Yaza ingelosi yathetha nam, isithi: Qaphela umthombo wamanzi anyhuku-nyhuku athe wawabona uyihlo; ewe, kwa nawo umlambo awathi wathetha ngawo; nobunzulu bawo bubunzulu besihogo.\n\n17 Kwaye iinkungu zobumnyama zizihendo zomtyholi, ezimfamekisa amehlo, kwaye ziqaqadekise iintliziyo zabantwana babantu, zize zibakhokelele kude kwiindlela eziphangaleleyo, ukuze batshabalale kwaye balahleke.\n\n18 Kwaye isakhiwo esikhulu nesiphangaleleyo, awathi wasibona uyihlo, ziingcinga zokuzingca kwaye nekratshi labantwana babantu. Kwaye umsantsa omkhulu nowoyikekayo uyabohlula; ewe, kwanalo ilizwi lobulungisa likaThixo waNaphakade, noMesiya oyiMvana kaThixo, othi uMoya oyiNgcwele unike ubungqina ngaye, ukususela ekuqalekeni kwehlabathi kude kube leli lixa, nokusuka kweli lixa ukuya phambili nangonaphakade.\n\n19 Kwaye ngeli lixa ingelosi yathetha la mazwi, ndaqaphela kwaye ndabona ukuba imbewu yabakhuluwa bam yayinembambano nembewu yam, ngokwelizwi lengelosi; kwaye nangenxa yekratshi lembewu yam, nezihendo zomtyholi, ndaqaphela okokuba imbewu yabakhuluwa bam yabongamela abantu bembewu yam.\n\n20 Kwaye kwenzekile okokuba ndaqaphela, ndabona abantu bembewu yabakhuluwa bam okokuba bayoyisa imbewu yam; kwaye babheka phambili bezizihlwele phezu kobuso bomhlaba.\n\n21 Kwaye ndababona behlanganisene kunye bezizihlwele; kwaye ndabona iimfazwe kwanamarhe eemfazwe phakathi kwabo; kwaye kwiimfazwe namarhe eemfazwe ndabona izizukulwana ezininzi zidlula.\n\n22 Yaza ingelosi yathi kum: Qaphela aba baya kuya bephelela ekungakholweni.\n\n23 Kwaye kwenzekile okokuba ndiqaphele, emva kokuba besiya bephelela ekungakholweni baba ngabantu abantsundu, kwaye abacekisekayo, kwaye benyhuku-nyhuku, bezele bubunqenerha kwanalo lonke uhlobo lwamasikizi.\n\n", "1-ne 13": "[center][font_size=26]Isahluko 13[/font_size][/center]\n\n[i]UNifayi ubona kumbono ibandla likamtyholi limiselwa phakathi kweeNtlanga, ukufunyanwa nokusekwa kwamathanga eAmerika, ukulahleka kwenxalenye eninzi eBhayibhileni ecacileyo kunye nenexabiso, unobangela wesimo sokreqo kwabeentlanga, ukubuyiselwa kwevangeli, ukuza ngaphambili kwezibhalo zemihla yokugqibela nokwakhiwa kweZiyon. Malunga 600–592 P.K.[/i]\n\n1 Kwaye kwenzekile okokuba ingelosi ithethe nam, isithi: Khangela! Ndaza ndakhangela ndabona izizwe ezininzi nezikumkani.\n\n2 Yaza ingelosi yathi kum: Uqaphela ntoni? Ndaza ndathi: Ndiqaphela izizwe ezininzi nezikumkani.\n\n3 Yaza yathi kum: Ezi zizizwe nezikumkani zabeeNtlanga.\n\n4 Kwaye kwenzekile okokuba ndibone phakathi kwezizwe zabeeNtlanga ukumiselwa kwebandla elikhulu.\n\n5 Yaza yathi ingelosi kum: Qaphela ukumiselwa kwebandla elilelona limasikizi ngaphezu kwawo onke amanye amabandla, elibulala abangcwele bakaThixo, ewe, baze babatshutshise kwaye libabophelele libacinezele, baze bababophelele ngedyokhwe yesinyithi, baze babazise ezantsi ekuthinjweni.\n\n6 Kwaye kwenzekile okokuba ndilibone eli bandla likhulu kwaye limasikizi; ndaza ndabona ukuba umtyholi waye engumseki walo.\n\n7 Kwaye ndabona kanjalo igolide, nesilivere, neesilika neengubo ezibomvu, nelineni eyolukwe ngokucikizekileyo, nazo zonke iintlobo zezambatho ezixabisekileyo; kwaye ndabona namahenyukazi amaninzi.\n\n8 Yaza ingelosi yathetha nam, isithi: Qaphela igolide, nesilivere, neesilika, neengubo ezibomvu, nelineni eyolukwe ngokucikizekileyo, nezambatho ezixabisekileyo, namahenyukazi, ziyiminqweno yalo eli bandla likhulu nelimasikizi.\n\n9 Kwaye kanjalo babatshabalalisa abangcwele bakaThixo ukuze bazuze udumo lwehlabathi, kwaye nokokuba babathobele ezantsi ekuthinjweni.\n\n10 Kwaye kwenzekile okokuba ndikhangele ndaza ndabona amanzi amaninzi; kwaye abohlula abeeNtlanga kwimbewu yabakhuluwa bam.\n\n11 Kwaye kwenzekile okokuba ingelosi ithi kum: Qaphela umsindo kaThixo iphezu kwembewu yabakhuluwa bakho.\n\n12 Ndaza ndakhangela ndabona indoda phakathi kwabeeNtlanga, eyayohlulwe kwimbewu yabakhuluwa bam ngamanzi amaninzi; ndaza ndabona uMoya kaThixo, ukuba wehla waza wasebenza kuyo indoda; yaza yabheka phambili phezu kwamanzi amaninzi, kwaye nakuyo imbewu yabakhuluwa bam, eyaye ikulo ilizwe lesithembiso.\n\n13 Kwaye kwenzekile okokuba ndibone uMoya kaThixo, okokuba waye wasebenza kwabanye beeNtlanga; baza bahamba baphuma ekuthinjweni phezu kwamanzi amaninzi.\n\n14 Kwaye kwenzekile okokuba ndibone izihlwele ezininzi zabeeNtlanga zikulo ilizwe lesithembiso; ndaza ndabona nomsindo kaThixo, okokuba wawuphezu kwembewu yabakhuluwa bam; kwaye babesasazwe phambi kwabeeNtlanga baza babethwa.\n\n15 Kwaye ndabona uMoya weNkosi, okokuba wawuphezu kwabo abeeNtlanga, baye bachuma kwaye balizuza ilizwe lelifa labo; kwaye ndabona okokuba babemhlophe, kwaye bebahle kakhulu kwaye bebukeka, befana nabantu bam phambi kokuba babulawe.\n\n16 Kwaye kwenzekile okokuba mna, Nifayi, ndiqaphele okokuba abeeNtlanga abo babehambile baphuma ekuthinjweni bazithoba phambi kweNkosi; kwaye amandla eNkosi aba nabo.\n\n17 Ndaza ndaqaphela okokuba unina wazo iiNtlanga ezazihlanganisene kunye phezu kwamanzi, nasemhlabeni kanjalo, ukuze zilwe idabi ngokuchasene nabo.\n\n18 Ndaza ndaqaphela ukuba amandla kaThixo ayenazo, kwaye kanjalo umsindo kaThixo wawuphezu kwazo zonke ezo ezazihlanganisene kunye ukuze zilwe idabi ngokuchasene nabo.\n\n19 Kwaye mna, Nifayi, ndaqaphela ukuba abeeNtlanga ababephumile ekuthinjweni bakhululwa ngamandla kaThixo ezandleni zazo zonke ezinye izizwe.\n\n20 Kwaye kwenzekile okokuba mna, Nifayi, ndiqaphele ukuba baye baphumelela elizweni; kwaye ndabona incwadi, yaze yahanjiselwa phambili phakathi kwabo.\n\n21 Yaza ingelosi yathi kum: Uyayazi intsingiselo yayo incwadi?\n\n22 Ndaza ndathi kuyo: Andiyazi.\n\n23 Yaza yathi: Qaphela iphuma emlonyeni womYuda. Kwaye mna, Nifayi, ndayibona; yaza yathi kum: Incwadi leyo uyibonayo yimbali yamaYuda, equlathe iminqophiso yeNkosi, eyathi yayenza kuyo indlu kaSirayeli; kwaye kanjalo ikwaqulathe iziprofetho ezininzi zabaprofeti abangcwele; kwaye iyimbali efana nemikrolo leyo ephezu kwamacwecwe obhedu, ngaphandle nje kokuba engemaninzi; nangona kunjalo, aqulathe iminqophiso yeNkosi, eyathi yayenza kuyo indlu kaSirayeli; ngako oko, anexabiso elikhulu kubo abeeNtlanga.\n\n24 Yaza ingelosi yeNkosi yathi kum: Uyibonile na incwadi ukuba iphuma emlonyeni womYuda; kwaye xa yayiphuma isuka emlonyeni womYuda yayiqulathe ivangeli epheleleyo yeNkosi, abathe abapostile abalishumi elinambini banika ubungqina ngayo; kwaye banika ubungqina ngokunxulumene nenyaniso ekuyo iMvana kaThixo.\n\n25 Ngako oko, ezi zinto ziphuma zivela kumaYuda zimsulwa zisiya kwabeeNtlanga, ngokunxulumene nenyaniso ekuye uThixo.\n\n26 Kwaye emva kokuba zihambile zeza ngaphambili ngesandla sabapostile abalishumi elinambini beMvana, ukusuka kumaYuda ukuya kwabeeNtlanga, ubona ukumiselwa kwelo bandla likhulu nelimasikizi, elona limasikizi ngaphezu kwawo onke amabandla; kuba qaphela, bayisusile kuyo ivangeli yeMvana inxalenye eninzi ecacileyo kwaye nenexabiso elikhulu; kanjalo neminqophiso emininzi yeNkosi bayisusile.\n\n27 Kwaye konke oku bakwenze ukuze babe nokuzigqwetha iindlela ezilungileyo zeNkosi, ukuze babe nokumfamekisa amehlo kwaye bazenze lukhuni iintliziyo zabantwana babantu.\n\n28 Ngako oko, uyabona ukuba emva kokuba incwadi ihambile yeza ngaphambili iphuma ezandleni zebandla elikhulu nelimasikizi, kuye kwabakho izinto ezininzi ezicacileyo nezixabisekileyo ezisusiweyo kuyo incwadi, eyincwadi yeMvana kaThixo.\n\n29 Kwaye emva kokuba ezi zinto zicacileyo kwaye zixabisekileyo zisusiwe iyahamba ibheke phambili kuzo zonke izizwe zabeeNtlanga; kwaye emva kokuba ihambile yabheka phambili kuzo zonke izizwe zabeeNtlanga, ewe, nangaphaya kwamanzi amaninzi othe wawabona kunye nabeeNtlanga abathi bahamba baphuma ekuthinjweni, uyabona—ngenxa yezinto ezininzi ezicacileyo nezixabisekileyo ezithe zasuswa encwadini, ezazicacile ukuze ziqondakale kubantwana babantu, ngokunxulumene nokukucacileyo okukuyo iMvana kaThixo—ngenxa yezi zinto zisusiweyo zakhutshwa kuyo ivangeli yeMvana, abaninzi ngokugqithisileyo bayakubeka, ewe, kangangokuba uSathana unamandla amakhulu elikhulu phezu kwabo.\n\n30 Nangona kunjalo, uyabona ukuba abeeNtlanga abathi bahamba baphuma ekuthinjweni, baza baphakanyiselwa phezulu ngamandla kaThixo ngaphezu kwazo zonke ezinye izizwe, phezu kobuso belizwe elikhethekileyo ngaphezulu kunawo onke amanye amazwe, eli lilizwe ethe iNkosi uThixo yanqophisana noyihlo ukuze imbewu yakhe ilifumane njengelizwe lelifa labo; ngako oko, uyabona ukuba iNkosi uThixo ayiyi kubayekela abeeNtlanga ukuba bawutshabalalise kwaphela umxube wembewu yakho, abaphakathi kwembewu yabakhuluwa bakho.\n\n31 Engasayi kubayekela abeeNtlanga ukuba bayitshabalalise imbewu yabakhuluwa bakho.\n\n32 Ingasayi kubayekela iNkosi uThixo abeeNtlanga ukuba bahlale ngonaphakade kweso simo soyikekayo sobumfama, eso ubabona bekuso, ngenxa yenxenye ecacileyo kwaye nexabiseke kakhulu yevangeli yeMvana ethe yafihlwa lelo bandla limasikizi, okubonileyo ukumiselwa kwalo.\n\n33 Ngako oko ithi iMvana kaThixo: Ndiya kuba nenceba kubo abeeNtlanga, ngokokude ndiyihambele intsalela yendlu kaSirayeli ngesigwebo esikhulu.\n\n34 Kwaye kwenzekile okokuba ingelosi yeNkosi yathetha nam; isithi: Qaphela, ithi iMvana kaThixo, emva kokuba ndiyivelele intsalela yendlu kaSirayeli—kwaye le ntsalela endithetha ngayo yimbewu kayihlo—ngako oko, emva kokuba ndiyivelele ngesigwebo, ndaza ndababetha ngesandla sabeeNtlanga, kwaye emva kokuba abeeNtlanga bethe bakhubeka ngokugqithisileyo, ngenxa yenxenye eyiyeyona icacileyo nexabisekileyo yevangeli yeMvana ethe yabanjwa lelo bandla limasikizi, elingunina wamahenyukazi, itsho iMvana—Ndiya kuba nenceba kubo abeeNtlanga ngaloo mhla, kangangokuba ndiya kuzisa phambili kubo, ngamandla angawam, ubuninzi bevangeli yam, eya kuba icacile kwaye inexabiso, itsho iMvana.\n\n35 Kuba, qaphela, itsho iMvana: Ndiya kuzibonakalisa kuyo imbewu yakho, ukuze bazibhale izinto ezininzi endiya kuthi ndizenze kubo, eziya kuba zicacile kwaye zinexabiso; kwaye emva kokuba imbewu yakho iya kuba itshatyalalisiwe, kwaye isiya iphelela ekungakholweni, kwaye kanjalo nembewu yabakhuluwa bakho, qaphela, ezi zinto ziya kufihlwa phezulu, ukuze zize ngaphambili kubo abeeNtlanga, ngesipho namandla eMvana.\n\n36 Kwaye kuzo ezi zinto kuya kubhalwa ivangeli yam, itsho iMvana, neliwa lam nosindiso lwam.\n\n37 Kwaye basikelelekile abo baya kufuna ukuzisa ngaphambili iZiyon yam ngaloo mhla, kuba baya kubanaso isipho namandla oMoya oyiNgcwele; kwaye ukuba bathe banyamezela kwada kwaba sesiphelweni baya kuphakanyiswa ngomhla wokugqibela, kwaye baya kusindiswa ebukumkanini banaphakade beMvana; kwaye abo baya kuvakalisa uxolo, ewe, iindaba zovuyo olukhulu, hayi ukuya kubabahle kwabo phezu kweentaba.\n\n38 Kwaye kwenzekile okokuba ndibone intsalela yembewu yabakhuluwa bam, kwaye kanjalo nencwadi yeMvana kaThixo, eyathi yaphuma isuka emlonyeni womYuda, okokuba yeza iphuma kwabeeNtlanga ukuya kwintsalela yembewu yabakhuluwa bam.\n\n39 Kwaye emva kokuba iphumile ukuza kubo ndabona ezinye iincwadi, ezathi zeza ngaphambili ngamandla eMvana, ukusuka kwabeeNtlanga ukuza kubo, ukuqinisekisa abeeNtlanga nentsalela yembewu yabakhuluwa bam, nawo amaYuda awaye esasazwe phezu kwabo bonke ubuso bomhlaba, okokuba iimbali zabaprofeti nezabapostile abalishumi elinambini beMvana ziyinyani.\n\n40 Kwaye ingelosi yathetha nam, isithi: Ezi mbali zokugqibela, uzibonileyo phakathi kwabeeNtlanga, ziya kuzinzisa ubunyani bezo zokuqala, ezi zezabapostile abalishumi elinambini beMvana, kwaye ziya kwazisa ngezicacileyo nezixabisekileyo izinto ezazisusiwe kuzo; kwaye ziya kwenza kwaziwe kuzo zonke izalamane, iilwimi, nabantu, okokuba iMvana kaThixo inguNyana kaBawo onguNaphakade, kwaye inguMsindisi wehlabathi; kwaye nokokuba bonke abantu mabeze kuye, okanye abanakho ukusindiswa.\n\n41 Kwaye mabeze ngokunxulumene namazwi aya kuthi azinziswe ngomlomo weMvana; kwaye amazwi eMvana aya kuthi aziswe kuzo iimbali zembewu yakho, kwa nakuzo iimbali zabapostile abalishumi elinambini beMvana; ngako oko zombini ziya kuthi zizinziswe kunye; kuba mnye uThixo kwaye mnye noMalusi kuwo wonke umhlaba.\n\n42 Kwaye liyeza ilixa aya kuthi azibonakalise kuzo zonke izizwe, kunye kumaYuda kwaye kanjalo nabeeNtlanga; kwaye emva kokuba ezibonakalisile kumaYuda kananjalo nakwabeeNtlanga, uya kuthi ke azibonakalise nakwabeeNtlanga kananjalo nakumaYuda, kwaye abokugqibela baya kuba ngabokuqala, kwaye nabokuqala baya kuba ngabokugqibela.\n\n", "1-ne 14": "[center][font_size=26]Isahluko 14[/font_size][/center]\n\n[i]Ingelosi ixelela uNifayi ngeentsikelelo neziqalekiso eziya kuwela phezu kwabo abeeNtlanga—Mabini kuphela amabandla: ibandla leMvana kaThixo kunye nebandla likamtyholi—AbaNgcwele bakaThixo kuzo zonke izizwe bayatshutshiswa lilo ibandla elikhulu nelimasikizi—UMpostile uYohane uya kubhala ngokunxulumene nesiphelo sehlabathi. Malunga 600–592 P.K.[/i]\n\n1 Kwaye kuya kwenzeka, okokuba abeeNtlanga baya kuthi bayiphulaphule iMvana kaThixo ngaloo mhla iya kuthi izibonakalise kubo ngezwi, kwa nangamandla, kwisenzo ngasinye, ekuzisuseni izikhubekiso zabo—\n\n2 Kwaye abangaziqaqadekisiyo iintliziyo zabo ngakuyo iMvana kaThixo, baya kuthi babalelwe kuyo imbewu kayihlo; ewe, baya kubalelwa kuyo indlu kaSirayeli; baze babe ngabantu abasikelelekileyo phezu kwelizwe lesithembiso ngonaphakade; abasayi kuphinda bathotyelwe phantsi ekuthinjweni; kwaye indlu kaSirayeli ayisayi kuphinda ibhidaniswe.\n\n3 Kwaye eso sihogo sikhulu, sombelwa bona lelo bandla likhulu nelimasikizi, elamiselwa ngumtyholi kwakunye nabantwana bakhe, ukuze akhokelele imiphefumlo yabantu ezantsi esihogweni—ewe, eso sihogo sombelwa ukutshabalalisa abantu siya kuzaliswa ngabo basombayo, ukuze batshabalale ngokupheleleyo, itsho iMvana kaThixo; ingeyiyo intshabalalo yomphefumlo, ngaphandle nje kokuba uya phoselwa kweso sihogo singena siphelo.\n\n4 Kuba qaphela, oku kunxulumene nokuthinjwa ngumtyholi, kananjalo ngokunxulumene nobulungisa bukaThixo, phezu kwabo bonke abaya kuthi basebenze ngenkohlakalo nesikizi phambi kwakhe.\n\n5 Kwaye kwenzekile okokuba ingelosi yathetha nam, Nifayi, isithi: Uqaphele na okokuba ukuba abeeNtlanga bayaguquka kuya kulunga ngakubo; kwaye uyazi kanjalo ngokunxulumene neminqophiso yeNkosi kuyo indlu kaSirayeli; kwaye uvile kanjalo ukuba lowo uthe akaguquka kufuneka etshabalele.\n\n6 Ke ngoko, yeha kubo abeeNtlanga ukuba bathi baziqaqadekise iintliziyo zabo ngakuyo iMvana kaThixo.\n\n7 Kuba liyeza ilixa, itsho iMvana kaThixo, endiya kuthi ndisebenze omkhulu kwaye nomangalisayo umsebenzi phakathi kwabantwana babantu; umsebenzi oyakuba ngonaphakade, nokokuba kukwelinye icala lesandla okanye kwelinye—nokokuba kukubaqinisekisela eluxolweni nobomi obungunaphakade, okanye ekubakhululeni ekuqaqadekeni kweentliziyo zabo kwaye nasekumfanyekisweni kweengqondo zabo ukuze bathotyelwe ezantsi ekuthinjweni, kananjalo kwintshabalalo, kunye okwenyama nokoMoya, ngokunxulumene nokuthinjwa ngumtyholi, lowo bese ndithethile ngaye.\n\n8 Kwaye kwenzekile okokuba yakuba ingelosi ithethe la mazwi, yaye yathi kum: Uyayikhumbula na iminqophiso kaBawo kuyo indlu kaSirayeli? Ndathi kuyo, Ewe.\n\n9 Kwaye kwenzekile okokuba ithi kum: Khangela, kwaye ubone elaa bandla likhulu kwaye limasikizi, elingunina wamasikizi, omseki walo ingumtyholi.\n\n10 Yaza yathi kum: Qaphela kukho mabini nje kuphela amabandla; elinye libandla leMvana kaThixo, kwaye elinye libandla likamtyholi; ngako oko, lowo ungenguye owebandla leMvana kaThixo ungowelo bandla likhulu, elingunina wamasikizi; kwaye lilihenyukazi lawo wonke umhlaba.\n\n11 Kwaye kwenzekile okokuba ndakhangela ndaze ndalibona ihenyukazi lawo wonke umhlaba, kwaye lalihleli phezu kwawo amanzi amaninzi; kwaye lalinobukhosi phezu kwawo wonke umhlaba, phakathi kwazo zonke izizwe, izalamane, iilwimi, nabantu.\n\n12 Kwaye kwenzekile okokuba ndalibona ibandla leMvana kaThixo, kwaye amanani alo aye embalwa, ngenxa yenkohlakalo namasikizi ehenyukazi elihleli phezu kwamanzi amaninzi; nangona kunjalo, ndabona ukuba ibandla leMvana, elalingabangcwele bakaThixo, kanjalo babephezu kwabo bonke ubuso bomhlaba; kwaye ubukhosi babo phezu kobuso bomhlaba babubuncinane, ngenxa yenkohlakalo yalo ihenyukazi elikhulu endalibonayo.\n\n13 Kwaye kwenzekile okokuba ndibone ukuba unina omkhulu wamasikizi waye wahlanganisa kunye izihlwele phezu kobuso bawo wonke umhlaba, phakathi kwazo zonke izizwe zabeeNtlanga, ukuze zilwe ngokuchasene nayo iMvana kaThixo.\n\n14 Kwaye kwenzekile okokuba mna, Nifayi, ndiwabone amandla leMvana kaThixo, okokuba ehla phezu kwabangcwele bebandla leMvana, kwaye naphezu kwabantu bomnqophiso weNkosi, ababesasazwe phezu kwabo bonke ubuso bomhlaba; kwaye babexhotyiswe ngobulungisa nangamandla kaThixo ngobuqaqawuli obukhulu.\n\n15 Kwaye kwenzekile okokuba ndibone ukuba umsindo kaThixo wathululeka phezu kwalo ibandla elikhulu nelimasikizi, kangangokuba kwabakho iimfazwe namarhe eemfazwe phakathi kwazo zonke izizwe nezalamane zomhlaba.\n\n16 Kwaye njengoko kwaqalisa ukubakho kweemfazwe namarhe eemfazwe phakathi kwazo zonke izizwe ezazizezakhe unina wamasikizi, ingelosi yathetha nam, isithi: Qaphela, umsindo kaThixo phezu kwakhe unina wamahenyukazi; kwaye qaphela, uyazibona zonke ezi zinto—\n\n17 Kwaye xa uthe wafika umhla eya kuthi umsindo kaThixo uthululeke phezu konina wamahenyukazi, olibandla elikhulu kwaye nelimasikizi lomhlaba wonke, omseki walo ingumtyholi, ke, ngaloo mhla, umsebenzi kaBawo uya kuqalisa, ukulungiselela indlela yokuzalisekisa iminqophiso yakhe, athe wayenza kubantu bakhe abangabendlu kaSirayeli.\n\n18 Kwaye kwenzekile okokuba ingelosi yathetha nam, isithi: Khangela!\n\n19 Ndaza ndakhangela ndabona indoda, kwaye yayi nxibe isambatho esimhlophe.\n\n20 Yaza ingelosi yathi kum: Qaphela omnye wabapostile abalishumi elinambini beMvana.\n\n21 Qaphela, uya kubona kwaye ayibhale intsalela yezi zinto; ewe, kananjalo nezinto ezininzi ebezithe zakho.\n\n22 Kwaye uya kuthi abhale kanjalo ngokunxulumene nokuphela kwehlabathi.\n\n23 Ngako oko, izinto aya kuthi azibhale zibubulungisa kwaye ziyinyani; kwaye qaphela zibhaliwe kuyo incwadi owayibonayo iphuma emlonyeni womYuda; kwaye ngeli lixa yayiphuma emlonyeni womYuda, okanye, ngeli lixa incwadi yayiphuma emlonyeni womYuda, izinto ezazibhaliwe zazicacile kwaye zimsulwa, kwaye zixabiseke ngokugqithisileyo kwaye zilula ukuze ziqondakale kubo bonke abantu.\n\n24 Kwaye qaphela, izinto lo mpostile weMvana aya kuthi azibhale zizinto ezininzi othe wazibona; kwaye qaphela, intsalela usaya kuyibona.\n\n25 Kodwa izinto oya kuthi uzibone emva koku akuyi kuzibhala, kuba iNkosi uThixo imise umpostile weMvana kaThixo ukuba aze azibhale.\n\n26 Kananjalo nakwabanye ababekho, zonke izinto uzibonisile kubo, kwaye bazibhalile; kwaye zitywiniwe ukuze zize ngaphambili zimsulwa, ngokunxulumene nobunyani obukuyo iMvana, ngexesha elifanelekileyo layo iNkosi, kuyo indlu kaSirayeli.\n\n27 Kwaye mna, Nifayi, ndeva kwaye ndanika ubungqina, bokuba igama lompostile weMvana lali nguYohane, ngokwelizwi le ngelosi.\n\n28 Kwaye qaphela, mna, Nifayi, ndalelwe ukuba ndiyibhale intsalela yezinto endithe ndazibona kwaye ndaziva; ngako oko izinto endithe ndazibhala zindanele; kwaye ndibhale nje inxenye encinane yezinto endathi ndazibona.\n\n29 Kwaye ndinika ubungqina bokuba ndazibona izinto awathi wazibona ubawo, kwaye ingelosi yeNkosi yathi yazazisa kum.\n\n30 Kwaye ngoku ndiyapheza ukuthetha ngokunxulumene nezinto endathi ndazibona ngethuba endandiphakanyiselwe kude eMoyeni; kwaye ukuba zonke izinto endazibonayo azibhalwanga, izinto endithe ndazibhala ziyinyani. Kwaye kunjalo. Amen.\n\n", "1-ne 15": "[center][font_size=26]Isahluko 15[/font_size][/center]\n\n[i]Inzala kaLihayi iya kufumana ivangeli kubo abeeNtlanga ngemihla yamva—Ukuhlanganiswa kukaSirayeli kufanekiswa kunye nomthi womnquma omasebe wawo endalo aya kumiliselwa kwakhona—UNifayi utolika umbono womthi wobomi kwaye uthetha ngobulungisa bukaThixo ngokwahlula abakhohlakeleyo kwabangamalungisa. Malunga 600–592 P.K.[/i]\n\n1 Kwaye kwenzekile okokuba emva kokuba mna, Nifayi, bendiphakanyiselwe kude eMoyeni, ndaze ndazibona zonke ezi zinto, ndabuyela ententeni kabawo.\n\n2 Kwaye kwenzekile okokuba ndibone abakhuluwa bam kwaye babephikisana omnye nomnye ngokunxulumene nezinto athe ubawo wazithetha kubo.\n\n3 Kuba ngenene wathetha izinto ezininzi nezinkulu kubo, ezaye zinzima ukuziqonda, ngaphandle kokuba umntu abuze eNkosini; kwaye ke bona beqaqadekile ezintliziyweni zabo, ke ngoko abazange bakhangele Nkosini njengoko babefanele.\n\n4 Kwaye ngoku mna, Nifayi, ndeva buhlungu ngenxa yokuqaqadeka kweentliziyo zabo, kananjalo, nangenxa yezinto endathi ndazibona, kwaye ndisazi ukuba ngokungenakuncedwa kwakumele zenzeke ngenxa yenkohlakalo enkulu yabantwana babantu.\n\n5 Kwaye kwenzekile okokuba ndoyisakale ngenxa yeembandezelo zam, kuba ndandicinga ukuba iimbandezelo zam zazinkulu ngaphezu kwazo zonke, ngenxa yentshabalalo yabantu bam, kuba ndandikubonile ukuwa kwabo.\n\n6 Kwaye kwenzekile okokuba emva kokuba ndifumene amandla ndaye ndathetha nabakhuluwa bam, ndinqwenela ukwazi kubo unobangela weempikiswano zabo.\n\n7 Baza bathi: Qaphela, asinako ukuwaqonda amazwi athe ubawo wawathetha ngokunxulumene namasebe endalo omthi womnquma, kananjalo ngokunxulumene nabeeNtlanga.\n\n8 Ndaza ndathi kubo: Nikhe nabuza na eNkosini?\n\n9 Baza bathi kum: Asikhange; kuba iNkosi ayisazisi thina into enjalo.\n\n10 Qaphela, ndathi kubo: Kungani ukuba ningayigcini imiyalelo yeNkosi? Kungani ukuba nibe niya kutshabalala, ngenxa yokuqaqadeka kweentliziyo zenu?\n\n11 Anizikhumbuli izinto ethe yazithetha iNkosi?—Ukuba aniyi kuziqaqadekisa iintliziyo zenu, nize nindibuze ngokholo, nikholelwa okokuba niya kufumana, ninenkuthalo ekugcineni imiyalelo yam, ngokwenene ezi zinto ziya kwenziwa zazeke kuni.\n\n12 Qaphelani, ndithi kuni, indlu kaSirayeli yathelekiswa nawo umthi womnquma, ngoMoya weNkosi owawukuye ubawo wethu; kwaye qaphelani asithanga saqetshulwa kuyo indlu kaSirayeli, kwaye asililo kusinina isebe lendlu kaSirayeli?\n\n13 Kwaye ngoku, into asingisele kuyo ubawo malunga nokumiliselwa kwamasebe endalo ngexesha elimisiweyo labeeNtlanga, yile, yokuba ngemihla yamva, xa imbewu yethu iya kube isiya iphelela ekungakholweni, ewe, kangangethuba leminyaka emininzi, kwaye nezizukulwana ezininzi emva kokuba uMesiya eya kubonakala ngesiqu kubantwana babantu, iya kuthi ke ivangeli epheleleyo kaMesiya ifike kwabeeNtlanga, kwaye ukusuka kwabeeNtlanga iye kwintsalela yembewu yethu—\n\n14 Kwaye ngaloo mhla intsalela yembewu yethu iya kuthi yazi ukuba iyeyendlu kaSirayeli, kwaye nokokuba ingabantu bomnqophiso weNkosi; kwaye ke iya kuthi yazi kwaye ifikelele kulwazi ngookhokho bayo, kananjalo kulwazi lwevangeli yoMkhululi wayo, eyayifundisiwe kooyise bayo nguye; ngako oko, iya kufikelela kulwazi ngoMkhululi wayo kwaye nawonawona manqaku emfundiso yakhe, ukuze yazi indlela enokuthi ize kuye ngayo kwaye isindiswe.\n\n15 Kwaye ke ngaloo mhla ayisayi kugcoba kusini na kwaye imdumise uThixo wayo wanaphakade, iliwa layo nosindiso lwayo? Ewe, ngaloo mhla, ayisayi kuzuza komelela nokondleka kuwo umdiliya wenyani? Ewe, ayisayi kuza kuwo umhlambi oyinyani kaThixo?\n\n16 Qaphelani, ndithi kuni, Ewe; iya kukhunjulwa kwakhona phakathi kwendlu kaSirayeli; iya kumiliselwa kuyo, ilisebe lendalo lomthi womnquma, kuwo umthi womnquma wenyani.\n\n17 Kwaye oku kuko oko ubawo abesingisele kuko; kwaye uthetha ukuthi ayinako ukwenzeka kude kube semva kokuba isasaziwe ngabo abeeNtlanga; kwaye uthetha ukuthi iya kuza ngabo abeeNtlanga, ukuze iNkosi ibonise amandla ayo kubo abeeNtlanga, ngenxa yokuba iya kwaliwa ngamaYuda, okanye, yindlu kaSirayeli.\n\n18 Ngako oko, ubawo wethu akathethanga ngembewu yethu kuphela, kodwa kanjalo nangayo yonke indlu kaSirayeli, ebhekisa kumnqophiso ofanele ukuba uzaliseke ngemihla yokugqibela; umnqophiso lowo iNkosi yawenza kubawo wethu uAbraham, isithi: Kuyo imbewu yakho ziya kusikeleleka zonke izalamane zomhlaba.\n\n19 Kwaye kwenzekile okokuba mna, Nifayi, ndithethe kakhulu nabo ngokunxulumene nezi zinto; ewe, ndathetha nabo ngokunxulumene nokubuyiselwa kwamaYuda ngemihla yokugqibela.\n\n20 Kwaye ndabalisa amazwi kaIsaya, awathethayo ngokunxulumene nokubuyiselwa kwamaYuda, okanye indlu kaSirayeli; kwaye emva kokuba ebuyiselwe awasayi kube baphinde ababhidaniswe, engasayi kuphinda asasazwe kwakhona. Kwaye kwenzekile okokuba ndithethe amazwi amaninzi kubantakwethu, baza baxola kwaye baye bazithoba phambi kweNkosi.\n\n21 Kwaye kwenzekile okokuba baphinda bathethe nam kwakhona, besithi: Yintoni intsingiselo yale nto awathi ubawo wayibona ephupheni? Yintoni intsingiselo yomthi athe wawubona?\n\n22 Ndaza ndathi kubo: Yayimele umthi wobomi.\n\n23 Baza bathi kum: Yintoni intsingiselo yentonga yesinyithi awathi wayibona ubawo wethu, eyayikhokelela emthini?\n\n24 Ndaza ndathi kubo yayililizwi likaThixo; kwaye abo baya kuthi balive ilizwi likaThixo, baze babambelele nkqi kulo, abasokuze batshabalale; kwanazo izihendo neentolo zomlilo zotshaba azingeze zibongamele ukuze bamfanyekiswe, bakhokelelwe kude entshabalalweni.\n\n25 Ngako oko, mna, Nifayi, ndaye ndabayala ukuba balinyamekele ilizwi leNkosi, ewe, ndaye ndabayala ngawo onke amandla omphefumlo wam, nangabo bonke ubuchule endandinabo, ukuba baze balinyamekele ilizwi likaThixo kwaye bakhumbule ukugcina imiyalelo yakhe ngamaxesha onke kuzo zonke izinto.\n\n26 Baza bathi kum: Yintoni intsingiselo yomlambo wamanzi awathi wawubona ubawo wethu?\n\n27 Ndaza ndathi kubo amanzi athi wawabona ubawo yayibubunyhuku-nyhuku; kwaye kangangohlobo eyayigutyungelwe ngayo ingqondo yakhe zezinye izinto akazange abe nokububona ubunyhuku-nyhuku bamanzi.\n\n28 Ndaza ndathi kubo yayingumsantsa owoyikekayo, owawohlule abakhohlakeleyo kumthi wobomi, kananjalo kubo abangcwele bakaThixo.\n\n29 Ndaza ndathi kubo yayimele esa sihogo soyikekayo, eso yathi ingelosi kum sasilungiselelwe abakhohlakeleyo.\n\n30 Ndaza ndathi kubo ubawo wethu wabona kananjalo ukuba ubulungisa bukaThixo nabo buya bohlula abakhohlakeleyo kwabangamalungisa; kwaye ukukhanya kwabo babufana nokukhanya kwedangatye lomlilo, elinyukela phezulu kuThixo ngonaphakade kanaphakade, kwaye alinaso isiphelo.\n\n31 Baza bathi kum: Ingaba le nto ayithethi ukuthuthumba komzimba ngemihla yokulingwa, okanye ayithethi imo yokugqibela yomphefumlo emva kokufa komzimba wasenyameni, okanye ayithethi ngezinto ezizezasenyameni?\n\n32 Kwaye kwenzekile okokuba ndathi kubo yayimele izinto zombini ezasenyameni nezomoya; kuba umele ufike umhla wokuba bagwetywe ngokwemisebenzi yabo, ewe, kwa nayo imisebenzi eyayisenziwa ngumzimba wenyama ngemihla yabo yokulingwa.\n\n33 Ngako oko, ukuba bathe bafa besesenkohlakalweni yabo kufuneka bakhutshelwe ngaphandle kanjalo, ngokwezinto zasemoyeni, eziphathelele ebulungiseni; ngako oko, kufanele baziswe ukuze beme phambi koThixo, ukuze bagwetywe ngokwemisebenzi yabo; kwaye ukuba imisebenzi yabo ibe ibubunyhuku-nyhuku bamele kukubanyhuku-nyhuku; kwaye ukuba banyhuku-nyhuku kumele ukuba abanako ukuhlala ebukumkanini bukaThixo; ukuba kunjalo, ubukumkani bukaThixo bumele bubenyhuku-nyhuku kanjalo.\n\n34 Kodwa qaphela, ndithi kuni, ubukumkani bukaThixo abukho nyhuku-nyhuku, kwaye akukho nanye into engacocekanga enakho ukungena ebukumkanini bukaThixo; ngako oko kumele kubekho indawo yobunyhuku-nyhuku elungiselelwe loo nto inyhuku-nyhuku.\n\n35 Kwaye ikhona indawo elungiselelweyo, ewe, kwasona eso sihogo soyikekayo esele ndithethile ngaso, kwaye umtyholi ngumlungisi waso; ngako oko imo yokugqibela yemiphefumlo yabantu kukuhlala ebukumkanini bukaThixo, okanye kukukhutshelwa ngaphandle ngenxa yoba bulungisa ebendithethe ngabo.\n\n36 Ngako oko, abakhohlakeleyo bayasuswa kumalungisa, kwaye kanjalo kulaa mthi wobomi, osiqhamo sawo sixabiseke kwaye sinqweneleka ngakumbi ngaphezu kwazo zonke ezinye iziqhamo; ewe, kwaye sisesona sikhulu ngakumbi kuzo zonke izipho zikaThixo. Kwaye ndathetha njalo ke kubantakwethu. Amen.\n\n", "1-ne 16": "[center][font_size=26]Isahluko 16[/font_size][/center]\n\n[i]Abakhohlakeleyo bayifumanisa inyaniso inzima—Oonyana bakaLihayi bazimanya neentombi zikaIshamayeli—ILiyahona ikhokela indlela yabo entlango—Imiyalezo evela eNkosini ibhalwa kwiLiyahona amaxesha ngamaxesha—UIshmayeli uyafa; usapho lwakhe luyambombozela ngenxa yeembandezelo. Malunga 600–592 P.K.[/i]\n\n1 Kwaye ngoku kwenzekile okokuba emva kokuba mna, Nifayi, ndiphezile ukuthetha nabakhuluwa bam, qaphela bathi kum: Usazise izinto ezinzima, ngaphezulu kunokuba sinako ukuzithwala.\n\n2 Kwaye kwenzekile okokuba ndathi kubo ndandisazi ukuba ndathetha izinto ezinzima ngokuchasene nabakhohlakeleyo, ngokunxulumene nenyaniso; kwaye ndibonisa ubulungisa kwabo bangamalungisa, kwaye ndangqina okokuba bamele ukuba baphakanyiswe ngomhla wokugqibela; ngako oko, abanetyala bayibona inyaniso inzima, kuba ibasika kanye embindini.\n\n3 Kwaye ngoku bantakwethu, ukuba beningamalungisa kwaye nivuma ukuyiva inyaniso, kwaye niyinyamekele, ukuze nihambe nithe tye phambi koThixo, ke beningayi kumbombozela ngenxa yenyaniso, nithi: Uthetha izinto ezinzima ngokuchasene nathi.\n\n4 Kwaye kwenzekile okokuba mna, Nifayi, ndaye ndabayala abantakwethu, ngayo yonke inkuthalo, ukuba bayigcine imiyalelo yeNkosi.\n\n5 Kwaye kwenzekile okokuba baye bazithoba phambi kweNkosi; kangangokuba ndaba novuyo kwaye nethemba elikhulu ngabo, lokokuba babeya kuhamba ezindleleni zobulungisa.\n\n6 Ngoku, zonke ezi zinto zathethwa kwaye zenziwa ngelixa ubawo wayehleli ententeni kwintlambo awayibiza iLemuweli.\n\n7 Kwaye kwenzekile okokuba mna, Nifayi, ndathabatha enye yeentombi zikaIshmayeli ukuba ibe ngumfazi; kanjalo, nabantakwethu bathabatha kwiintombi zikaIshmayeli ukuze zibe ngabafazi; kwaye noZorami wathabatha intombi enkulu kaIshmayeli ukuba ibe ngumfazi.\n\n8 Kwaye njalo ubawo wayizalisekisa imiyalelo yeNkosi ebe imnike yona. Kananjalo, mna, Nifayi, ndandisikelewe yiNkosi ngokugqithisileyo.\n\n9 Kwaye kwenzekile okokuba ilizwi leNkosi lathetha nobawo ngobusuku, laza lamyalela ukuba ngengomso athabathe uhambo lwakhe ukusinga entlango.\n\n10 Kwaye kwenzekile okokuba ekubeni ubawo evukile ngentsasa, waza wabheka phambili kumnyango wentente, ngokumangala okukhulu abone ibhola engqukuva ekwenziwa kunqabileyo iphezu komhlaba; kwaye yayiyeyobhedu olungcwengileyo. Kwaye ngaphakathi kwebhola kwaye kukho iintonga zokuluka ezimbini; kwaye enye yayolathe kwicala emasihambe ngalo ukusinga entlango.\n\n11 Kwaye kwenzekile okokuba sihlanganise ndawonye nayiphina into esasimele ukuyithwala ukusinga entlango, kwaye yonke imiphako yethu eyayisele, esaye siyinikwe yiNkosi; saza sathabatha imbewu yazo zonke iintlobo esaye sinakho ukuzithwala ukusinga entlango.\n\n12 Kwaye kwenzekile okokuba siye sizithabathe iintente zethu size sihambe ukusinga entlango, sinqumla umlambo iLeymeni.\n\n13 Kwaye kwenzekile okokuba sahamba kangangesithuba seentsuku ezine, phantse ngendlela yasemzantsi-mzantsi-mpuma, size siphinde sizigxumeke iintente zethu kwakhona; saza sayibiza indawo ngegama eliyiShaza.\n\n14 Kwaye kwenzekile okokuba size sithabathe iintolo nezaphetha zethu, size sabheka phambili ukusinga entlango ukuya kubulalela iintsapho zethu ukutya; kwaye emva kokuba sibulalele iintsapho zethu ukutya sabuyela kwakhona kwiintsapho zethu entlango, kwindawo eyiShaza. Kwaye saphinda sabheka phambili entlango, silandela kwa indlela enye, sihamba kwezona ndawo zichume ngakumbi zasentlango, ezaye zikwimida ekufuphi noLwandle oluBomvu.\n\n15 Kwaye kwenzekile okokuba siye sahamba kangangesithuba seentsuku ezininzi, sibulala ukutya endleleni, ngeentolo nangezaphetha zethu nangamatye nangezilingi zethu.\n\n16 Kwaye siye salandela indlela esiyalathiswa yibhola, eyasikhokelela kwezona ndawo zichume ngakumbi entlango.\n\n17 Kwaye emva kokuba sihambe kangangesithuba seentsuku ezininzi, sazigxumeka iintente zethu kangangethutyana, ukuze sibenakho ukuziphumza kwakhona kwaye sifumanele neentsapho zethu ukutya.\n\n18 Kwaye kwenzekile okokuba ndakuba mna, Nifayi, ndabheke phambili ukuya kubulala ukutya, qaphela, ndaye ndasaphula isaphetha sam, esasenziwe ngentsimbi engcwengileyo; kwaye emva kokuba ndisaphule isaphetha sam, qaphela, abantakwethu baba nomsindo kum ngenxa yokuphulukana nesaphetha sam, kuba asizange sifumane kutya.\n\n19 Kwaye kwenzekile okokuba saye sabuyela kwiintsapho zethu ngaphandle kokutya, kwaye babediniwe kakhulu, ngenxa yohambo lwabo, babebulaleke kakhulu ngenxa yokulambela ukutya.\n\n20 Kwaye kwenzekile okokuba uLeymeni noLemuweli noonyana bakaIshmayeli baqalisa ukumbombozela ngokugqithisileyo, ngenxa yeembulaleko zabo neenkxwaleko entlango; kananjalo ubawo waqalisa ukumbombozela ngakuyo iNkosi uThixo wakhe; ewe, kwaye bonke babelusizi ngokugqithisileyo, kangangokuba bade bambombozela ngakuyo iNkosi.\n\n21 Ngoku kwenzekile okokuba mna, Nifayi, ndibandezelekile nabantakwethu ngenxa yokuphulukana nesaphetha sam, kwaye nezabo izaphetha ziphelelwe yimitsi, kwaye kwaqalisa ukuba nzima ngokugqithisileyo, ewe, kangangokuba asizange sibenako ukufumana ukutya.\n\n22 Kwaye kwenzekile okokuba mna, Nifayi, ndithethe kakhulu nabantakwethu, ngenxa yokuba bazenza lukhuni iintliziyo zabo kwakhona, kangangokuba bade bakhalaza ngakuyo iNkosi uThixo wabo.\n\n23 Kwaye kwenzekile okokuba mna, Nifayi, ndithi ndenze isaphetha ngomthi, netolo ngentonga eyolulekileyo; ngako oko, ndaye ndazixhobisa ngesaphetha notolo, nesilingi namatye. Ndaza ndathi kubawo: Ndiye ngaphi ukuya kufuna ukutya?\n\n24 Kwaye kwenzekile okokuba aye abuze eNkosini, kuba babeye bazithoba ngenxa yamazwi am; kuba ndathetha izinto ezininzi kubo ngamandla omphefumlo wam.\n\n25 Kwaye kwenzekile okokuba ilizwi leNkosi lafika kuye ubawo; waza wohlwaywa kunene ngenxa yokumbombozela kwakhe ngakuyo iNkosi, kangangokuba wathotyelwa ezantsi enzulwini yosizi.\n\n26 Kwaye kwenzekile okokuba ilizwi leNkosi lathi kuye: Khangela kuyo ibhola, uze ubone izinto ezibhaliweyo.\n\n27 Kwaye kwenzekile okokuba esakuba ubawo ezibonile izinto ezo ezazibhaliwe kuyo ibhola, waba noloyiko waza wangcangcazela ngokugqithisileyo, kwaye nabantakwethu kanjalo noonyana bakaIshmayeli nabafazi bethu.\n\n28 Kwaye kwenzekile okokuba mna, Nifayi, ndaziqaphele izalathisi ezazikuyo ibhola, ukuba zithi zisebenze ngokokholo kwaye nangenyameko nangenkuthalo esasiyinikela kuzo.\n\n29 Kwaye kwakubhaliwe kuzo kanjalo umbhalo omtsha, owawucacile ukuze siwufunde, owasinika ukuqonda ngokunxulumene neendlela zeNkosi; kwaye yayibhalwa kwaye iguqulwe amaxesha ngamaxesha, ngokokholo nenkuthalo esasiyinikela kuzo. Kwaye njalo siyabona ukuba ngeendlela ezincinane iNkosi inokuzisa izinto ezinkulu.\n\n30 Kwaye kwenzekile okokuba mna, Nifayi, ndathi ndaya phambili ndenyukela kweyona ndawo iphezulu yentaba, ngokwezalathiso ezazinikiwe kuyo ibhola.\n\n31 Kwaye kwenzekile okokuba ndaye ndabulala izilo zasendle, kangangokuba ndaye ndafumana ukutya kweentsapho zethu.\n\n32 Kwaye kwenzekile okokuba ndaye ndabuyela ezintenteni zethu, ndithwele izilo ezo endandizibulele; kwaye ngoku bakubona ukuba ndikufumene ukutya, olunjani ukuba lukhulu uvuyo lwabo! Kwaye kwenzekile okokuba baye bazithoba phambi kweNkosi, baza banikela imibulelo kuyo.\n\n33 Kwaye kwenzekile okokuba saye saphinda sathabatha uhambo lwethu, sihamba phantse ngala ndlela yasekuqaleni; kwaye emva kokuba sihambe kangangesithuba seentsuku ezininzi saye sazigxumeka iintente zethu kwakhona, ukuze sihlale okwethutyana.\n\n34 Kwaye kwenzekile okokuba uIshmayeli wafa, waza wangcwatywa kwindawo eyayibizwa ngokuba yiNahom.\n\n35 Kwaye kwenzekile okokuba iintombi zikaIshmayeli zazila zababuhlungu ngokugqithisileyo, ngenxa yokulahlekelwa nguyise wazo, nangenxa yeenkxwaleko zabo entlango; baze bambombozela ngakuye ubawo, kuba wayebakhuphe kwilizwe laseYerusalem, besithi: Ubawo wethu ufile; ewe, kwaye sibhadule kakhulu entlango, kwaye sinyamezele iinkxwaleko ezininzi, indlala, unxano, nokudinwa; kwaye emva kwazo zonke ezi mbandezelo kufuneka sitshabalale entlango yindlala.\n\n36 Baye bambombozela njalo ngakuye ubawo, kananjalo nangakum; kwaye babenqwenela ukubuyela kwakhona eYerusalem.\n\n37 Waza uLeymeni wathi kuLemuweli nakubo oonyana bakaIshmayeli: Qaphelani, masimbulale ubawo wethu, kananjalo nomninawa wethu uNifayi, ozithabathele kuye ukuba abe ngumlawuli wethu notitshala wethu, thina singabakhuluwa bakhe.\n\n38 Ngoku, uthi iNkosi ithethe naye, kananjalo iingelosi ziye zamlungiselela. Kodwa qaphelani, siyazi ukuba uyasixokisa; kwaye usixelela ezi zinto, kwaye wenza izinto ezininzi ngobuqhetseba bobuqhinga bakhe, ukuze alahlekise amehlo ethu, ecinga, mhlawumbi, angasikhokelela kude kwintlango engaqhelekanga; aze emva kokuba esikhokelele kude, acinge ukuzenza ukumkani nomlawuli phezu kwethu, ukuze enze ngathi ngokwentando nolonwabo lwakhe. Kwaye emva kwale ndlela wathi umntakwethu uLeymeni wazivuselela emsindweni iintliziyo zabo.\n\n39 Kwaye kwenzekile okokuba iNkosi ibe nathi, ewe kwanalo ilizwi leNkosi leza kwaye lathetha amazwi amaninzi kubo, kwaye labohlwaya ngokugqithisileyo; kwaye emva kokuba bohlwayiwe lilizwi leNkosi bawuthothisa umsindo wabo, baza baguquka kwizono zabo, kangangokuba iNkosi yasisikelela kwakhona ngokutya, ukuze singatshabalali.\n\n", "1-ne 17": "[center][font_size=26]Isahluko 17[/font_size][/center]\n\n[i]UNifayi uyalelwa ukwakha inqanawe—Abakhuluwa bakhe bayamphikisa—Ubayala ngokubabalisela imbali yeenkqubo zikaThixo noSirayeli—UNifayi uzaliswa ngamandla kaThixo—Abakhuluwa bakhe bayalelwa ukuba bamchukumise, hleze babune njengengcongolo eyomileyo. Malunga 592–591 P.K.[/i]\n\n1 Kwaye kwenzekile okokuba siphinde kwakhona sathabatha uhambo lwethu entlango; kwaye sathi sahamba phantse ngasempuma ukusuka kwelo lixa ukuya phambili. Kwaye sathi sahamba saza sadubada kwiimbandezelo ezininzi entlango; kwaye amakhosikazi ethu athi azala abantwana entlango.\n\n2 Kwaye zazibalasele iintsikelelo zeNkosi phezu kwethu, kuba nangona sasiphila ngenyama ekrwada entlango, amakhosikazi ethu aba namasi okuncancisa abantwana bawo amaninzi, kwaye babomelele, ewe, kangangokude bafane namadoda; kwaye aqalisa ukulunyamezela uhambo lwawo ngaphandle kokumbombozela.\n\n3 Kwaye njalo siyabona ukuba imiyalelo kaThixo kufuneka izalisekile. Kwaye ukuba abantwana babantu bathi bayigcine imiyalelo kaThixo uyabondla, kwaye abomeleze, kwaye ababonelele ngendlela abanokuthi ngayo bayiphumeze into leyo abebayalele yona; ngako oko, waye wasibonelela ngeendlela zokuphila ngelixa esathi saphambukela entlango.\n\n4 Kwaye sathi saphambukela kangangethuba leminyaka emininzi, ewe, kwanayo iminyaka esibhozo entlango.\n\n5 Kwaye saye safika kwilizwe esathi salibiza ngokuba yiNdyebo, ngenxa yeziqhamo zalo ezininzi kwaye kanjalo nobusi basendle; kwaye zonke ezi zinto zalungiselelwa yiNkosi ukuze singatshabalali. Kwaye sabona ulwandle, esalubiza ngokuba yiIreyantumi, ethi, xa itolikwa, amanzi amaninzi.\n\n6 Kwaye kwenzekile okokuba siye sigxumeke iintente zethu ngaselunxwemeni lolwandle; kwaye nangona sanyamezela iimbandezelo ezininzi nobunzima obukhulu, ewe, kangangokuba zininzi asinako ukuzibhala zonke, saba nokugcoba okugqithisileyo sakuba sifike elunxwemeni lolwandle; saza sayibiza indawo ngokuba yiNdyebo, ngenxa yeziqhamo zayo ezininzi.\n\n7 Kwaye kwenzekile okokuba emva kokuba mna, Nifayi, ndikulo ilizwe eliyiNdyebo kangangethuba leentsuku ezininzi, ilizwi leNkosi lafika kum, lisithi: Phakama, kwaye uye entabeni. Kwaye kwenzekile okokuba ndaphakame kwaye ndenyukela entabeni, ndaza ndadanduluka eNkosini.\n\n8 Kwaye kwenzekile okokuba iNkosi yathetha nam, isithi: Uza kwakha inqanawe, ngohlobo endiya kuthi ndikubonise lona, ukuze ndibathwale abantu bakho ukuwela la manzi.\n\n9 Ndaza ndathi: Nkosi, ndingaya ngaphi ukuze ndifumane isinyithi esikrwada ukuze ndisinyibilikise, ukuze ndenze izixhobo zokusebenza zokwakha inqanawe ngokohlobo othe wandibonisa lona?\n\n10 Kwaye kwenzekile okokuba iNkosi yandixelela apho mandiye khona ukuze ndifumane isinyithi esikrwada, ukuze ndenze izixhobo zokusebenza.\n\n11 Kwaye kwenzekile okokuba mna, Nifayi, ndiye ndenze imfutho yokuvuthela umlilo, ngezikhumba zezilo kwaye emva kokuba ndenze imfutho, ukuze ndibe nento yokuvuthela umlilo, ndaye ndangqubanisa amatye amabini kunye ukuze ndenze umlilo.\n\n12 Kuba iNkosi kude kube ngoku ibingekasivumeli ukuba sibase imililo, njengoko sasihamba entlango; kuba yathi: Ndiya kukwenza ukutya kwenu kube mnandi, ukuze ningakupheki;\n\n13 Kwaye kanjalo ndiya kuba kukukhanya kwenu entlango; kwaye ndiya kuwulungisa umendo phambi kwenu, ukuba nithe nayigcina imiyalelo yam; ngako oko, kangangokuba niya kuyigcina imiyalelo yam niya kukhokelelwa ngakulo ilizwe lesithembiso; kwaye niya kuyazi ukuba nikhokelwe ndim.\n\n14 Ewe, kwaye iNkosi yatsho kanjalo ukuba: Emva kokuba nifikile kulo ilizwe lesithembiso, niya kuyazi ukuba mna, Nkosi, ndinguThixo; kwaye nokokuba mna, iNkosi, ndanikhupha entshabalalweni; ewe, okokuba ndanikhupha kulo ilizwe laseYerusalem.\n\n15 Ngako oko, mna, Nifayi, ndazama ngamandla ukuyigcina imiyalelo yeNkosi, ndaza ndabayala abantakwethu ekunyanisekeni nasenkuthalweni.\n\n16 Kwaye kwenzekile okokuba ndiye ndazenza izixhobo zokusebenza ngesinyithi esikrwada endathi ndasinyibilikisa ukusisusa eliweni.\n\n17 Kwaye bathi abantakwethu bakubona ukuba ndandisele ndiza kwakha inqanawe, baqalisa ukumbombozela ngakum, besithi: Umninawa wethu usisiyatha, kuba ucinga ukuba angakha inqanawe; ewe, kwaye ucinga kanjalo ukuba angawawela la manzi makhulu.\n\n18 Baya benjenjalo abakhuluwa bam ukukhalaza ngakum, kwaye babenqwenela nokuba bangasebenzi, kuba babengakholelwa ukuba ndingayakha inqanawe; babengakholewa nokuba ndiyalelwe yiNkosi.\n\n19 Kwaye ngoku kwenzekile okokuba mna, Nifayi, ndibelusizi ngokugqithisileyo ngenxa yokuqaqadeka keentliziyo zabo; kwaye ngoku bakubona ukuba ndiqalisa ukubalusizi baba nolonwabo ezintliziyweni zabo, kangangokuba bandivuyela, besithi: Besisazi ukuba ubungenakho ukwakha inqanawe, kuba besisazi okokuba ubungenayo intelekelelo; ngako oko, akunakho ukuwuphumeza umsebenzi omkhulu kangaka.\n\n20 Kwaye ufana nobawo wethu, okhokelwa ziingcingane zobudenge bentliziyo yakhe; ewe, usikhokelele ukuba siphume elizweni laseYerusalem, size sibhadule entlango le minyaka mininzi; kwaye amakhosikazi ethu abulalekile, emakhulu kukukhulelwa; kwaye azele abantwana entlango kwaye anyamezela zonke izinto, ngaphandle nje kokufa; kwaye ngekwakulungile ukuba ayebhubhile ngaphambi kokuba aphume eYerusalem kunokuba anyamezele ezi mbandezelo.\n\n21 Qaphela, le minyaka mininzi sibandezelekile entlango, ixesha elo engesasonwabele izinto zethu nelizwe lelifa lethu; ewe, kwaye ngesasonwabile.\n\n22 Kwaye siyazi ukuba abantu ababekwilizwe laseYerusalem babengabantu abangamalungisa; kuba babeyigcina imithetho nezigwebo zeNkosi, nayo yonke imiyalelo yayo, ngokwemithetho kaMoses; ngako oko, siyazi ukuba bangabantu abangamalungisa; kwaye ubawo wethu uye wabagweba, waza wasikhokelela kude ngenxa yokuba siye sawamamela amazwi akhe; ewe, nomninawa wethu ufana naye. Kwaye emva kolu hlobo lwentetho abantakwethu bambombozela baza basikhalazela.\n\n23 Kwaye kwenzekile okokuba mna, Nifayi, ndathetha nabo, ndisithi: Niyakholelwa okokuba oobawo bethu, ababengabantwana bakaSirayeli, ngebabekhokelwe ukuphuma ezandleni zamaYiputa ukuba babengawamamelanga amazwi eNkosi?\n\n24 Ewe, niyacinga ukuba ngebabekhokelwe ukuphuma ebukhobokeni, ukuba iNkosi yayingayalelanga uMoses ukuba abakhokele baphume ebukhobokeni?\n\n25 Ngoku niyazi ukuba abantwana bakaSirayeli babesebukhobokeni; kwaye niyazi ukuba babethwaliswe imisebenzi, eyayibuhlungu ukuyinyamezela; ngako oko, niyazi ukuba kufanele ukuba kuyinto elungileleyo kubo, ukuba bakhutshwe baphume ebukhobokeni.\n\n26 Ngoku niyazi ukuba uMoses wayeyalelwe yiNkosi ukwenza loo msebenzi mkhulu kakhulu; kwaye niyazi ukuba ngelizwi lakhe amanzi oLwandle oluBomvu ohluleka ngapha nangapha, kwaye bawelela emhlabeni owomileyo.\n\n27 Kodwa niyazi ukuba amaYiputa ayeliselwa kuLwandle oluBomvu, awayeyimikhosi kaFaro.\n\n28 Kwaye niyazi kanjalo ukuba babesondliwa ngemana entlango.\n\n29 Ewe, kwaye niyazi kanjalo ukuba uMoses, ngelizwi lakhe ngokwamandla kaThixo awaye ekuye, wabetha iliwa, kwaza kwaphuma kulo amanzi, ukuze abantwana bakaSirayeli baphelise unxano.\n\n30 Kwaye nangona babengamelani nokukhokelwa, iNkosi uThixo wabo, uMkhululi wabo, ehamba phambi kwabo, ebakhokela emini kwaye ebakhanyisela ngobusuku, kwaye ebenzela zonke izinto ekwakuyimfuneko ukuba abantu bazifumane, baziqaqadekisa iintliziyo zabo kwaye bazimfamekisa iingqondo zabo, kwaye bamenyelisa uMoses noThixo oyinene nophilayo.\n\n31 Kwaye kwenzekile okokuba njengokwelizwi layo yaye yabatshabalalisa; kwaye njengokwelizwi layo yaye yabakhokela; kwaye njengokwelizwi layo yaye yabenzela zonke izinto; kwaye akuzange kubekho nanye into eyenziwayo ingenziwanga ngelizwi layo.\n\n32 Kwaye emva kokuba bewuwelile umlambo iYordan yabenza banamandlakazi kude kuye ekukhupheleni ngaphandle abantwana belizwe, ewe, ekubasasazeleni kwintshabalalo.\n\n33 Kwaye ngoku, nicinga ukuba abantwana beli lizwe, ababekulo ilizwe lesithembiso, abakhutshelwa ngaphandle ngoobawo bethu, nicinga ukuba babengamalungisa? Qaphelani, ndithi kuni, Hayi.\n\n34 Nicinga ukuba oobawo bethu ngebabonyuliwe ngaphezu kwabo ukuba babe ngamalungisa? Ndithi kuni, Hayi.\n\n35 Qaphelani, iNkosi inyama iyibalela ntweni nye; lowo ulilungisa uyathandwa nguThixo. Kodwa qaphela, aba bantu balikhanyela lonke ilizwi likaThixo, kwaye babebuvuthelwe ubugwenxa; kwaye nengqumbo kaThixo epheleleyo yayiphezu kwabo; kwaye iNkosi yaliqalekisa ilizwe ngokuchasene nabo, yaza yalisikelelela oobawo bethu; ewe, yaliqalekisa ngokuchasene nabo ukuya entshabalalweni yabo, yaza yalisikelelela oobawo bethu kude kuye ekuzuzeni kwabo amandla phezu kwalo.\n\n36 Qaphelani, iNkosi yadala umhlaba ukuze umiwe; yaza yadala abantwana bayo ukuze bawubange.\n\n37 Kwaye uphakamisa isizwe esingamalungisa, aze atshabalalise izizwe zabakhohlakeleyo.\n\n38 Kwaye ukhokelela amalungisa kumazwe axabisekileyo, kwaye abakhohlakeleyo uyabatshabalalisa, aze aliqalekise ilizwe kubo ngenxa yabo.\n\n39 Ulawula ephezulu emazulwini, kuba liyitrone yakhe, kwaye lo mhlaba usisihlalo seenyawo zakhe.\n\n40 Kwaye uyabathanda abo bamamkelayo ukuze abe nguThixo wabo. Qaphelani, wabathanda oobawo bethu, waza wanqophisana nabo, ewe, kwanaye uAbraham, uIsake, noYakobi; waza wayikhumbula iminqophiso awayenzayo; ngako oko, wabaphuthuma kulo ilizwe laseYiputa.\n\n41 Kwaye waye waboluleka entlango ngentonga yakhe; kuba bazenza lukhuni iintliziyo zabo, njengoko nani nizenzile; yaza iNkosi yaboluleka ngenxa yobugwenxa babo. Yathumela iinyoka ezitshisayo eziphaphazelayo phakathi kwabo; yaza emva kokuba belunyiwe yalungiselela indlela yokuba maze baphiliswe; kwaye umsebenzi ekwakufuneka bewenzile yayikukujonga; kwaye ngenxa yokungabi nabunzima bendlela, okanye ukuba lula kwayo, baba baninzi abatshabalalayo.\n\n42 Baye baziqaqadekisa iintliziyo zabo amaxesha ngamaxesha, kwaye bamenyelisa uMoses, kwaye kanjalo noThixo; nangona kunjalo, niyazi ukuba bakhokelwa ngamandla akhe angenamlinganiselo ukuya kulo ilizwe lesithembiso.\n\n43 Kwaye ngoku, emva kwazo zonke ezi zinto, lifikile ilixa apho bathe baba nenkohlakalo, ewe, phantse baba bavuthiwe; kwaye andazi kodwa banokuba ngale mihla bakufuphi nokutshatyalaliswa; kuba ndiyazi ukuba umhla umele ngokwenene ufike wokuba batshatyalaliswe, ngaphandle nje kwabambalwa, abaya kukhokelelwa ekuthinjweni.\n\n44 Ngako oko, iNkosi iyalele ubawo ukuba emke asinge entlango; kananjalo amaYuda ayefuna ukuthabatha ubomi bakhe; ewe, nani kanjalo nifune ukuthabatha ubomi bakhe, ngako oko, ningababulali ezintliziyweni zenu kwaye nifana nabo.\n\n45 Niyakhawuleza ukwenza ubugwenxa kodwa nihamba kade ukuyikhumbula iNkosi uThixo wenu. Niyibonile ingelosi, kwaye yathetha nani; ewe, nilivile ilizwi layo amaxesha ngamaxesha; kwaye ithethe nani ngezwi elincinane, elizolileyo kodwa nibe ningaphaya kokuvakalelwa, ukuze ningabi namvakalelo ngamazwi ayo; ngako oko, ithethe nani njengezwi lendudumo, elathi lawenza umhlaba ukuba uzama-zame ngokungathi ungohlukana phakathi.\n\n46 Kwaye niyazi kanjalo ukuba ngamandla elizwi lakhe elinamamdla onke angawenza umhlaba udlule; ewe, kwaye niyazi ukuba ngelizwi lakhe angazenza iindawo ezirhabaxa zibe mpuluswa, zize iindawo ezimpuluswa ziqhekeke. Owu, ke, kutheni, ukuba nibe lukhuni kangaka ezintliziyweni zenu?\n\n47 Qaphelani, umphefumlo wam ukrazukile kukuthuthunjelwa ngenxa yenu, kwaye nentliziyo yam ixhwalekile; ndinoloyiko hleze niphoselwe ngaphandle ngonaphakade. Qaphelani, ndizaliswe nguMoya kaThixo, kangangokuba umzimba wam awunamandla.\n\n48 Kwaye ngoku kwenzekile okokuba ndakube ndithethe la mazwi babanomsindo kum, baza banqwenela ukundiphosa enzulwini yolwandle; kwaye bathi xa besiza phambili ukuze babeke izandla zabo kum ndaye ndathetha nabo, ndisithi: Egameni likaThixo uSomandla, ndiniyalela okokuba ningandichukumisi, kuba ndizaliswe ngamandla kaThixo, ngokude adle inyama yam; kwaye nabani na oya kuthi abeke isandla sakhe phezu kwam uya kubuna nanjengengcongolo eyomileyo; kwaye akayi kuba ntoyanto phambi kwamandla kaThixo, kuba uThixo uya kumbetha.\n\n49 Kwaye kwenzekile okokuba mna, Nifayi, ndathi kubo maze bangaphindi bambombozele ngokuchasene noyise wabo; bangaphindi bandibandeze ukusebenza kwabo, kuba uThixo undiyalele ukuba ndakhe inqanawa.\n\n50 Ndaza ndathi kubo: Ukuba uThixo ebendiyalele ukwenza zonke izinto bendinako ukuzenza. Ukuba unokundiyalela ukuba ndithi kula manzi, yiba ngumhlaba, aya kuba ngumhlaba; kwaye ukuba ndingatsho, ingenzeka.\n\n51 Kwaye ngoku, ukuba iNkosi inamandla amakhulu kangaka, kwaye yenza imimangaliso emininzi kangaka phakathi kwabantwana babantu, kungani ukuba ingabinakho ukundiyalela mna, ukuba ndakhe inqanawe?\n\n52 Kwaye kwenzekile okokuba mna, Nifayi, ndathetha izinto ezininzi kubantakwethu, kangangokuba bathobeka kwaye abazange babenako nokuba nambambano nam, abazange balinge nokubeka izandla zabo phezu kwam nokundichukumisa oku nangeminwe yabo, kangangeentsuku ezininzi. Ngoku babengenako nokulinga ukwenza oku hleze babune phambi kwam, wawunjalo ke ukuba namandla uMoya kaThixo; kwaye wenza njalo kubo.\n\n53 Kwaye kwenzekile okokuba iNkosi yathi kum: Yolulela isandla sakho kwakhona kubantakwenu, kwaye abasayi kubuna phambi kwakho, kodwa ndiya kubothusa, itsho iNkosi, kwaye oku ndiya kukwenza, ukuze bazi ukuba ndiyiNkosi uThixo wabo.\n\n54 Kwaye kwenzekile ukuba ndasolulela isandla sam kubantakwethu, kwaye abazange babune phambi kwam; kodwa iNkosi yathi yabagungqisa, nanjengokwelizwi ibe ilithethile.\n\n55 Kwaye ngoku, bathi: Siyazi ngokwenene ukuba iNkosi inawe, kuba siyazi ukuba ngamandla eNkosi athe asigungqisa. Kwaye bawa phantsi phambi kwam, kwaye babelungele ukundinqula, kodwa andibavumelanga, ndisithi: Ndingumntakwenu, ewe, kwanaye umninawa wenu; ngako oko, nqulani iNkosi uThixo wenu, kwaye nibeke uyihlo nonyoko, ukuze imihla yenu yolulwe kwilizwe eya kuthi iNkosi uThixo wenu ininike lona.\n\n", "1-ne 18": "[center][font_size=26]Isahluko 18[/font_size][/center]\n\n[i]Inqanawa igqityiwe—Ukuzalwa kukaYakobi noYosefu kuyakhankanywa—Iqela likhwela enqanaweni ukusinga kwilizwe lesithembiso—Oonyana bakaIshmayeli nabafazi babo bangenelela kwimihlali kwanemvukelo—UNifayi uyabotshelelwa, kwaye inqanawa iqhutyelwa ngasemva luqhwithela oloyikekayo—UNifayi uyakhululwa, kwaye ngomthandazo wakhe isaqhwithi siyapheza—Abantu bayafika kwilizwe lesithembiso. Malunga 591–589 P.K.[/i]\n\n1 Kwaye kwenzekile okokuba baye bayinqule iNkosi, kwaye bahamba nam; saza sasebenza ngemithi yohlobo olunqabileyo. Yaza iNkosi yandibonisa amaxesha ngamaxesha uhlobo emandiyisebenze ngalo imithi yenqanawa.\n\n2 Ngoku mna, Nifayi, andizange ndisebenze ngemithi ukulandela uhlobo olufundwe ngabantu, ndingazange ndiyakhe inqanawa ngokohlobo lwabantu; kodwa ndayakha ngokohlobo eyathi iNkosi yandibonisa lona; ngako oko, yayingelulo uhlobo lwabantu.\n\n3 Kwaye mna, Nifayi, ndaya entabeni rhoqo, kwaye ndathi ndathandaza rhoqo eNkosini; ngaso eso sizathu iNkosi yathi yandibonisa izinto ezinkulu.\n\n4 Kwaye kwenzekile okokuba emva kokuba ndiyigqibile inqanawa, ngokwelizwi leNkosi, abakhuluwa bam bayiqaphele ukuba ilungile, kwaye nokusetyenzwa kwayo kwakucwenge ngokugqithisileyo; ngako oko bathi bazithoba kwakhona phambi kweNkosi.\n\n5 Kwaye kwenzekile okokuba ilizwi leNkosi lafika kubawo, okokuba masiphakame kwaye sehle siye enqanaweni.\n\n6 Kwaye kwenzekile okokuba ngengomso, emva kokuba silungise zonke izinto, iziqhamo ezininzi nenyama yasentlango, nobusi ngobuninzi, nemiphako njengokohlobo olo iNkosi yaye isiyalele ngalo, saye sehla sangena enqanaweni, nemithwalo yethu yonke neembewu zethu, nayo nantoni na esasize nayo, wonke umntu ngokobudala bakhe; ngako oko, sathi sonke sehla sangena enqanaweni, kunye nabafazi bethu nabantwana bethu.\n\n7 Kwaye ngoku, ubawo wayezele oonyana ababini entlango; omdala wayebizwa ngokuba nguYakobi noYosefu omncinane.\n\n8 Kwaye kwenzekile emva kokuba sonke siye sehla ukungena enqanaweni, kwaye sayithabatha nemiphako yethu nezinto ebesiyalelwe ngazo, saza sabheka phambili elwandle saza saqhutyelwa phambili ngumoya ukuya kwilizwe lesithembiso.\n\n9 Kwaye emva kokuba siqhutyelwe phambili ngumoya kangangeentsuku ezininzi, qaphelani, abantakwethu kunye noonyana bakaIshmayeli kwaye kanjalo nabafazi babo baqalisa ukuzonwabisa, kangangokuba baqalisa ukudanisa, baza bavuma iingoma, kwaye bethetha ngobukrwada obukhulu, ewe, bade balibala ukuba ngawaphi na amandla abaziswe ngawo kule ndawo, ewe, banyukela phezulu ngobukrwada obugqithisileyo.\n\n10 Ndaza mna, Nifayi ndaqalisa ukoyika ngokugqithisileyo hleze iNkosi ibe nomsindo kuthi, ize isibethe ngenxa yobugwenxa bethu, ukuze siginywe kubunzulu bolwandle; ngako oko, mna, Nifayi, ndaqalisa ukuthetha nabo ngokuzola okukhulu, kodwa qaphela babanomsindo kum, besithi: Asinako ukuba umninawa wethu abe ngumlawuli phezu kwethu.\n\n11 Kwaye kwenzekile okokuba uLeymeni noLemuweli bandithabathe baze bandibophelele ngeentambo, kwaye bandiphatha ngoburhabaxa obukhulu; nangona kunjalo, iNkosi yayivumela ukuze ibonise amandla ayo, ukuze kuzaliseke amazwi ayo eyawathethayo ngokunxulumene nabakhohlakeleyo.\n\n12 Kwaye kwenzekile okokuba emva kokuba bendibophelele ndade andakwazi nokushukuma, isalatha-mbombo, esasilungiswe yiNkosi, sayeka ukusebenza.\n\n13 Ngako oko, babengazi apho mabayiqhubele ngakhona inqanawa, kangangokuba kwavuka uqhwithela olukhulu, ewe, isaqhwithi esikhulu kwaye nesoyikekayo, saza saqhutyelwa ngasemva phezu kwamanzi kangangethuba leentsuku ezintathu; baza baqalisa ukoyika ngokugqithisileyo hleze beyele elwandle; nangona kunjalo abazange bandikhulule.\n\n14 Kwaza ngosuku lwesine, siqhutyelwa ngasemva, uqhwithela lwaqalisa ukuba ndlongo-ndlongo ngokugqithisileyo.\n\n15 Kwaye kwenzekile okokuba sasimalunga nokuginywa enzulwini yolwandle. Kwaye emva kokuba siqhutyelwe ngasemva phezu kwamanzi kangangethuba leentsuku ezine, abakhuluwa bam baqalisa ukubona ukuba izigwebo zikaThixo zaziphezu kwabo, nokuba baza kutshabalala ngaphandle kokuba bangaguquka kubo ubugwenxa babo; ngako oko, beza kum, bazikhulula izibopho ezazisezihlahleni zam, kwaye qaphela zazidumbile ngokugqithisileyo; kananjalo amaqatha am ayedumbe kakhulu, kwaye zinkulu iintlungu zawo.\n\n16 Nangona kunjalo, ndaye ndakhangela kuThixo wam, ndaza ndamdumisa ebudeni bemini yonke; kwaye andizange ndimbombozele ngakuyo iNkosi ngenxa yeembandezelo zam.\n\n17 Ngoku ubawo, uLihayi, wayethethe izinto ezininzi kubo, kananjalo nakoonyana bakaIshmayeli; kodwa, qaphela, bathi bafutha izisongelo ezininzi ngakuye nabanina othi andithethelele; kwaye abazali bam bebethwa bubudala ngeminyaka, kwaye beve ubuhlungu nokubindeka ngenxa yabantwana babo, baye bawiswa phantsi, ewe, naphezu koomandlalo babo bokugula.\n\n18 Ngenxa yentlungu nosizi olukhulu, nobugwenxa babantakwethu, babesebeziswe kufuphi nasekuthatyathweni baphume ngeli lixa ukuya kuhlangana noThixo wabo; ewe, iinwele zabo ezingwevu zazisele ziza kuthotyelwa phantsi zilale ezantsi eluthulini; ewe, babekufuphi nasekuphoselweni ngosizi engcwabeni lamanzi.\n\n19 Kwaye uYakobi noYosefu kanjalo, beselula, besaswele ukondliwa kakhulu babekhathazekile ngenxa yeembandezelo zikanina; nomfazi wam kanjalo ngeenyembezi zakhe nemithandazo, nabantwana bam kanjalo, abazange bazithambise iintliziyo zabantakwethu ukuze babe nokundikhulula.\n\n20 Kwaye kwakungekho nto ngaphandle kwamandla kaThixo, owaboyikisa ngentshabalalo, eyayinokuthambisa iintliziyo zabo; ngako oko, bakubona ukuba babesele beza kuginywa enzulwini yolwandle baguquka kwinto ababeyenzile, kangangokuba bandikhulula.\n\n21 Kwaye kwenzekile emva kokuba bendikhulule, qaphela, ndasithabatha isolatha-mbombo, kwaye saye sasebenza ngokweminqweno yam. Kwaye kwenzekile okokuba ndathandaza eNkosini; kwaye emva kokuba ndithandazile imimoya yapheza, kwaye noqhwithela lwaphela, kwaza kwabakho inzolo enkulu.\n\n22 Kwaye kwenzekile okokuba mna, Nifayi, ndayiqhuba inqanawa, ukuze sihambe kwakhona ukusingisa ngakwilizwe lesithembiso.\n\n23 Kwaye kwenzekile okokuba emva kokuba sihambe ngenqanawe kangangesithuba seentsuku ezininzi saye safika kulo ilizwe lesithembiso; saza saya phambili kulo ilizwe, kwaye sathi sazigxumeka iintente zethu; saza salibiza ngokuba lilizwe lesithembiso.\n\n24 Kwaye kwenzekile okokuba saye saqalisa ukulima umhlaba, saza saqalisa ukutyala iimbewu; ewe, saza sazifaka zonke iimbewu zethu emhlabeni, esaye size nazo ukusuka kwilizwe laseYerusalem. Kwaye kwenzekile okokuba yaye ikhula yahluma ngokugqithisileyo; ngako oko, sasisikelelwe ngendyebo.\n\n25 Kwaye kwenzekile okokuba saye safumanisa kulo ilizwe lesithembiso, njengoko sasihamba entlango, okokuba kwakukho izilo zazo zonke iintlobo ehlathini, kunye imazi yenkomo nenkunzi yenkomo, ne-esile nehashe, nebhokhwe, nebhokhwe yasendle, kwaye nazo zonke iintlobo zezilo zasendle, ezaye zinokusetyenziswa ngumntu. Kwaye saye safumana lonke uhlobo lwesinyithi esikrwada, kunye ezegolide, nezesilivere, nezekopolo.\n\n", "1-ne 19": "[center][font_size=26]Isahluko 19[/font_size][/center]\n\n[i]UNifayi wenza amacwecwe esinyithi esikrwada kwaye ubhala imbali yabantu bakhe—UThixo kaSirayeli uya kuza ngamakhulu amathandathu eminyaka ukusuka kwilixa awathi uLihayi walishiya elaseYerusalem—UNifayi uxela ngeembulaleko nokubethelelwa Kwakhe emnqalezweni—AmaYuda aya kucekiswa aze asasazwe kude kube yimihla yokugqibela, xa beya kuthi babuyele eNkosini. Malunga 588–570 P.K.[/i]\n\n1 Kwaye kwenzekile okokuba iNkosi indiyalele, ngako oko ndaye ndenza amacwecwe esinyithi esikrwada ukuze ndikrole phezu kwawo imbali yabantu bam. Kwaye phezu kwamacwecwe endawenzayo ndaye ndakrola imbali kabawo, kwaye kanjalo neehambo zethu entlango, neziprofetho zikabawo; kwaye kanjalo nezininzi ezizezam iziprofetho ndizikrole phezu kwawo.\n\n2 Kwaye ndandingazi ngeli lixa ndandiwenza ukuba ndiya kuyalelwa yiNkosi ukuba ndenze la macwecwe; ngako oko, imbali kabawo, nomlibo wooyise, nenxenye engakumbi yazo zonke iinkqubo zethu entlango zikrolwe phezu kwaloo macwecwe okuqala esele ndithethile ngawo; ngako oko, izinto ezenzekayo ngaphambi kokuba ndenze la macwecwe, zezenyaniso, ezikhankanywa ngakumbi phezu kwamacwecwe okuqala.\n\n3 Kwaye emva kokuba ndenze la macwecwe ngokomyalelo, mna, Nifayi, ndafumana umyalelo wokuba ubufundisi neziprofetho, ezicace ngakumbi nenxenye yazo exabisekileyo, zimele zibhalwe phezu kwala macwecwe; nokokuba izinto ezazibhaliwe kufanele zigcinelwe ukufundisa imfundiso yabantu bam, abaya kulawula ilizwe, kanjalo nezinye iinjongo zobulumko, iinjongo ezo ezaziwa yiNkosi.\n\n4 Ngako oko, ndaza mna, Nifayi, ndathi ndayenza imbali phezu kwamanye amacwecwe, anika ingxelo, okanye anika ingxelo engakumbi yeemfazwe neembambano neentshabalalo zabantu bam. Kwaye oku ndikwenzile, kwaye ndayalela abantu bam into amaze bayenze emva kokuba ndimkile; nokokuba la macwecwe amele ukuze anikezelwe ukwehla ukusuka kwesinye isizukulwana ukuya kwesinye, okanye ukusuka komnye umprofeti ukuya komnye, kude kube yeminye imiyalelo evela eNkosini.\n\n5 Kwaye ingxelo yokwenza kwam la macwecwe iya kunikwa emva koku; kwaye ke, qaphela, ndiyaqhubeka ngokunxulumene noko besele ndikuthethile; kwaye oku ndikwenza ukuze izinto ezingcwele ngakumbi zibe nokugcinelwa ulwazi lwabantu bam.\n\n6 Nangona kunjalo, andibhali nantoni na phezu kwamacwecwe ngaphandle kwaleyo ndicinga ukuba ingcwele. Kwaye ngoku, ukuba ndenza impazamo, nabo ngokwabo abakudala babephazama, ingengakuba ndiyazithethelela ngenxa yabanye abantu, kodwa ngenxa yobuthathaka obukum, ngokwasenyameni, ndiya kuzithethelela.\n\n7 Kuba izinto abathi abanye abantu bazithabathe nje ngezinto zexabiso elikhulu, kunye enyameni nasemphefumlweni, abanye bazithabatha njengento engento kwaye bazinyathele phantsi kweenyawo zabo. Ewe, kwanaye ngokwakhe uThixo kaSirayeli abantu bathi bamnyathela phantsi kweenyawo zabo; ndithi, bamnyathela phantsi kweenyawo zabo kodwa ndiza kuthetha ngamanye amazwi—bamthabatha njengento engento, kwaye abaliphulaphuli ilizwi leengcebiso zakhe.\n\n8 Kwaye qaphelani uyeza, ngokwamazwi engelosi, ngamakhulu amathandathu ukusuka ngelixa ubawo wayishiyayo iYerusalem.\n\n9 Kwaye ihlabathi, ngenxa yobugwenxa balo, liya kumgweba njengento engento, ngako oko lamtyakatya, kwaye wabandezeleka lilo; kwaye lambetha, kwaye wabandezeleka lilo. Ewe, lamtshicela, kwaye wabandezeleka lilo, ngenxa yenceba yakhe yothando nokuzeka kade umsindo kwakhe kubantwana babantu.\n\n10 Kwaye uThixo woobawo bethu, abakhokelwayo ukuphuma eYiputa, baphuma ebukhobokeni, kanjalo belondoloziwe entlango nguye, ewe, uThixo ka-Abraham, noIsake kwaye noThixo kaYakobi, wazinikezela, ngokwamazwi engelosi, njengomntu, ezandleni zabantu abakhohlakeleyo, ukuze aphakanyiswe, ngokwamazwi kaZenokhi, kwaye nokuba abethelelwe emnqamlezweni, ngokwamazwi kaNeyum, kwaye nokuba angcwatywe engcwabeni, ngokwamazwi kaZenoshe, awathi wawathetha ngokunxulumene neentsuku ezintathu zobumnyama, eziya kuba ngumqondiso onikiweyo ngokufa kwakhe kwabo baya kuba ngabemi kwiziqithi zolwandle, zinikelwe ngokukhethekileyo ngakumbi kwabo bangabendlu kaSirayeli.\n\n11 Kuba wathetha njalo ke umprofeti: INkosi uThixo ngokwenene iya kuyihambela yonke indlu kaSirayeli ngaloo mhla, abanye ngelizwi lakhe, ngenxa yobulungisa babo, baya kuba novuyo olukhulu nosindiso, kwaye abanye ngeedudumo nemibane yamandla akhe, ngesaqhwithi, ngomlilo, nangomsi, nangomphunga wobumnyama, nangokuvuleka komhlaba, nangeentaba eziya kunyuselwa phezulu.\n\n12 Kwaye zonke ezi zinto ngokwenene ziya kufika, utsho umprofeti uZenoshe. Kwaye amawa omhlaba kumele ukuba akrazuke; kwaye ngenxa yeencwina zomhlaba, abaninzi ookumkani beziqithi zolwandle baya kubangelwa ngoMoya kaThixo, ukuba badanduluke bathi: UThixo wendalo ubandezelekile.\n\n13 Kwaye ke abo baseYerusalem, utsho umprofeti, baya kuthuthunjiswa ngabo bonke abantu, ngenxa yokuba bebethelela emnqamlezweni uThixo kaSirayeli, baze bazijikela ecaleni iintliziyo zabo, bekhanyela imiqondiso nemimangaliso namandla nozuko lukaThixo kaSirayeli.\n\n14 Kwaye ngenxa yokuba bezijikela ecaleni iintliziyo zabo, utsho umprofeti, kwaye bemcekisile oNgcwele kaSirayeli, baya kubhadula enyameni, baze batshabalale, baze babe ngumzekelo ombi nento yokuhlekisa, kwaye bathiywe phakathi kwazo zonke izizwe.\n\n15 Nangona kunjalo, xa uthe wafika loo mhla, utsho umprofeti, xa beya kuthi bangabuyi bazijikele ecaleni iintliziyo zabo ngokuchasene noNgcwele kaSirayeli, ngoko uya kuyikhumbula iminqophiso awathi wayenza nooyise.\n\n16 Ewe, ngoko uya kuzikhumbula iziqithi zolwandle; ewe, kwaye bonke abantu abangabendlu kaSirayeli, ndiya kubahlanganisela ngaphakathi, itsho iNkosi, ngokwamazwi omprofeti uZenoshe, ukusuka kwiimbombo zone zomhlaba.\n\n17 Ewe, kwaye wonke umhlaba uya kulubona usindiso lweNkosi, utsho umprofeti; sonke isizwe, isalamane, ulwimi nabantu baya kusikeleleka.\n\n18 Kwaye mna, Nifayi, ndibabhalele ezi zinto abantu bam, ukuze mhlawumbi ndibe nokubakhuthaza ekubeni bayikhumbule iNkosi uMkhululi wabo.\n\n19 Ngako oko, ndithetha nayo yonke indlu kaSirayeli, ukuba kuyenzeka ukuba babe nokuzifumana ezi zinto.\n\n20 Kuba qaphela, ndineemvakalelo zokomoya, ezithi zindidube kangangokuba onke amalungu am abuthathaka, ngenxa yabo abo baseYerusalem; kuba ukuba iNkosi ibe ingenanceba, ngokuthi indibonise ngokunxulumene nabo, kwanjengoko yayenzile kubaprofeti bakudala, ndinge nditshabalele nam kanjalo.\n\n21 Kwaye ngokwenene yababonisa abaprofeti bakudala zonke izinto ezinxulumene nabo; kananjalo yathi yababonisa nabaninzi ngokunxulumene nathi; ngako oko, bekufanele ukuba nathi sazi ngokunxulumene nabo kuba zibhaliwe phezu kwamacwecwe obhedu.\n\n22 Ngoku kwenzekile okokuba mna, Nifayi, ndaye ndazifundisa ezi zinto kubo abakhuluwa bam; kwaye kwenzekile okokuba ndaye ndabafundela izinto ezininzi, ezaye zikroliwe phezu kwamacwecwe obhedu, ukuze bazi ngokunxulumene nezenzo zeNkosi kwamanye amazwe, phakathi kwabantu bakudala.\n\n23 Kwaye ndaye ndabafundela izinto ezininzi ezaye zibhaliwe kuzo iincwadi zikaMoses; ukuze ndibe nokubathundeza ngokupheleleyo ukuze bakholelwe kuyo iNkosi uMkhululi wabo ndaye ndabafundela oko kwakubhaliwe ngumprofeti uIsaya; kuba ndazifanekisa zonke izibhalo kunye nathi, ukuze zibe luncedo nemfundiso kuthi.\n\n24 Ngako oko ndathetha ngolu hlobo kubo, ndisithi: Waveni amazwi omprofeti, nina bayiyo intsalela yendlu kaSirayeli, isebe ebelithe laqetshulwa, waveni amazwi omprofeti, awayebhalelwe kuyo yonke indlu kaSirayeli, kwaye niwafanekise kunye nani, ukuze nibe nethemba kwakunye nabo bazalwana benu enathi naqetshulwa kubo; kuba wabhala ngale ndlela umprofeti.\n\n", "1-ne 20": "[center][font_size=26]Isahluko 20[/font_size][/center]\n\n[i]INkosi ityhila iinjongo Zayo kuSirayeli—USirayeli wonyulwe ezikweni lenkxwaleko kwaye uza kuphuma eBhabhilon—Thelekisa Isaya 48. Malunga 588–570 P.K.[/i]\n\n1 Phulaphulani kwaye nive oku, Owu ndlu kaYakobi, ababizwa ngegama likaSirayeli, kwaye nabathi beza ngaphambili bephuma kumanzi akwaYuda, okanye bephuma kumanzi obhaptizo, abafunga ngegama leNkosi, baze bamkhankanye uThixo kaSirayeli, kanti abangafungi nganyaniso nangabulungisa.\n\n2 Nangona kunjalo, bazibiza ngokuba bangabesixeko esingcwele, kodwa abahlelanga bona kuye uThixo kaSirayeli, oyiNkosi yeMikhosi; ewe, iNkosi yeMikhosi ligama lakhe.\n\n3 Qaphelani, ndizivakalisile izinto zangaphambili kwasekuqaleni; kwaye zaphuma zeza ngaphambili ngomlomo wam, kwaye ndazibonakalisa. Ndaye ndazibonakalisa ngesaquphe.\n\n4 Kwaye ndazenza ngenxa yokuba ndandikwazi ukuba uneenkani, yaye intamo yakho ingumsipha wesinyithi, kwaye nebunzi lakho lilubhedu;\n\n5 Kwaye ndivakalisile kuwe kwa ukusuka ekuqalekeni; ngaphambi kokuba kwenzeke ndakubonisa kuwe; kwaye ndakubonisa ngoloyiko lokuba hleze uthi—Isithixo sam sizenzile, kwaye umfanekiso wam oqingqiweyo, nomfanekiso wam onyityilikisiweyo ubayalele.\n\n6 Ukubonile kwaye ukuvile konke oku; kwaye ke ingaba akusayi kukuvakalisa? Kwaye nokokuba ndikubonise izinto ezintsha ukususela kweli lixa, kwanazo izinto ezifihlakeleyo, kwaye wawufudula ungazazi.\n\n7 Zidaliwe ngoku, kwaye zingasuki ekuqaleni, kwanangaphambi komhla owathi wangaziva zazivakalisiwe kuwe, hleze uthi—Qaphela bendizazi.\n\n8 Ewe, kwaye akuzange uve; ewe, wawungazazanga; ewe, ukususela ngelo lixa indlebe yakho yayingavulekanga; kuba ndandisazi ukuba uya kuziphatha ngokungathembakali, kwaye wawubizwa ngokuba ungumoni kwasesizalweni.\n\n9 Nangona kunjalo, ngenxa yegama lam ndiya kuwurhoxisa umsindo wam, kwaye ukuze ndibongwe ndiya kuzibamba ngakuwe, ukuze ndingakusikeli ngaphandle.\n\n10 Kuba, qaphela, ndikucokisile, ndikonyule ezikweni lenkxwaleko.\n\n11 Ngenxa yam, ewe, ngenxa yam ndiya kukwenza oku, kuba andisayi kuyekela ukuba igama lam lingcoliswe, kwaye andisayi kunikezela uzuko lwam komnye.\n\n12 Ndiphulaphule, Owu Yakobi, noSirayeli babiziweyo bam, kuba ndinguye; ndingowokuqala, kwaye ndingowokugqibela kanjalo.\n\n13 Isandla sam sisibekile kanjalo isiseko somhlaba, kwaye isandla sam sokunene siwangxabalazile amazulu. Ndiyawabiza aze aphakame kunye.\n\n14 Nonke nina, zihlanganiseni, nize nive; ngubani phakathi kwabo ozivakalisileyo ezi zinto kubo? Uthandiwe yena yiNkosi; ewe, kwaye iya kulizalisekisa ilizwi layo ethe yalivakalisa ngabo; kwaye uya kwenza intando yakhe ngeBhabhilon, kwaye ingalo yakhe iya kufikelela phezu kwamaKaledi.\n\n15 Kanjalo, itsho iNkosi; mna Nkosi, ewe, ndithethile; ewe, ndimbizile ukuba avakalise, ndimzisile, kwaye uya kuyenza indlela yakhe iphumelele.\n\n16 Yizani nina kufuphi nam; andithethanga emfihlakalweni; ukususela ekuqalekeni, ukusuka ngelixa eyathi yavakaliswa ndiyithethile; kwaye iNkosi uThixo, noMoya wayo, undithumile.\n\n17 Kwaye itsho njalo iNkosi, uMkhululi wakho, oNgcwele kaSirayeli; ndimthumile, iNkosi uThixo wakho ekufundisa ukunceda, okukhokelela kuyo indlela ofanele ukuhamba ngayo, uyenzile.\n\n18 Owu akwaba wawuyiphulaphule imiyalelo yam—njalo uxolo lwakho obeluya kuba njengomlambo, kwaye nobulungisa bakho bube njengamaza olwandle.\n\n19 Nembewu yakho kanjalo ibiya kuba njengentlabathi; inzala yombilini wakho ibe njengamahlalutye ayo; igama lakhe alifanelanga ukuba libe lasikelwa ngaphandle nakutshatyalaliswa phambi kwam.\n\n20 Phumani ngaphandle kweBhabhilon, wabalekeni amaKaledi, ngelizwi lengoma vakalisani, nixele oku, nithethe kwisiphelo somhlaba; yithini: INkosi isikhulule isicaka sayo uYakobi.\n\n21 Kwaye abazange banxanwa; wabakhokelela ngaphandle kweentlango; wabenzela ukuba amanzi ampompoze ephuma eliweni; waliqhekeza iliwa kanjalo aze amanzi atsaza ukuphuma.\n\n22 Kwaye nangona konke oku akwenzileyo, kwakunye nokungaphezulu akubikho luxolo itsho iNkosi, kwabo bakhohlakeleyo.\n\n", "1-ne 21": "[center][font_size=26]Isahluko 21[/font_size][/center]\n\n[i]UMesiya uya kuba kukukhanya kwabeeNtlanga kwaye akhulule amabanjwa—USirayeli uya kuhlanganiswa ngamandla kwimihla yokugqibela—Ookumkani baya kuba ngabondli babo—Thelekisa Isaya 49. Malunga 588–570 P.K.[/i]\n\n1 Kwaye kwakhona: Phulaphula, Owu wena ndlu kaSirayeli, nonke nina baqetshulweyo naza naqhutyelwa ngaphandle ngenxa yenkohlakalo yabelusi babantu bam; ewe, nonke nina baqetshulweyo, nasasazelwa kude, abangabantu bam, Owu ndlu kaSirayeli. Mamelani, Owu ziqithi, mamelani kum, nize niphulaphule nina bantu abakude; iNkosi indibize kwasesizalweni; ilikhankanye kwasezibilinini zikama igama lam.\n\n2 Kwaye uwenze umlomo wam wanjengekrele elibukhali; esithunzini sesandla sakhe undifihlile waza wandenza itolo elibengezelisiweyo; kumphongolo wakho undifihlile.\n\n3 Waza wathi kum: Ungumkhonzi wam, Owu Sirayeli, endiya kuzukiswa ngaye.\n\n4 Ndaza ndathi ke mna, ndisebenzele ilize, ndiwasebenzisele amandla am kokungento nangelize; ngokwenene isigwebo sam siseNkosini, kwaye nomsebenzi wam ukuye uThixo wam.\n\n5 Kwaye ngoku, yathi iNkosi—eyandibumba kwasesizalweni ukuze ndibe ngumkhonzi wayo, ukuze ndibuyisele uYakobi kuyo kwakhona—nokuba uSirayeli akakahlanganiswa, kodwa ndiya kuhlala ndizukile emehlweni eNkosi, kwaye uThixo wam uyakuba ngamandla am.\n\n6 Waza wathi: Kuyinto elula ukuba ube ngumkhonzi wam ukuze uvuse izizwe zikaYakobi, uze ubuyisele intsalela kaSirayeli. Ndiya kukunikezela kanjalo ukuba ube kukukhanya kubo abeeNtlanga, ukuze ubelusindiso lwam kude kuye kwiziphelo zomhlaba.\n\n7 Itsho njalo ke iNkosi, uMkhululi kaSirayeli, oNgcwele wakhe, kulowo abantu bamcekisayo, kulowo izizwe zimthiyileyo, kumkhonzi wabalawuli: OoKumkani baya kubona baze besuke beme, iinkosana kanjalo ziya kunqula, ngenxa yeNkosi enyanisekileyo.\n\n8 Itsho njalo ke iNkosi: Ngexesha elamkelekileyo ndikuvile, Owu ziqithi zolwandle, kwaye ngomhla wosindiso ndikuncedisile; kwaye ndiya kukulondoloza, ndize ndikunike umkhonzi wam njengomnqophiso wabantu, ukumisela umhlaba, ukuze ubenze bawadle ilifa amanxiwa angamafa;\n\n9 Ukuze ubenokuthi kumabanjwa: Hambani nimke; kubo abo bahleli ebumnyameni: Zibonakaliseni. Baya kudla ezindleleni, kwaye namadlelo abo aya kuba kuzo zonke iindawo eziphakamileyo.\n\n10 Abasayi kulamba bengasayi kunxanwa, nobushushu kwanelanga azisayi kubabetha; kuba lowo ube nenceba kubo uya kubakhokela, kwanangayo imithombo yamanzi uya kubakhokela.\n\n11 Kwaye ndiya kuzenza zonke iintaba zam zibe yindlela, kwaye imendo zam ziya kuphakanyiswa.\n\n12 Kwaye ke, Owu ndlu kaSirayeli, qaphela, aba baya kuba bevela kude; kwaye yabona, aba basuka emantla nasentshona; kwaye aba basuka kwilizwe laseSinim.\n\n13 Vuma ingoma, Owu mazulu; uze uvuye, Owu mhlaba; kuba iinyawo zabo basempumalanga ziya kuzinziswa; baze bagqabhuke engomeni, Owu zintaba, kuba abasayi kuphinda babethwe; kuba iNkosi ibathuthuzele abantu bayo, kwaye iya kuba nenceba kwabo babandezekileyo bayo.\n\n14 Kodwa, qaphela, iZiyon ithe: INkosi yam indishiyile, kwaye iNkosi yam namfesane—kodwa iya kuthi ibonakalise ukuba ayindilibalanga.\n\n15 Kuba umfazi angamlibala na umntwana wakhe amanyisayo, aze angabi naluvelwano kunyana wesizalo sakhe? Ewe, basenako ukulibala, kanti mna andisayi kunilibala, Owu ndlu kaSirayeli.\n\n16 Qaphela, ndikukrolile phezu kwentende yezandla zam; iindonga zakho ziphambi kwam ngamaxesha onke.\n\n17 Abantwana bakho baya kukhawuleza ngokuchasene nabo bakutshabalalisayo; kwaye abo bathi bakwenza umqwebedu baya kuba phambili kunawe.\n\n18 Phakamisela amehlo akho ngapha-nangapha uze ubone; bonke aba bahlanganisene kunye, kwaye baya kuza kuwe. Kwaye njengoko ndiphila, itsho iNkosi, ngokwenene uya kuzambathisa ngabo bonke, njengesihombiso, kwaye ubabhinqe njengoko umtshakazi ebhinqa.\n\n19 Kuba umqwebedu wakho neenkangala zeendawo zakho, nelizwe lentshabalalo yakho, liya kuxinana kakhulu nangalo eli lixa ngenxa yabemi; kwaye abo bathi bakuginya baya kuba kude.\n\n20 Abantwana oya kuthi ubenabo, emva kokuba ulahlekelwe ngabo bokuqala, baya kuthi ezindlebeni zakho kwakhona: Indawo icuthene kakhulu kum; ndinike indawo ukuze ndihlale.\n\n21 Uya kuthi ke entliziyweni yakho: Ndibazalelwe ngubani aba, ndalahlekelwa nje ngabantwana bam, kwaye ndikhedamile, umthinjwa, kwaye ndisiwa ngapha nangapha? Kwaye ngubani ondikhulisele bona? Qaphela, ndandishiyeke ndindedwa; aba, bebekade bephi?\n\n22 Itsho njalo ke iNkosi uThixo: Qaphelani, ndiya kusiphakamisela phezulu isandla sam kwabeeNtlanga, ndize ndimisele ibhanile yam ebantwini; kwaye baya kubafunqula oonyana benu ezingalweni zabo, kwaye iintombi zenu ziya kutyathwa emagxeni abo.\n\n23 Kwaye ookumkani baya kuba ngabondli babo, baze ookumkanikazi babo babanyise; baya kuqubuda phantsi kuni ubuso babo bujonge ngasemhlabeni, baze bakhothe uthuli lweenyawo zakho; kwaye uya kuyazi ukuba ndim iNkosi; kuba abayi kuba nazintloni abo bathi bandilindele.\n\n24 Kuba ingaba ixhoba liya kuthatyathwa kwabo banamandlakazi, okanye abathinjwa abagcina imithetho bakhululwe?\n\n25 Kodwa itsho njalo ke iNkosi, kwanabo abathinjwa babanamandlakazi baya kuthatyathwa bamkiswe; kwaye ixhoba labo boyikekayo liya kuhlangulwa; kuba ndiya kubambana naye obambana nawe, kwaye ndiya kubasindisa abantwana bakho.\n\n26 Kwaye ndiya kubadlisa inyama yabo abo bakucinezelayo; baya kunxiliswa ligazi labo ngokungathi yiwayini emnandi; kwaye yonke inyama iya kuyazi ukuba mna, Nkosi, ndinguMsindisi noMkhululi wakho, Onamandlakazi kaYakobi.\n\n", "1-ne 22": "[center][font_size=26]Isahluko 22[/font_size][/center]\n\n[i]USirayeli uya kusasazwa kubo bonke ubuso bomhlaba—AbeeNtlanga baya kwanyisa kwaye bondle uSirayeli ngevangeli ngemihla yokugqibela—USirayeli uya kuhlanganiswa asindiswe, baze abakhohlakeleyo batshiswe njengeendiza—Ubukumkani bomtyholi buya kutshatyalaliswa, aze uSathana akhonkxwe. Malunga 588–570 P.K.[/i]\n\n1 Kwaye ngoku kwenzekile okokuba emva kokuba mna, Nifayi, ndizifundile ezi zinto ezazikrolwe phezu kwamacwecwe obhedu, abantakwethu beza kum baza bathi kum: Zithetha ntoni ezi zinto uthe wazifunda? Qaphela, zingaba nokuqondakala ngokunxulumene nezinto ezizezomoya, eziya kuthi zenzeke ngokunxulumene nomoya kwaye ingekuko okwenyama?\n\n2 Kwaye mna, Nifayi, ndathi kubo: Qaphelani zazibonakaliswe kumprofeti ngelizwi lo Moya; kuba ngoMoya zonke izinto ziyaziswa kubo abaprofeti, eziya kwenzeka kubo abantwana babantu ngokunxulumene nasenyameni.\n\n3 Ngako oko, izinto endithe ndazifunda ngazo zizinto eziphathelele nezinto kunye ezenyama nezomoya; kuba kukhangeleka ngathi indlu kaSirayeli, ngokukhawuleza okanye kamva, iya kusasazwa phezu kobuso bomhlaba, kwaye naphakathi kwazo zonke izizwe.\n\n4 Kwaye qaphelani, kukho abaninzi abasele belahlekile kulwazi lwabo baseYerusalem. Ewe, inxenye eninzi yazo zonke izizwe ikhokelelwe kude; kwaye zasasazwa ngapha nangapha phezu kweziqithi zolwandle; kwaye apho bakhoyo akukho namnye kuthi owaziyo, ngaphandle nje kokuba sisazi ukuba bakhokelelwa kude.\n\n5 Kwaye okoko bathi bakhokelelwa kude, ezi zinto zaprofethwa malunga nabo, kanjalo malunga nabo bonke abaya kuthi emva koku basasazwe kwaye babhidaniswe, ngenxa yakhe oNgcwele kaSirayeli; kuba baya kuziqaqadekisa iintliziyo zabo ngokuchasene naye; ngako oko, baya kusasazwa phakathi kwazo zonke izizwe baze bathiywe ngabo bonke abantu.\n\n6 Nangona kunjalo, emva kokuba beya kwanyiswa ngabeeNtlanga, kwaye neNkosi isiphakamisile isandla sayo phezu kwabeeNtlanga kwaye wabamisela njengebhanile, kwaye nabantwana babo babafunqula ezingalweni zabo, neentombi zabo bazithwala phezu kwamagxa abo, qaphelani ezi zinto kuthethwa ngazo zezomzuzwana; kuba injalo iminqophiso yeNkosi noobawo bethu; kwaye ithetha thina ngemihla ezayo, kwa nabo bonke abazalwana bethu abo bangabendlu kaSirayeli.\n\n7 Kwaye oku kuthetha ukuba liyeza ilixa lokuba emva kokuba yonke indlu kaSirayeli isasaziwe yaza yabhidaniswa, kuba iNkosi uThixo iya kuphakamisa isizwe esinamandla phakathi kwabeeNtlanga, ewe, kwa naphezu kobuso beli lizwe; kwaye ngabo imbewu yethu iya kusasazwa.\n\n8 Kwaye emva kokuba imbewu yethu isasaziwe iNkosi uThixo iya kuqhubeka ukwenza umsebenzi omangalisayo phakathi kwabeeNtlanga, oya kuba nexabiso elikhulu kuyo imbewu yethu; ngako oko, ifanekiswa nokondliwa kwabo ngabeeNtlanga nokufunqulwa kwabo ezingalweni zabo nasemagxeni abo.\n\n9 Kananjalo iya uba nexabiso nakubo abeeNtlanga; kwaye ingekuko kwabeeNtlanga kuphela kodwa nakuyo indlu kaSirayeli iphela, ekwaziseni ngeminqophiso kaBawo wezulu kuAbraham, ethi: Kuyo imbewu yakho izalamane zomhlaba ziphela ziya kusikeleleka.\n\n10 Kwaye ndinqwenela, bazalwana bam, ukuba zenazi ukuba izalamane zomhlaba zonke azinako ukusikeleleka ngaphandle kokuba ziyihlube ingalo yayo emehlweni ezizwe.\n\n11 Ngako oko, iNkosi uThixo iya kuqhubeka ukuyityhila ingalo yayo emehlweni ezizwe zonke ziphela, ekuziseni iminqophiso yayo nevangeli yayo kubo abo abangabendlu kaSirayeli.\n\n12 Ngako oko, iya kubabuyisa kwakhona baphume ekuthinjweni, kwaye baya kuhlanganiswa kunye elizweni lelifa labo; kwaye baya kukhutshwa ekufihlakaleni nasebumnyameni; kwaye baya kuyazi ukuba iNkosi inguMsindisi wabo noMkhululi wabo, Onamandla kaSirayeli.\n\n13 Kwaye igazi lelo bandla likhulu nelimasikizi, elilihenyukazi lawo wonke umhlaba, liya kubuyela phezu kwezabo iintloko; kuba baya kulwa iimfazwe ngaphakathi kwabo, lize ikrele elisezandleni zabo liwele phezu kwezabo iintloko, kwaye baya kunxiliswa lelabo igazi.\n\n14 Kwaye zonke izizwe eziya kuthi zilwe iimfazwe ngokuchasene nawe, Owu ndlu kaSirayeli, ziya kujikelana ezinye nezinye, kwaye ziya kuwela kuwo umngxuma ezaziwombele ukubhabhisa abantu beNkosi. Kwaye bonke abalwa ngokuchasene neZiyon baya kutshatyalaliswa, kwaye nelo henyukazi likhulu, elithe lagqwetha iindlela zeNkosi, ewe, elo bandla likhulu nelimasikizi, liya kudilikela eluthulini kwaye hayi ukuba sikhulu kwesiwo salo.\n\n15 Kuba qaphelani, utsho umprofeti, ilixa liyeza ngokukhawuleza lokuba uSathana engasayi kuba namandla ezintliziyweni zabantwana babantu; kuba uyeza umhla kwakamsinyane oya kuthi bonke abanekratshi nabo benza ngokukhohlakeleyo baya kuba njengeendiza; kwaye umhla uyeza wokuba kufuneka betshisiwe.\n\n16 Kuba ilixa liyeza kwakamsinya lokuba ingqumbo kaThixo ezeleyo iya kuthululelwa phezu kwabo bonke abantwana babantu; kuba akayi kubavumela abakhohlakeleyo ukuba batshabalalise amalungisa.\n\n17 Ngako oko, uya kuwalondoloza amalungisa ngamandla akhe, nokuba kungathi kwenzeke ukuba ingqumbo yakhe engenasithintelo kufuneka ifikile, kwaye amalungisa alondolozwe, nasekubeni kutshatyalaliswe iintshaba zabo ngomlilo. Ngako oko, amalungisa akamele abe naloyiko; kuba utsho njalo umprofeti, aya kusindiswa, nokuba kungade kube kungokomlilo.\n\n18 Qaphelani, bazalwana bam, ndithi kuni, ezi zinto kumele zifike kwakamsinya; ewe, nokuba kungegazi, nomlilo, nomphunga womsi kumele ufike; kwaye kumele kube ngaphezu kobuso balo mhlaba; kwaye iza ebantwini ngokwasenyameni ukuba baya kuthi baziqaqadekise iintliziyo zabo ngokuchasene noyiNgcwele kaSirayeli.\n\n19 Kuba qaphelani, amalungisa akasayi kutshabalala; kuba ngokwenene kumele lifike ilixa lokuba bathi bonke abalwa ngokuchasene neZiyon basikelwe ngaphandle.\n\n20 Kwaye iNkosi ngokwenene iya kubalungiselela indlela abantu bayo, ukuze kuzaliseke amazwi kaMoses, awathi wawathetha, esithi: INkosi uThixo wenu iya kuniphakamisela umprofeti, njengam; niya kumphulaphula kuzo zonke naziphina izinto aya kuthi azithethe kuni. Kwaye kuya kwenzeka okokuba bonke abo bangasayi kumphulaphula loo mprofeti baya kusikelwa ngaphandle basuke phakathi kwabantu.\n\n21 Kwaye ngoku mna, Nifayi, ndivakalisa kuni, ukuba lo mprofeti awathi wathetha ngaye uMoses yayingoNgcwele kaSirayeli; ngako oko, uya kuwisa isigwebo ngobulungisa.\n\n22 Kwaye amalungisa akamele abe naloyiko, kuba angabo bangasayi konganyelwa. Kodwa bubukumkani bomtyholi, obo buya kuthi bakhiwe phakathi kwabantwana babantu, ubukumkani obo bumiswe phakathi kwabo basenyameni—\n\n23 Kuba ilixa liya kufika ngokukhawuleza lokokuba onke amabandla awakhelwe ukuze enze ingeniso, nawo onke awakhelwe ukuzuza amandla phezu kwenyama, nalawo akhelwe ukuze abe nodumo emehlweni ehlabathi, nalawo alangazelela iinkanuko zenyama nezinto zehlabathi, nokwenza lonke uhlobo lobugwenxa; ewe, lulonke, onke lawo angawobukumkani bomtyholi ngawo lawo amele kukoyika, kwaye aduduzele, kwaye angcangcazele; ngawo lawo kumele aziswe ezantsi eluthulini; ngawo lawo amele ukuba atshatyalaliswe aphele njengeendiza; kwaye oku kungokwamazwi omprofeti.\n\n24 Kwaye ilixa liyeza ngokukhawuleza lokokuba amalungisa akhokelwe njengamankonyana asesitalini, kwaye oNgcwele kaSirayeli umele alawule ngobukhosi, nokomelela, namandla, nangozuko olukhulu.\n\n25 Kwaye uya bahlanganisa abantwana bakhe ukusuka kwiimbombo zone zomhlaba; kwaye uyazibala izimvu zakhe, kwaye ziyamazi; kwaye kuya kubakho ubuhlanti obunye nomalusi omnye; kwaye uya kuzidlisa izimvu zakhe, kwaye kuye ziya kufumana idlelo.\n\n26 Kwaye ngenxa yobulungisa babantu bakhe, uSathana akanawo amandla; ngako oko, akanako ukukhululwa kangangethuba leminyaka emininzi; kuba akanawo amandla phezu kweentliziyo zabantu, kuba bahleli ngobulungisa, kwaye oNgcwele kaSirayeli uyalawula.\n\n27 Kwaye ngoku qaphelani, mna, Nifayi, ndithi kuni zonke ezi zinto kumele zifike ngokwasenyameni.\n\n28 Kodwa, qaphela, zonke izizwe, izalamane, iilwimi, nabantu baya kuhlala ngokukhuselekileyo kuye oNgcwele kaSirayeli ukuba banokuthi baguquke.\n\n29 Kwaye ngoku mna, Nifayi, ndiyapheza; kuba andingekhe ndibe nobugagu bokuthetha ngakumbi ngokwakaloku nje ngokunxulumene nezi zinto.\n\n30 Ngako oko, bantakwethu, ndingathanda ukuba nicingisise okokuba izinto ezibhaliweyo phezu kwamacwecwe obhedu ziyinyani; kwaye ziyangqina ukuba umntu umele ayithobele imiyalelo kaThixo.\n\n31 Ngako oko, animele nicinge ukuba mna nobawo sithi kuphela abathe bazingqina, kanjalo sazifundisa. Ngako oko, ukuba niya kuyithobela imiyalelo, kwaye ninyamezele kude kube sekupheleni, niya kusindiswa ngomhla wokugqibela. Kwaye kunjalo ke. Amen.\n\n", "2-ne 1": "[center][font_size=26]INcwadi yeSibini kaNifayi[/font_size][/center]\n\nIngxelo ngokufa kukaLihayi. Abantakwabo Nifayi bayamvukela. INkosi ilumkisa uNifayi ukuba aphume asinge entlango. Iihambo zakhe entlango, njalo-njalo.\n\n[center][font_size=26]Isahluko 1[/font_size][/center]\n\n[i]ULihayi uprofetha ngelizwe lenkululeko—Imbewu yakhe iya kusasazwa ize ibethwe ukuba ikhanyela oNgcwele kaSirayeli—Uyalela oonyana bakhe ukuba bavathe isikrweqe sobulungisa. Malunga 588–570 P.K.[/i]\n\n1 Kwaye ngoku kwenzekile ukuba emva kokuba mna, Nifayi, ndiphezile ukubafundisa abantakwethu, ubawo wethu, uLihayi, naye kanjalo wathetha izinto ezininzi kubo, ebachazela ngobukhulu bezinto abazenzelwe yiNkosi ngokubakhupha elizweni laseYerusalem.\n\n2 Kwaye wathetha nabo malunga neemvukelo zabo phezu kwamanzi, neenceba zikaThixo ngokusindisa ubomi babo, ukuze bangaginywa lulwandle.\n\n3 Kwaye wathetha kanjalo kubo malunga nelizwe lesithembiso, abathe balizuza—ngokuba nenceba kweNkosi ngokusilumkisa ukuba sisabe siphume kwilizwe laseYerusalem.\n\n4 Kuba, qaphelani, watsho, ndibone umbono, endaziyo kuwo ukuba iYerusalem itshatyalalisiwe; kwaye ukuba besihleli eYerusalem nathi kanjalo singe sitshabalele.\n\n5 Kodwa, watsho, nangona sineenkxwaleko zethu, silifumene ilizwe lesithembiso, ilizwe elikhethekileyo ngaphezulu kunawo onke amanye amazwe; ilizwe ethe iNkosi uThixo yenza umnqophiso nam ukuba libe lilizwe lelifa lembewu yam. Ewe, iNkosi inqophise eli lizwe kum, nakubantwana bam ngonaphakade, kwaye kanjalo bonke abo baya kukhokelwa bakhutshwe kwamanye amazwe ngesandla seNkosi.\n\n6 Ngako oko, mna, Lihayi, ndiprofetha ngokokusebenza koMoya okum, okokuba akukho namnye oya kuthi eze kulo eli lizwe ngaphandle kokuba aziswe sisandla seNkosi.\n\n7 Ngako oko, eli lizwe lingcwalisiwe kulowo iya kuthi imzise. Kwaye ukuba baya kuthi bamkhonze ngokwemiyalelo ebanike yona, liya kuba lilizwe lenkululeko kubo; ngako oko, abayi kuze bathotyelwe ezantsi ekuthinjweni; ukuba kubenjalo, iya kuba kungenxa yobugwenxa; kuba ukuba ubugwenxa buyanda liya kuqalekiswa ilizwe ngenxa yabo, kodwa kuwo amalungisa liya kusikeleleka ngonaphakade.\n\n8 Kwaye qaphelani, kububulumko ukuba eli lizwe lingaziswa kulwazi lwezinye izizwe ngokwakaloku nje; kuba qaphelani, izizwe ezininzi ziya kulizalisa ilizwe, ukuze kungabikho ndawo yelifa.\n\n9 Ngako oko, mna, Lihayi, ndizuze isithembiso, sokokuba kangangokuba abo baya kuthi iNkosi uThixo ibakhuphe kulo ilizwe laseYerusalem bayigcine imiyalelo yayo, baya kuphumelela phezu kobuso beli lizwe; kwaye baya kunqatyiswa kuzo zonke ezinye izizwe, ukuze balibange ilizwe libe lelabo. Kwaye ukuba baya kuthi bayigcine imiyalelo yayo baya kusikeleleka phezu kobuso beli lizwe, kwaye akuyi kubakho namnye oya kubakhathaza, noya kulithabatha ilizwe lelifa labo; kwaye baya kuhlala bekhuselekile ngonaphakade.\n\n10 Kodwa qaphelani, lakufika ilixa lokuba baye bephelela ekungakholweni, emva kokuba befumene iintsikelelo ezinkulu kangaka esandleni seNkosi—benolwazi nokudalwa komhlaba, kwanabantu bephela, beyazi imisebenzi emikhulu kwanemangalisayo yeNkosi ukususela ekudalekeni kwehlabathi; benamandla abawanekiweyo okwenza zonke izinto ngokholo; benayo yonke imiyalelo ukususela ekuqaleni, kwaye beziswe ngokulunga kwakhe okungenasiphelo kweli lizwe lixabisekileyo lesithembiso—qaphelani, ndithi, ukuba umhla uya kuthi ufike wokuba bamkhanyele oNgcwele kaSirayeli, uMesiya wokwenyani, uMkhululi wabo noThixo wabo, qaphelani, izigwebo zakhe onobulungisa ziya kuhlala phezu kwabo.\n\n11 Ewe, uya kubazisela ezinye izizwe, kwaye azinike amandla, kwaye uya kuwahlutha kubo amazwe ebango labo, kwaye uya kubenza ukuba basasazwe baze babethwe.\n\n12 Ewe, xa esinye isizukulwana sidlulela kwesinye kuya kubakho iimpalalogazi, nezibetho ezikhulu phakathi kwabo; ngako oko, boonyana bam, ndinga ningakhumbula; ewe, ninga ningawaphulaphula amazwi am.\n\n13 Owu ukuba beninokuvuka; nivuke kubuthongo obunzulu, ewe, kwanabo ubuthongo besihogo, kwaye niwavuthulule amatyathanga awoyikekayo enibotshelelwe ngawo, ekungamatyathanga abophelela abantwana babantu, ukuze bathatyathelwe kude ekuthinjweni behle ukuya kwinyoba yanaphakade yenkxwaleko nosizi.\n\n14 Vukani! kwaye niphakame eluthulini, kwaye niwaphulaphule amazwi omzali ongcangcazelayo, omalungu eniza kuthi kwakamsinya niwalalise phantsi engcwabeni elibandayo nelithe cwaka, apho kungekho mhambi ubuyayo; kungentsuku zingephi ndize ndihambe indlela yomhlaba uphela.\n\n15 Kodwa qaphelani, iNkosi iwukhulule umphefumlo wam kwisihogo; ndibubonile ubuqaqawuli bayo, kwaye ndirhangqiwe jikelele ngonaphakade ezingalweni zothando lwayo.\n\n16 Kwaye ndinqwenela ukuba nize nikhumbule ukuqwalasela imimiselo kwanezigwebo zeNkosi; qaphelani, oku bekuyinkxalabo yomphefumlo wam ukusukela ekuqaleni.\n\n17 Intliziyo yam ibisindeka lusizi amaxesha ngamaxesha, kuba bendinoloyiko, hleze ngenxa yobulukhuni beentliziyo zenu iNkosi uThixo wenu iphume ngengqumbo yayo epheleleyo phezu kwenu, ukuze nisikelwe ngaphandle kwaye nitshatyalaliswe ngonaphakade;\n\n18 Okanye, ukuze isiqalekiso size sihlale phezu kwenu kangangethuba lezizukulwana ezininzi; kwaye niya kuhanjelwa ngekrele, nangendlala, kwaye nithiywe, kwaye nikhokelwe ngokwentando nokuthinjwa komtyholi.\n\n19 Owu boonyana bam, akwaba ezi zinto bezingayi kwehla phezu kwenu, kodwa nibe nokuba ngabantu abakhethekileyo nabantu abathandiweyo yiNkosi. Kodwa qaphelani, makwenzeke intando yayo; kuba iindlela zayo zezobulungisa ngonaphakade.\n\n20 Kwaye ithethe yathi: Kangangokuba niya kuyigcina imiyalelo yam niya kuphumelela elizweni; kodwa kangangokuba ningasayi kuyigcina imiyalelo yam niya kusikelwa ngaphandle ebusweni bam.\n\n21 Kwaye ngoku ukuze umphefumlo wam ube novuyo kuni, kwaye nokuba intliziyo yam ilishiye eli hlabathi ichwayitile ngenxa yenu, ukuze ndingathotyelwa ezantsi ngentlungu nosizi ukuya engcwabeni, phakamani eluthulini, boonyana bam, kwaye nibe ngamadoda, kwaye nizimisele ninengqondo enye nentliziyo enye, nimanyene kuzo zonke izinto, ukuze ningehleli ezantsi ekuthinjweni;\n\n22 Ukuze ningaqalekiswa ngesiqalekiso esibuhlungu; kwaye kanjalo, ukuze ningaziziseli ingqumbo yoThixo olilungisa phezu kwenu, niye entshabalalweni, ewe, intshabalalo yanaphakade yomphefumlo kunye nomzimba.\n\n23 Vukani, boonyana bam; vathani isikrweqe sobulungisa. Wakhululeni amatyathanga enibotshelelwe ngawo, kwaye nize phambili niphume emfihlakalweni, kwaye niphakame eluthulini.\n\n24 Musani ukuphinda nimvukele umninawa wenu, onezimvo ezithe zanozuko, kwaye othe wayigcina imiyalelo ukususela kwilixa esathi sayishiya iYerusalem; kwaye othe waba sisixhobo sokusebenza ezandleni zikaThixo, ukusizisa phambili elizweni lesithembiso; kuba ukuba bekungekho ngaye, ngesitshabalele entlango yindlala; nangona kunjalo, nivume ukuthabatha ubomi bakhe; ewe, kwaye uve usizi olukhulu ngenxa yenu.\n\n25 Kwaye ndinoloyiko olugqithisileyo nokungcangcazela ngenxa yenu, hleze abe uya kuphindela ahlungiseke; kuba qaphelani, nimtyhole ngokuthi ufuna amandla negunya phezu kwenu; kodwa ndiyazi ukuba ebengafuni mandla nagunya phezu kwenu, kodwa ebefuna uzuko lukaThixo, nentlalo-ntle yenu yanaphakade.\n\n26 Kwaye nimbombozele ngenxa yokuba ethethe ngokucacileyo kuni. Nithi usebenzise ubukhali; nithi ube nomsindo kuni; kodwa qaphelani, ubukhali bakhe ibibubukhali bamandla elizwi likaThixo, abengaphakathi kuye; kwaye oko nithi ngumsindo ibe iyinyaniso, emalunga naleyo ikuye uThixo, abengenakho ukuyinqanda, ebonakalisa ngokukhalipha malunga nobugwenxa benu.\n\n27 Kwaye kuyimfuneko okokuba amandla kaThixo abekuye, ukuze abenakho ukuniyalela ukuba nithobele. Kodwa qaphelani, ibingenguye, kodwa ibe inguMoya weNkosi obe ukuye, othe wavula umlomo wakhe ukuba athethe ukuze angabinakho ukuwuvala.\n\n28 Kwaye ngoku nyana wam, Leymeni, kananjalo noLemuweli noSem, kananjalo noonyana bam abangoonyana bakaIshmayeli, qaphelani, ukuba niya kuliphulaphula ilizwi likaNifayi aniyi kutshabalala. Kwaye ukuba niya kumphulaphula ndinishiya nentsikelelo yam, ewe, kwanayo intsikelelo yam yokuqala.\n\n29 Kodwa ukuba aniyi kumphulaphula ndiyayithabatha intsikelelo yam yokuqala, ewe, kwanayo intsikelelo yam, kwaye iya kuhlala phezu kwakhe.\n\n30 Kwaye ngoku, Zorami, ndithetha nawe: Qaphela, usisicaka sikaLabhan; nangona kunjalo, ukhutshiwe elizweni laseYerusalem, kwaye ndiyazi ukuba ungumhlobo ngenene kunyana wam, uNifayi, ngonaphakade.\n\n31 Ngako oko, ngenxa yokuba uthe wanyaniseka inzala yakho iya kusikelelwa nenzala yakhe, ukuze zihlale isidala phezu kobuso beli lizwe ziphumelele; kwaye akukho nto, ngaphandle kobugwenxa phakathi kwabo, eya kubenzakalisa okanye iphazamise ukuphumelela kwabo phezu kobuso beli lizwe ngonaphakade.\n\n32 Ngako oko, ukuba uya kuyigcina imiyalelo yeNkosi, iNkosi ilingcwalisile eli lizwe ukuze ikhuseleke imbewu yakho kunye nembewu yonyana wam.\n\n", "2-ne 2": "[center][font_size=26]Isahluko 2[/font_size][/center]\n\n[i]Inkululeko iza ngoMesiya oNgcwele—Inkululeko yokuzikhethela (ukuzikhethela) ibalulekile kubukho nakuqhubekeko—UAdam wawa ukuze abantu babekho—Abantu bakhululekile ukukhetha inkululeko nobomi obungunaphakade. Malunga 588–570 P.K.[/i]\n\n1 Kwaye ngoku, Yakobi, ndithetha nawe: Ulizibulo lam ngemihla yenkxwaleko yam entlango. Kwaye qaphela, ebuntwaneni bakho uhlutshwe ziimbandezelo nosizi olukhulu, ngenxa yobukrwada babantakwenu.\n\n2 Nangona kunjalo, Yakobi, zibulo lam entlango, uyabazi ubungangamsha bukaThixo; kwaye uya kuzingcwalisa iimbandezelo zakho ukuze zibe yinzuzo kuwe.\n\n3 Ngako oko, umphefumlo wakho uya kusikeleleka, kwaye uya kuhlala ukhuselekile kunye nomkhuluwa wakho, uNifayi; kwaye imihla yakho uya kuyichithela ekukhonzeni uThixo wakho. Ngako oko, ndiyazi ukuba ukhululwe, ngenxa yobulungisa boMkhululi wakho; kuba ubonile ukuba ekuzalisekeni kwexesha uya kuza azise usindiso ebantwini.\n\n4 Kwaye ulubonile uzuko lwakhe ebutsheni bakho; ngako oko, usikelelekile kwanjengabo abo aya kuthi akhonze kubo esenyameni; kuba uMoya ukwanguwo, izolo, namhla, nangonaphakade. Kwaye indlela ilungisiwe ukususela ekuweni komntu, kwaye usindiso aluhlawulelwa.\n\n5 Kwaye abantu bafundisiwe ngokwaneleyo ukuba bakwazi okulungileyo kokubi. Kwaye umthetho unikiwe kubantu. Kwaye ngokomthetho akukho nyama iya kulungiselelwa; okanye, ngokomthetho abantu basikelwe ngaphandle. Ewe, ngokomthetho wenyama basikelwa ngaphandle; kananjalo, ngokomthetho womoya bayatshabalala kuko okulungileyo, kwaye babelusizi ngonaphakade.\n\n6 Ngako oko, inkululeko iza kwaye ikho ngaye uMesiya oNgcwele; kuba uzele lubabalo nenyaniso.\n\n7 Qaphela, uzinikela ukuba abe lidini lesono, ukuphendula iimfuno zomthetho, kubo bonke abanentliziyo eyaphukileyo nomoya otyumkileyo; kwaye akukho nawuphi ongomnye onako ukuphendula iimfuno zomthetho.\n\n8 Ngako oko, kubaluleke kakhulu kangakanani ukwenza ezi zinto zaziswe kubemi bomhlaba, ukuze bazi ukuba ayikho inyama enako ukuhlala ebusweni bukaThixo, ngaphandle kokuba kube kungalowo ukufaneleyo, kwaye unenceba, nobabalo lukaMesiya oNgcwele, obeka phantsi ubomi bakhe ngokwasenyameni, kwaye ayithabathe kwakhona ngamandla oMoya, ukuze kubekho uvuko lwabafileyo, abe engowokuqala oya kuthi avuke.\n\n9 Ngako oko, uziziqhamo zokuqala kuye uThixo, kangangokuba uya kwenza uxolelwaniso lwabo bonke abantwana babantu; kwaye bonke abakholwayo kuye baya kusindiswa.\n\n10 Kwaye ngenxa yoxolelwaniso lwabo bonke, bonke ubantu beza kuThixo; ngako oko, bayema kubukho bakhe, baze bagwetywe nguye ngokwenyaniso nobungcwele obukuye. Ngako oko, iimfuno zomthetho athe oNgcwele wazinikela, ukuze kuwiswe isohlwayo eso esimiselweyo, isohlwayo eso simiselweyo siphikisana nolo lonwabo lumiselweyo, ukuphendula iimfuno zentlawulelo—\n\n11 Kuba kuyimfuneko, ukuba kubekho inkcaso kuzo zonke izinto. Ukuba akunjalo, zibulo lam lasentlango, ubulungisa abunako ukwenzeka, nankohlakalo, nabungcwele nalusizi, nakulunga nakungalungi. Ngako oko, zonke izinto kuyimfuneko ukuba zibe yimbumba entweni enye; ngako oko, ukuba kumele ibe ngumzimba omnye kuyimfuneko ukuba uhlale ufile, ungenabomi nakufa, nakonakala nakungonakali, nalonwabo nalusizi, naluvo nakungavakalelwa.\n\n12 Ngako oko, kuya kufuneka ukuba ibe idalelwe into engento; ngako oko bekungayi kubakho njongo nasizathu ekudalweni kwayo. Ngako oko, oko bekuya kufuneka kubutshabalalise ubulumko bukaThixo neenjongo zakhe zanaphakade, kananjalo namandla nenceba, nobulungisa bukaThixo.\n\n13 Kwaye ukuba niya kuthi akukho mthetho, niya kuthi kanjalo akukho sono. Ukuba niya kuthi akukho sono, niya kuthi kanjalo akukho bulungisa. Kwaye ukuba akuyi kubakho bulungisa akuyi kubakho lonwabo. Kwaye ukuba akuyi kubakho bulungisa nalonwabo akuyi kubakho sohlwayo nalusizi. Kwaye ukuba ezi zinto azikho akukho Thixo. Kwaye ukuba akukho Thixo nathi asikho namhlaba; kuba bekungayi kubakho kudalwa kwazinto, nazinto zakwenza nakwenziwa; ngako oko, zonke izinto beziya kuba ziya ziphela zingabikho.\n\n14 Kwaye ngoku, boonyana bam, ndizithetha ezi zinto kuni ukuze nincedeke kwaye nifunde; kuba ukhona uThixo, kwaye udale zonke izinto, kunye amazulu nomhlaba, nazo zonke izinto ezikuzo, kunye izinto zokwenza nezinto zokwenziwa.\n\n15 Kwaye ukuze afezekise iinjongo zakhe zanaphakade zokulungelwa koluntu, emva kokuba edale abazali bethu bokuqala, kwaye nezilo zasendle neentaka zezulu, kwaye lilonke, zonke izinto ezidaliweyo, kwakuyimfuneko ukuba kubekho inkcaso; kwanaso isiqhamo esalelweyo ngokuchasene nomthi wobomi; esinye sasimnandi esinye sikrakra.\n\n16 Ngako oko, iNkosi uThixo yanika umntu ukuba akwazi ukuzenzela. Ngako oko, umntu ebengenako ukuzenzela ngaphandle kokuba ulukuhliwe yenye okanye yenye.\n\n17 Kwaye mna, Lihayi, ngokwezinto endizifundileyo, kuyimfuneko ukuba ndicinge ukuba ingelosi kaThixo, ngokwezinto ezibhaliweyo, yawa isuka ezulwini; ngako oko, yaba ngumtyholi, ekubeni efune oko kwakukubi phambi koThixo.\n\n18 Kwaye ngenxa yokuba wawa esuka ezulwini, waza walusizi ngonaphakade, waye wafuna ukuba lonke uluntu lube lusizi. Ngako oko, wathi kuEva, ewe, nayo loo nyoka yakudala, engumtyholi, enguyise wabo bonke ubuxoki, ngako oko wathi: Thabatha utye kwisiqhamo esalelweyo, kwaye akusayi kufa, kodwa uya kuba njengoThixo, wazi okulungileyo nokubi.\n\n19 Kwaye emva kokuba uAdam noEva bethabathile batya kwisiqhamo esalelweyo bakhutshelwa ngaphandle komyezo we-Eden, ukuze balime umhlaba.\n\n20 Kwaye bazala abantwana; ewe, kwanayo intsapho yomhlaba uphela.\n\n21 Kwaye imihla yabantwana babantu yolulwa, ngokwentando kaThixo, ukuze babe nokuguquka ngelixa besesenyameni; ngako oko, imo yabo yaba yimo yobulingwa, nobomi babo bandiswa, ngokwemiyalelo iNkosi uThixo awabanikayo abantwana babantu. Kuba wanika umyalelo wokuba bonke abantu mabaguquke; kuba wababonakalisa bonke abantu ukuba babelahlekile, ngenxa yokona kwabazali babo.\n\n22 Kwaye ngoku, qaphelani, ukuba uAdam wayengathanga wona ngewayengawanga, kodwa ngewayehleli emyezweni we-Eden. Kwaye zonke izinto ezazidaliwe zaziya kuhlala kwakulo mo ezazikuyo emva kokuba zidaliwe; kwaye zaziya kuhlala ngonaphakade, kwaye zingabi nasiphelo.\n\n23 Kwaye babengayi kufumana bantwana, ngako oko babeya kuhlala kwimo yobunyulu, bengena kuvuya, kuba babengazi lusizi; bengenzi kulunga, kuba babengazi sono.\n\n24 Kodwa qaphelani, zonke izinto zenziwe ngobulumko balowo wazi zonke izinto.\n\n25 UAdam wawa ukuze abantu babekho, kwaye abantu bakho, ukuze bafumane uvuyo.\n\n26 Kwaye uMesiya uya kuza ekuzalisekeni kwexesha, ukuze abe nokukhulula abantwana babantu ekuweni. Kwaye ngenxa yokuba bekhululwe ekuweni bangabakhululekileyo ngonaphakade, bekwazi okulungileyo kokubi; ukuze bazenzele kwaye bangenzelwa, ngaphandle kokuba kungesohlwayo somthetho ngomhla omkhulu nomhla wokugqibela, ngokwemiyalelo athe uThixo wayinika.\n\n27 Ngako oko, abantu bakhululekile ngokwasenyameni; kwaye zonke izinto bazinikiwe eziluncedo ebantwini. Kwaye bakhululekile ukukhetha inkululeko nobomi obungunaphakade, ngoMthetheleli omkhulu wabantu bephela, okanye ukukhetha ukuthinjwa nokufa, ngokokuthinjwa namandla omtyholi; kuba ufuna ukuba bonke abantu babe nokuba lusizi njengaye.\n\n28 Kwaye ngoku, boonyana bam, ndinga ningakhangela kulo Mthetheleli mkhulu, kwaye niphulaphule imiyalelo yakhe emikhulu; kwaye ninyaniseke kuwo amazwi akhe, kwaye nikhethe ubomi obungunaphakade, ngokwentando yoMoya wakhe oyiNgcwele;\n\n29 Kwaye ningakhethi ukufa kwanaphakade, ngokwentando yenyama nobubi obukuyo, ethi inike umoya womtyholi amandla okuthimba, ukukuthobela ezantsi esihogweni, ukuze akulawule kobakhe ubukumkani.\n\n30 Ndithethe la mazwi ambalwa kuni nonke, boonyana bam, ngemihla yokugqibela yokulingwa kwam; kwaye ndikhethe inxenye elungileyo, ngokwamazwi omprofeti. Kwaye andinayo enye injongo ngaphandle kwempilontle yanaphakade yemiphefumlo yenu. Amen.\n\n", "2-ne 3": "[center][font_size=26]Isahluko 3[/font_size][/center]\n\n[i]UYosefu eYiputa wawabona amaNifayithi kumbono—Waprofetha ngoJoseph Smith, imboni yemihla yokugqibela; ngoMoses, owaye eya kuhlangula uSirayeli; nokuza ngaphambili kweNcwadi kaMormoni. Malunga 588–570 P.K.[/i]\n\n1 Kwaye ngoku ndithetha nawe, Yosefu, thunjana lam. Wazalelwa kwintlango yeembandezelo zam, ewe, ngemihla yeentsizi zam ezinkulu unyoko wakuzala.\n\n2 Kwaye inga iNkosi ingalingcwalisela kuwe kanjalo eli lizwe, eli lilizwe elinexabiso elikhulu, libe lilifa lakho nelifa lembewu yakho kunye nabakhuluwa bakho, ukuze nikhuseleke ngonaphakade, ukuba niya kuthi niyigcine imiyalelo yoNgcwele kaSirayeli.\n\n3 Kwaye ngoku, Yosefu, thunjana lam, endalikhupha kwintlango yeembandezelo zam, inga iNkosi ingakusikelela ngonaphakade, kuba imbewu yakho ayiyi kutshatyalaliswa kwaphela.\n\n4 Kuba qaphela usisiqhamo sesinqe sam; kwaye mna ndisisizukulwana sikaYosefu owathatyathwa wathinjelwa eYiputa. Kwaye yayimikhulu kakhulu iminqophiso yeNkosi eyathi yayenza kuYosefu.\n\n5 Ngako oko, uYosefu ngokwenene wawubona umhla wethu. Kwaye wafumana isithembiso eNkosini, sokuba kwisiqhamo sesinqe sakhe iNkosi uThixo iya kuphakamisa isebe elinobulungisa kuyo indlu kaSirayeli; ingenguye uMesiya, kodwa isebe elaliya kuqhetshulwa lisuke, nangona kunjalo, liya kukhunjulwa kwiminqophiso yeNkosi yokuba uMesiya uya kubonakala kubo ngemihla yokugqibela, esemoyeni wamandla, ukuze abakhuphe ebumnyameni abazise ekukhanyeni—ewe, baphume emfihlakalweni yobumnyama kwaye baphume nasekuthinjweni baye enkululekweni.\n\n6 Kuba uYosefu ngokwenene wangqina, esithi: Imboni iya kuyiphakamisa iNkosi uThixo wam, eya kuba yimboni ekhethekileyo kwisiqhamo sesinqe sam.\n\n7 Ewe, uYosefu ngokwenene wathi: Itsho njalo iNkosi kum: Imboni ekhethekileyo ndiya kuyiphakamisa iphuma kwisiqhamo sesinqe sakho; kwaye iya kunikwa isidima esikhulu phakathi kwesiqhamo sesinqe sakho. Kwaye kuyo ndiya kunikela umyalelo wokuba uya kwenza umsebenzi kwisiqhamo sesinqe sakho, abazalwana bakho, oya kuba lixabiso elikhulu kubo, nasekubabuyiseleni kulwazi ngeminqophiso endayenzayo nooyihlo.\n\n8 Kwaye ndiya kunikela kuye umyalelo wokuba akasayi kwenza nawuphina ongomnye umsebenzi, ngaphandle komsebenzi lowo endiya kumyalela wona. Kwaye ndiya kumenza mkhulu emehlweni am; kuba uya kwenza umsebenzi wam.\n\n9 Kwaye uya kuba mkhulu njengoMoses, endithe ndiya kumphakamisela kuwe, ukuze akhulule abantu bam, Owu, ndlu kaSirayeli.\n\n10 Kwaye ndiya kuphakamisa uMoses, ukuba akhulule abantu bakho baphume kwilizwe laseYiputa.\n\n11 Kodwa ndiya kuphakamisa imboni iphume kwisiqhamo sesinqe sakho; kwaye kuyo ndiya kunikela amandla okuzisa ngaphambili ilizwi lam lize kwimbewu yesinqe sakho—kwaye ingabi kukuzisa ilizwi lam kuphela, itsho iNkosi, kodwa ukubaqinisekisa ngelizwi lam, eliya kuba seliphumile ukuza ngaphambili phakathi kwabo.\n\n12 Ngako oko, isiqhamo sesinqe sakho siya kubhala, kwaye nesiqhamo sesinqe sikaYuda siya kubhala, kwaye oko kuya kubhalwa sisiqhamo sesinqe sakho, kwaye kanjalo oko kuya kubhalwa sisiqhamo sesinqe sikaYuda, kuya kuhluma kunye, ukuze kubhidaniswe iimfundiso zobuxoki kwaye kupheliswe iimbambano, kwaye kumiselwe uxolo phakathi kwesiqhamo sesinqe sakho, nokubazisa kulwazi looyise ngemihla yamva, nakulwazi kanjalo lweminqophiso yam, itsho iNkosi.\n\n13 Kwaye ebuthathakeni bakhe uya komelezwa, ngaloo mhla xa umsebenzi wam uya kuqalisa phakathi kwabo bonke abantu bam, ukuze ubuyiselwe, Owu ndlu kaSirayeli, itsho iNkosi.\n\n14 Kwaye wenjenjalo ukuprofetha uYosefu, esithi: Qaphela, loo mboni iya kusikelelwa yiNkosi; kwaye abo bafuna ukuyitshabalalisa baya konganyelwa; kuba esi sithembiso, endithe ndasifumana eNkosini, malunga nesiqhamo sesinqe sam, siya kuzaliseka. Qaphela, ndiqinisekile ngokuzaliseka kwesi sithembiso.\n\n15 Kwaye igama lakhe uya kuthiywa ngam; kwaye uya kube ethiywe ngegama likayise. Kwaye uya kuba njengam; kuba into leyo, eya kuthi iNkosi iyizise ngaphambili ngesandla sayo, ngamandla eNkosi iya kuzisa abantu bam elusindisweni.\n\n16 Ewe, waprofetha njalo uYosefu: Ndiqinisekile ngale nto, nanjengokuba ndiqinisekile ngesithembiso ngoMoses; kuba iNkosi iye yathi kum, ndiya kuyilondoloza imbewu yakho ngonaphakade.\n\n17 Kwaye iNkosi iye yathi: Ndiya kuphakamisa onguMoses; kwaye ndiya kumnika amandla entongeni; kwaye ndiya kumnika intelekelelo ekubhaleni. Kodwa andiyi kulikhulula ulwimi lwakhe, aze athethe kakhulu, kuba andiyi kumenza abe namandlakazi ekuthetheni. Kodwa ndiya kumbhalela umthetho wam, ngomnwe wesandla sam; kwaye ndiya kumnika isithethi.\n\n18 Kwaye iNkosi ithe kum kanjalo: Ndiya kuphakamisela kwisiqhamo sesinqe sakho imboni; kwaye ndiya kumnika isithethi. Kwaye mna, qaphela, ndiya kumnika ukuba abe namandla ekubhaleni imibhalo yesiqhamo sesinqe sakho, ukuze iye kwisiqhamo sesinqe sakho; kwaye isithethi sesinqe sakho siya kuyivakalisa.\n\n19 Kwaye amazwi aya kuwabhala aya kuba ngamazwi aluncedo ngokobulumko bam ukuba aye phambili kwisiqhamo sesinqe sakho. Kwaye kuya kuba ngathi isiqhamo sesinqe sakho simemezile kubo ukusuka eluthulini; kuba ndiyalwazi ukholo lwabo.\n\n20 Kwaye baya kumemeza ukusuka eluthulini; ewe, baya kumemeza inguquko kubo abazalwana babo, nasemva kokuba izizukulwana ezininzi sezadlula kubo. Kwaye kuya kwenzeka ukuba isimemezo sabo siya kuya kubo, kwa nangokucaca kwamazwi abo.\n\n21 Ngenxa yokholo lwabo amazwi abo aya kuqhubela phambili ephuma emlonyeni wam ukuya kubazalwana babo abasisiqhamo sesinqe sakho; kwaye ubuthathaka bamazwi abo ndiya kubenza bube namandla elukholweni lwabo, ukuze bakhumbule iminqophiso yam endayenza kooyise.\n\n22 Kwaye ngoku, qaphela, nyana wam Yosefu, waprofetha ngolu hlobo ubawo wamandulo.\n\n23 Ngako oko, ngenxa yalo mnqophiso usikelelekile; kuba imbewu yakho ayisayi kutshatyalaliswa, kuba baya kuweva amazwi encwadi.\n\n24 Kwaye kuya kuphakama omnye onamandla phakathi kwabo, oya kwenza okulunge kakhulu, kunye emazwini nasekwenzeni, esisixhobo sokusebenza ezandleni zikaThixo, enokholo olugqithisileyo, ukwenza imimangaliso enamandlakazi, kwaye enze loo nto inkulu emehlweni kaThixo, ukuze kuzaliseke ukubuyiselwa okukhulu kuyo indlu kaSirayeli, nakuyo imbewu yabantakwenu.\n\n25 Kwaye ngoku, usikelelekile, Yosefu. Qaphela, usemncinane, ngako oko waphulaphule amazwi omntakwenu, uNifayi, kwaye kuya kwenzeka kuwe nanjengokwamazwi endiwathethileyo. Uze uwakhumbule amazwi oyihlo ofayo. Amen.\n\n", "2-ne 4": "[center][font_size=26]Isahluko 4[/font_size][/center]\n\n[i]ULihayi ucebisa kwaye asikelele inzala yakhe—Uyafa kwaye angcwatywe—UNifayi udumisa ukulunga kukaThixo—UNifayi ubeka ithemba lakhe eNkosini ngonaphakade. Malunga 588–570 P.K.[/i]\n\n1 Kwaye ngoku, mna, Nifayi, ndithetha malunga neziprofetho athe ubawo wathetha ngazo, malunga noYosefu, owayethatyathelwa eYiputa.\n\n2 Kuba qaphela, ngokwenene waprofetha malunga nembewu yakhe yonke. Kwaye iziprofetho athe wazibhala, azikho ninzi kakhulu ngakumbi. Kwaye waprofetha malunga nathi, kwaye nezizukulwana zethu ezisezayo; kwaye zibhalwe kumacwecwe phezu kwamacwecwe obhedu.\n\n3 Ngako oko, emva kokuba ubawo ephezile ukuthetha malunga neziprofetho zikaYosefu, waye wabiza abantwana bakaLeymeni, oonyana bakhe kunye neentombi zakhe, waza wathi kubo: Qaphelani, boonyana bam, neentombi zam, abangoonyana neentombi zezibulo lam, ndinga ninganika indlebe kumazwi am.\n\n4 Kuba iNkosi uThixo ithe: Kangangokuba niya kuyigcina imiyalelo yam niya kuphumelela elizweni; kwaye kangangokuba ningasayi kuyigcina imiyalelo yam niya kusikelwa ngaphandle ebusweni bam.\n\n5 Kodwa qaphelani, boonyana neentombi zam, andinako ukwehla ndiye engcwabeni lam ngaphandle kokuba ndishiye intsikelelo phezu kwenu; kuba qaphelani, ukuba nikhuliswe ngendlela enifanele ukuba nihambe ngayo aniyi kuze niyityeshele.\n\n6 Ngako oko, ukuba niqalekisiwe, qaphelani, ndishiya intsikelelo yam phezu kwenu, ukuze isiqalekiso sisuswe kuni kwaye sibekwe phezu kweentloko zabazali benu.\n\n7 Ngako oko, ngenxa yentsikelelo yam iNkosi uThixo ayiyi kuniyekela ukuba nitshabalale; ngako oko, iya kuba nenceba kuni nakuyo imbewu yenu ngonaphakade.\n\n8 Kwaye kwenzekile ukuba emva kokuba ubawo ephezile ukuthetha noonyana neentombi zikaLeymeni, wenza ukuba oonyana neentombi zikaLemuweli ukuba ziziswe phambi kwakhe.\n\n9 Kwaye wathetha nabo, esithi: Qaphelani boonyana neentombi zam, abangoonyana neentombi zonyana wam wesibini; qaphelani, ndishiya kuni intsikelelo efanayo naleyo endiyishiye koonyana neentombi zikaLeymeni; ngako oko, anisayi kutshatyalaliswa kwaphela; kodwa ekupheleni imbewu yenu iya kusikelelwa.\n\n10 Kwaye kwenzekile ukuba akube ephezile ubawo ukuthetha nabo, qaphela, uye wathetha noonyana bakaIshmayeli, ewe, kwanayo indlu yakhe iphela.\n\n11 Kwaye emva kokuba ephezile ukuthetha nabo, waye wathetha noSem, esithi: Usikelelekile wena, nembewu yakho; kuba uya kulidla ilifa ilizwe njengomntakwenu uNifayi. Kwaye imbewu yakho iya kubalwa kunye nembewu yakhe; kwaye uya kufana kanye nomntakwenu, nembewu yakho ifane kanye nembewu yakhe; kwaye uya kusikeleleka kuyo yonke imihla yakho.\n\n12 Kwaye kwenzekile emva kokuba ubawo, uLihayi, ethethile kuyo indlu yakhe iphela, ngokweemvakalelo zentliziyo yakhe noMoya weNkosi owawukuye, waye woluphala. Kwaye kwenzekile ukuba waye wafa, waza wangcwatywa.\n\n13 Kwaye kwenzekile ukuba azibanga ninzi iintsuku emva kokuba efile, uLeymeni noLemuweli noonyana bakaIshmayeli baba nomsindo kum ngenxa yezoluleko zeNkosi.\n\n14 Kuba mna, Nifayi, ndanyanzeleka ukuba ndithethe nabo, ngokwelizwi layo; kuba ndandithethe izinto ezininzi kubo, kwaye nobawo kanjalo, phambi kokufa kwakhe; ezininzi zazo zibhaliwe phezu kwamanye amacwecwe am; kuba inxenye engakumbi yembali ibhalwe kwamanye amacwecwe am.\n\n15 Kwaye phezu kwala ndibhala izinto zomphefumlo wam, kwaye nezininzi izibhalo ezikrolwe phezu kwamacwecwe obhedu. Kuba umphefumlo wam uyavuyiswa zizibhalo, kwaye nentliziyo yam iyazikisa ukucinga ngazo, kwaye ndiyazibhala ukuze bazifunde kwaye zibe luncedo lwabantwana bam.\n\n16 Qaphela, umphefumlo wam uyavuyiswa zizinto zeNkosi; kwaye nentliziyo yam iyazikisa ukucinga ngamaxesha onke ngezinto endithe ndazibona kwaye ndaziva.\n\n17 Nangona kunjalo, ndingenakumelana nokulunga okukhulu kweNkosi, ekundiboniseni imisebenzi yayo emikhulu nemangalisayo, intliziyo yam iyadanduluka: Owu mntundini olusizi endinguye! Ewe, intliziyo yam iselusizini ngenxa yenyama yam; umphefumlo wam ubuhlungu ngenxa yobugwenxa bam.\n\n18 Ndirhangqiwe ngapha nangapha, ngenxa yezilingo nezono ezithi ngokulula zindikhathaze.\n\n19 Kwaye ndakulangazelela ukugcoba, intliziyo yam iyancwina ngenxa yezono zam; nangona kunjalo, ndiyamazi endithembele kuye.\n\n20 UThixo wam ube ngumxhasi wam; uye wandikhokela ukuphuma ezimbandezelweni zam entlango; kwaye undilondolozile phezu kwamanzi enzonzobila enkulu.\n\n21 Undizalise ngothando lwakhe, ngokude luyigqibe inyama yam.\n\n22 Uzibhidanisile iintshaba zam, wada wazenza ukuba zingcangcazele phambi kwam.\n\n23 Qaphela, usivile isikhalo sam emini, kwaye undinike ulwazi ngemibono ngexesha lasebusuku.\n\n24 Kwaye emini ndikhulule ngokukhalipha ngemithandazo enamandlakazi phambi kwakhe; ewe, ilizwi lam ndilithumele phezulu enyangweni; kwaye iingelosi zehla zandilungiselela.\n\n25 Kwaye phezu kwamaphiko oMoya wakhe umzimba wam waye wathwalelwa kude phezu kwentaba ephakame ngokugqithisileyo. Kwaye amehlo am abone izinto ezinkulu, ewe, nezinkulu kakhulu ukuba zibonwe ngumntu; ke ngoko ndaye ndaxelelwa ukuba mandingazibhali.\n\n26 Owu ke, ukuba ndibone izinto ezinkulu kangaka, ukuba iNkosi ngokuzithoba kwayo kubantwana babantu ithe yahambela abantu ngenceba engaka, kungani ukuba intliziyo yam yenze isijwili nomphefumlo wam uzulazule kwintlambo yosizi, nenyama yam ibune namandla am athothe, ngenxa yeembandezelo?\n\n27 Kwaye kungani ukuba ndizinikele esonweni, ngenxa yenyama yam? Ewe, kungani ukuba ndivumele izilingo, ukuze umtyholi afumane indawo entliziyweni yam ukuze atshabalalise uxolo lwam kwaye abandezele umphefumlo wam? Kungani ukuba ndibe nomsindo ngenxa yotshaba lwam?\n\n28 Vuka, mphefumlo wam! Ungaphindi ujinge esonweni. Gcoba, Owu ntliziyo yam, kwaye ungaphindi ulunike indawo utshaba lomphefumlo wam.\n\n29 Musa ukuba nomsindo kwakhona ngenxa yeentshaba zam. Musa ukuyekelela mandla am ngenxa yeembandezelo zam.\n\n30 Gcoba, Owu ntliziyo yam, kwaye wenze isijwili eNkosini, kwaye uthi: Owu Nkosi, ndiya kukudumisa ngonaphakade; ewe, umphefumlo wam uya kugcoba kuwe, Thixo wam, neliwa losindiso lwam.\n\n31 Owu Nkosi, ingaba uya kuwukhulula na umphefumlo wam? Ingaba uya kundihlangula ndiphume ezandleni zeentshaba zam? Ungandenza ukuba ndigungqe kwakuvela isono?\n\n32 Akwaba amasango esihogo angavalwa ngamaxesha onke phambi kwam, ngenxa yokuba intliziyo yam yaphukile kwaye nomoya wam utyumkile! Owu Nkosi, yanga akungewavali amasango akho obulungisa phambi kwam, ukuze ndihambe endleleni yentlambo esezantsi, ukuze ndibe ngqingqwa kwindlela ethe tye!\n\n33 Owu Nkosi, unga ungandirhanga jikelele ngengubo yobulungisa bakho! Owu Nkosi, unga ungandivelisela indlela yokuba ndiphuncule phambi kweentshaba zam! Uya kuyenza indlela yam ithi tye na phambi kwam! Unga akungebeki sikhubekiso endleleni yam—kodwa undicocele indlela yam phambi kwam, kwaye ungayibiyeli indlela yam, kodwa ubiyele eyotshaba lwam.\n\n34 Owu Nkosi, ndithembele kuwe, kwaye ndiya kuthembela kuwe ngonaphakade. Andiyi kubeka themba lam kwingalo yenyama; kuba ndiyazi ukuba uqalekisiwe lowo ubeka ithemba lakhe kwingalo yenyama. Ewe, uqalekisiwe lowo ubeka ithemba lakhe ebantwini okanye owenza inyama ibe yingalo yakhe.\n\n35 Ewe, ndiyazi ukuba uThixo uya kunika ngokungakumbi kulowo ucelayo. Ewe, uThixo wam uya kundinika, ukuba andiceli okuphosakeleyo; ke ngoko ndiya kuliphakamisela phezulu ilizwi lam kuwe; ewe, ndiya kwenza isijwili kuwe, Thixo wam, oliliwa lobulungisa bam. Qaphela, ilizwi lam liya kunyukela phezulu kuwe ngonaphakade, liwa lam noThixo wam wanaphakade. Amen.\n\n", "2-ne 5": "[center][font_size=26]Isahluko 5[/font_size][/center]\n\n[i]AmaNifayithi ayazahlula kumaLeymenayithi, bagcina umthetho kaMoses, kwaye akha itempile—Ngenxa yokungakholwa kwawo, amaLeymenayithi asikelwa ngaphandle kobuso beNkosi, ayaqalekiswa, kwaye aba sisibetho kumaNifayithi. Malunga 588–559 P.K.[/i]\n\n1 Qaphelani, kwenzekile okokuba mna, Nifayi, ndakhala kakhulu kuyo iNkosi uThixo wam, ngenxa yomsindo wabantakwethu.\n\n2 Kodwa qaphelani, umsindo wabo waye wakhula ngokuchasene nam, kangangokuba baye bafuna ukuthabatha ubomi bam.\n\n3 Ewe, baye bambombozela ngokuchasene nam, besithi: Umninawa wethu ucinga ukuba uza kulawula phezu kwethu; kwaye sifumene iimbandezelo ezininzi ngenxa yakhe; ngako oko, ngoku kufuneka simbulale, ukuze singabandezeleki ngakumbi ngenxa yamazwi akhe. Kuba qaphela, asimfuni ukuba abe ngumlawuli wethu; kuba kulilungelo lethu, bakhuluwa bakhe, ukulawula phezu kwaba bantu.\n\n4 Ngoku andiwabhali phezu kwala macwecwe onke amazwi ababembombozela ngawo ngokuchasene nam. Kodwa kundanele ukuba ndithi, babefuna ukuthabatha ubomi bam.\n\n5 Kwaye kwenzekile ukuba iNkosi indilumkise, ukuba mna, Nifayi, kufanele ndimke kubo kwaye ndisabele entlango, kunye nabo bonke abanako ukuhamba nam.\n\n6 Ngako oko, kwenzekile okokuba mna, Nifayi, ndithabathe usapho lwam, kanjalo noZorami nosapho lwakhe, noSem, umkhuluwa wam kunye nosapho lwakhe, noYakobi noYosefu, abaninawa bam, kwakunye noodadewethu, kwaye nabo bonke abo babenakho ukuhamba nam. Kwaye bonke abo babenakho ukuhamba nam babengabo babekholelwa kwizilumkiso nezityhilelo zikaThixo; ngako oko, bawaphulaphula amazwi am.\n\n7 Kwaye sazithabatha iintente zethu nazo naziphina izinto esasinako ukuba sizithabathe, kwaye sahamba entlango kangangesithuba seentsuku ezininzi. Kwaye emva kokuba sihambe kangangesithuba seentsuku ezininzi saye sazigxumeka iintente zethu.\n\n8 Kwaye abantu bam banqwenela ukuba igama lendawo leyo siyibize Nifayi; ngako oko, saye sayibiza Nifayi.\n\n9 Kwaye bonke abo babenam bagqiba ekubeni bazibize ngokuba ngabantu bakaNifayi.\n\n10 Kwaye sathi saqwalasela ukuzigcina izigwebo, nemithetho, nemiyalelo yeNkosi kuzo zonke izinto, ngokomthetho kaMoses.\n\n11 Kwaye iNkosi yayinathi; kwaye sathi saphumelela ngokugqithisileyo; kuba saye satyala imbewu, kwaye saye savuna kwakhona ngobuninzi. Kwaye saqalisa ukufuya impahla emfutshane, nemihlambi yeenkomo, neentlobo zonke zezilwanyana.\n\n12 Kwaye mna, Nifayi, ndandithabathe nembali kanjalo eyayikrolwe phezu kwamacwecwe obhedu; kwanebhola, okanye isalathambombo, esasilungiselelwe ubawo ngesandla seNkosi, ngokwakoko kubhaliweyo.\n\n13 Kwaye kwenzekile okokuba saye saqalisa ukuphumelela ngokugqithisileyo, kwaye sanda elizweni.\n\n14 Kwaye mna, Nifayi, ndaye ndalithabatha ikrele likaLabhan, ngokohlobo lwalo ndaye ndenza amakrele amaninzi, hleze nangayiphina indlela abantu ngoku ababebizwa amaLeymenayithi baze basihlasele kwaye basitshabalalise; kuba ndandiyazi intiyo yabo kum nabantwana bam nabo babebizwa abantu bam.\n\n15 Kwaye ndaye ndabafundisa abantu bam ukwakha izakhiwo, nokusebenza ngazo zonke iindidi zemithi, nezesinyithi, nezekopolo, nezobhedu, nezentsimbi eyomeleleyo, nezegolide, nezesilivere, kwaye nezentsimbi ekrwada exabisekileyo, ezazifumaneka ngobuninzi.\n\n16 Kwaye mna, Nifayi, ndaye ndakha itempile; ndaze ndayakha ngokohlobo lwetempile kaSolomon ngaphandle nje kokuba yayingakhiwanga ngezinto ezininzi kangako ezixabisekileyo; kuba zazingenakho ukufumaneka elizweni, ngako oko, yayingenakho ukwakhiwa njengayo itempile kaSolomon. Kodwa uhlobo lokwakhiwa kwayo lwalwufana netempile kaSolomon; kwaye uhlobo lokwenziwa kwayo lwalucwenge ngokugqithisileyo.\n\n17 Kwaye kwenzekile ukuba, mna, Nifayi, ndababangela abantu bam ukuba bakhuthale, kwaye basebenze ngezandla zabo.\n\n18 Kwaye kwenzeka ukuba banqwenela ukuba ndibe ngukumkani wabo. Kodwa mna, Nifayi, ndandinqwenela ukuba bangabinayo ikumkani; nangona kunjalo, ndabenzela kangangoko kwakusemandleni am.\n\n19 Kwaye qaphela, amazwi eNkosi aye ezalisekisiwe kubantakwethu, eyathi yawathetha ngokunxulumene nabo, ukuba ndibe ngumlawuli kwakunye notitshala wabo. Ngako oko, bendingumlawuli kwakunye notitshala wabo, malunga nemiyalelo yeNkosi, kwade kwaba lelo lixa abathi bafuna ukuthabatha ubomi bam.\n\n20 Ngako oko, ilizwi leNkosi lazalisekiswa awalithetha kum, ethetha oku: Kangangokuba bengayi kuwaphulaphula amazwi akho baya kusikelwa ngaphandle ebusweni beNkosi. Kwaye qaphela, baye basikelwa ngaphandle ebusweni bayo.\n\n21 Kwaye yenza ukuba isiqalekiso size phezu kwabo, ewe, kwasona isiqalekiso esibuhlungu, ngenxa yobugwenxa babo. Kuba qaphela, baye bazenza likhuni iintliziyo zabo ngokuchasene nayo, zaza zanjengenyengane; ngako oko, njengokuba babemhlophe, kwaye bebahle ngokugqithisileyo kwaye bebukeka, khona ukuze bangabi namtsalane kubantu bam iNkosi uThixo yathi yabenza ukuba babe nolusu olumnyama.\n\n22 Kwaye itsho njalo iNkosi uThixo: Ndiya kubenza ukuba bacekiseke kubo abantu bakho, ngaphandle kokuba baya kuthi baguquke kubugwenxa babo.\n\n23 Kwaye iya kuqalekiswa imbewu yalowo uthe wazivanga nembewu yabo; kuba nabo baya kuqalekiswa kwangeso siqalekiso. Kwaye iNkosi yakuthetha, kwaze kwenzeka.\n\n24 Kwaye ngenxa yesiqalekiso sabo esasiphezu kwabo baye babangabantu abangamavila, bezele yintlonti kwanenkohliso, kwaye babezingela izilo ezingamaxhoba entlango.\n\n25 Kwaye iNkosi uThixo yathi kum: Baya kuba sisibetho kwimbewu yakho, ukubavuselela ekubeni bandikhumbule; kwaye kangangokuba bengayi kundikhumbula, kwaye bawaphulaphule amazwi am, baya kubacinezela bade babatshabalalise.\n\n26 Kwaye kwenzeka okokuba mna, Nifayi, ndimisele uYakobi noYosefu, ukuze babe ngababingeleli neetitshala kulo lonke ilizwe labantu bam.\n\n27 Kwaye kwenzeka okokuba sihlale ngohlobo lolonwabo.\n\n28 Kwaye iminyaka engamashumi amathathu idlule ukusuka kwilixa lokushiya kwethu iYerusalem.\n\n29 Kwaye mna, Nifayi, andiyekanga ukubhala imbali phezu kwamacwecwe, endathi ndayenza yabantu bam kude kube ngoku.\n\n30 Kwaye kwenzekile okokuba iNkosi uThixo yathi kum: Yenza amanye amacwecwe; kwaye uya kukrola izinto ezininzi ezilungileyo emehlweni am, ukunceda abantu bakho.\n\n31 Ngako oko, mna, Nifayi, ukuze ndithobele imiyalelo yeNkosi, ndahamba ndaza ndenza la macwecwe endithe ndakrola phezu kwawo ezi zinto.\n\n32 Kwaye ndakrola oko kukholekileyo kuThixo. Kwaye ukuba abantu bam bayakholiseka zizinto zikaThixo baya kukholiseka yimikrolo yam ephezu kwala macwecwe.\n\n33 Kwaye ukuba abantu bam banqwenela ukwazi inxenye ethile engakumbi yembali yabantu bam mabaphengulule kwamanye amacwecwe am.\n\n34 Kwaye kuyandanelisa ukuba ndithi amashumi amane eminyaka agqithile, kwaye sele sineemfazwe neembambano nabantakwethu.\n\n", "2-ne 6": "[center][font_size=26]Isahluko 6[/font_size][/center]\n\n[i]UYakobi ubalisa imbali yamaYuda: Ukuthinjwa eBhabhilon nokubuya; ukufundisa nokubethelelwa koNgcwele kaSirayeli; uncedo olufunyenwe kubo abeeNtlanga; kwaye nobuyiselo lwamaYuda ngemihla yokugqibela akube ekholelwa kuMesiya. Malunga 559–545 P.K.[/i]\n\n1 Amazwi kaYakobi, umninawa kaNifayi, awathi wawathetha kubantu bakaNifayi:\n\n2 Qaphelani, bazalwana bam abathandekayo, mna, Yakobi, endithe ndabizwa nguThixo, kwaye ndamiselwa ngokohlobo olungcwele lwakhe, kwaye ndingcwalisiwe ngumkhuluwa wam uNifayi, lowo nikhangele kuye njengokumkani okanye umkhuseli, kwaye enixhomekeke kuye ngokhuseleko, qaphelani niyazi ukuba ndithethe nani izinto ezininzi ngokugqithisileyo.\n\n3 Nangona kunjalo, ndithetha nani kwakhona; kuba ndinqwenela intlalo-ntle yemiphefumlo yenu. Ewe, inkxalabo yam inkulu ngani; kwaye nani ngokwenu niyazi ukuba isoloko injalo. Kuba ndiniyale ngayo yonke inkuthalo; kwaye ndinifundisile amazwi kabawo; kwaye ndithethile nani malunga nazo zonke izinto ezibhaliweyo, ukususela ekudalweni kwehlabathi.\n\n4 Kwaye ngoku, qaphelani, ndiza kuthetha nani malunga nezinto ezikhoyo, nezisaya kuza; ngako oko, ndiza kunifundela amazwi kaIsaya. Kwaye ngamazwi umkhuluwa wam abenqwela ukuba zendiwathethe kuni. Kwaye ndithetha kuni ukuze nincedakale, ukuze nifunde kwaye nilizukise igama loThixo wenu.\n\n5 Kwaye ngoku, amazwi endiza kuthi ndiwafunde ngalowo uIsaya awawathethayo malunga nayo yonke indlu kaSirayeli; ngako oko, asenokufaniswa nani, kuba ningabendlu kaSirayeli. Kwaye kukho izinto ezininzi ezithethiweyo nguIsaya ezinokufaniswa nani, kuba ningabendlu kaSirayeli.\n\n6 Kwaye ngoku, la ngamazwi: Yatsho njalo ke iNkosi uThixo: Qaphelani, ndiya kusiphakamisela phezulu isandla sam kubo abeeNtlanga, kwaye ndimisele ibhanile yam ebantwini; kwaye baya kubafunqula oonyana benu ezingalweni zabo, kwaye neentombi zenu ziya kutyathwa emagxeni abo.\n\n7 Kwaye ookumkani baya kuba ngabondli babo, baze ookumkanikazi babo babanyise; baya kuqubuda phantsi kuni ubuso babo bujongise ngasemhlabeni, baze bakhothe uthuli lweenyawo zenu; kwaye niya kuyazi ukuba ndim iNkosi; kuba abasayi kuba nazintloni abo bathi bandilindele.\n\n8 Kwaye ngoku mna, Yakobi, ndinqwenela ukuthetha nje noko ngokunxulumene nala mazwi. Kuba qaphelani, iNkosi indibonisile ukuba abo babeseYerusalem, apho sasivela khona, batshatyalalisiwe kwaye bambi bathatyathelwa ekuthinjweni.\n\n9 Nangona kunjalo, iNkosi indibonisile ukuba baya kubuya kwakhona. Kwaye indibonisile kanjalo ukuba iNkosi uThixo, oyiNgcwele kaSirayeli, imele izibonakalise kubo isenyameni; kwaye emva kokuba izibonakalisile baya kumbetha ngeziniya baze bambethelele emnqamlezweni, ngokwamazwi engelosi eyathi yawathetha kum.\n\n10 Kwaye emva kokuba beziqaqadekisile intliziyo zabo baza baziqinisa iintamo zabo ngokuchasene noyiNgcwele kaSirayeli, qaphelani, izigwebo zakhe oyiNgcwele kaSirayeli ziya kuza phezu kwabo. Kwaye uyeza umhla abaya kubethwa kwaye babandezeleke.\n\n11 Ngako oko, emva kokuba beqhutyelwe ngapha nangapha, kuba itsho njalo ingelosi, abaninzi baya kubandezeleka enyameni, kwaye abasayi kuyekelwa ukuba batshabalale, ngenxa yemithandazo yabanyanisekileyo; baya kusasazwa, babethwe, kwaye bathiywe; nangona kunjalo, iNkosi iya kuba nenceba kubo, ukuze bathi xa beya kuza kulwazi loMkhululi wabo, baya kuhlanganiselwa kunye kwakhona kumazwe elifa labo.\n\n12 Kwaye basikelelekile abeeNtlanga, abo athe umprofeti wabhala ngabo; kuba qaphelani, ukuba kunokwenzeka ukuba baya kuguquka kwaye bangalwi ngokuchasene neZiyon, kwaye bangazimanyi nalo eloo bandla likhulu kwaye limasikizi, baya kusindiswa; kuba iNkosi uThixo iya kuyizalisekisa iminqophiso yayo ethe yayenza kubantwana bayo; kwaye kungesi sizathu athe umprofeti wazibhala ezi zinto.\n\n13 Ngako oko, bona abalwa ngokuchasene neZiyon nabantu bomnqophiso weNkosi baya kukhotha uthuli ezinyaweni zabo; kwaye abantu beNkosi abasayi kuba nazintloni. Kuba abantu beNkosi ngabo bathi bayilindele; kuba basakulindele ukuza kukaMesiya.\n\n14 Kwaye qaphelani, ngokwamazwi omprofeti, uMesiya uya kuqalisa kwakhona okwesibini ukubabuyisela; ngako oko, uya kuzibonakalisa kubo ngamandla nangozuko olukhulu, ukuze azitshabalalise iintshaba zabo, xa uthe wafika loo mhla xa beya kuthi bakholwe kuye, kwaye akukho namnye okholwayo kuye aya kumtshabalalisa.\n\n15 Kwaye abo bangakholwayo kuye baya kutshatyalaliswa, kunye ngomlilo noqhwithela, nangeenyikima, nangeempalalo-gazi, nangezifo ezosulelayo, nangendlala. Kwaye baya kuyazi ukuba iNkosi inguThixo, oNgcwele kaSirayeli.\n\n16 Kuba ingaba ixhoba liya kuthatyathwa kwabanamandlakazi, okanye umthinjwa ogcina umthetho akhululwe?\n\n17 Kodwa itsho njalo iNkosi: Kwanabo abathinjwa babo abanamandlakazi baya kuthatyathwa bamkiswe, kwaye ixhoba lalowo woyikekayo liya kuhlangulwa; kuba uThixo onaMandlakazi uya kubahlangula abantu bakhe bomnqophiso. Kuba itsho njalo iNkosi: Ndiya kubambana kunye nabo babambana nawe—\n\n18 Kwaye ndiya kubadlisa abo banicinezelayo ngeyabo inyama; kwaye baya kunxiliswa lelabo igazi lo ngokungathi yiwayini emnandi; kwaye yonke inyama iya kuyazi ukuba mna Nkosi ndinguMsindisi noMkhululi wakho, Omnye oMandlakazi kaYakobi.\n\n", "2-ne 7": "[center][font_size=26]Isahluko 7[/font_size][/center]\n\n[i]UYakobi uqhubekeka efunda kuIsaya: UIsaya uthetha ngokomesiya—UMesiya uya kuthetha ngolwimi lwabafundileyo—Uya kubafulathela ababethi Bakhe—Akayi kubhidaniswa—Thelekisa noIsaya 50. Malunga 559–545 P.K.[/i]\n\n1 Ewe, kuba itsho njalo iNkosi: Ingaba ndinibekele kude na, okanye ingaba ndinilahlele kude ngonaphakade na? Kuba itsho njalo iNkosi: Liphi na iphepha loqhawulo-mtshato likanyoko? Ndikunikezele kubani, okanye nguwuphi na kwendibatyalayo endikuthengise kuye? Ewe, ndinithengise kubani na? Qaphelani, nizithengisile ngobugwenxa benu, kwaye ngenxa yokona kwenu wagxothwa unyoko.\n\n2 Ngako oko, xa ndandifika, kwakungekho mntu; xa ndandibiza akuzange kubekho namnye usabelayo. Owu ndlu kaSirayeli, ingaba na isandla sam sifutshane nangaluphi uhlobo ukuze singabinakho ukukhulula, okanye andinamandla okuhlangulana? Qaphelani, ngokukhalima kwam ndiyalomisa ulwandle, ndiyenze imilambo yabo ibe yintlango kwaye iintlanzi zabo zinuke ngenxa yokuba amanzi etshile, kwaye zife ngenxa yokunxanwa.\n\n3 Ndiwombathisa amazulu ngobumnyama, kwaye ndenze ingubo erhwexayo ibe sisigubungelo sawo.\n\n4 INkosi uThixo indinike ulwimi lwabafundileyo, ukuze ndikwazi ukuthetha ilizwi ngelixa elifanelekileyo kuwe, Owu ndlu kaSirayeli. Xa nina nidiniwe iyavuka intsasa nentsasa. Iyayivusa indlebe yam ukuze ndive njengabafundileyo.\n\n5 INkosi uThixo wam iyivulile indlebe yam, kwaye andizange ndivukele, ndingazange ndabuya mva.\n\n6 Ndawunikela umhlana wam kubabethi, kwaye nezidlele zam kubo abo babedlathula iindevu. Andizange ndibufihle ubuso bam ehlazweni nasekutshicelweni.\n\n7 Kuba iNkosi uThixo uya kundinceda, ke ngoko andiyi kubhidaniswa. Ke ngoko ndibubeke ubuso bam njengelitye lenyengane, kwaye ndiyazi ukuba andisayi kuba nazintloni.\n\n8 Kwaye iNkosi ikufuphi, kwaye iyandigwebela. Ngubani na oya kubambana nam? Masimeni kunye. Ngubani na olutshaba lwam? Mvumeleni eze kufuphi nam, kwaye ndiya kumbetha ngamandla omlomo wam.\n\n9 Kuba iNkosi uThixo iya kundinceda. Kwaye bonke abo baya kundigweba, qaphelani, bona bonke baya kuguga njengesambatho, kwaye inundu liya kubadla libagqibe.\n\n10 Ngubani na phakathi kwenu oyoyikayo iNkosi, olithobelayo ilizwi lesicaka sayo, ohamba ebumnyameni kwaye engena kukhanya?\n\n11 Qaphelani nonke nina baphemba umlilo, abazirhangqa jikelele ngeentlantsi, hambani ekukhanyeni komlilo wenu kwaye nakwiintlantsi enithe naziphemba. Oku niya kukufumana ngesandla sam—niya kulala phantsi niselusizini.\n\n", "2-ne 8": "[center][font_size=26]Isahluko 8[/font_size][/center]\n\n[i]UYakobi uqhubekeka efunda kuIsaya: Ngemihla yokugqibela, iNkosi iya kuyithuthuzela iZiyon kwaye ihlanganise uSirayeli—Abakhululweyo baya kuza eZiyon phakathi kokugcoba okukhulu—Thelekisa Isaya 51 no 52:1–2. Malunga 559–545 P.K.[/i]\n\n1 Ndiphulaphuleni, nina balandela emva kobulungisa. Khangelani kwiliwa enaqetshulwa kulo, kwaye nakumngxuma womhadi lowo nanombiwe kuwo.\n\n2 Khangelani kuAbraham, uyihlo, kwaye nakuSara, lowo wanizalayo; kuba ndambiza yedwa, kwaye ndamsikelela.\n\n3 Kuba iNkosi iya kuyithuthuzela iZiyon, iya kuyithuthuzela yonke imiqwebedu yayo; kwaye ayenze intlango yayo ifane ne-Eden, kwaye nenkqantosi yomyezo yayo ifane nomyezo weNkosi. Ukugcoba, novuyo kuya kufumaneka kuyo, ukunika imibulelo nesandi selizwi lwengoma.\n\n4 Ndiphulaphuleni, bantu bam; kwaye ndinikeni indlebe, Owu sizwe sam; kuba umthetho uya kuphuma uvela kum, kwaye ndiya kusenza isigwebo sam sibe njengesibane sabo abantu.\n\n5 Ubulungisa bam bukufuphi; usindiso lwam luze ngaphambili, kwaye ingalo yam iya kubagweba abantu. Iziqithi ziya kundikhonza, kwaye baya kuthembela kwingalo yam.\n\n6 Phakamiselani amehlo enu emazulwini, kwaye nikhangele ezantsi emhlabeni; kuba amazulu aya kuthi shwaka njengomsi, kwaye umhlaba uya kuguga njengesambatho; kwaye abo bawuhleliyo baya kufa kwangolo hlobo. Kodwa usindiso lwam luya kuba ngonaphakade, kwaye ubulungisa bam abuyi kubhangiswa.\n\n7 Ndiphulaphuleni, nina nibaziyo ubulungisa, abantu endithe ndawubhala ezintliziyweni zabo umthetho wam, maze ningaloyiki ungcikivo lwabantu, ningazoyiki nazo izenyeliso zabo.\n\n8 Kuba amanundu aya kubadla abagqibe njengesambatho, kwaye nempehla iya kubadla njengoboya. Kodwa ubulungisa bam buya kuba ngonaphakade, kwaye usindiso lwam lusuke kwisizukulwana ukuya kwisizukulwana.\n\n9 Vuka, vuka! Vatha ukomelela, Owu ngalo yeNkosi; vuka nje ngemihla yamandulo. Akunguye na lowo owaxabela uRahabhi, waze wayosela inamba enkulu?\n\n10 Akunguye na lowo walomisayo ulwandle, amanzi enzulu enkulu; lowo wenza iinzulu zolwandle zayindlela ukuze abahlawulelweyo bawelele ngaphaya?\n\n11 Ke ngoko, abakhululiweyo beNkosi baya kubuya, kwaye beze bevuma ingoma yeZiyon; novuyo lwanaphakade nobungcwele buya kuhlala phezu kweentloko zabo; kwaye baya kuzuza ukugcoba novuyo; usizi nokuzila ziya kubaleka zimke.\n\n12 Ndinguye, ewe, ndinguye okuthuthuzelayo. Qaphela, ungubani na wena, ukuba ungoyika umntu, oya kuthi afe, kwaye nonyana womntu, oya kuthi enziwe abe njengengca?\n\n13 Uze uyilibale iNkosi umenzi wakho, eyathi yawolula amazulu, yaza yazibeka iziseko zomhlaba, kwaye woyika ngalo lonke ixesha imihla yonke, ngenxa yoburhalarhume bombandezeli, ngokungathi sele elungele ukutshabalalisa? Kwaye buphi uburhalarhume bombandezeli?\n\n14 Umthinjwa oselubhacweni uyakhawuleza, ukuze akhululwe, kwaye nokuba aze angafeli emhadini, nokokuba isonka sakhe singapheli.\n\n15 Kodwa ndiyiyo iNkosi uThixo wakho, emaza ayo agqumayo; iNkosi yeMikhosi ligama lam.\n\n16 Kwaye ndiwabekile amazwi am emlonyeni wakho, kwaye ndikugqumile esithunzini sezandla zam, ukuze ndilime amazulu kwaye ndibeke iziseko zomhlaba, ndize ndithi kuyo iZiyon: Qaphelani, ningabantu bam.\n\n17 Vuka, vuka, phakama, Owu Yerusalem, ethe yasela esandleni seNkosi indebe yoburhalarhume bayo—usele intlenge yendebe eyoyikekayo ikhanyiwe—\n\n18 Kwaye kungekho namnye umkhokelayo phakathi kwabo bonke oonyana athe wabazala; kungekho namnye othe wamthabatha ngesandla, kubo bonke oonyana athe wabakhulisa.\n\n19 Aba babini oonyana baze kuwe, ngubani na oya kuba nosizi nguwe—kukudakumba kwakho nentshabalalo, nendlala nekrele—kwaye ngubani na endiya kukuthuthuzela ngaye?\n\n20 Oonyana bakho bawe isiduli, ngaphandle kwababini; balele ekungeneni kwazo zonke izitrato; njengenkunzi edlongodlongo emnatheni, bazele buburhalarhume beNkosi, kukukhalima koThixo wakho.\n\n21 Ke ngoko yiva le nto ngoku, wena ubandezelekileyo, kwaye unxila, kwaye kungeyiyo iwayini:\n\n22 Itsho njalo iNkosi yakho, iNkosi noThixo wakho ebacengelayo abantu bayo; qaphelani, ndiyithabathile esandleni senu indebe eyoyikekayo, intlenge yendebe yoburhalarhume bam; akusayi kuze uphinde uyisele kwakhona.\n\n23 Kodwa ndiya kuyibeka ezandleni zabo banibandezelayo; abathi emphefumlweni wakho: Qubuda phantsi, ukuze sihambe sigqithe—kwaye wawubeka umzimba wakho njengomhlaba nanjengesitrato kwabo babehamba begqitha.\n\n24 Vuka, vuka, vatha ukomelela kwakho, Owu Ziyon; vatha izambatho zakho ezibukekayo, Owu Yerusalem, isixeko esingcwele; kuba ukususela ngoku akusayi kuphinda kuze kuwe abangolukanga naba zinqambi.\n\n25 Zivuthulule eluthulini; phakama, hlala phantsi, Owu Yerusalem; zikhulule kwizibophelelo zentamo yakho; Owu mthinjwa wentombi yayo iZiyon.\n\n", "2-ne 9": "[center][font_size=26]Isahluko 9[/font_size][/center]\n\n[i]UYakobi uchaza okokuba amaYuda aya kuhlanganiselwa kuwo onke amazwe awo esithembiso—Intlawulelo ihlawulela umntu ekuWeni—Imizimba yabafileyo iya kuvuka emangcwabeni, noomoya babo esihogweni naseparadesi—Iya kugwetywa—Intlawulelo isindisa ekufeni, esihogweni, kumtyholi, nasekuthuthumbeni okungenasiphelo—Amalungisa aya kusindiswa ebukumkanini bukaThixo—Izohlwayo zezono zikhankanyiwe—ONgcwele kaSirayeli ngumgcini wesango. Malunga 559–545 P.K.[/i]\n\n1 Kwaye ngoku, bazalwana bam abathandekayo, ndizifundile ezi zinto ukuze nazi malunga neminqophiso yeNkosi athe wanqophisana ngayo kunye nayo yonke indlu kaSirayeli—\n\n2 Athe wathetha ngayo kumaYuda, ngomlomo wabaprofeti abangcwele, kwanasekuqalekeni ukuhla, ukusuka kwisizukulwana ukuya kwisizukulwana, kude kufike ilixa lokuba beya kubuyiselwa kulo ibandla eliyinyani nomhlambi kaThixo; xa beya kuhlanganiselwa ekhaya kumazwe elifa labo, kwaye baya kuzinziswa kuwo onke amazwe abo esithembiso.\n\n3 Qaphelani, bazalwana bam abathandekayo, ndizithetha kuni ezi zinto ukuze nibe nokugcoba, kwaye niziphakamisele phezulu iintloko zenu ngonaphakade, ngenxa yeentsikelelo eya kuthi iNkosi uThixo izithobe phezu kwabantwana benu.\n\n4 Kuba ndiyazi ukuba niphengulule ngakumbi, abaninzi benu, ukuze nazi ngezinto ezisezayo; ngako oko ndiyazi ukuba niyayazi ukuba inyama yethu kufuneka iguge kwaye ife; nangona kunjalo, sikuyo imizimba yethu siya kumbona uThixo.\n\n5 Ewe, ndiyazi ukuba niyayazi ukuba ngomzimba uya kuzibonakalisa kwabo baseYerusalem, apho sasivela khona; kuba kuyimfuneko ukuba kube phakathi kwabo; kuba kufanelekile ukuba uMdali omkhulu aziyekele abe phantsi komntu esenyameni, kwaye afele bonke abantu, ukuze bonke abantu babephantsi kwakhe.\n\n6 Kuba njengoko ukufa kwehla phezu kwabo bonke abantu, ukuze kuzaliseke icebo lenceba loMdali omkhulu, kumele kubekho amandla ovuko, kwaye uvuko lumele luze emntwini ngenxa yokuwa; kwaye ukuwa kweza ngenxa yokona; kwaye ngenxa yokuba abantu bawa baye basikelwa ngaphandle kobuso beNkosi.\n\n7 Ngako oko, kumele kube yintlawulelo engenamda—ngaphandle kokuba ibe yintlawulelo engenamda oku konakala akunako ukuvatha ukungonakali. Ngako oko, isigwebo sokuqala esehla phezu komntu bekuya kufuneka sihlale singenaxesha lasiphelo. Kwaye ukuba kunjalo, le nyama ibiya kulala phantsi ibole kwaye ivuthulukele kunina wayo umhlaba, ingaze ivuke.\n\n8 Owu ubulumko bukaThixo, inceba yakhe nobabalo! Kuba qaphela, ukuba inyama ibingayi kuphinda ivuke oomoya bethu bebeya kuba phantsi kwalaa ngelosi yawayo yasuka phambi kobuso bukaThixo waNaphakade, yaza yaba ngumtyholi, ingaze iphinde ivuke.\n\n9 Kwaye oomoya bethu bebeya kufana naye, kwaye sibe ngoomtyholi, iingelosi zomtyholi, size sivalelwe ngaphandle kubuso bukaThixo wethu, kwaye sihlale noyise wobuxoki, siselusizini, njengaye; ewe, kulowo wakhohlisa abazali bethu bokuqala, owathi wazimilisa okwesithunywa sokukhanya, kwaye aphembelele abantwana babantu kumayelenqe afihlakeleyo okubulala nazo zonke iintlobo zemisebenzi yobumnyama efihlakeleyo.\n\n10 Owu obunjani ubulungisa boThixo wethu, osilungiselela indlela yokuphuncuka kwizandla zelo rhamncwa loyikekayo; ewe, elo rhamncwa, ukufa nesihogo, endikubiza ukufa komzimba, kananjalo ukufa komoya.\n\n11 Kwaye ngenxa yendlela yentlangulo kaThixo wethu, oNgcwele kaSirayeli, oku kufa, endithethe ngako, okukokomzuzwana, kuya kubakhulula abafileyo bako; ukufa oko okulingcwaba.\n\n12 Kwaye oku kufa ndithethe ngako, oku kukufa ngokomoya, kuya kubakhulula abafileyo bako; ukufa okukokomoya kusisihogo; ngako oko, ukufa nesihogo kumele kukhulule abafileyo bazo, kwaye isihogo kumele sikhulule abathinjwa baso bekumoya, kwaye nengcwaba limele likhulule abathinjwa balo bomzimba, kwaye imizimba noomoya babantu baya kubuyiselwa omnye komnye; kwaye kungamandla ovuko lwakhe oNgcwele kaSirayeli.\n\n13 Owu ukuba likhulu kwecebo loThixo wethu! Kuba kwelinye icala, iparadesi kaThixo kumele ikhulule oomoya bamalungisa, kwaye nengcwaba likhulule imizimba yamalungisa; kwaye umoya womzimba ubuyiselwe kuwo kwakhona, baze bonke abantu babe nokungonakali, kwaye bangabi nakufa, kwaye bayimiphefumlo ephilayo, benolwazi olugqibeleleyo benjengathi enyameni, ngaphandle nje kokuba ulwazi lwethu luya kugqibelela.\n\n14 Ngako oko, siya kuba nolwazi olugqibeleleyo lwawo onke amatyala ethu, nokungacoceki kwethu, nobuze bethu; kwaye amalungisa aya kubanolwazi olugqibeleleyo ngolonwabo lwawo, nobulungisa bawo, bembathiswe ubunyulu, ewe, kwa nangaso isambatho sobulungisa.\n\n15 Kwaye kuya kwenzeka ukuba xa abantu bonke beya kube bedlule koku kufa kokuqala baye ebomini, ngenxa yokuba beye bangabi nakufa, kumele bavele phambi kwesihlalo sokugweba soNgcwele kaSirayeli; kuze ke kufike umgwebo, kwaye ke kufuneka bagwetywe malunga nomgwebo ongcwele kaThixo.\n\n16 Kwaye ngokuqinisekileyo, njengoko iNkosi iphila, kuba iNkosi uThixo iyithethile, kwaye ililizwi lakhe lanaphakade, elingenakudlula, lokuba abo bangamalungisa baya kuhlala besengamalungisa, kwaye abo banyhuku-nyhuku baya kuhlala besenyhuku-nyhuku; ngako oko, abo banyhuku-nyhuku bangumtyholi neengelosi zakhe; kwaye baya kuhamba baye kuphoswa emlilweni wanaphakade, olungiselelwe bona; kwaye nentuthumbo yabo injengedike lomlilo nesalfure, edangatya layo linyukela phezulu ngonaphakade kanaphakade kwaye alinasiphelo.\n\n17 Owu ubukhulu nobulungisa bukaThixo wethu! Kuba uya wafezekisa amazwi akhe, kwaye aphume emlonyeni wakhe, kwaye umthetho wakhe kumele uzaliseke.\n\n18 Kodwa, qaphela, amalungisa, abangcwele bakhe oNgcwele kaSirayeli, abo bathi bakholwa kuye oNgcwele kaSirayeli, abo bathe bayinyamezela iminqamlezo yehlabathi, kwaye balicekisa ihlazo lalo, baya kubudla ilifa ubukumkani bukaThixo, obabulungiselelwe bona ukususela kwisiseko sehlabathi, kwaye uvuyo lwabo luya kuzaliseka ngonaphakade.\n\n19 Owu ubukhulu benceba kaThixo wethu, oNgcwele kaSirayeli! Kuba uyabakhulula abangcwele bakhe kwelo rhamncwa loyikekayo umtyholi, nokufa, nesihogo, kwaye nelo dike lomlilo nesalfure, eliyintuthumbo engenasiphelo.\n\n20 Owu ubukhulu bobungcwele boThixo wethu! Kuba uyazazi zonke izinto, kwaye akukho nanye into angayaziyo.\n\n21 Kwaye uza ehlabathini ukuze abe nokusindisa bonke abantu ukuba baya kuliphulaphula ilizwi lakhe; kuba qaphelani, unyamezela iintlungu zabantu bonke, ewe, iintlungu zazo zonke izidalwa eziphilayo, bekunye amadoda, abafazi, nabantwana abangabosapho luka-Adam.\n\n22 Kwaye ukunyamezela oku ukuze uvuko luze phezu kwabo bonke abantu, ukuze bonke babe nokuma phambi kwakhe ngomhla omkhulu womgwebo.\n\n23 Kwaye uyalela bonke abantu ukuba baguquke, kwaye babhaptizwe egameni lakhe, benokholo olugqibeleleyo kuye oNgcwele kaSirayeli, okanye abanako ukusindiswa ebukumkanini bukaThixo.\n\n24 Kwaye ukuba abaguquki baze bakholelwe egameni lakhe, baze babhaptizwe egameni lakhe, baze banyamezele kude kube sekupheleni, kumele bagwetywe; kuba iNkosi uThixo, oyiNgcwele kaSirayeli, iyithethile.\n\n25 Ngako oko, unike umthetho; kwaye apho kunganikwanga mthetho akukho sohlwayo sinikwayo; kwaye apho kungekho sohlwayo akukho sigwebo; kwaye apho kungekho sigwebo iinceba zakhe oyiNgcwele kaSirayeli zinebango phezu kwabo, ngenxa yentlawulelo; kuba bahlangulwe ngamandla akhe.\n\n26 Kuba intlawulelo izalisekisa iimfuno zobulungisa phezu kwabo bonke abo bangenawo umthetho abawunikiweyo, ukuze bakhululwe kwelo rhamncwa loyikekayo, ukufa nesihogo, nomtyholi, nedike lomlilo nesalfure, eliyintuthumbo engenasiphelo; kwaye babuyiselwa kulaa Thixo owabanika umphefumlo, onguye oyiNgcwele kaSirayeli.\n\n27 Kodwa yeha kulowo uwunikiweyo umthetho, ewe, onayo yonke imiyalelo kaThixo, njengathi, kwaye lowo uyophulayo, kwaye nalowo uyichithayo imihla yakhe yokulingwa, kuba iyoyikeka imo yakhe!\n\n28 Owu elo cebo lobuqhetseba longendawo! Owu ukuba lilize, kwaye nobuthathaka, kwaye nobuyatha babantu! Xa sukuba befundile bacinga ukuba banobulumko, kwaye bangaliphulaphuli icebiso likaThixo, kuba balibekela ecaleni, becinga ukuba bayazazela, ngako oko, ubulumko babo bubuyatha kwaye obungenaluncedo kubo. Kwaye baya kutshabalala.\n\n29 Kodwa ukuba ngabafundileyo kulungile, ukuba baya ziphulaphula iingcebiso zikaThixo.\n\n30 Kodwa yeha kwabo bazizityebi, abazizityebi ngokwezinto zehlabathi. Kuba ngenxa yokuba bezizityebi bayabacekisa abangamahlwempu, kwaye babatshutshise abanobulali, kwaye iintliziyo zabo ziphezu kobutyebi babo; ngako oko, ubutyebi babo bunguthixo wabo. Kwaye qaphela, ubutyebi babo buya kutshabalala kunye nabo kanjalo.\n\n31 Kwaye yeha kwabo bazizithulu abangafuniyo ukuva; kuba baya kutshabalala.\n\n32 Yeha kwabo bazimfama abangafuniyo ukubona; kuba baya kutshabalala kanjalo.\n\n33 Yeha kwabo bangolukanga ngentliziyo, kuba ulwazi lobugwenxa babo luya kubatshabalalisa ngomhla wokugqibela.\n\n34 Yeha kuye olixoki, kuba uya kuphoswa ezantsi esihogweni.\n\n35 Yeha kulowo ungumbulali obulala ngabom, kuba uya kufa.\n\n36 Yeha kubo abo benza uhenyuzo, kuba baya kuphoswa ezantsi esihogweni.\n\n37 Ewe, yeha kubo abo banqula izithixo, kuba umtyholi wabatyholi uya vuyiswa ngabo.\n\n38 Kwaye, lilonke, yeha kubo bonke abafela ezonweni zabo; kuba baya kubuyela kuThixo, kwaye babubone ubuso bakhe, baze bahlale besezonweni zabo.\n\n39 Owu, bazalwana bam abathandekayo, khumbulani ukoyikeka kokona ngokuchasene naloo Thixo uNgcwele, kwaye kanjalo ukoyikeka kokuziyekela ekulukuhlweni ngulowo unobuqhinga. Khumbulani, ukucinga ngokwenyama kukufa, kwaye ukucinga ngokomoya bubomi obungunaphakade.\n\n40 Owu, bazalwana bam abathandekayo, nikani indlebe kuwo amazwi am. Khumbulani ubungangamsha bakhe oNgcwele kaSirayeli. Musani ukuthi ndithethe izinto ezinzima ngokuchasene nani; kuba ukuba nenza njalo, niya kuyinyelisa inyaniso; kuba ndithethe amazwi oMenzi wenu. Ndiyazi ukuba amazwi enyaniso anzima kuko konke okungacocekanga; kodwa abangamalungisa abawoyiki, kuba bayayithanda inyaniso kwaye abagungqi.\n\n41 Owu ke, bazalwana bam abathandekayo, yizani kuyo iNkosi, eyiNgcwele. Khumbulani ukuba iindlela zakhe zibubulungisa. Qaphelani, indlela yomntu icuthene, kodwa ihleli emendweni othe tye phambi kwakhe, kwaye umgcini wesango nguye oNgcwele kaSirayeli; kwaye akabekanga sicaka kulo; kwaye ayikho enye indlela ngaphandle kokuba kube kungesango; kuba akanakukhohliswa, kuba iNkosi uThixo ligama lakhe.\n\n42 Kwaye lowo unkqonkqozayo, uya kuvulelwa; kwaye izilumko, nabafundileyo, nabo bazizityebi, abazikhukhumalisayo ngenxa yemfundo yabo, nobulumko babo, nobutyebi babo—ewe, ngabo abo abacekisayo; kwaye ngaphandle kokuba baziphosele kude ezi zinto, kwaye bazijonge ngokwezidenge phambi koThixo, kwaye bahlele ezantsi ebunzulwini bentobeko, akasayi kubavulela.\n\n43 Kodwa izinto zezilumko nabo bazilumkeleyo ziya kufihlwa kubo ngonaphakade—ewe, olo lonwabo luthe lwalungiselelwa abangcwele.\n\n44 Owu, bazalwana bam abathandekayo, khumbulani amazwi am. Qaphelani, ndiyazikhulula izambatho zam, kwaye ndiyazivuthulula phambi kwenu; ndithandaza uThixo wosindiso lwam ukuba andikhangele ngeliso lakhe elibona konke; ngako oko, niya kuthi nazi ngomhla wokugqibela, xa sukuba bonke abantu beya kugwetywa ngokwemisebenzi yabo, okokuba uThixo kaSirayeli wangqina ukuba ndabuvuthulula ubugwenxa benu emphefumlweni wam, kwaye nokokuba ndime ndinenkazimlo phambi kwakhe, kwaye ndimsulwa egazini lenu.\n\n45 Owu, bazalwana bam abathandekayo, zifulatheleni izono zenu; niwavuthulule amatyathanga alowo onokunibophelela aniqinise; yizani kuloo Thixo uliliwa losindiso lwenu.\n\n46 Yilungiseni imiphefumlo yenu niyilungiselela loo mini izukileyo xa ubulungisa buya kunikezelwa kumalungisa, kwanawo umhla womgwebo, ukuze ningabi nakufinyela luloyiko olukhulu; ukuze ningalikhumbuli ngokugqibeleleyo ityala lenu eloyikekayo, nize ninyanzeleke ukuba nidanduluke: Zingcwele, zingcwele izigwebo zakho, Owu Nkosi Thixo Somandla—kodwa ndiyalazi ityala lam; ndawophula umthetho wakho, kwaye iziphoso zam zezam; kwaye umtyholi ebendifumene, ukuze ndibe lixhoba losizi lwakhe oloyikekayo.\n\n47 Kodwa qaphelani, bazalwana bam, ingaba na kuyimfuneko ukuba ndinivusele kubunyani oboyikisayo bezi zinto? Bendingayihlupha imiphefumlo yenu ukuba iingcinga zenu bezimsulwa? Bendinganicacisela malunga nokucaca kwenyaniso ukuba benikhululwe esonweni?\n\n48 Qaphelani, ukuba nibe ningcwele bendiya kuthetha nani ngobungcwele; kodwa njengokuba ningekho ngcwele, kwaye nikhangele kum njengo titshala wenu, kumele ukuba kube yimfuneko ukuba ndinifundise iziphumo zesono.\n\n49 Qaphelani, umphefumlo wam usithiyile isono, kwaye intliziyo yam iyavuyiswa bubulungisa; kwaye ndiya kulidumisa igama elingcwele likaThixo wam.\n\n50 Yizani, bazalwana bam, nonke nina ninxaniweyo, yizani emanzini; kwaye lowo ungenayo imali, makeze athenge kwaye atye; ewe, uthenge iwayini nobisi ngaphandle kwemali nangaphandle kwexabiso.\n\n51 Ngako oko, musani ukusebenzisa imali kuloo nto ingenaxabiso, okanye umsebenzi wakho ngaloo nto ingenako ukukwanelisa. Ndiphulaphuleni ngenkuthalo, kwaye niwakhumbule amazwi endiwathethileyo; kwaye nize kuye oNgcwele kaSirayeli, kwaye nizondle ngoko kungaboliyo, nokungena konakaliswa, kwaye niyenze imiphefumlo yenu ikuvuyele ukutyeba.\n\n52 Qaphelani, bazalwana bam abathandekayo, khumbulani amazwi oThixo wenu; thandazani kuye amaxesha onke ngemini, kwaye ninikele imibulelo kulo igama lakhe elingcwele ngobusuku. Mazivuye iintliziyo zenu.\n\n53 Kwaye nikubone ukuba mikhulu kweminqophiso yeNkosi, nokuba kukhulu kweentobeko zakhe kubantwana babantu; nangenxa yobungangamsha bakhe, yobabalo lwakhe nenceba yakhe, usithembisile ukuba imbewu yethu ayisayi kutshatyalaliswa kuphele, ngokwasenyameni, kodwa uya kuyilondoloza; nakwizizukulwana ezizayo iya kuba lisebe elinobulungisa kuyo indlu kaSirayeli.\n\n54 Kwaye ngoku, bazalwana bam, ndinga ndingathetha ngokungakumbi nani; kodwa ngengomso ndiya kunichazela intsalela yamazwi am. Amen.\n\n", "2-ne 10": "[center][font_size=26]Isahluko 10[/font_size][/center]\n\n[i]UYakobi uchaza okokuba amaYuda aya kumbethelela emnqamlezweni uThixo wawo—Baya kusasazwa bade baqalise ukukholwa Kuye—IAmerika iya kuba lilizwe lelungelo apho kungayi kubakho kumkani ulawulayo—Zixolelaniseni noThixo nize nizuze usindiso ngenceba yobabalo Lwakhe. Malunga 559–545 P.K.[/i]\n\n1 Kwaye ngoku mna, Yakobi, ndithetha nani kwakhona, bazalwana bam abathandekayo, malunga neli sebe linobulungisa ebendithethe ngalo.\n\n2 Kuba qaphelani, izithembiso esithe sazizuza zizithembiso eziza kuthi ngokwasenyameni; ngako oko, njengoko bekubonakalisiwe kum ukuba abaninzi kubantwana bethu baya kutshabalala enyameni ngenxa yokungakholwa, nangona kunjalo, uThixo uya kuba nenceba kwabaninzi; kwaye abantwana bethu baya kubuyiselwa, ukuze babe nokuza koko kuya kuthi kubanike ulwazi oluyinyani loMkhululi wabo.\n\n3 Ngako oko, njengoko nditshilo kuni, kumele ukuba kube kufanelekile ukuba uKrestu—kuba ngobusuku obudluleyo ingelosi yathetha nam ukuthi eli liya kuba ligama lakhe—eze phakathi kwamaYuda, phakathi kwabo bangabona bayinxenye yenkohlakalo yehlabathi; kwaye baya kumbethelela emnqamlezweni—kuba njalo kuyintando kuye uThixo wethu, kwaye asikho esinye isizwe emhlabeni esinakho ukumbethelela emnqamlezweni uThixo waso.\n\n4 Kuba ukuba imimangaliso enamandlakazi inokuthi yenziwe phakathi kwenzinye izizwe zingaguquka, kwaye zazi ukuba unguThixo wazo.\n\n5 Kodwa ngenxa yobubingeleli bobuxoki nobugwenxa, bona abaseYerusalem baya kuziqinisa iintamo zabo ngokuchasene naye, aze abethelelwe emnqamlezweni.\n\n6 Ngako oko, ngenxa yobugwenxa babo, iintshabalalo, iindlala, izifo ezibulalayo, kwanempalalogazi ziya kuza phezu kwabo; kwaye abo bangasayi kutshatyalaliswa baya kusasazwa phakathi kwazo zonke izizwe.\n\n7 Kodwa qaphelani, itsho njalo iNkosi uThixo: Xa sukuba ufika umhla abaya kuthi bakholelwe kum, okokuba ndinguKrestu, ke ndinqophisene nooyise okokuba baya kubuyiselwa besesenyameni, phezu komhlaba, kuwo amazwe elifa labo.\n\n8 Kwaye kuya kwenzeka ukuba baya kuhlanganiselwa ngaphakathi ukubuya; ekusasazweni ixesha elide, ukusuka kwiziqithi zolwandle, nakwiimbombo zone zomhlaba, kwaye izizwe zabeeNtlanga ziya kuba namandla amakhulu emehlweni am, utsho uThixo, ngokubazisa kumazwe elifa labo.\n\n9 Ewe, izikumkani zabeeNtlanga ziya kuba ngabondli kubo, baze ookumkanikazi bazo baya kubanyisa, ngako oko, izithembiso zeNkosi zibalulekile kubo abeeNtlanga, kuba ukuthethile, kwaye ngubani na onokumphikisa?\n\n10 Kodwa qaphela, eli lizwe, watsho uThixo, iya kuba lilizwe lelifa lakho, nabeeNtlanga baya kusikeleleka phezu kwelizwe.\n\n11 Kwaye eli lizwe liya kuba lilizwe lenkululeko kubo abeeNtlanga, kwaye akusayi kubakho zikumkani phezu kwelizwe, eziya kuphakanyiswa kubo abeeNtlanga.\n\n12 Kwaye ndiya kuliqinisa eli ilizwe ngakuzo zonke ezinye izizwe.\n\n13 Kwaye lowo ulwa ngokuchasene neZiyon uya kutshabalala, utsho uThixo.\n\n14 Kuba lowo uphakamisa ukumkani ngokuchasene nam uya kutshabalala, kuba mna, iNkosi, ukumkani wezulu, ndiya kuba ngukumkani wabo, kwaye ndiya kuba kukukhanya kubo ngonaphakade, abathi baweve amazwi am.\n\n15 Ngako oko, ngesi sizathu, ukuze iminqophiso yam izaliseke endithe ndayenza kubantwana babantu, endiya kuthi ndiyenze kubo ngeli lixa besenyameni, kumele ndiyitshabalalise imisebenzi yobumnyama efihlakeleyo, neyokubulala, neyamasikizi.\n\n16 Ngako oko, lowo ulwa ngokuchasene neZiyon, kunye umYuda noweNtlanga, kunye umthinjwa nokhululekileyo, kunye indoda nomfazi, baya kutshabalala; kuba bangabo abo bangabahenyuzi balo lonke ihlabathi; kuba abo bangekho ngakum bachasene nam, utsho uThixo wethu.\n\n17 Kuba ndiya kuzizalisekisa izithembiso zam endithe ndazenza kubantwana babantu, kuba ndiyakwenza kubo ngeli lixa besesenyameni—\n\n18 Ngako oko, bazalwana bam abathandekayo, utsho njalo uThixo wethu: Ndiya kuyibandezela imbewu yakho ngesandla sabeeNtlanga; nangona kunjalo, ndiya kuzithambisa iintliziyo zabeeNtlanga, ukuze bafane nobawo kubo; ngako oko, abeeNtlanga baya kusikeleleka kwaye babalelwe phakathi kwendlu kaSirayeli.\n\n19 Ngako oko, ndiya kulingcwalisa eli lizwe kuyo imbewu yakho, kwaye nakwabo baya kubalelwa phakathi kwembewu yakho, ngonaphakade, ibe lilizwe lelifa labo; kuba lilizwe elikhethekileyo, utshilo uThixo kum, ngaphezulu kunawo onke amanye amazwe, ngako oko ndiya kufuna okokuba bonke abantu abahlala kulo ukuba baze banqule mna, utsho uThixo.\n\n20 Kwaye ngoku, bazalwana bam abathandekayo, xa sibona ukuba uThixo wethu onenceba usinike ulwazi olungakumbi kangaka malunga nezi zinto, masimkhumbule, sizibekele ecaleni izono zethu, kwaye singazithokombiseli ezantsi iintloko zethu, kuba asiphoselwanga kude; nangona kunjalo, siqhutyelwe ngaphandle kwilizwe lelifa lethu; kodwa sikhokelelwe kwilizwe elilunge ngakumbi, kuba iNkosi ilenze ulwandle lwaba yindlela yethu, kwaye siphezu kwesiqithi solwandle.\n\n21 Kodwa zinentsingiselo izithembiso zeNkosi kubo abo baphezu kweziqithi zolwandle; ngako oko njengokuba ixela iziqithi, kuyimfuneko ukuba zibe ngaphezulu kunoku, kwaye zimiwe kanjalo ngabazalwana bethu.\n\n22 Kuba qaphela, iNkosi uThixo ikhokelele kude amaxesha ngamaxesha ukusuka kwindlu kaSirayeli, ngokwentando nolonwabo lwayo. Kwaye ngoku qaphela, iNkosi iyabakhumbula bonke abo babeqetshulwe, ngako oko iyasikhumbula nathi kanjalo.\n\n23 Ke ngoko, thakazelisani iintliziyo zenu, kwaye nikhumbule okokuba nikhululekile ukuba nizenzele—nikhethe indlela yokufa ngonaphakade okanye indlela yobomi obungunaphakade.\n\n24 Ngako oko, bazalwana bam abathandekayo, zinikeleni kuyo intando kaThixo, kwaye ingabi yintando yomtyholi neyenyama; kwaye khumbulani, emva kokuba nizinikele kuThixo, ukuba kukulo kwaye kungalo kuphela ubabalo lukaThixo ukuba nisindiswe.\n\n25 Ngako oko, wanga uThixo anganivusa ekufeni ngamandla ovuko, kananjalo ekufeni kwanaphakade, ngamandla entlawulelo, ukuze nibe nokwamkeleka kubukumkani bukaThixo banaphakade, ukuze nibe nokumdumisa ngobabalo olunyulu. Amen.\n\n", "2-ne 11": "[center][font_size=26]Isahluko 11[/font_size][/center]\n\n[i]UYakobi wambona uMkhululi wakhe—Umthetho kaMoses ufuzisela uKrestu kwaye ungqina ukuba Uya kuza. Malunga 559–545 P.K.[/i]\n\n1 Kwaye ngoku, uYakobi wathetha izinto ezininzi ezingakumbi kubo abantu bam ngelo xesha; nangona kunjalo zezi zinto kuphela endithe ndenza ukuba mazibhalwe, kuba izinto endithe ndazibhala zindonele.\n\n2 Kwaye ngoku mna, Nifayi, ndibhala amazwi angakumbi kaIsaya, kuba umphefumlo wam uyavuyiswa ngamazwi akhe. Kuba ndiya kuwafanekisa amazwi akhe nabantu bam, kwaye ndiya kuwathumela phambili kubo bonke abantwana bam, kuba wambona ngokwenene uMkhululi wam, kwanjengokuba nam ndambona.\n\n3 Kwaye umntakwethu, uYakobi, kanjalo umbonile njengokuba nam ndimbonile; ngako oko, ndiya kuwathumela amazwi abo kubo abantwana bam ukungqina kubo ukuba amazwi am ayinyani. Ngako oko, ngamazwi wabathathu, uThixo uthe, ndiya kulizinzisa ilizwi lam. Nangona kunjalo, uThixo uthumela amangqina angakumbi, kwaye uyawangqina onke amazwi akhe.\n\n4 Qaphelani, umphefumlo wam uyavuyiswa kukubonisa kubo abantu bam ngenyaniso yokuza kuka Krestu; kuba, kungale njongo umthetho kaMoses uthe wanikwa; kwaye zonke izinto ezithe zanikwa nguThixo ukususela ekuqalekeni kwehlabathi, ebantwini, zingumfuziselo wakhe.\n\n5 Kwaye umphefumlo wam kanjalo uyavuyiswa yiminqophiso yeNkosi eyathi yawenza koobawo bethu; ewe, umphefumlo wam uyavuyiswa lubabalo lwakhe, nasebulungiseni bakhe, namandla, nenceba kwicebo lakhe elikhulu lanaphakade lokukhulula ekufeni.\n\n6 Kwaye umphefumlo wam uyavuyiswa kukubonisa kubo abantu bam ukuba ngaphandle kokuba uKrestu abe uya kuza bonke abantu kufuneka batshabalale.\n\n7 Kuba ukuba akunakubakho Krestu akunakubakho Thixo; kwaye ukuba akanakubakho uThixo asikho nathi, kuba ngeyingekho indalo. Kodwa ukhona uThixo, kwaye unguKrestu, kwaye uyeza ekuzalisekeni kwelakhe ixesha.\n\n8 Kwaye ngoku ndibhala amanye kumazwi kaIsaya, ukuze nabani na kubantu bam abaya kuthi bawabone la mazwi babe nokuziphakamisela phezulu iintliziyo zabo kwaye bagcobele bonke abantu. Ngoku la ngamazwi, kwaye ningawafanekisa nani kwaye nabo bonke abantu.\n\n", "2-ne 12": "[center][font_size=26]Isahluko 12[/font_size][/center]\n\n[i]UIsaya ubona itempile yemihla yokugqibela, ukuhlanganiswa kukaSirayeli, kwaye nomgwebo wemileniyam noxolo—Abanekratshi nabakhohlakeleyo baya kuthotywa ekuBuyeni kweSibini—Thelekisa Isaya 2. Malunga 559–545 P.K.[/i]\n\n1 Ilizwi awathi uIsaya, unyana ka-Amotsi, walibona ngokunxulumene noYuda neYerusalem:\n\n2 Kwaye kuya kwenzeka ngemihla yokugqibela, xa sukuba intaba yendlu yeNkosi iya kuqinisekiswa ezincotsheni zazo iintaba, kwaye iphakanyiswe phezu kwazo iinduli, kwaye zonke izizwe ziya kuba ngumsinga ukuya kuyo.\n\n3 Kwaye abaninzi abantu baya kuya kwaye bathi, Yizani nina, kwaye masinyuke siye entabeni yeNkosi, kuyo indlu kaThixo kaYakobi; kwaye uya kusifundisa ngee-ndlela zakhe, kwaye siya kuhamba ngomendo wakhe; kuba eZiyon kuya kuphuma umthetho, nelizwi leNkosi liphume eYerusalem.\n\n4 Kwaye uya kugweba phakathi kwezizwe, aze akhalimele abantu abaninzi: kwaye baya kuwakhanda amakrele abo abe zizikhali zekhuba, nemikhonto yabo ibe zizitshetshe zokuthena—isizwe asiyi kuphakamisa krele kwesinye isizwe, bengayi kube baphinde bafunde mlo.\n\n5 Owu ndlu kaYakobi, yizani nina kwaye masihambeni ekukhanyeni kwayo iNkosi; ewe, kuba nonke nilahlekile, ingulowo kwezakhe iindlela ezikhohlakeleyo.\n\n6 Ke ngoko, Owu Nkosi, ubashiyile abantu bakho, indlu kaYakobi, ngenxa yokuba bezaliswe ziimpembelelo zasempumalanga, kwaye baphulaphula koosiyazi njengamaFilisti, kwaye bebambene ngezandla nabantwana bezinye iintlanga.\n\n7 Ilizwe labo kanjalo lizele yisilivere negolide, kungekho nasiphelo kubutyebi babo; nelizwe labo kanjalo lizele ngamahashe, kungekho nasiphelo kwiinqwelo zabo zokulwa.\n\n8 Ilizwe labo kanjalo lizele zizithixo; banqula umsebenzi wezandla zabo, into leyo eyenziwe yiminwe yabo.\n\n9 Kwaye umntu nje akathobeli, kwanesikhulu asizithobi, ke ngoko, musa ukumxolela.\n\n10 Owu nina bakhohlakeleyo, ngenani kulo iliwa, kwaye nizifihle eluthulini, ngenxa yokoyika iNkosi nozuko lobukhosi bayo luya kunibetha.\n\n11 Kwaye kuya kwenzeka ukuba iinkangeleko zempakamo yabantu ziya kuthobeka, nobukhakhamela babantu buya kuthotyelwa phantsi, kwaye yiNkosi kuphela eya kuphakanyiswa ngaloo mhla.\n\n12 Kuba umhla weNkosi yeMikhosi uyeza kwakamsinya phezu kwazo zonke izizwe, ewe, phezu kwakhe wonke ubani; ewe, phezu kwabanekratshi nabaphakamileyo, kwaye naphezu kwakhe nabanina onyusiweyo, kwaye uya kuthotyelwa phantsi.\n\n13 Ewe, kwaye umhla weNkosi uya kufika phezu kwayo yonke imisedare yaseLebhanon, kuba mide kwaye inyukele phezulu; naphezu kwayo yonke imioki yaseBhashan;\n\n14 Naphezu kwazo zonke iintaba eziphakamileyo, naphezu kwazo zonke iinduli, naphezu kwazo zonke izizwe eziphakanyisiweyo, naphezu kwabo bonke abantu;\n\n15 Naphezu kwayo nayiphi inqaba ephakamileyo, nangaphezu kwalo naluphina udonga olubiyelweyo;\n\n16 Naphezu kwazo zonke iinqanawa zolwandle, naphezu kwazo zonke iinqanawa zaseTarshishe, naphezu kwayo yonke imifanekiso enqwenelekayo.\n\n17 Kwaye impakamo yomntu iya kuthotyelwa phantsi, kwaye nobukhakhamela babantu buya kubekelwa ezantsi; kwaye yiNkosi kuphela eya kuphakanyiswa ngaloo mhla.\n\n18 Kwaye nezithixo uya kuzibhangisa ngokupheleleyo.\n\n19 Kwaye ziya kuya emingxunyeni yamawa, nasemiqolombeni yomhlaba, kuba uloyiko lweNkosi luya kuza phezu kwabo nozuko lobukhosi bayo luya kubabetha, xa sukuba ephakama ukuwugungqisa ngokoyikekayo umhlaba.\n\n20 Ngaloo mhla umntu uya kuzilahla izithixo zakhe zesilivere, nezithixo zakhe zegolide, abethe wazenzela ngokwakhe ukuze azinqule, kuzo iintuku nakuwo amalulwane;\n\n21 Ukuze angene kuzo iimfanta zamawa, nasezincotsheni zamawa azingxondorha, kuba uloyiko lweNkosi luya kufika phezu kwabo nobukhosi bozuko lwakhe buya kubabetha, xa sukuba ephakama ukuwugungqisa ngokoyikekayo umhlaba.\n\n22 Myekeni umntu, okuphefumla kwakhe kusemathatheni akhe; kuba yintoni na aya kuthi axabiseke ngayo?\n\n", "2-ne 13": "[center][font_size=26]Isahluko 13[/font_size][/center]\n\n[i]UYuda neYerusalem baya kohlwaywa ngenxa yokungathobeli kwabo—INkosi iyabathethelela kwaye ibagwebe abantu Bayo—Iintombi zayo iZiyon ziyaqalekiswa kwaye zithuthunjiswe ngenxa yokuthanda izinto zehlabathi—Thelekisa Isaya 3. Malunga 559–545 P.K.[/i]\n\n1 Kuba qaphelani, iNkosi, iNkosi yeMikhosi, ithabatha isuse kuyo iYerusalem, nakuYuda, isixhaso nenkxaso, isixhaso sonke sesonka, nenkxaso yonke yamanzi—\n\n2 Indoda eligorha, nendoda yempi, umgwebi, nomprofeti, nomvumisi, nendoda enkulu;\n\n3 Umthetheli wamashumi amahlanu, nendoda ebekekileyo, nephakathi, nesilumko esinobungcibi, nengqondi yokukhwintsa.\n\n4 Kwaye ndiya kubanika abantwana babe ziinkosana zabo, neentsana ziya kulawula phezu kwabo.\n\n5 Kwaye abantu baya kucinezeleka, bonke omnye ngomnye, kwaye elowo nalowo ngummelwane wakhe; umntwana uya kuziphatha ngokukratsha ngakuyo indoda enkulu, nabangenambeko kwababekekileyo.\n\n6 Xa umntu eya kuthi abambe umntakwabo wendlu kayise, aze athi: Unazo iingubo, yiba ngumlawuli wethu, kwaye musa ukuyekela lo monakalo uze phantsi kwesandla sakho—\n\n7 Ngaloo mhla uya kufunga, esithi: Andiyi kuba ngumphilisi; kuba kweyam indlu akukho sonka nazingubo; musani ukundenza umlawuli wabantu.\n\n8 Kuba iYerusalem yonakele, noYuda uwile, ngenxa yokuba iilwimi zabo nezenzo zabo bezichasene neNkosi, ukuxhokonxa amehlo obuqaqawuli bakhe.\n\n9 Imbonakalo yenkangeleko yobuso babo ithi ingqine ngokuchasene nabo, kwaye ithi ichaze ngesono sabo ukuba zikwa njengeSodom, kwaye abanakho ukuyifihla. Yeha kuyo imiphefumlo yabo, kuba bazivuze ngobubi ngokwabo!\n\n10 Yithi kwabangamalungisa kulungile ngakubo; kuba baya kudla iziqhamo zezenzo zabo.\n\n11 Yeha kwabakhohlakeleyo, kuba baya kutshabalala; kuba umvuzo wezandla zabo uya kuba phezu kwabo!\n\n12 Kwaye abantu bam, abantwana ngabacinezeli babo, kwaye nabafazi bayalawula phezu kwabo. Owu bantu bam, abo banikhokelayo baya nilahlekisa kwaye batshabalalisa umendo weendlela zenu.\n\n13 INkosi iphakamile yema ukuze ithethelele, kwaye iyema ukuze igwebe abantu.\n\n14 INkosi iya kungena emgwebeni kunye namadoda amakhulu abantu bayo kwaye neenkosana zabo; kuba nisigqibile isidiliya nobutyebi beentsizana ezindlwini zenu.\n\n15 Nithetha ukuthini? Nibatyumze abantu bam, nibusile ubuso beentsizana, itsho iNkosi uThixo weMikhosi.\n\n16 Ngaphezu koko, ithi iNkosi: Ngenxa yokuba iintombi zayo iZiyon zizizikhakhamela, kwaye zihamba zitsho ngeentamo ezolulelwe phambili namehlo atshawuzayo, zihamba zicothoza xa zihamba, kwaye zisenza isigampe ezinyaweni zazo—\n\n17 Ke ngoko iNkosi iya kuzibetha ngebhula elukhakhayini iintombi zeZiyon, kwaye iNkosi iya kuzihluba amalungu azo anqabileyo.\n\n18 Ngaloo mhla iNkosi iya kubuthabatha ibususe ubuhle bezihombo zemixokelelwane, nezigqubuthelo, neentsimbi zomqala ezimiliswe okwenyanga;\n\n19 Amakhonkco nezacholo, nezikhafu;\n\n20 Izankwane, nezihombo zemilenze, neeqhiya, neziqholo, namajikazi;\n\n21 Imisesane, namakhonkco empumlo;\n\n22 Izambatho ezinqabileyo zezivatho, needyasi ezingenamikhono, neeqhiya zelineni entle, nezipeliti zokuphotha iinwele;\n\n23 Izipili, nelineni ecwengileyo, neminqwazi, nezigubungelo.\n\n24 Kwaye kuya kwenzeka, endaweni yevumba elimnandi kuya kubakho ukunuka; kwaye endaweni yombhinqo, isikroba; kuze endaweni yeenwele ezilungiswe kakuhle, inkqayi; kwaye endaweni yesihombiso sesifuba, umbhinqo orhwexayo; ukutshiswa endaweni yobunzwakazi.\n\n25 Amadoda akho aya kuwa ngekrele kunye namagorha akho emfazweni.\n\n26 Kwaye amasango akhe aya kwenza isijwili kwaye abelusizi; kwaye uya kuba yinkangala, kwaye uya kuhlala phantsi eluthulini.\n\n", "2-ne 14": "[center][font_size=26]Isahluko 14[/font_size][/center]\n\n[i]IZiyon neentombi zayo ziya kukhululwa kwaye zihlanjululwe ngomhla weMileniyam—Thelekisa Isaya 4. Malunga 559–545 P.K.[/i]\n\n1 Kwaye ngaloo mhla, abafazi abasixhenxe baya kubambelela ndodeni-nye, besithi: Siya kudla esethu isonka, kwaye sambathe ezethu iingubo; kuphela nje sivumele sibizwe ngegama lakho ukuze kusuke ukungcikiveka kwethu.\n\n2 Ngaloo mhla isebe leNkosi liya kubukeka kwaye libe nobuqaqawuli; isiqhamo somhlaba sibalasele kwaye sibe sihle kubo abo basabayo kwaSirayeli.\n\n3 Kwaye kuya kwenzeka, abo baseleyo eZiyon baze basale eYerusalem baya kubizwa ngokuba bangcwele, bonke ababhalwe phakathi kwabaphilayo eYerusalem—\n\n4 Xa sukuba iNkosi ibuhlambile ubunyhuku-nyhuku beentombi zayo iZiyon, kwaye ilihlambulule igazi leYerusalem phakathi kwayo ngomoya wokugweba nangomoya wokutshisa.\n\n5 Kwaye iNkosi iya kudala phezu kwayo yonke indawo yokuhlala yentaba yeZiyon, naphezu kweendibano zabo, ilifu nomsi emini nokukhazimla kwamadangatye omlilo ngobusuku; kuba ngaphezu kwabo bonke ubuqaqawuli bayo iZiyon buya kuba lukhuseleko.\n\n6 Kwaye kuya kubakho umnquba womthunzi emini ebushushwini, nendawo yokuzimela, nekhusi kulo uqhwithela, isiphango nasemvuleni.\n\n", "2-ne 15": "[center][font_size=26]Isahluko 15[/font_size][/center]\n\n[i]Isidiliya seNkosi (uSirayeli) siya kuba yinkangala, kwaye abantu Bayo baya kusasazwa—Amashwa aya kuhla phezu kwabo kwimo yabo yokreqo nemo yosasazo—INkosi iya kuphakamisa ibhanile kwaye ihlanganise uSirayeli—Thelekisa Isaya 5. Malunga 559–545 P.K.[/i]\n\n1 Kwaye ke ndiya kumvumela othandeka kunene wam ingoma yakhe owam oyintanda, ngokubhekisele kwisidiliya sakhe. Othandeka kakhulu kum unesidiliya kuyo induli echuma kakhulu.\n\n2 Kwaye wasibiyela, waza wawahlanganisa wawakhupha amatye aso, kwaye wasityala ngeyona ikhethekileyo imidiliya, waza wakha inqaba embindini waso, kananjalo wenza isixovule kuso; kwaye walindela ukuba sivelise iidiliya, sasuka savelisa iidiliya ezingezizo.\n\n3 Kwaye ngoku, Owu bemi bayo iYerusalem, namadoda akwaYuda, gwebani, ndiyanibongoza, phakathi kwam nesidiliya sam.\n\n4 Yintonina engendiyenzile engakumbi kuso isidiliya sam endingayenzanga kuso? Ngako oko, ndakuba ndikhangela ukuze sivelise iidiliya savelisa iidiliya ezingengezizo.\n\n5 Kwaye ngoku yiyani kuso; ndiza kunazisa into endiza kuyenza kuso isidiliya sam—ndiza kulususa uthango lwaso, kwaye siya kubhuqwa zizilwanyana; kwaye ndiya kuludiliza udonga lwaso, kwaye siya kugqushwa zizilwanyana;\n\n6 Kwaye ndiya kusenza umqwebedu; asiyi kuthenwa singayi kuhlakulelwa; kodwa kuya kukhula amakhakakhaka nameva; ndiya kuyalela kanjalo amafu ukuba angayinisi imvula phezu kwaso.\n\n7 Kuba isidiliya sayo iNkosi yeMikhosi yindlu kaSirayeli, kwaye amadoda akwaYuda asisityalo sakhe esinandiphekayo; kwaye walindela isigwebo, kwaye qaphelani, wabona ingcinezelo; ubulungisa, kodwa qaphelani, weva isikhalo.\n\n8 Yeha kubo abahlomela indlu kwenye indlu, kude kungabikho ndawo, ukuze bahlale bodwa embindini womhlaba!\n\n9 Ezindlebeni zam, yathi iNkosi yeMikhosi, ngokwenene izindlu ezininzi ziya kuba yinkangala, kwaye nezixeko ezinamandla nezihle zingabi nabemi.\n\n10 Ewe, iiakile ezilishumi zesidiliya ziya kuvelisa ibhate enye, nehomere yembewu yenze iefa.\n\n11 Yeha kubo abavuka ngentseni, ukuze basukele isiselo esinxilisayo, abathi baqhubeke kude kube sebusuku, ize iwayini ibatshise!\n\n12 Kwaye uhadi, nomrhubhe, ingqongqo, nogwali, newayini zizidlo zabo; baze bangawunanzi umsebenzi weNkosi, bengayinanzi nemisebenzi yezakhe izandla.\n\n13 Ke ngoko, abantu bam baye ekuthinjweni, ngenxa yokuba bengenalo ulwazi; kwaye namadoda abo abekekileyo ayalamba, kwaye isihlwele sabo somile lunxano.\n\n14 Ke ngoko, isihogo sizandisile, kwaye sawuvula umlomo waso ngokungena mlinganiselo; kwaye nobuqaqawuli babo, nesihlwele sabo, nobungangamsha babo, nalowo ugcobayo, uya kwehlela kuso.\n\n15 Kwaye umntu ophantsi uya kuthotyelwa ezantsi, kwaye nesikhulu siya kuthotywa, kwaye namehlo abanekratshi aya kuthotywa.\n\n16 Kodwa iNkosi yeMikhosi iya kunyuswa ngenxa yobulungisa, kwaye uThixo lowo ungcwele uya kungcwaliswa ebulungiseni.\n\n17 Ke ziya kuthi izimvu zidle ngokohlobo lwazo, kwaye neendawo eziyimiqwebedu zabatyebileyo ziya kudliwa ngabaphambukeli.\n\n18 Yeha kubo abarhuqa ubugwenxa ngeentambo zamampunge, kwaye nesono ngokungathi kungomqokozo wenqwelo.\n\n19 Abathi: Makawungxamise, awukhawulezise umsebenzi wakhe, ukuze siwubone; kwaye mawusondele umyalelo wakhe oNgcwele kaSirayeli kwaye ufike, ukuze siwazi.\n\n20 Yeha kwabo bathi ububi bulungile, kwaye nokulungileyo bububi, ababeka ubumnyama njengokukhanya, nokukhanya njengobumnyama, abamisa ubukrakra njengobumnandi, nobumnandi njengobukrakra!\n\n21 Yeha kwabalumkileyo kwawabo amehlo kwaye nabanengqiqo kokwabo ukubona!\n\n22 Yeha kwabo abangamagorha okusela iwayini, kwaye namadoda anamandla okuxuba isiselo esinxilisayo;\n\n23 Abathi bagwebele okhohlakeleyo ngenjongo yembuyekezo baze babuthabathe ubulungisa balo ilungisa kulo!\n\n24 Ke ngoko, njengokuba umlilo utshisa iindiza, kwaye nedangatye lisidla umququ, ingcambu yabo iya kuba kukubola, neentyatyambo zabo ziya kunyukela phezulu njengothuli; ngenxa yokuba bawulahlele kude umthetho weNkosi yeMikhosi, baza balicekisa ilizwi lakhe oNgcwele kaSirayeli.\n\n25 Ke ngoko, umsindo weNkosi uphenjelelwe kubantu bayo, kwaye isolulele phambili isandla sayo ngokuchasene nabo, kwaye ibabethile; neenduli zaye zanyikima, nezidumbu zabo zazikrazukile embindini wezitrato. Kuyo yonke loo nto umsindo wakhe akawubuyisanga mva, kodwa isandla sakhe usasolulele phambili.\n\n26 Kwaye uya kuphakamisela phezulu ibhanile kuzo izizwe ezikude, kwaye uya kuzibiza ngekhwelo ukusuka kwisiphelo somhlaba; kwaye qaphela, ziya kubuya ngesantya esikhawulezileyo; akukho namnye oya kutyhafa noya kukhubeka phakathi kwabo.\n\n27 Akhukho namnye oya kozela noya kulala; nombhinqo wezinqe zabo awusayi kukhululeka, nemitya yeembadada zabo ayisayi kuqhawuka;\n\n28 Abantolo zabo ziya kuba bukhali, nezaphetha zabo zonke zogotywa, namanqina amahashe abo aya kuqwalaselwa njengenkqwithelo, kwaye namavili abo abe njengesivunguvane, umgqumo wabo ube njengengonyama.\n\n29 Baya kugquma njengamathole eengonyama; ewe, baya kugquma, baze bazibambele ixhoba, baze balithwale ngokulula, kwaye akuyi kubakho ulihlangulayo.\n\n30 Kwaye ngaloo mhla baya kugquma ngokuchasene nabo njengomgqumo wolwandle; kwaye ukuba bakhangela kulo ilizwe, qaphelani, bubumnyama nosizi, nokukhanya kwalo kwenziwe mnyama emazulwini.\n\n", "2-ne 16": "[center][font_size=26]Isahluko 16[/font_size][/center]\n\n[i]UIsaya ubona iNkosi—Izono zikaIsaya zixolelwe—Uyabizwa ukuba aprofethe—Uprofetha ngokwaliwa kweemfundiso zikaKrestu ngamaYuda—Intsalela iya kubuya—Thelekisa Isaya 6. Malunga 559–545 P.K.[/i]\n\n1 Ngomnyaka wokufa kokumkani u-Uziya, ndabona kananjalo iNkosi ihleli phezu kwetrone, inyukile kwaye iphakanyiselwe phezulu, amasondo eengubo zayo ezalise itempile.\n\n2 Ngentla kwayo kumi iiserafi; iyileyo inamaphiko amathandathu; ngamabini yayizigqume ubuso bayo, kwaye ngamabini izigqume iinyawo zayo, kwaye ngamabini yaye iphaphazela.\n\n3 Kwaye enye yaye yadanduluka kwenye, yaza yathi: Ingcwele, ingcwele, ingcwele, iNkosi yeMikhosi; umhlaba wonke uzaliswe bubuqaqawuli bayo.\n\n4 Yaza yashukuma imigubasi yesango ngenxa yezwi lalowo wadandulukayo, nendlu yazaliswa ngumsi.\n\n5 Ndathi ke mna: Yeha phezu kwam! kuba nditshatyalalisiwe; ngenxa yokuba ndiyindoda emilebe iyinqambi; kwaye ndihleli phakathi kwabantu abamilebe iyinqambi; kuba amehlo am ambonile uKumkani, iNkosi yeMikhosi.\n\n6 Yaphaphazela ke enye yeeserafi yeza kum, iphethe ilahle elivuthayo esandleni sayo, eyayilithabathe ngeziphatho ezazisesibingelelweni;\n\n7 Kwaye yalibeka emlonyeni wam, yaza yathi: Yabona, eli lahle liyichukumisile imilebe yakho; kwaye ubugwenxa bakho bususiwe, kwaye nesono sakho sihlanjululwe.\n\n8 Kananjalo ndeva ilizwi leNkosi, lisithi: Ngubani na endingamthumayo, kwaye ngubani na oya kusiyela? Ndathi ke: Ndikho; thuma mna.\n\n9 Yaza yathi: Hamba uze uxelele aba bantu—Phulaphulani ngenene, kodwa abazange babe nakuqonda; kwaye nibone ngenene, kodwa abazange babe nakubona.\n\n10 Zityebise iintliziyo zabo aba bantu, uze uzenze iindlebe zabo zibe zizithulu, uze uwavale amehlo abo—hleze babone ngamehlo abo, baze beve ngeendlebe zabo, baze baqonde ngentliziyo yabo, baze baguquke baze baphiliswe.\n\n11 Ndathi ke mna: Nkosi, kode kube nini na? Waza wathi: Zide izixeko zidilizwe kungekho mmi, nezindlu zingabi namntu, kwaye nelizwe libe yinkangala ngokupheleleyo;\n\n12 Kwaye neNkosi ide ibe ibashenxisele kude abantu, kuba kuya kubakho ukuncama okukhulu phakathi kwelizwe.\n\n13 Kodwa kusaya kubakho isahlulo seshumi, kwaye siya kubuya, kwaye siya kudliwa, ngokungathi singumthi womterebhinti, nanjengom-oki osiphunzi sawo sikuwo noxa amagqabi sele ewile; ke ngoko imbewu engcwele iya kuba sisiphunzi sawo.\n\n", "2-ne 17": "[center][font_size=26]Isahluko 17[/font_size][/center]\n\n[i]UEfrayim noAram baqhuba imfazwe ngokuchasene noYuda—UKrestu uya kuzalwa yintombi engazani nandoda—Thelekisa Isaya 7. Malunga 559–545 P.K.[/i]\n\n1 Kwaye kwenzekile ngemihla ka-Ahazi unyana kaYotam, unyana kaUziya, ukumkani wakwaYuda, ukuba uRetsin, ukumkani wama-Aram, noPeka unyana kaRemaliya, ukumkani wakwaSirayeli, enyuke esingise ngaseYerusalem ukuze alwe imfazwe kunye nayo, kodwa akazange abe nokuyoyisa.\n\n2 Kwaye yaxelelwa indlu kaDavide ngabangcethezi besithi: Ama-Aram nobakwelakwa-Efrayim bamanyene. Yaza intliziyo yakhe yadidizela, nentliziyo yabantu bakhe, njengemithi yehlathi ididizeliswa ngumoya.\n\n3 Yathi ke iNkosi kuIsaya: Yiya phambili ngoku uyokukhawulela uAhazi, wena kunye noSheyariyashubi unyana wakho, ekupheleni komjelo wedami elisemantla omendo womgaqo ongasentsimini yomxovuli weengubo;\n\n4 Uze uthi kuye: Lumka, kwaye uzole; musa ukoyika, ungabi nentliziyo etyhafileyo ngenxa yezo ziphunzi zibini zezikhuni zomlilo ziqhumayo, ngenxa yoburhalarhume bomsindo kaRetsin edibene noAram, nowonyana kaRemaliya.\n\n5 Ngenxa yokuba uAram, uEfrayim, kwaye nonyana kaRemaliya, bathe baceba ububi ngawe, besithi:\n\n6 Masihambe sinyuke siye kwelakwaYuda simvukele kwaye simcaphukise, sizenzele ithanda kuye, size sibeke ukumkani embindini wakhe, ewe, unyana kaThabhele.\n\n7 Itsho njalo iNkosi uThixo: Alisayi kusebenza, kwaye lingayi kwenzeka.\n\n8 Kuba intloko yama-Aram yiDamasko, nentloko yeDamasko, nguRetsin; kwaye phakathi kweminyaka emashumi mathandathu neminyaka emihlanu amaEfrayim aya kuqhekezwa ukuze angabi luhlanga.\n\n9 Kwaye intloko yamaEfrayim kukwaSamari, nentloko yakwaSamari ngunyana kaRemaliya. Ukuba nithe anakholwa ngokwenene aniyi kumiselwa.\n\n10 Ngaphezu koko, iNkosi yathetha kwakhona kuAhazi, isithi:\n\n11 Zicelele umqondiso kuyo iNkosi uThixo wakho; wucele enokuba kusenzulwini yomhlaba, okanye kuphezulu enyangweni.\n\n12 Kodwa uAhazi wathi: Andisayi kucela, ndingasayi kuyilinga iNkosi.\n\n13 Waza wathi: Phulaphulani ngoku, Owu ndlu kaDavide; kuyinto encinane kuni ukudinisa abantu, ukuba nide nidinise uThixo wam kanjalo?\n\n14 Ke ngoko, iNkosi ngokwayo iza kuninika umqondiso—Qaphelani, intombi engazani nandoda iya kumitha, kwaye iya kuzala unyana, ize imthiye igama elinguImanuweli.\n\n15 Uya kutya amasi nobusi, ukuze akwazi ukwala okubi kwaye akhethe okulungileyo.\n\n16 Kuba ngaphambi kokuba umntwana abe nokukwazi ukwala ububi kwaye akhethe okulungileyo, ilizwe elo ulithiyileyo liya kuncanywa ngabo bobabini ookumkani balo.\n\n17 INkosi iya kuzisa phezu kwakho, naphezu kwabantu bakho, naphezu kwendlu kayihlo, imihla engazange ibekho ukususela ngomhla awathi uEfrayim walishiya elakwaYuda, ukumkani wase Asiriya.\n\n18 Kwaye kuya kwenzeka ngawo loo mhla ukuba iNkosi iya kubethela ikhwelo impukane ekwindawo ekude yaseYiputa, kwanayo inyosi ekuwo umhlaba waseAsiriya.\n\n19 Kwaye ziya kuza, kwaye zonke ziphela ziya kuphumla kwiintlambo eziyinkangala, nasemiqolombeni yamawa, nakuwo onke ameva, nakuwo onke amatyholo.\n\n20 Kwangawo lo mhla iNkosi iya kucheba ngesitshetshe esiqeshiweyo, sabo bangaphaya komlambo, ngokumkani waseAsiriya, intloko, noboya beenyawo; kwaye siya kuzitshabalalisa neendevu.\n\n21 Kwaye kuya kwenzeka ngaloo mhla, umntu uya kondla ithokazi lenkomo nezimvu ezimbini;\n\n22 Kwaye kuya kwenzeka, ngokwehlisa okukhulu kwazo uya kudla amasi; ngamasi nobusi uya kuthi wonke umntu adle oko kuseleyo elizweni.\n\n23 Kwaye kuya kwenzeka ngaloo mhla, zonke iindawo kuya kubakho, apho kwakukho khona iwaka lemidiliya ngewaka leesilivera, kuya kuba lukhakakhaka nameva.\n\n24 Ngeentolo nezaphetha amadoda aya kusondela, ngenxa yokuba wonke umhlaba uyakuba lukhakakhaka nobobo.\n\n25 Kwaye zonke iinduli ebeziya kugatywa ngamagaba, akusayi kubakho loyiko lwalukhakakhaka nalubobo; kodwa ziya kuba zezokukhaphelela iinkomo, nokunyashwa yimpahla emfutshane.\n\n", "2-ne 18": "[center][font_size=26]Isahluko 18[/font_size][/center]\n\n[i]UKrestu uya kuba njengelitye lokukhubeka neliwa lesikhubekiso—Funani iNkosi, ingabi ngabalozayo abaneshologu—Guqukela kuwo umthetho nakubo ubungqina nize nifumane ukhokelo—Thelekisa Isaya 8. Malunga 559–545 P.K.[/i]\n\n1 Ngaphezu koko, ilizwi leNkosi lathi kum: Thabathela kuwe umqulu omkhulu, uze ubhale kuwo ngosiba lwabantu, ngokunxulumene noMahere-shalal-hash-bazi.\n\n2 Kwaye ndathabathela kum amangqina anyanisekileyo ukuze abhale ingxelo, u-Uriya umbingeleli, noZekariya unyana kaYebherekiya.\n\n3 Ndaza ndamngena umprofetikazi; waza wamitha waza wazala unyana. Yathi ke iNkosi kum: Mbize igama lakhe, Mahere-shalal-hash-bazi.\n\n4 Kuba qaphela, umntwana akayi kuba nalulwazi lokuthi; Bawo wam, nomama wam, ngaphambi kokuba ubutyebi baseDamasko namaxhoba aseSamari abe athatyathiwe phambi kokumkani waseAsiriya.\n\n5 INkosi kananjalo yathetha nam kwakhona, isithi:\n\n6 Ngenxa yokuba aba bantu bewacekisa amanzi aseShilowa ahamba ngokuzola, baze bagcobele uRetsin nonyana kaRemaliya;\n\n7 Ke ngoko qaphelani, ngoku, iNkosi izisa phezu kwabo amanzi omlambo, anamandla namaninzi, kwanaye ukumkani waseAsiriya kwaye nalo lonke uzuko lwakhe; kwaye uya kuza unyukele phezu kwayo yonke imijelokazi yayo, kwaye uya kunyukela phezu kwazo zonke iindonga zayo.\n\n8 Kwaye uya kutyhudisela kwelakwaYuda; uya kukhukula uphuphume, uya kubetha emqaleni, nokunaba kwawo amahlelo kuya kubuzalisa ububanzi belizwe wakho, Owu Imanuweli.\n\n9 Bhavumani, Owu nina bantu, kuba niya kuqotywa; kwaye ninike iindlebe nonke nina bakumazwe akude; bhinqani, kuba niya kuqotywa; bhinqani kuba niya kuqotywa.\n\n10 Cebani icebo, lotshitsha; thethani ilizwi, kwaye alisayi kuma; kuba uThixo unathi.\n\n11 Kuba itshilo iNkosi njalo kum, iseyisa ngamandla, yaza yandiyalela ukuba maze ndingahambi ngendlela yabo bantu, ukuthi:\n\n12 Ize ningathi, Ikukucetywa, into yonke abathi abo bantu, Ikukucetywa; nento eyoyikwa ngabo, ningoyikiswa yiyo.\n\n13 Yingcwaliseni iNkosi yeMikhosi ngokwayo, nize niyivumele ibe luloyiko lwenu, nize niyivumele ibe lixhala lenu.\n\n14 Kwaye iya kuba njengendawo yokwesabela engcwele; kodwa ibe lilitye lokukhubeka, neliwa lokukhubekisa kuzo zombini izindlu zikaSirayeli, ibe sisabatha nomgibe kubo abemi baseYerusalem.\n\n15 Kwaye abaninzi phakathi kwabo baya kukhubeka baze bawe, baze bophuke, baze babambiseke, baze bathatyathelwe ekuthinjweni.\n\n16 Qinisani ubungqina, niwutywine umthetho phakathi kwabafundi bam.\n\n17 Kwaye ndiya kuyilindela iNkosi, ebusithelisayo ubuso bayo kuyo indlu kaYakobi, kwaye ndiya kuyikhangela.\n\n18 Qaphelani, mna kunye nabantwana iNkosi ethe yandinika bona singabemiqondiso nemimangaliso kwaSirayeli esuka kuyo iNkosi yeMikhosi, leyo ihlala kuyo iNtaba yeZiyon.\n\n19 Kwaye xa beya kuthi kuni: Quqelani kwabaneshologu, nakoosiyazi abalozayo nabadumzelayo—akumele na ukuba abantu baquqele kuThixo wabo ukuze abaphilayo beve kwabafileyo?\n\n20 Kuwo umthetho nakubo ubungqina; kwaye ukuba abathi bathethe malunga neli lizwi, kungenxa yokuba akukho kukhanya kubo.\n\n21 Kwaye baya kudlula kulo bebandezelwe ziinzima kwaye belambile; kwaye kuya kwenzeka okokuba xa beya kuthi balambe, baya kuba noburhalarhume, baze bamqalekise ukumkani wabo noThixo wabo, baze bakhangele phezulu.\n\n22 Kwaye baya kukhangela emhlabeni baze babone inkathazo, nobumnyama, kuuncitheka lungcungcutheko, kwaye baya kuqhutyelwa ebumnyameni.\n\n", "2-ne 19": "[center][font_size=26]Isahluko 19[/font_size][/center]\n\n[i]UIsaya uthetha ngokukaMesiya—Abantu abasebumnyameni baya kubona ukukhanya okukhulu—Sizalelwe umntwana—Uya kuba yiNkosana yoXolo kwaye uya kulawula kuyo itrone kaDavide—Thelekisa Isaya 9. Malunga 559–545 P.K.[/i]\n\n1 Nangona kunjalo, ubumfiliba abusayi kuba njengangoko kwakunjalo ngelixa awaye ebandezelekile, xa sukuba ekuqalekeni walibandezela kancinane nje ilizwe likaZebhulon; nelizwe likaNafetali, kwaye emva koko wayihlungisa kalusizi ngakumbi ngendlela yoLwandle oluBomvu ngaphesheya kweYordan kwiGalili yezizwe.\n\n2 Abantu ababehamba ebumnyameni babone ukukhanya okukhulu; abo bahlala kwilizwe lethunzi lokufa, ukukhanya kuye kwakhanyisa phezu kwabo.\n\n3 Uluphindaphindile uhlanga, waza walwandisa uvuyo—bayavuya phambi kwakho njengaxa bevuyela isivuno, nanjengokuba amadoda egcoba xa sukuba esahlula ixhoba.\n\n4 Kuba uyiqhawule idyokhwe yomthwalo wabo, nedyokhwe yamagxa abo, intonga yomcinezeli wabo.\n\n5 Kuba lonke idabi lomlwi linesiphithiphithi sengxolo, neengubo ezityikitywe egazini; kodwa eli liya kuba ngokuvutha kwaye nesivuthisi somlilo.\n\n6 Kuba sizalelwe umntwana, sanikwa unyana; kwaye ulawulo luya kuba phezu kwesixhanti sakhe; kwaye igama lakhe liya kubizwa ngokuba, nguMmangaliso, nguMcebisi, nguThixo onaMandla, nguBawo onguNaphakade, iNkosana loXolo.\n\n7 Ekwandeni kolawulo noxolo akukho siphelo, phezu kwetrone kaDavide, naphezu kobukumkani bakhe ukuze abucwangcise, aze abumisele ngobulungisa nangokulunga ukususela ngoku ukuya phambili, kwanangonaphakade. Inzondelelo yeNkosi yeMikhosi iya kukwenza oku.\n\n8 INkosi yathumela ilizwi layo kuYakobi kwaye liye lakhanyisa phezu koSirayeli.\n\n9 Kwaye bonke abantu baya kulazi, kwanawo amaEfrayim nabemi belakwaSamari, abathi ngekratshi nobukhulu beentliziyo zabo:\n\n10 Izitena ziwile, kodwa siya kuthi sakhe ngamatye aqingqiweyo; imithombe igawuliwe, kodwa siya kuyitshintsha ibe yimisedare.\n\n11 Ke ngoko iNkosi iya kuziphakamisa iintshaba zikaRetsin ngokuchasene naye, aze azihlanganise kunye iintshaba zakhe;\n\n12 Ama-Aram ngaphambili namaFilisti ngasemva; kwaye baya kumdla uSirayeli ngemilomo ekhamisileyo. Kuko konke oku umsindo wakhe akawubuyisanga, kodwa isandla sakhe usasolulile.\n\n13 Kuba abantu ababuyeli kuye lowo ubabethayo, bengayifuni neNkosi yeMikhosi.\n\n14 Ke ngoko iNkosi iya kunqumla kwaSirayeli intloko nomsila, isebe nomzi ngamininye.\n\n15 Indoda, enkulu, yiyo intloko; nomprofeti othi afundise ubuxoki, ingumsila.\n\n16 Kuba abakhokeli babo aba bantu babenza baphambuke; kwaye ke abo bakhokelwa ngabo bayatshabalala.\n\n17 Ke ngoko iNkosi ayisayi kuvuyiswa ngamadodana abo, ingasayi kuba nenceba kwabangenayise nabahlolokazi; kuba ngamnye ngumhanahanisi nomenzi wobubi, kwaye umlomo ngamnye uthetha ubuyatha. Kuko konke oku umsindo wakhe akawubuyisi, kodwa isandla sakhe usasolulile.\n\n18 Kuba inkohlakalo itshisa okomlilo; iya kudla ukhakakhaka nabobo, ize ivuthise izicithi ezishinyeneyo zamahlathi, kwaye baya kunyukela phezulu nje ngokunyuka komsi.\n\n19 Ngexesha lomsindo wayo iNkosi yeMikhosi ilizwe liya kuba mnyama, kwaye abantu baya kuba njengesivuthisi somlilo; akukho mntu uya kusindisa umntakwabo.\n\n20 Uya kuxhwila ngesandla sokunene aze alambe noko; kwaye uya kudla ngesandla sasekhohlo kwaye abayi konela; yonke indoda iya kudla inyama yengalo yayo—\n\n21 UManase, uEfrayim; noEfrayim, uManase; bona kunye baya kuchasana noYuda. Kuko konke oku umsindo wakhe akawubuyisi, kodwa isandla sakhe usasolulile.\n\n", "2-ne 20": "[center][font_size=26]Isahluko 20[/font_size][/center]\n\n[i]Intshabalalo yeAsiriya ngumfuziselo wentshabalalo yabakhohlakeleyo ekuBuyeni kweSibini—Bambalwa abantu abaya kusala emva kokubuya kweNkosi kwakhona—Intsalela kaYakobi iya kubuya ngaloo mhla—Thelekisa Isaya 10. Malunga 559–545 P.K.[/i]\n\n1 Yeha kubo abamisela imimiselo eyintswela bulungisa, kwaye nabathi babhale ingcinezelo abathe bayimisela ngokwabo;\n\n2 Ukuze bazisunduze izisweli kwisigwebo esifanelekileyo, nokuhlutha ilungelo kwabo bazintsizana babantu bam, ukuze abahlolokazi babe ngamaxhoba abo, nokuze baphange abangenayise!\n\n3 Kwaye niya kuthini na ngomhla wovelelo, kwaye nakwintshabalalo eya kuthi ivele kude? niya kubalekela kubani na ukuze nincedwe? kwaye niya kubushiya nabani na ubungangamsha benu?\n\n4 Ngaphandle kwam baya kugoba ngaphantsi kwamanye amabanjwa, kwaye baya kuwela phantsi kwababuleweyo. Kuko konke oku umsindo wakhe akawubuyisanga, kodwa isandla sakhe usasolulile.\n\n5 Owu Asiriya, ntonga yomsindo wam, nomsimelelo osesandleni sabo kukubhavuma kwam.\n\n6 Ndiya kumthumela ngokuchasene nesizwe esihanahanisayo, kwaye ngokuchasene nabantu bokuphuphuma komsindo wam ndiya kumnika umyalelo wokokuba athabathe amaxhoba, aze athabathe nokuphangiweyo, aze abanyathalele phantsi njengodaka lwezitrato.\n\n7 Kungani na engathethi njalo, nentliziyo yakhe ingacingi njalo; kodwa kusentliziyweni yakhe ukutshabalalisa nokusikela ngaphandle izizwe ezingembalwa.\n\n8 Kuba uthi: Amatshawe am onke angabo na ookumkani bezikumkani kusini na?\n\n9 Ingaba iKaleno ayinjengeKarkemishe kusini na? Ingaba iHamati ayinjengeArpadi kusini na? Ingaba iSamari ayinjengeDamasko kusini na?\n\n10 Njengoko isandla sam sazimiselayo izikumkani zezithixo, kwaye nezemifanekiso yazo eqingqiweyo yaye yazogqitha ezo zaseYerusalem nezaseSamari;\n\n11 Andingebinako na, njengoko ndenzayo kuye uSamari nezithixo zakhe, ukwenza njalo kuyo iYerusalem nakuzo izithixo zayo?\n\n12 Ngako oko kuya kwenzeka okokuba xa sukuba iNkosi iwenzile umsebenzi wayo wonke phezu kweNtaba yeZiyon naphezu kweYerusalem, ndiya kusohlwaya isiqhamo sentliziyo enobungangamsha yokumkani waseAsiriya, nobungangamela benkangeleko yakhe yekratshi.\n\n13 Kuba uthi: Ngamandla esandla sam nangobulumko bam ndizenzile ezi zinto; kuba ndilumkile; kwaye ndiyishenxisile imida yabantu, ndaza ndabuphanga ubutyebi babo, kwaye ndiboyisile abemi njengendoda ekhaliphileyo;\n\n14 Kwaye isandla sam sibufumene njengendlu yentaka ubutyebi babantu; kwaye njengaye obutha amaqanda ashiyiweyo ndilibuthile ihlabathi lonke; kwaye akukho namnye owathi washukumisa iphiko, okanye wavula umlomo, okanye watswina.\n\n15 Ingaba izembe lingamqhayisela na ogawula ngalo? Ingaba isarha ingazikhulisa na koyitsalayo? Ngathi intonga ingabajingisa abaphakamisi bayo, ngathi umsimelelo ungamphakamisa ongenguwo umthi!\n\n16 Ke ngoko iNkosi, iNkosi yeMikhosi, iya kuthumela phakathi kwabatyebileyo bayo, ukubhitya, kwaye phantsi kozuko lwakhe iya kuphemba ukuvutha njengokuvutha komlilo.\n\n17 Kwaye ukukhanya kukaSirayeli kuya kuba njengomlilo, aze oNgcwele abe njengedangatye, kwaye liya kutshisa lize lidle ubobo nokhakakhaka lwalo ngemini enye;\n\n18 Kwaye uya kudla ubuqaqawuli behlathi lakhe, nobentsimi yakhe echumileyo, kunye umphefumlo nomzimba; kwaye ziya kuba njengaxa sukuba umthwali bhanile etyhafa.\n\n19 Kwaye eseleyo imithi yehlathi lakhe iya kuba mbalwa, kangangokuba nomntwana angaba nokuyibala.\n\n20 Kwaye kuya kwenzeka ngaloo mhla, okokuba intsalela kaSirayeli, nabo baya kusinda kwindlu kaYakobi, abasayi kuphinda kwakhona bahlale kulowo wababethayo, kodwa baya kuhlala eNkosini, eyiNgcwele kaSirayeli, enyanisweni.\n\n21 Intsalela iya kubuyela, ewe, kwanayo intsalela kaYakobi, ize kuye uThixo onamandlakazi.\n\n22 Kuba nangona abantu bakho uSirayeli benjengentlabathi yolwandle, iya kuthi ibuye intsalela yabo; ukupheliswa okumiselweyo kwagqitywa kuya kuphuphuma bubulungisa.\n\n23 Kuba iNkosi uThixo weMikhosi iya kwenza impeliso, kwanemisiweyo kulo lonke ilizwe.\n\n24 Ke ngoko, itsho njalo iNkosi uThixo weMikhosi: Owu bantu bam abahleliyo eZiyon, musani ukumoyika uAsiriya; uya kunibetha ngentonga, kwaye uya kuphakamisa umsimelelo wakhe ngokuchasene nani, ngokohlobo lwamaYiputa.\n\n25 Kuba ngethutyana nje elincinane, nesikhubekiso siya kuphela, nomsindo wam ekutshabalaleni kwabo.\n\n26 Kwaye iNkosi yeMikhosi iya kudala isibetho kuye malunga nendyikityha yokubulawa kwamaMidiyan eliweni likaOrebhe; kwaye nanjengokuba intonga yayo yayenzile phezu kolwandle iya kuyiphakamisa kwangolo hlobo lwaseYiputa.\n\n27 Kwaye kuya kwenzeka ngaloo mhla okokuba umthwalo wakhe uya kususwa emagxeni akho, nedyokhwe yakhe isuswe entanyeni yakho, kwaye idyokhwe iya kutshatyalaliswa ngenxa yokuthanjiswa.\n\n28 Ufikile eAyati, ugqithele eMigron; eMikimashe ugcinise iinqwelo zakhe.\n\n29 Bawelele ngaphaya kwenkalo; bathabatha indawo yokulala eGebha; iRama iyoyika; iGibheha kaSawule isabile.\n\n30 Phakamisa izwi, Owu ntombi kaGalim; lenze liviwe eLayishe, Owu lusizana Anatoti.\n\n31 UMademena ufudusiwe; abemi baseGebhim bahlanganisene ukuze basabe.\n\n32 Ngokwakaloku nje usaya kusala eNobhe ngaloo mhla; uya kutyityimbisa isandla sakhe ngakuyo intaba yentombi yeZiyon, induli yayo iYerusalem.\n\n33 Qaphela, iNkosi, iNkosi yeMikhosi iya kulihlahla isebe elikhulu ngoloyiko; kwaye abaphakamileyo ngezithomo baya kugawulelwa phantsi; kwaye nabazizikhakhamela baya kuthotywa.\n\n34 Kwaye iya kuzigecela phantsi iintshinyela zamahlathi ngezembe, kwaye iLebhanon iya kuwiswa ngonobungangamsha.\n\n", "2-ne 21": "[center][font_size=26]Isahluko 21[/font_size][/center]\n\n[i]Igatya esiphunzini sikaYese (uKrestu) liya kugweba ngobulungisa—Ulwazi ngoThixo luya kugqumelela umhlaba ngeMileniyam—INkosi iya kuphakamisa ibhanile ize ihlanganise uSirayeli—Thelekisa Isaya 11. Malunga 559–545 P.K.[/i]\n\n1 Kwaye kuya kuza ngaphambili intonga iphuma kwisiphunzi sikaYese, kwaye isebe liya kuhluma liphuma ezingcanjini zayo.\n\n2 Kwaye uMoya weNkosi uya kuphumla phezu kwayo, umoya wobulumko nengqiqo, umoya wecebo namandla agqithileyo, umoya wolwazi nowoloyiko lweNkosi;\n\n3 Kwaye uya kuyenza ibe nengqiqo ekhawulezayo ekoyikeni iNkosi, kwaye akasayi kugweba ngokokubona kwamehlo akhe, angohlwayi ngokuva kweendlebe zakhe.\n\n4 Kodwa ngobulungisa uya kubagweba abazintsizana, kwaye ohlwaye ngokulunga ngakubo abalulamileyo bomhlaba; kwaye uya kuwubetha umhlaba ngentonga yomlomo wakhe, kwaye nangomphefumlo wemilebe yakhe uya kubabulala abakhohlakeleyo.\n\n5 Kwaye ubulungisa buya kuba ngumbhinqo wesinqe sakhe, kwaye nokuthembeka kube ngumbhinqo wesinqe sakhe.\n\n6 Ingcuka kanjalo iya kuhlala netakane lemvu, kwaye nengwe iya kubuthuma netakane lebhokhwe, nethole lenkomo nengonyama entsha nethole elityetyisiweyo ndawonye; nomntwana omncinane uya kuzikhokela.\n\n7 Kwaye imazi yenkomo nebhere ziya kudla; amankonyana azo aya kubuthuma ndawonye; nengonyama iya kudla umququ njengenkomo.\n\n8 Kwaye umntwana owanyiswayo uya kudlala emngxunyeni wephimpi, nomntwana olunyulweyo uya kufaka isandla sakhe elukhozweni lweliso lwerhamba.\n\n9 Aziyi kwenzakalisa zingayi kutshabalalisa kuyo yonke intaba yam engcwele, kuba umhlaba uya kuba uzaliswe lulwazi lweNkosi, njengokuba amanzi egubungela ulwandle.\n\n10 Kwaye ngaloo mhla kuya kubakho ihlumelo likaYese, eliya kuma njengebhanile yabantu; bonke abeeNtlanga baya kulilangazelela; kwaye nendawo yokuphumla kwalo iya kuba ntle ngokubalaseleyo.\n\n11 Kwaye kuya kwenzeka ngaloo mhla okokuba iNkosi iya kuqalisa ukubeka isandla sayo kwakhona okwesibini ukubuyisela intsalela yabantu bayo abaya kusala, ukusuka eAsiriya, naseYiputa, nasePatros, naseKushi, nakwaElam, naseShinare, naseHamati, kwaye nakuzo iziqithi zolwandle.\n\n12 Kwaye uya kumisela phezulu ibhanile yezizwe, kwaye uya kudibanisa kunye abagxothiweyo bakaSirayeli, aze ahlanganise kunye abasasaziweyo bakwaYuda ukusuka kuzo zone iimbombo zomhlaba.\n\n13 Umona kaEfrayim kanjalo uya kuthotha, kwaye neentshaba zikaYuda ziya kusikelwa ngaphandle; uEfrayim akasayi kumonela uYuda, noYuda angambandezeli uEfrayim.\n\n14 Kodwa baya kuphaphazela phezu kwamagxa awo amaFilisti ukuya ngasentshona; baya kuthabatha kunye namaxhoba asempuma; baya kubeka isandla sabo phezu kwe-Edom neMowabhi; kwaye abantwana baka-Amon baya kubathobela.\n\n15 Kwaye iNkosi iya kulutshabalalisa ngokupheleleyo ulwimi lwalo ulwandle lwaseYiputa; kwaye ngomoya wakhe ovuthuzayo uya kutyityimbisela isandla sakhe phezu komlambo, aze awubethe ube yimisinga esixhenxe, aze abenze abantu bawele ngeembadada zomile.\n\n16 Kwaye kuya kubakho umendo wentsalela yabantu bakhe abaya kuba besele, ukusuka eAsiriya, njengoko kwakunjalo kuSirayeli ngomhla awanyuka ephuma ngaphandle kwelizwe laseYiputa.\n\n", "2-ne 22": "[center][font_size=26]Isahluko 22[/font_size][/center]\n\n[i]Ngomhla wemileniyam bonke abantu baya kuyidumisa iNkosi—Iya kuhlala phakathi kwabo—Thelekisa Isaya 12. Malunga 559–545 P.K.[/i]\n\n1 Kwaye ngaloo mhla uya kuthi: Owu Nkosi, ndiya kukudumisa; nangona wawunomsindo ngakum umsindo wakho uwubuyisile, kwaye uyandithuthuzela.\n\n2 Qaphela, uThixo ulusindiso lwam; ndiya kumthemba, kwaye ndingoyiki; kuba iNkosi uYehova ungamandla am nengoma yam; uye waba lusindiso lwam kananjalo.\n\n3 Ke ngoko, ngovuyo niya kutsala amanzi aphuma emithonjeni yosindiso.\n\n4 Kwaye ngaloo mhla niya kuthi: Dumisani iNkosi, nilibize igama layo, vakalisani izenzo zayo phakathi kwabantu, khankanyani ukuba igama layo liphakanyiselwe phezulu.\n\n5 Yivumeleni ingoma iNkosi; kuba yenze izinto ezikhethekileyo; oku kuyazeka kuwo wonke umhlaba.\n\n6 Danduluka kwaye umemeze, wena mmi waseZiyon; kuba mkhulu oNgcwele kaSirayeli phakathi kwakho.\n\n", "2-ne 23": "[center][font_size=26]Isahluko 23[/font_size][/center]\n\n[i]Ukutshatyalaliswa kweBhabhilon ngumfuziselo wentshabalalo ekuBuyeni kweSibini—Iya kuba ngumhla woburhalarhume nempindezelo—IBhabhilon (ihlabathi) iya kuwa ngonaphakade—Thelekisa Isaya 13. Malunga 559–545 P.K.[/i]\n\n1 Umthwalo weBhabhilon, awathi uIsaya unyana ka-Amotsi wawubona.\n\n2 Nyusani ibhanile phezu kwentaba ephakamileyo, phakamiselani phezulu izwi kubo, khwebani ngesandla, ukuze babe nokungena kumasango abo ababekekileyo.\n\n3 Ndibayalele abangcwalisiweyo bam, ndiwabizile kanjalo amagorha am, kuba umsindo wam awukho phezu kwabo abo bagcobayo bubungangamsha bam.\n\n4 Ingxokolo yesihlwele ezintabeni ngokungathi yeyabantu abaninzi, isiphithiphithi sengxokolo yezikumkani zezizwe zihlanganisene kunye, iNkosi yeMikhosi ihlanganisa imikhosi yedabi.\n\n5 Iza ivela kwilizwe elikude, esiphelweni samazulu, ewe, iNkosi, nezixhobo zengqumbo yayo, ukuza kutshabalalisa ilizwe lonke.\n\n6 Bhombolozani nina, kuba umhla weNkosi usondele; uya kuza njengentshabalalo esuka kuSomandla.\n\n7 Ke ngoko zonke izandla ziya kutyhafa, intliziyo yakhe wonke umntu iya kunyibilika;\n\n8 Kwaye baya kuba noloyiko; amahlaba neentsizi aya kubaphatha; baya kukhwankqiswa omnye komnye, ubuso babo buya kuba njengamadangatye.\n\n9 Qaphela, umhla weNkosi uyeza, ikhohlakele kunye noburhalarhume nomsindo owoyikekayo, ilenze ilizwe libe yinkangala; kwaye uya kutshabalalisa aboni balo bangabikho kulo.\n\n10 Kuba iinkwenkwezi zezulu nokrozo lweenkwenkwezi zalo aziyi kukunika ukukhanya kwazo; ilanga liya kuba mnyama ekuphumeni kwalo, kwaye inyanga ayiyi kukwenza ukukhanya kwayo kubengezele.\n\n11 Kwaye ndiya kulohlwaya ihlabathi ngenxa yobubi, kwaye nabakhohlakeleyo ngobugwenxa babo; ndiya kukwenza ukuzingca kwabanekratshi kuphele, ndize ndibubeke phantsi ubukhakhamela babo oboyikisayo.\n\n12 Ndiya kuyenza indoda ixabiseke ngaphezulu kunayo igolide engcwengiweyo; kwanayo indoda kunayo igolide ecikizekileyo kaOfire.\n\n13 Ke ngoko, ndiya kuwagungqisa amazulu, kwaye umhlaba uya kushenxa usuke endaweni yawo, ngoburhalarhume beNkosi yeMikhosi, nangomhla womsindo wayo owoyikekayo.\n\n14 Kwaye kuya kuba njengebhadikazi elisukelwa ngabazingeli, kwaye nanjengezimvu ezingahlanganiswayo; kwaye baya kuthi bonke abantu babuyele kwababo abantu, baze babalekele ingulowo kwelakhe ilizwe.\n\n15 Bonke abanekratshi baya kungqulwa ngesikhali, ewe, nabo bonke abazimanyanise nabakhohlakeleyo baya kuwa ngekrele.\n\n16 Abantwana babo kanjalo baya kucunyuzwa phambi kwamehlo abo; izindlu zabo ziya kuphangwa kwaye nabafazi babo badlwengulwe.\n\n17 Qaphelani, ndiya kuxhokonxa amaMedi ngokuchasene nabo, abangasayi kukhathalela silivere nagolide, bengasayi kuyivuyela.\n\n18 Izaphetha zawo kanjalo ziya kukhahlela amadodana abo abe ngamaqhekeza; kwaye awasayi kuba navelwano kwisiqhamo sesizalo; amehlo abo awasayi kuzisindisa iintsana.\n\n19 Kwaye iBhabhilon, ebubukhazikhazi bezikumkani, ubuhle bobungangamsha bamaKaledi, buya kuba njengangoko uThixo wayibhukuqayo iSodom neGomora.\n\n20 Ayi sokuze imiwe, ingasayi kube ihlaliwe ukusuka kwisizukulwana ukuya kwisizukulwana: nama-Arabhi akasayi kugxumeka zintente khona; nabelusi abasayi kwenza buhlanti babo apho.\n\n21 Kodwa amarhamncwa entlango aya kubuthuma khona; kwaye izindlu zabo ziya kuzaliswa ngoodyakalashe; kwaye nezikhova ziya kuhlala apho, neempongo ezixhonti ziya kudanisa apho.\n\n22 Kwaye namarhamncwa eziqithi aya kugxwala kumanxiwa abo, kwaye neenamba ezinkulu kubuncwane bamabhotwe abo; kwaye ixesha layo sele likufuphi ukufika, kwaye nomhla wayo awusayi kongezwa. Kuba ndiya kuyitshabalalisa ngokukhawuleza; ewe, kuba ndiya kuba nenceba kubo abantu bam, kodwa abakhohlakeleyo baya kutshabalala.\n\n", "2-ne 24": "[center][font_size=26]Isahluko 24[/font_size][/center]\n\n[i]USirayeli uya kuhlanganiswa kwaye uya kuxhamla ukuphumla kwemileniyam—ULusifa waye wakhutshelwa ngaphandle kwezulu ngenxa yemvukelo—USirayeli uya kuyoyisa iBhabhilon (ihlabathi)—Thelekisa Isaya 14. Malunga 559–545 P.K.[/i]\n\n1 Kuba iNkosi iya kuba nenceba kuYakobi, kanti isaya konyula uSirayeli, ize ibabeke kowabo umhlaba; kwaye abasemzini baya kuhlonyelwa kubo, kwaye baya kunamathela kuyo indlu kaYakobi.\n\n2 Kwaye abantu baya kubathabatha babazise endaweni yabo; ewe, besuka kude kwiziphelo zomhlaba; kwaye baya kubuyela kumazwe abo esithembiso. Kwaye indlu kaSirayeli iya kubabanga, kwaye ilizwe leNkosi liya kuba lelezicaka nezicakakazi; kwaye ziya kubenza abathinjwa kwabo babe ngabathimbi babo; kwaye ziya kulawula phezu kwabo babengabacinezeli babo.\n\n3 Kwaye kuya kwenzeka ngaloo mhla okokuba iNkosi iya kukunika ukuphumla, ezintsizini zakho, nasekoyikeni kwakho, kwaye nasebunzimeni bobukhoboka apho wawenziwe ukuze ukhonze khona.\n\n4 Kwaye kuya kwenzeka ngaloo mhla, okokuba uya kuwuthabatha lo mzekeliso ngokuchasene nokumkani waseBhabhilon, uze uthi: Uphele njani umcinezeli, saphela njani isixeko segolide!\n\n5 INkosi iwaphule umsimelelo wabakhohlakeleyo, iintonga zobukhosi zabalawuli.\n\n6 Lowo wayebetha abantu ngoburhalarhume ngokubetha okungapheziyo, lowo wayelawula izizwe ngomsindo, uyatshutshiswa, kwaye akukho namnye onqandayo.\n\n7 Umhlaba wonke uphumle, kwaye uzolile; bayagqabhuka engomeni.\n\n8 Ewe, imithi yemisipresi iyagcoba ngenxa yakho, kwaye nemisedare yaseLebhanon kanjalo, ithi: Okoko wathi walaliswa phantsi akukho mgawuli uthe weza ngokuchasene nathi.\n\n9 Isihogo ngaphantsi siphazamisekile nguwe ngokuhlangana nawe ekufikeni kwakho; saxhokonxela abafileyo ngenxa yakho, kwanabo bonke abangabalawuli abakhulu bomhlaba; siphakamisele ezitroneni zabo bonke ookumkani bezizwe.\n\n10 Bonke baya kuthetha baze bathi kuwe: Nawe kanjalo usuke wabanobuthathaka nje ngathi? Nawe ngoku ufana nathi na?\n\n11 Ubungangamsha bakho buthotyelwe ezantsi engcwabeni; intswahla yemirhubhe yakho ayivakali; impethu yondlelwe phantsi kwakho, namanundu akugubungele.\n\n12 Kutheni na ukuze uwe emazulwini, Owu Lusifa, nyana wesifingo! Usikelwe ezantsi eluthulini, oko kwenza buthathaka izizwe!\n\n13 Kuba wathi entliziyweni yakho: Ndiya kunyukela ezulwini, ndiya kuphakamisa itrone yam ngentla kweenkwenkwezi zikaThixo; ndiya kuhlala kanjalo phezu kwentaba yentlangano, kwiindawo ezikude zasemantla;\n\n14 Ndiya kunyukela ngasentla kwempakamo yamafu; ndiya kuba njengaye Osenyangweni.\n\n15 Kanti uya kuthotyelwa ezantsi esihogweni, kwiindawo ezinzulu zesihogo.\n\n16 Abo bakubonayo baya kuncina amehlo bakujonge, kwaye bakugqale, baze bathi: Ingaba le yilaa ndoda eyathi yawenza umhlaba wangcangcazela, eyathi yagungqisa izikumkani?\n\n17 Yaza yalenza ihlabathi lanjengentlango, yaza yazitshabalalisa izixeko zalo, yaza ayayivula indlu yamabanjwa ayo?\n\n18 Bonke ookumkani bezizwe, ewe, xa bebonke, balele beseluzukweni, bonke bephela ingulowo kweyakhe indlu.\n\n19 Kodwa wena uphoselwe ngaphandle kwelakho ingcwaba njengesebe elimasikizi, nentsalela yabo bathi babulawa, bangqulwa ngekrele, abehlela ezantsi ematyeni omhadi, njengesidumbu esinya-bhelwe phantsi kweenyawo.\n\n20 Akusayi kumanyaniswa nabo engcwabeni ngenxa yokuba ulitshabalalisile ilizwe lakho waza wababulala abantu bakho; imbewu yabenzi bobubi ayi sokuze ibenalo udumo.\n\n21 Lungiselela ukubulawa kwabantwana bakhe ngenxa yobugwenxa booyise, ukuze bangemi, bangalilawuli ilizwe, bangabuzalisi ubuso behlabathi ngezixeko.\n\n22 Kuba ndiya kubavukela, itsho iNkosi yeMikhosi, ndize ndilisikele ngaphandle kweBhabhilon igama, nentsalela, nonyana, nomtshana, itsho iNkosi.\n\n23 Ndiya kuyenza kanjalo ihlalwe ngookhwalimanzi, kwaye ibe ngamadami amanzi; kwaye ndiya kuyitshayela ngomtshayelo wentshabalalo, itsho iNkosi yeMikhosi.\n\n24 INkosi yemiKhosi ifungile, isithi: Ngokwenene njengoko ndicingile, kuya kwenzeka njalo; kwaye nanjengokuba ndicebile, kuya kuba njalo—\n\n25 Okokuba ndiya kuzisa uAsiriya kuwo umhlaba wam, kwaye naphezu kwazo iintaba zam ndimnyhashe phantsi kweenyawo; ize ke idyokhwe yakhe isuke kubo, nomthwalo wakhe usuke emagxeni abo.\n\n26 Oku kuyinjongo ecetywayo phezu kwawo wonke umhlaba; kwaye oku kusisandla esoluliweyo phezu kwazo zonke izizwe.\n\n27 Kuba iNkosi yeMikhosi iyicebile, kwaye ke ngubani na oya kuyitshitshisa? Kwaye isandla sakhe usolulile, kwaye ke ngubani na oya kusibuyisa umva?\n\n28 Ngonyaka awathi wafa ngawo ukumkani uAhazi kwabakho lo mthwalo.\n\n29 Musa ukugcoba wena Palestina uphela, kuba intonga yalowo wakubethayo yaphukile; kuba kuyo ingcambu yenyoka kuya kuphuma irhamba, kwaye nesiqhamo salo siya kuba yinyoka evutha njengomlilo ophaphazelayo.\n\n30 Kwaye inkulu yentsizana iya kudla, kwaye nabasweleyo baya kulala phantsi bekhuselekile; kwaye ndiya kuyibulala ingcambu yakho ngendlala, kwaye iya kuyibulala intsalela yakho.\n\n31 Bhomboloza, Owu sango; khala, Owu sixeko, Palestina uphela, uphazamisekile; kuba kuya kuvela emantla umsi, kwaye akukho namnye oya kuba yedwa ngamaxesha akhe amisiweyo.\n\n32 Baya kuphendula bathini ke abathunywa bezizwe? Ukuba iNkosi iyimisele iZiyon, kwaye iintsizana zabantu bayo ziya kuthembela kuyo.\n\n", "2-ne 25": "[center][font_size=26]Isahluko 25[/font_size][/center]\n\n[i]UNifayi uyagcotyiswa kukucaca—Iziprofetho zikaIsaya ziya kuqondakala ngemihla yokugqibela—AmaYuda aya kubuya ukusuka eBhabhilon, ambethelele emnqamlezweni uMesiya, aze asasazwe kwaye abandezeleke—Aya kubuyiselwa xa sukuba ekholelwa kuMesiya—Uya kuza okokuqala ngamakhulu amathandathu eminyaka emva kokuba uLihayi eyishiyile iYerusalem—AmaNifayithi agcina umthetho kaMoses aze akholelwe kuKrestu, onguye oNgcwele kaSirayeli. Malunga 559–545 P.K.[/i]\n\n1 Ngoku mna, Nifayi, ndithetha nje noko ngokunxulumene namazwi endithe ndawabhala, athe athethwa ngomlomo kaIsaya. Kuba qaphelani, uIsaya wathetha izinto ezininzi ezaye zinzima kwabaninzi kubantu bam ukuba baziqonde; kuba abanalo ulwazi ngokunxulumene nohlobo lokuprofetha phakathi kwamaYuda.\n\n2 Kuba mna, Nifayi, andibafundisanga izinto ezininzi ngokunxulumene nohlobo lwamaYuda; kuba imisebenzi yawo yaye iyimisebenzi yobumnyama, kwaye nezenzo zawo zaye zizizenzo zamasikizi.\n\n3 Ngako oko, ndibhalela abantu bam, kubo bonke abaya kuthi bazifumane emva koku ezi zinto ndizibhalayo, ukuze bazazi izigwebo zikaThixo, okokuba ziza phezu kwazo zonke izizwe, ngokunxulumene nelizwi athe walithetha.\n\n4 Ngako oko, phulaphulani, Owu bantu bam, abangabantu bendlu kaSirayeli, nize ninike indlebe kuwo amazwi am; kuba nangona amazwi kaIsaya engacacanga kuni, nangona kunjalo acacile kubo bonke abo bazaliswe ngomoya wobuprofeti. Kodwa ndininika isiprofetho, malunga nomoya okum; ngako oko ndiza kuprofetha ngokokucaca okusoloko kukum ukususela ngelixa endathi ndaphuma ngaphandle kweYerusalem kunye nobawo; kuba qaphelani, umphefumlo wam uyavuyiswa kukucaca kubantu bam, ukuze babe nokufunda.\n\n5 Ewe, kwaye umphefumlo wam uyavuyiswa ngamazwi kaIsaya, kuba ndandiphuma eYerusalem, kwaye amehlo am azibonile izinto zamaYuda, kwaye ndiyayazi okokuba amaYuda ayaziqonda izinto zabaprofeti, kwaye abakho abanye abantu abaziqondayo izinto ezazithethwa kumaYuda njengawo, ngaphandle kokuba zithi zifundiswe ngokohlobo lwezinto zamaYuda.\n\n6 Kodwa qaphelani, mna, Nifayi, andibafundisanga abantwana bam ngokohlobo lwamaYuda; kodwa qaphelani, mna, ngokokwam, bendihlala eYerusalem, ngako oko ndiyazi malunga nemimandla wayo jikelele; kwaye ndikhankanyile kubantwana bam malunga nezigwebo zikaThixo, ezithe zenzeka phakathi kwamaYuda, kubantwana bam, malunga nako konke oko uIsaya wathi wakuthetha, kwaye ke andizibhali.\n\n7 Kodwa qaphelani, ndiqhubeka ngesam isiprofetho, malunga nokwam ukucaca; endikwaziyo ukuba akukho mntu unokuphazama ngako; nangona kunjalo, ngemihla eziya kuthi zizaliseke ngayo iziprofetho zikaIsaya abantu baya kuyazi ngokuqinisekileyo, ngamaxesha eziya kuthi zenzeke.\n\n8 Ngako oko, zinexabiso kubo abantwana babantu, kwaye lowo ucinga ukuba azinalo, kwabo ndiza kubhekisa ngakumbi kubo, kwaye amazwi ndiwalinganisele abantu abangabam; kuba ndiyawazi ukuba aya kuba nexabiso elikhulu kubo ngemihla yokugqibela; kuba ngaloo mhla baya kuwaqonda; ngako oko, ndiwabhalele ukulungelwa kwabo.\n\n9 Kwaye njengokuba esinye isizukulwana sithe satshatyalaliswa phakathi kwamaYuda ngenxa yobugwenxa, ngokunjalo batshatyalalisiwe ukusuka kwisizukulwana ukuya kwisizukulwana malunga nobugwenxa babo; kwaye abazange nakwabaphi na kubo batshatyalaliswe ngaphandle kokuba kube kuxelwe ngexa elingaphambili kubo ngabaprofeti beNkosi.\n\n10 Ngako oko, baxelelwa ngokunxulumene nentshabalalo eya kuthi ize phezu kwabo, kwangoko emva kokuba ubawo eyishiyile iYerusalem; nangona kunjalo, bazenza lukhuni iintliziyo zabo; kwaye ngokwesiprofetho sam sebetshatyalalisiwe; ngaphandle nje kwabo bathe bathatyathelwa kude ekuthinjweni ukuya eBhabhilon.\n\n11 Kwaye ngoku oku ndikuthetha ngenxa yomoya okum. Kwaye nangona bethatyathelwe kude baya kubuya kwakhona, baze balibange ilizwe laseYerusalem; ngako oko, baya kubuyiselwa kwakhona kulo ilizwe lelifa labo.\n\n12 Kodwa, qaphelani, baya kuba neemfazwe, namarhe eemfazwe; kwaye xa sukuba umhla uthe wafika wokokuba oKuphela koZelweyo kaBawo, ewe, naye uBawo wezulu nomhlaba, eya kuzibonakalisa kubo esenyameni, qaphelani, baya kumkhanyela, ngenxa yobugwenxa babo, nobulikhuni beentliziyo zabo, nokuqina kweentamo zabo.\n\n13 Qaphelani, baya kumbethelela emnqamlezweni; kwaye emva kokuba elaliswe engcwabeni kangangeentsuku ezintathu uya kuvuka kwelabafileyo, enokuphilisa emaphikweni akhe; kwaye bonke abo baya kukholelwa egameni lakhe baya kusindiswa ebukumkanini bukaThixo. Ngako oko, umphefumlo wam uyavuyiswa kukuprofetha ngokunxulumene naye, kuba ndiwubonile umhla wakhe, kwaye intliziyo yam iya kulidumisa igama lakhe elingcwele.\n\n14 Kwaye qaphelani kuya kwenzeka okokuba emva kokuba uMesiya evukile kwelabafileyo, kwaye ezibonakalisile kubo abantu bakhe, kangangobuninzi babo abo baya kuthi bakholelwe kulo igama lakhe, qaphelani, iYerusalem iya kutshatyalaliswa kwakhona; kuba yeha kubo abathi balwe ngokuchasene noThixo nabantu bebandla lakhe.\n\n15 Ngako oko, amaYuda aya kusasazwa phakathi kwazo zonke izizwe; ewe, kwaye iBhabhilon kananjalo iya kutshatyalaliswa; ngako oko amaYuda aya kusasazwa zezinye izizwe.\n\n16 Kwaye emva kokuba besasaziwe, kwaye neNkosi uThixo ibohlwaye ngezinye izizwe kangangesithuba sezizukulwana ezininzi, ewe, nasekwehleni ukusuka kwisizukulwana ukuya kwisizukulwana kude kube baya kuphenjelelwa ekubeni bakholelwe kuKrestu, uNyana kaThixo, nentlawulelo, engenamda yalo lonke uluntu—kwaye xa loo mhla uya kufika wokokuba beya kukholelwa kuKrestu, kwaye banqule uBawo egameni lakhe, ngeentliziyo ezinyulu nezandla ezimsulwa, kwaye bangakhangeli phambili kwakhona komnye uMesiya, ke, ngelo lixa, uya kufika umhla wokokuba kumele ukuba kube yimfuneko okokuba bakholelwe kuzo ezi zinto.\n\n17 Kwaye iNkosi iya kuqalisa ukubeka isandla sayo kwakhona okwesibini ukubuyisela abantu bayo ukusuka kwimo yokulahleka nokuwa. Ngako oko, iya kuqhubeka ukwenza umsebenzi omangalisayo kwanongummangaliso phakathi kwabantwana babantu.\n\n18 Ngako oko, iya kuzisa ngaphambili amazwi ayo kubo, amazwi lawo aya kuthi abagwebe ngomhla wokugqibela, kuba baya kuwanikwa ngenjongo yokubaqinisekisa ngoMesiya oyinyani, abathi bamala; nasekubaqinisekiseni okokuba akukho mfuneko yokuba babe baphinde bakhangele phambili komnye uMesiya ozayo, kuba akukho oya kube afike, ngaphandle kokuba ibe nguMesiya wobuxoki oya kulahlekisa abantu; kuba kukho mnye kuphela uMesiya ekuthethwe ngaye ngabaprofeti, kwaye loo Mesiya nguye lo uya kwaliwa ngamaYuda.\n\n19 Kuba ngokwamazwi abaprofeti, uMesiya uya kuza ngeminyaka engamakhulu amathandathu ukusuka kwilixa awalishiya ngalo ubawo elaseYerusalem; nangokwamazwi abaprofeti, kanjalo nelizwi lengelosi kaThixo, igama lakhe liya kuba nguYesu Krestu, uNyana kaThixo.\n\n20 Kwaye ngoku, bazalwana bam, ndithethe ngokucacileyo ukuze ningabi nakulahleka. Kwaye njengoko iNkosi uThixo iphila eyazisa uSirayeli yamkhupha kwilizwe laseYiputa, kwaye yanika uMoses amandla okokuba aphilise izizwe emva kokuba belunywe ziinyoka ezinobuhlungu, ukuba banokuthi baphose amehlo abo kuyo inyoka awayethe wayinyusa phambi kwabo, kananjalo wamnika amandla lokuba alibethe iliwa aze amanzi ampompoze; ewe, qaphelani ndithi kuni, ezi zinto ziyinyani, kwaye njengoko iNkosi uThixo iphila, alikho elinye igama elinikiweyo phantsi kwezulu ngaphandle kokuba libe ngulo Yesu Krestu, esele ndithethe ngaye, anokuthi umntu asindiswe ngalo.\n\n21 Ngako oko, kungenxa yesi sizathu ithe iNkosi uThixo yandithembisa okokuba ezi zinto ndizibhalayo ziya kugcinwa kwaye zilondolozwe, zize zinikezelwe ukuhla ukuya kwimbewu yam, ukusuka kwisizukulwana ukuya kwisizukulwana, ukuze isithembiso sibe nokuzaliseka kuye uYosefu, ukuze imbewu yakhe ingaze itshabalale kangangokuba umhlaba uya kuma.\n\n22 Ngako oko, ezi zinto ziya kuhamba ukusuka kwisizukulwana ukuya kwisizukulwana kangangokuba umhlaba uya kuma; kwaye ziya kuhamba ngokomnqweno nentando kaThixo; kwaye izizwe eziya kuthi zizifumane ziya kugwetywa ngazo ngokwamazwi lawo abhaliweyo.\n\n23 Kuba sisebenza ngenkuthalo ukuze sibhale, ukuze siphembelele abantwana bethu, nabazalwana bethu kananjalo, ukuba bakholelwe kuKrestu, nokokuba bazinikele kuThixo; kuba siyazi ukuba kungobabalo ukuze sisindiswe, emva kwako konke esinokuthi sikwenze.\n\n24 Kwaye, nangona sikholelwa kuKrestu, siyawugcina umthetho kaMoses kwaye sijonge phambili ngenzondelelo kuye uKrestu, ude ube umthetho uya kuzalisekiswa.\n\n25 Kuba, kungale njongo ukuba kunikwe umthetho; ngako oko umthetho ungofileyo kuthi, kwaye thina sidliswa ubomi kuKrestu ngenxa yokholo lwethu; kanti sisagcina umthetho ngenxa yemiyalelo.\n\n26 Kwaye sithetha ngoKrestu, siyagcoba kuKrestu, sishumayela ngoKrestu, siprofetha ngoKrestu, kwaye sibhala ngokweziprofetho zethu, ukuze abantwana bethu bazi ukuba nguwuphina umthombo abanokukhangela kuwo ukuze baxolelwe izono zabo.\n\n27 Ngako oko, sithetha ngokunxulumene nomthetho ukuze abantwana bethu bazi ngokufa komthetho; kwaye bona, ngokuthi bazi ngokufa komthetho, banokukhangela phambili kobo bomi bukuye uKrestu, baze bazi ukuba kungayiphina injongo ukuba kunikwe umthetho. Kwaye emva kokuba umthetho uzalisekile kuKrestu, ukuze kungabikho mfuneko yokuba bazenze lukhuni iintliziyo zabo ngokuchasene naye xa sukuba kufuneka umthetho utshitshiswe.\n\n28 Kwaye ngoku qaphelani, bantu bam, ningabantu abantamo zilukhuni; ngako oko, ndithethe ngokucacileyo kuni, ukuze ningabi nokungaqondi kakuhle. Kwaye amazwi endithe ndawathetha aya kuma njengobungqina ngokuchasene nani; kuba anele ukuba angafundisa nawuphina umntu indlela eyiyo; kuba indlela eyiyo kukukholelwa kuKrestu kwaye ningamkhanyeli; kuba ngokumkhanyela nikhanyela abaprofeti kananjalo nomthetho.\n\n29 Kwaye ngoku qaphelani, ndithi kuni indlela eyiyo kukukholelwa kuKrestu, nize ningamkhanyeli; kwaye uKrestu ungoNgcwele kaSirayeli; ngako oko kufuneka niqubude phambi kwakhe, kwaye nimnqule ngawo onke amandlakazi enu, ingqondo, nokomelela, nomphefumlo wenu wonke; kwaye ukuba niya kwenza oku anisayi kuze niphoselwe ngaphandle.\n\n30 Kwaye, kangangokuba kuya kuba yimfuneko, kufuneka nigcine izenzo kunye nemimiselo kaThixo kude kube umthetho uzalisekile owawunikezelwe kuye uMoses.\n\n", "2-ne 26": "[center][font_size=26]Isahluko 26[/font_size][/center]\n\n[i]UKrestu uya kulungiselela kumaNifayithi—UNifayi wabona ngexesha elingaphambili intshabalalo yabantu bakhe—Baya kuthetha ukusuka eluthulini—AbeeNtlanga baya kwakha amabandla angeyonyaniso namayelenqe afihlakeleyo—INkosi ayibavumeli abantu ukuba bazixakekise ngobubingeleli bobuxoki. Malunga 559–545 P.K.[/i]\n\n1 Kwaye emva kokuba uKrestu eya kuba evukile kwelabafileyo uya kuzibonakalisa kuni, bantwana bam, nabazalwana bam abathandekayo; kwaye amazwi aya kuthi awathethe kuni aya kuba ngumthetho eniya kuthi niwenze.\n\n2 Kuba qaphelani, ndithi kuni ndibonisiwe okokuba izizukulwana ezininzi ziya kugqitha, kwaye kuya kubakho iimfazwe ezinkulu neembambano phakathi kwabantu bam.\n\n3 Kwaye emva kokuba uMesiya eya kuba efikile kuya kubakho imiqondiso enikezelwe kubo abantu bam ngokuzalwa kwakhe, kananjalo ngokufa nokuvuka kwakhe; kwaye uya kuba mkhulu kwaye woyikeke loo mhla kubo abakhohlakeleyo, kuba baya kutshabalala; kwaye batshabalala ngenxa yokuba babakhuphela ngaphandle abaprofeti, nabangcwele, baza babaxuluba ngamatye, baza bababulala; ngako oko isikhalo segazi sabangcwele siya kunyukela phezulu kuThixo ukusuka emhlabeni ngokuchasene nabo.\n\n4 Ngako oko, bonke abo banekratshi, nabo benza ngenkohlakalo, umhla ozayo uya kubatshisa baphele, itsho iNkosi yeMikhosi, kuba baya kuba njengeendiza.\n\n5 Kwaye nabo babulala abaprofeti, nabangcwele, inzulu yomhlaba iya kubaginya ngokupheleleyo, itsho iNkosi yeMikhosi; kwaye iintaba ziya kubagubungela, kwaye nezivunguvane ziya kubathwalela kude, kwaye nezakhiwo ziya kubawela kwaye zibatyumze babe ziingceba zize zibacole babengumgubo.\n\n6 Kwaye baya kuvelelwa ngeendudumo, nemibane, neenyikima, nazo zonke iintlobo zeentshabalalo, kuba umlilo womsindo weNkosi uya kuphenjelelwa ngokuchasene nabo, kwaye baya kuba njengeendiza, kwaye umhla lowo uzayo uya kubatshisa baphele, itsho iNkosi yeMikhosi.\n\n7 Owu intlungu, nentuthumbo yomphefumlo wam ngokulahleka kwababuleweyo babantu bam! Kuba mna, Nifayi, ndiyibonile, kwaye iphantse ukunditshabalalisa phambi kobuso beNkosi; kodwa kufuneka ndidanduluke kuThixo wam: Iindlela zakho zilungile.\n\n8 Kodwa qaphelani, amalungisa athi awaphulaphule amazwi abaprofeti, aze angabatshabalalisi, kodwa akhangele phambili kuKrestu ngenzondelelo imiqondiso enikiweyo, nangona kukho yonke intshutshiso—qaphelani, ngabo abo bangasayi kutshabalala.\n\n9 Kodwa uNyana woBulungisa uya kuvela kubo, kwaye uya kubaphilisa, kwaye baya kuba noxolo kunye naye, kude kube kudlule izizukulwana ezithathu, kwaye abaninzi besizukulwana sesine baya kuba bedlulele ebulungiseni.\n\n10 Kwaye xa sukuba ezi zinto zithe zadlula intshabalalo ekhawulezileyo iya kuza kubo abantu bam; kuba, nangona ndineentlungu zomphefumlo wam, ndiyibonile; ngako oko, ndiyayazi ukuba iza kwenzeka; kwaye bazithengisa ngento engento; kuba, ngomvuzo wekratshi labo nobudenge babo baya kuvuna intshabalalo; kuba ngenxa yokuba beziyekela kumtyholi baze bakhethe imisebenzi yobumnyama kunokukhanya, ke ngoko kufuneka behlele ezantsi esihogweni.\n\n11 Kuba uMoya weNkosi awusayi kusoloko usebenza ebantwini. Kwaye xa sukuba uMoya uthe wapheza ukusebenza ebantwini ke kuya kufika intshabalalo ekhawulezileyo, kwaye oku kuyawuhlungisa umphefumlo wam.\n\n12 Kwaye njengoko ndathethayo ngokunxulumene nokuqinisekisa amaYuda, okokuba uYesu ngokwenene unguKrestu, kuya funeka okokuba abeeNtlanga kanjalo baqinisekiswe okokuba uYesu unguKrestu, uThixo waNaphakade;\n\n13 Kwaye nokokuba uya kuzibonakalisa kubo bonke abo bakholelwa kuye, ngamandla oMoya oyiNgcwele; ewe, kuso sonke isizwe, isalamane, ulwimi, nabantu, esebenza imimangaliso emikhulu, imiqondiso, nemimangaliso, phakathi kwabantwana babantu ngokokholo lwabo.\n\n14 Kodwa qaphelani, ndiprofetha kuni ngokunxulumene nemihla yokugqibela; ngokunxulumene nemihla yaxa sukuba iNkosi uThixo iya kuthi izizise ezi zinto ngaphambili kubo abantwana babantu.\n\n15 Emva kokuba imbewu yam nembewu yabantakwethu iya kube isiya iphelela ekungakholweni, kwaye beya kubethwa ngabeeNtlanga; ewe, emva kokuba iNkosi uThixo iya kuba irhangqe ngokuchasene nabo macala onke, kwaye yakuba irhangqe ngokuchasene nabo ngoqilima, yaza yenyusa iinqaba ngokuchasene nabo; kwaye nasemva kokuba beya kuba bethotyelwe ezantsi eluthulini, nokukuba bade bangabikho, kuko konke oko amazwi amalungisa aya kubhalwa, kwaye imithandazo yabanyanisekileyo iya kuviwa, kwaye bonke abo bathe baye bephelela ekungakholweni abasayi kulityalwa.\n\n16 Kuba abo baya kutshatyalaliswa baya kuthetha nabo ngokuphuma emhlabeni, kwaye nentetho yabo iya kuba isezantsi isuka eluthulini, kwaye nelizwi labo liya kuba njengokungathi ngoneshologu; kuba iNkosi uThixo iya kumnika amandla, wokokuba abe nokusebeza ngokunxulumene nabo, kude kubengathi kuphuma emhlabeni; kwaye intetho yabo iya kusebeza iphuma eluthulini.\n\n17 Kuba itsho njalo iNkosi uThixo: Baya kuzibhala izinto eziya kuthi zenziwe phakathi kwabo, kwaye ziya kubhalwa zize zitywinelwe encwadini, kwaye abo babesiya bephelela ekungakholweni abasayi kuzizuza, kuba bazama ukutshabalalisa izinto zikaThixo.\n\n18 Ngako oko, njengabo babetshatyalalisiwe batshatyalaliswe ngokukhawuleza; nezihlwele zaboyikekayo babo ziya kuba njengomququ ophephezelayo—ewe, itsho njalo iNkosi uThixo: Kuya kuba ngephanyazo, ngesiquphe—\n\n19 Kwaye kuya kwenzeka, okokuba abo bathe beya bephelela ekungakholweni baya kubethwa ngesandla sabeeNtlanga.\n\n20 Kwaye abeeNtlanga baphakamile likratshi leembono zabo, kwaye bathe bakhubeka, ngenxa yobukhulu belitye lokukhubeka labo; ngokude bazakhele iinkonzo ezininzi; nangona kunjalo, bayawadela amandla nemimangaliso kaThixo, kwaye bashumayele bezidumisa ubulumko babo nemfundo yabo, ukuze bazuze ingeniso kwaye babusile ubuso beentsizana.\n\n21 Kwaye zininzi iinkonzo ezakhiweyo ezidala oomona, neengxabano, nolunya.\n\n22 Kwaye kanjalo kukho amayelenqe afihlakeleyo, kwananje ngakumaxesha amandulo, ngokwamayelenqe omtyholi, kuba ungumseki wazo zonke ezi zinto; ewe, umseki wokubulala, nemisebenzi yobumnyama; ewe, kwaye ubatsala ngentamo ngomtya welaphu, ade ababophelele ngeentambo ezomeleleyo ngonaphakade.\n\n23 Kuba qaphelani, bazalwana bam abathandekayo, nditsho kuni ukuthi iNkosi uThixo ayize isebenze ebumnyameni.\n\n24 Ayenzi nayiphina into ngaphandle kokuba ibe iluncedo lwehlabathi; kuba iya lithanda ihlabathi, ngokude inikezele ngobomi bayo ukuze itsalele bonke abantu kuyo. Ngako oko, akukho namnye emyalela ukuba angaluthabathi usindiso lwayo.\n\n25 Qaphelani, iyadanduluka na nakomnye, isithi: Mkani kum? Qaphelani, ndithi kuni, Hayi; kodwa ithi: Yizani kum nonke nina ziphelo zomhlaba, thengani ubisi kwaye nobusi, ngaphandle kwemali kwaye nangaphandle kwexabiso.\n\n26 Qaphelani, ingaba iyalela nabani na ukuba emke aphume kuzo izindlu zesikhungo, okanye baphume kuzo izindlu zokunqula? Qaphelani, ndithi kuni, Hayi.\n\n27 Ingaba ikhe yayalela nabani na ukuba angaxhamli usindiso lwayo? Qaphelani ndithi kuni, Hayi; kodwa ilunikele simahla kubo bonke abantu; kwaye ibayalele abantu bayo ukuba bathundeze abantu bonke ukuba baguquke.\n\n28 Qaphelani, ingaba iNkosi ikhe yayalela nabani na ukuba angaxhamli ukulunga kwayo? Qaphelani ndithi kuni, Hayi; kodwa bonke abantu banelungelo elilodwa omnye njengomnye, kwaye akukho namnye owalelweyo.\n\n29 Iyalele okokuba maze kungabikho bulungiseleli bobuxoki; kuba, qaphelani, ubulungiseleli bobuxoki bobokuba abantu bashumayele kwaye bazimise njengokukhanya ehlabathini, ukuze bazuze ingeniso kwaye nodumo lwehlabathi; kodwa abafuni ntlalo-ntle yeZiyon.\n\n30 Qaphelani, iNkosi ayiyivumelanga le nto; ngako oko, iNkosi uThixo inike umyalelo wokokuba bonke abantu kufanele babe nothando lwenene, uthando olo ke lwenene luluthando. Ngaphandle kokuba babe nothando lwenene, abanto yanto. Ngako oko, ukuba bathi babe nothando lwenene abangeze bayekele ukuba umsebenzi eZiyon ufe.\n\n31 Kodwa umsebenzi eZiyon uya kusebenzela iZiyon; kuba ukuba basebenzela imali baya kutshatyalaliswa.\n\n32 Kwaye kwakhona, iNkosi uThixo iyalele okokuba abantu maze bangabulali; maze bangaxoki; maze bangebi; maze bangalithabathi igama leNkosi uThixo wabo njengento engento; maze bangabi namona; maze bangabi nalunya; maze bangabi nambambano omnye nomnye; maze bangahenyuzi; nokokuba maze bangenzi nanye kwezi zinto; kuba othe wazenza uya kufa.\n\n33 Kuba akukho nabunye kobu bugwenxa obuvela kuyo iNkosi; kuba yenza oko kulungileyo phakathi kwabantwana babantu; kwaye ayenzi nto ngaphandle kokuba ibe icacile kubo abantwana babantu; kwaye uya bamema bonke ukuba beze kuyo baze baxhamle kuko ukulunga kwayo; kwaye ayaleli namnye oza kuyo, omnyama nomhlophe, umthinjwa kwanokhululekileyo, indoda nomfazi; kwaye iya bakhumbula abahedeni; kwaye bonke bayafana kuThixo, kunye umYuda noweNtlanga.\n\n", "2-ne 27": "[center][font_size=26]Isahluko 27[/font_size][/center]\n\n[i]Ubumnyama nokreqo ziya kugubungela umhlaba ngemihla yokugqibela—INcwadi kaMormoni iya kuza ngaphambili—Amangqina amathathu aya kungqina ngayo incwadi—Indoda efundileyo iya kuthi ayikwazi ukuyifunda incwadi etywiniweyo—INkosi iya kwenza umsebenzi omangalisayo nongummangaliso—Thelekisa Isaya 29. Malunga 559–545 P.K.[/i]\n\n1 Kodwa, qaphelani, ngemihla yokugqibela, okanye ngemihla yabeeNtlanga—ewe, qaphelani zonke izizwe zabeeNtlanga namaYuda kanjalo, kunye abo baya kuza phezu kweli lizwe kwaye nabo baya kuba phezu kwamanye amazwe, ewe, kwaphezu kwawo onke amanye amazwe omhlaba, qaphelani, baya kunxila bubugwenxa nazo zonke iintlobo zamasikizi—\n\n2 Kwaye xa sukuba loo mhla uya kuthi ufike baya kuvelelwa yiyo iNkosi yeMikhosi, ngendudumo nangenyikima, nangengxokolo enkulu, nangesaqhwithi, nangomoya ovuthuzayo, nangedangatye lomlilo otshisayo.\n\n3 Kwaye zonke izizwe ezilwa neZiyon, neziyihluphayo, ziya kuba njengephupha lombono wasebusuku; ewe, kuya kuba kubo, kwananjengendoda elambileyo ethi iphuphe, ize izibone isitya kodwa iya kuvuka umphefumlo wayo usalambatha; okanye kufane nendoda enxaniweyo ephuphayo, kwaye qaphela izibone isela kodwa ivuke ize izibone ityhafile, nomphefumlo wayo usanqwenela ukutya; ewe, kwa izihlwele zazo zonke izizwe ezilwa neNtaba yeZiyon, ziya kuba kwanjalo.\n\n4 Kuba qaphelani, nonke nina nenza ngobugwenxa, khanime kwaye nimangazwe, kuba niya kumemeza, nize nikhale; ewe, niya kunxila kodwa kungengayo iwayini, niya kugxadazela kodwa kungengaso isiselo esinxilisayo.\n\n5 Kuba qaphelani, iNkosi ithulule phezu kwenu umoya wobuthongo obunzulu. Kuba qaphelani, niwavalile amehlo enu, kwaye nibalile abaprofeti; nabalawuli benu, neemboni uzigubungele ngenxa yobugwenxa benu.\n\n6 Kwaye kuya kwenzeka okokuba iNkosi uThixo iya kunizisela ngaphambili amazwi encwadi, kwaye aya kuba ngamazwi abathe balala.\n\n7 Kwaye qaphelani incwadi iya kutywinwa; kwaye kuyo incwadi kuya kubakho isityhilelo esivela kuThixo, ukususela ekuqalekeni kwehlabathi ukuya esiphelweni salo.\n\n8 Ngako oko, ngenxa yezinto ezo zitywiniweyo phezulu, izinto ezo ezitywiniweyo azisayi kunikezelwa ngomhla wenkohlakalo namasikizi abantu. Ngako oko incwadi iya kufihlwa kubo.\n\n9 Kodwa incwadi iya kunikezelwa endodeni, kwaye iya kuwanikezela amazwi encwadi, angamazwi abo abathi balala eluthulini, kwaye iya kuwanikezela la mazwi kwenye;\n\n10 Kodwa amazwi athe atywinwa ayisayi kuwanikezela, ingasayi kuyinikezela nencwadi. Kuba incwadi iya kuba itywinwe ngamandla kaThixo, nesityhilelo eso sasitywiniwe siya kufihlwa encwadini kude kube lixesha elifanelekileyo kuyo iNkosi, ukuze abe nokuza ngaphambili; kuba qaphelani, atyhila zonke izinto ukususela kwisiseko sehlabathi ukuya ekupheleni kwalo.\n\n11 Kwaye umhla uyeza ekuya kuthi ngawo amazwi encwadi abetywiniwe afundwe phezu kwezindlu; kwaye aya kufundwa ngamandla kaKrestu; kwaye zonke izinto ziya kutyhilwa kubo abantwana babantu ezakha zabakho phakathi kwabantwana babantu, kwaye eziya kuhlala zikho kude kube sekupheleni komhlaba.\n\n12 Ngako oko, ngawo loo mhla xa sukuba incwadi iya kunikezelwa kuyo indoda esele ndithethe ngayo, incwadi iya kufihlwa emehlweni ehlabathi, ukuze kungabikho mehlo nakabani na aya kuthi ayibone ngaphandle kokuba amangqina amathathu ayibone, ngamandla kaThixo, ngaphandle kwalowo incwadi iya kunikezelwa kuye; kwaye baya kungqina malunga nobunyani bencwadi nangezinto eziphakathi kuyo.\n\n13 Kwaye akukho ongomnye oya kuyiphonononga, ngaphandle nje kwabambalwa ngokwentando kaThixo, ukuze banike ubungqina ngamazwi akhe kubo abantwana babantu; kuba iNkosi uThixo ithe amazwi abo banyanisekileyo aya kuthetha ngokungathi asuka kwelabafileyo.\n\n14 Ngako oko, iNkosi uThixo iya kuqhubeka ukuwazisa ngaphambili amazwi ayo incwadi; kwaye ngomlomo wamangqina amaninzi kangangoko kuyilungeleyo iya kulimisela ilizwi layo; kwaye yeha kulowo uya kuliphikisa ilizwi likaThixo!\n\n15 Kuba qaphelani, kuya kwenzeka okokuba iNkosi uThixo iya kuthi kulowo iya kunikezela kuye incwadi: Thabatha la mazwi angatywinwanga uze uwanikezele komnye, ukuze awabonise kulowo ufundileyo, uthi: Funda apha, ndiya kubongoza. Kwaye ofundileyo uya kuthi: Yizise apha incwadi, kwaye ndiya kuwafunda.\n\n16 Kwaye ngoku, ngenxa yozuko lwehlabathi nokuzuza ingeniso baya kukuthetha oku, kuze kungabi kokozuko lukaThixo.\n\n17 Kwaye indoda iya kuthi: Andinako ukuyizisa incwadi, kuba itywiniwe.\n\n18 Ke ofundileyo uya kuthi: Andinakubanako ukuyifunda.\n\n19 Ngako oko kuya kwenzeka, okokuba iNkosi uThixo iya kuyinikezela kwakhona incwadi namazwi ayo kulowo ungafundanga; kwaye indoda leyo ingafundanga iya kuthi: Andifundanga.\n\n20 Ize ke iNkosi uThixo ithi kuye: Abafundileyo abasayi kuwafunda, kuba bawalile, kwaye ndinako ukuzenzela owam umsebenzi; ngako oko uya kuwafunda amazwi endiya kukunika wona.\n\n21 Ungazichukumisi izinto ezitywiniweyo, kuba ndiya kuzizisa ngaphambili ngexesha elilelam elifanelekileyo; kuba ndiya kubabonisa abantwana babantu ukuba ndinako ukuzenzela owam umsebenzi.\n\n22 Ngako oko, xa uthe wawafunda amazwi endikuyalele ngawo, waza wawafumana amangqina ebendikuthembise ngawo, uze ke uyitywinele phezulu incwadi kwakhona, uyifihlele phezulu kum, ukuze ndibe nokuwalondoloza amazwi lawo ungawafundanga, ndide ndibe nokubona ngobam ubulumko ukuzityhila zonke izinto kubo abantwana babantu.\n\n23 Kuba qaphela, ndinguye uThixo; kwaye ndinguThixo wemimangaliso, kwaye ndiya kukulibonisa ihlabathi okokuba ndinguye izolo, namhla, nangonaphakade; kwaye andisebenzi kubo abantwana babantu ngaphandle kokuba kungokholo lwabo.\n\n24 Kwaye kwakhona kuya kwenzeka okokuba iNkosi iya kuthi kuye lowo uya kuwafunda amazwi lawo aya kuthi anikezelwe kuye:\n\n25 Njengokuba aba bantu besondela kum ngemilomo yabo, baze bandinqule ngemilebe yabo, kodwa iintliziyo zabo bazishenxisele kude nam, noloyiko lwabo kum lufundiswe ngemiyalelo yabantu—\n\n26 Ke ngoko, ndiya kuqhubeka ukwenza umsebenzi omangalisayo phakathi kwaba bantu, ewe, umsebenzi omangalisayo nongummangaliso, kuba ubulumko bezilumko nabafundileyo babo buya kubhanga, nengqiqo yezilumko zabo iya kusitheliswa.\n\n27 Kwaye yeha kubo abo bazama nzulu ukulifihla icebo labo kuyo iNkosi! Kwaye imisebenzi yabo isebumnyameni; baze bathi: Ngubani na osibonayo, kwaye ngubani na osaziyo? Baze bathi kanjalo: Ngokwenene ukuziphethuphethula kwakho izinto kuya kubonwa njengodongwe lombumbi. Kodwa qaphelani, ndiya kubabonisa, itsho iNkosi yeMikhosi, okokuba ndiyayazi yonke imisebenzi yabo. Kuba ingaba umsebenzi unokuthi kulowo uwenzileyo, akundenzanga? Okanye ingaba into eyakhelweyo inokuthi kulowo uyakheleyo, ebengenangqiqo?\n\n28 Kodwa qaphelani, ithi i Nkosi yeMikhosi: Ndiya kubabonisa abantwana babantu okokuba kuselithutyana elincinane kakhulu kwaye iLebhanon iya kubuya ibe yintsimi echumileyo; kwaye intsimi echumileyo iya kuthatyathwa njengehlathi.\n\n29 Kwaye ngaloo mhla izithulu ziya kuliva ilizwi lencwadi, namehlo eemfama aya kubona emfihlakalweni nasebumnyameni.\n\n30 Kwaye abalulamileyo kanjalo baya kwanda, novuyo lwabo luya kuba seNkosini, nabazintsizana phakathi kwabantu baya kugcoba kuye oNgcwele kaSirayeli.\n\n31 Kuba ngokuqinisekileyo njengoko iNkosi iphila baya kubona okokuba owoyikekayo uya kwenziwa into engento, nomgxeki uyatshiswa, kwaye bonke abakhangela ithuba lokwenza ubugwenxa basikelwa ngaphandle;\n\n32 Kwaye nabo bathi bamenze umoni umntu ngelizwi, baze bamthiyele isabatha okhalima esangweni, baze bamkhuphela ecaleni olilungisa njengento engento.\n\n33 Ke ngoko, itsho njalo iNkosi, eyakhulula uAbraham, ngokunxulumene nendlu kaYakobi: UYakobi akasayi kudaniswa ngoku, nobuso bakhe ngoku bubeluthuthu.\n\n34 Kodwa xa sukuba ebona abantwana bakhe, umsebenzi wezandla zam, embindini wakhe, baya kulingcwalisa igama lam, baze bamngcwalise oNgcwele kaYakobi, baze bamoyike uThixo kaSirayeli.\n\n35 Nabo kanjalo abo babethe baphazama ngokwasemoyeni baya kubuya baqonde, kwaye abo babembombozela baya kufunda imfundiso.\n\n", "2-ne 28": "[center][font_size=26]Isahluko 28[/font_size][/center]\n\n[i]Amabandla amaninzi angeyonyani aya kumiswa aphakanyiswe ngemihla yokugqibela—Aya kufundisa iimfundiso zobuxoki, ezingento, nezobuyatha—Ukreqo luya kwanda ngenxa yootitshala bobuxoki—Umtyholi uya kudwanguza ezintliziyweni zabantu—Uya kufundisa lonke uhlobo lweemfundiso zobuxoki. Malunga 559–545 P.K.[/i]\n\n1 Kwaye ngoku, qaphelani, bazalwana bam, ndithethe nani, ngokokuchukunyiswa nguMoya; ngako oko, ndiyazi okokuba ngokuqinisekileyo ziya kwenzeka.\n\n2 Kwaye izinto eziya kubhalwa ziphuma kuyo incwadi ziya kuba nexabiso elikhulu kubo abantwana babantu, kwaye ingakumbi kuyo imbewu yethu, eyintsalela yendlu kaSirayeli.\n\n3 Kuba kuya kwenzeka ngaloo mhla xa sukuba amabandla amisiweyo ephakanyiswa, kwaye kungekuyo iNkosi, xa sukuba elinye liya kuthi kwelinye: Qaphela, mna, ndingoweNkosi; kwaye namanye aya kuthi: Mna, ndim oweNkosi; kwaye njalo ke baya kutsho bonke abamise baphakamisa amabandla, kwaye kungekuyo iNkosi—\n\n4 Kwaye aya kuba nembambano elinye kunye nelinye; nababingeleli bazo baya kuba nembambano omnye kunye nomnye, kwaye baya kufundisa ngemfundo yabo, baze bawukhanyele uMoya oyiNgcwele, onika intetha.\n\n5 Kwaye baya wakhanyela amandla kaThixo, oNgcwele kaSirayeli; baze bathi ebantwini: Phulaphulani kuthi, kwaye nive umthetho wethu; kuba qaphelani akukho Thixo kulo mhla, kuba iNkosi noMkhululi iwenzile umsebenzi wayo, kwaye iwanikele ebantwini amandla ayo;\n\n6 Qaphelani, phulaphulani umthetho wam; ukuba baya kuthi kukho ummangaliso owenziweyo ngesandla seNkosi, ningawukholelwa; kuba kulo mhla akanguye uThixo wemimangaliso; uwenzile umsebenzi wakhe.\n\n7 Ewe, kwaye baninzi abaya kuthi: Yidla, usele, kwaye uchwayite, kuba ngengomso siya kufa; kwaye kuya kuba kuhle kuthi.\n\n8 Kanjalo kuya kubakho abaninzi abaya kuthi: Yidla, usele, kwaye uchwayite; nangona kunjalo, yoyika uThixo—uya kusigwebela ngokona kancinane; ewe, xoka kancinane sebenzela inzuzo yakho ngomnye ngenxa yamazwi alowo, yombela umhadi ummelwane wakho; akukho bungozi koku; kwaye zenze zonke ezi zinto, kuba ngengomso siya kufa; kwaye ukuba kunokwenzeka ukuba sibe netyala, uThixo uya kusibetha ngemivumbo nje embalwa, kwaye ekugqibeleni siya kusindiswa ebukumkanini bukaThixo.\n\n9 Ewe, kwaye kuya kubakho abaninzi abaya kufundisa ngolu hlobo, iimfundiso zobuxoki nezingento nezobuyatha, kwaye baya kukhukhumala ezintliziyweni zabo, kwaye baya kuzama nzulu ukulifihla icebo labo kuyo iNkosi; kwaye nemisebenzi yabo iya kuba sebumnyameni.\n\n10 Kwaye igazi labangcwele liya kukhala ukusuka emhlabeni ngokuchasene nabo.\n\n11 Ewe, bonke baphambukile emendweni; banenkohlakalo.\n\n12 Ngenxa yekratshi, nangenxa yootitshala abangeyonyani, neemfundiso zobuxoki, amabandla abo onakele, kwaye amabandla abo anempakamo; ngenxa yekratshi akhukhumele.\n\n13 Baphanga abazintsizana ngenxa yeendawo zabo zokunqula eziphucukileyo; baphanga abazintsizana ngenxa yezambatho zabo ezintle; kwaye batshutshisa abathobekileyo nabangamahlwempu ngentliziyo, ngenxa yekratshi labo bakhukhumele.\n\n14 Banxiba iintamo eziqinileyo neentloko ezinyusiweyo; ewe, kwaye ngenxa yekratshi, nenkohlakalo, namasikizi nohenyuzo, bonke baphambukile ngaphandle nje kwabambalwa, abangabalandeli bakaKrestu abathobekileyo; nangona kunjalo, bayakhokelwa, ukuze ngamaxesha amaninzi baphazame ngenxa yokuba bafundiswa ngemithetho yabantu.\n\n15 Owu izilumko, abafundileyo, nabazizityebi, abakhukhumeleyo likratshi leentliziyo zabo, nabo bonke abo bashumayela iimfundiso ezingeyonyani, nabo bonke abo bahenyuzayo, baze bayiguqule indlela eyiyo yeNkosi, yeha, yeha, yeha makube kubo, itsho iNkosi uThixo uSomandla, kuba baya kuphoswa ezantsi esihogweni!\n\n16 Yeha kwabo babakhuphela ecaleni abangamalungisa njengento engento kwaye bayinyelise loo nto ilungileyo, baze bathi ayinaxabiso! Kuba umhla uya kufika eya kuthi iNkosi uThixo ngokukhawuleza ibahambele abemi bomhlaba; kwaye ngaloo mhla xasukuba sebevuthwe ngokupheleleyo kubugwenxa baya kufa.\n\n17 Kodwa qaphelani, ukuba abemi bomhlaba baya kuthi baguquke kuyo inkohlakalo yabo namasikizi abasayi kutshatyalaliswa, itsho iNkosi yeMikhosi.\n\n18 Kodwa qaphelani, elo bandla likhulu nelimasikizi, ihenyukazi lawo wonke umhlaba, kufuneka lidilikele emhlabeni kwaye kufuneka kube kukhulu ukuwa kwalo.\n\n19 Kuba ubukumkani bomtyholi kufuneka ukuba bugungqiswe, nabo bangobabo kuyimfuneko okokuba baxhokonxelwe ekubeni baguquke, okanye umtyholi uya kubaxhakamfula ngaloo matyathanga akhe angenasiphelo, baze baxhokonxelwe emsindweni, baze batshabalale;\n\n20 Kuba qaphelani, ngaloo mhla uya kudwanguza ezintliziyweni zabantwana babantu, aze abavusele emsindweni ngokuchasene noko kulungileyo.\n\n21 Abanye uya kubathoboza aze abazolisele kude kukhuseleko lwasenyameni, ukuze bathi: Konke kulungile eZiyon; ewe, iZiyon iphumelele, konke kulungile—uyiqhatha njalo ke umtyholi imiphefumlo yabo, aze ayikhokelele kude ngenyameko ezantsi esihogweni.\n\n22 Kwaye qaphelani, abanye abakhohlisele kude ngokubancoma, abaxelele ukuba akukho sihogo; kwaye uthi kubo: Andinguye umtyholi, kuba akukho mtyholi—njalo ke uyasebeza ezindlebeni zabo, ade abaxhakamfule ngaloo matyathanga akhe oyikekayo, apho kungasekho kukhululwa.\n\n23 Ewe, baxhakamfulwa ngokufa, nangesihogo; kwaye ukufa, nesihogo, nomtyholi, nabo bonke abo babanjwe ngezo zinto kufuneka beme phambi kwetrone kaThixo, baze bagwetywe ngokwemisebenzi yabo, ukusuka apho kufuneka baye ngakhona ukuya kuyo indawo elungiselelwe bona, kwanalo idike lomlilo nesalfure, ekukuthuthumba okungenasiphelo.\n\n24 Ke ngoko, yeha kulowo uyekelele umxhelo eZiyon!\n\n25 Yeha kulowo odanduluka athi: Konke kulungile!\n\n26 Ewe, yeha kulowo uphulaphula imithetho yabantu, aze akhanyele amandla kaThixo, nesipho soMoya oyiNgcwele!\n\n27 Ewe, yeha kulowo uthi: Sifumene ngokwaneleyo, asifuni okungakumbi!\n\n28 Kwaye lilonke, yeha kubo bonke abo bathi bangcangcazela, kwaye babe nomsindo ngenxa yenyaniso kaThixo! Kuba qaphelani, lowo wakhelwe phezu kolwalwa uyamkela ngovuyo; aze lowo wakhelwe phezu kwesiseko sentlabathi angcangazele hleze ayokuwa.\n\n29 Yeha kulowo uya kuthi: Silifumene ilizwi likaThixo, kwaye asifuni limbi ilizwi likaThixo, kuba sinalo ngokwaneleyo!\n\n30 Kuba qaphelani, itsho njalo iNkosi uThixo: Ndiya kubanika abantwana babantu umgca phezu komgca, umthetho phezu komthetho, kancinane apha, kancinane phaya; kwaye basikelelekile abo bathi bayiphulaphule imithetho yam, baze banike indlebe kuyo ingcebiso yam, kuba baya kufunda ubulumko; kuba kulowo wamkelayo ndiya kumnika ngakumbi; kwaye kwabo baya kuthi, Sinalo ngokwaneleyo, kubo kuya kuthatyathwa noko banako.\n\n31 Uqalekisiwe lowo ubeka ithemba lakhe emntwini, okanye owenza inyama ibe yingalo yakhe, okanye oya kuthi aphulaphule imithetho yabantu, ngaphandle kokuba imithetho yabo iya kuba inikwa ngamandla oMoya oyiNgcwele.\n\n32 Yeha kubo abeeNtlanga, itsho iNkosi uThixo wemiKhosi! Kuba nangona ndiya kuyolulela ingalo yam kubo imihla ngemihla, baya kundikhanyela; nangona kunjalo, ndiya kuba nenceba kubo, itsho iNkosi uThixo, ukuba baya kuthi baguquke kwaye babuyele kum; kuba ingalo yam yolulekile umhla wonke, itsho iNkosi uThixo weMikhosi.\n\n", "2-ne 29": "[center][font_size=26]Isahluko 29[/font_size][/center]\n\n[i]Abaninzi abeeNtlanga baya kuyala iNcwadi kaMormoni—Baya kuthi, Asifuni Bhayibhile ingakumbi—INkosi ithetha nezizwe ezininzi—Iya kuligweba ihlabathi ngokuphuma kwiincwadi ezibhaliweyo. Malunga 559–545 P.K.[/i]\n\n1 Kodwa qaphelani, baya kuba baninzi—ngaloo mhla xa sukuba ndiya kuba ndiqhubeka ukwenza umsebenzi omangalisayo phakathi kwabo, ukuze ndikhumbule iminqophiso yam endithe ndayenza kubantwana babantu, ukuze ndibe nokubeka isandla sam kwakhona okwesibini ukubuyisela abantu bam, abangabendlu kaSirayeli;\n\n2 Kananjalo, ukuze ndikhumbule izithembiso endazenzayo kuwe, Nifayi, kanjalo kuyihlo, okokuba ndiya kuyikhumbula imbewu yakho; kwaye nokokuba amazwi embewu yakho kumele aphume emlonyeni wam ukuya kuyo imbewu yakho; namazwi am aya kutyhutyha ukuya kwiziphelo zehlabathi, ukuze abe yibhanile yabantu bam, abangabendlu kaSirayeli;\n\n3 Kwaye ngenxa yokuba amazwi am aya kuba likhwelo eliya phambili—abaninzi beeNtlanga baya kuthi: IBhayibhile! IBhayibhile! Sinayo iBhayibhile, kwaye akunako ukuba kubekho engakumbi iBhayibhile.\n\n4 Kodwa itsho njalo iNkosi uThixo: Owu ziyatha, baya kuba nayo iBhayibhile; kwaye iya kuba iphuma kumaYuda, abantu bam bomnqophiso bamandulo. Bawabulela njani amaYuda ngeBhayibhile abayifumene kuwo? Ewe, abeeNtlanga bathetha ntoni? Baya yikhumbula imigudu nemisebenzi enzima, neentlungu zamaYuda, nenkuthalo yawo kum, ekuziseni ngaphambili usindiso kubo abeeNtlanga?\n\n5 Owu nina beeNtlanga, niwakhumbule na amaYuda, abantu bam bomnqophiso bamandulo? Hayi; kodwa nibaqalekisile, kwaye nabathiya, kwaye anizamanga kubabuyisela. Kodwa qaphelani, ndiya kuzibuyisela zonke ezi zinto phezu kweentloko zenu; kuba mna Nkosi andibalibalanga abantu bam.\n\n6 Ziyathandini, eziya kuthi: IBhayibhile, sinayo iBhayibhile, kwaye asinayo imfuno yeBhayibhile engakumbi. Ingaba beninganayo na iBhayibhile ngaphandle kokuba kube kungamaYuda?\n\n7 Anazi na ukuba kukho izizwe ezininzi kunesinye? Anazi na ukuba mna, Nkosi uThixo wenu, ndidale bonke abantu, nokuba ndiya bakhumbula nabo baphezu kweziqithi zolwandle; nokuba ndilawula emazulwini phezulu nasemhlabeni ezantsi; kwaye ndiwazisa ngaphambili amazwi am kubo abantwana babantu, ewe, nakuzo zonke izizwe zomhlaba?\n\n8 Ngako oko nimbombozela, kungokuba niya kuzuza angakumbi amazwi am? Anazi na ukuba ubungqina bezizwe ezimbini bubungqina kuni bokuba ndinguThixo, bokokuba ndikhumbula esinye isizwe ngokufanayo nesinye? Ngako oko, ndithetha amazwi amanye kwesinye isizwe ngokufanayo nakwesinye. Kwaye xa izizwe ezimbini ziya kubaleka kunye ubungqina bazo izizwe ezimbini buya kubaleka kunye kanjalo.\n\n9 Kwaye ndikwenza oku ukuze ndibonakalise kwabaninzi ukuba ndikwanguye izolo, namhlanje, nangonaphakade; nokokuba ndiwathetha phandle amazwi am ngokolonwabo lwamm. Kwaye ngenxa yokuba ndithethe ilizwi elinye animele nicinge ukuba andinakho ukuthetha elinye; kuba umsebenzi wam awukapheli; ungekazi kuphela kude kuphele abantu, ungekazi kuphela ukusuka ngelo xesha ukuya phambili nangonaphakade.\n\n10 Ngako oko, kuba nineBhayibhile animele nicinge ukuba iqulethe onke amazwi am; ningamele okokuba nicinge ukuba andenzanga ukuba kubhalwe angakumbi.\n\n11 Kuba ndiyalela bonke abantu, kunye empuma nasentshona, nasemantla, nasemazantsi, nakwiziqithi zolwandle, okokuba maze bawabhale amazwi endiwathetha kubo; kuba ndiya kuligweba ihlabathi ngokuphuma kuzo iincwadi, bonke abantu ngokwemisebenzi yabo, malunga noko kubhaliweyo.\n\n12 Kuba qaphelani, ndiya kuthetha kuwo amaYuda kwaye aya kuyibhala, kwaye ndiya kuthetha kanjalo kumaNifayithi kwaye aya kuyibhala; kwaye ndiya kuthetha kanjalo kuzo zonke izizwe zendlu kaSirayeli, endithe ndazikhokelela kude, kwaye ziya kuyibhala; kwaye ndiya kuthetha kanjalo kuzo zonke izizwe zomhlaba kwaye ziya kuyibhala.\n\n13 Kwaye kuya kwenzeka okokuba amaYuda aya kuba nawo amazwi amaNifayithi, namaNifayithi aya kuba nawo amazwi amaYuda; kwaye amaNifayithi namaYuda aya kuba nawo amazwi ezizwe ezilahlekileyo zikaSirayeli; nezizwe ezilahlekileyo zikaSirayeli ziya kuba nawo amazwi amaNifayithi nawamaYuda.\n\n14 Kwaye kuya kwenzeka okokuba abantu bam, abangabendlu kaSirayeli, baya kuhlanganiselwa ekhaya kumazwe amabango abo; kwaye nelizwi lam kanjalo liya kuhlanganiswa kunye. Kwaye ndiya kubabonisa abalwa ngokuchasene nelizwi lam nangokuchasene nabantu bam, abangabendlu kaSirayeli, okokuba ndinguThixo, nokokuba ndenza umnqophiso noAbraham okokuba ndiya kuyikhumbula imbewu yakhe ngonaphakade.\n\n", "2-ne 30": "[center][font_size=26]Isahluko 30[/font_size][/center]\n\n[i]AbeeNtlanga abaguqukileyo baya kubalwa nabantu bomnqophiso—Amaninzi amaLeymenayithi namaYuda aya kulikholelwa ilizwi aze avuyiseke—USirayeli uya kubuyiselwa baze abakhohlakeleyo batshatyalaliswe. Malunga 559–545 P.K.[/i]\n\n1 Kwaye ngoku qaphelani, bazalwana bam abathandekayo, ndiza kuthetha nani; kuba mna, Nifayi, andisayi kuniyekela ekubeni nicinge ukuba ningamalungisa ngaphezulu kunokuba abeeNtlanga beya kubanjalo. Kuba qaphelani, ngaphandle kokuba nibe niya kuyigcina imiyalelo kaThixo niya kuthi nonke ngokunjalo nitshabalale; kwaye ngenxa yamazwi athe athethwa animele nicinge okokuba abeeNtlanga baya kutshatyalaliswa kwaphela.\n\n2 Kuba qaphelani, ndithi kuni kangangobuninzi babo abeeNtlanga abaya kuguquka babengabantu bomnqophiso weNkosi; kwaye kangangobuninzi bawo amaYuda angayi kuguquka aya kusikelwa ngaphandle; kuba iNkosi ayinqophisani naye namnye ngaphandle kokuba kube kunabo abo bathi baguquke kwaye bakholelwe kuye uNyana wakhe, onguye oNgcwele kaSirayeli.\n\n3 Kwaye ngoku, ndiza kuprofetha nje ngokungakumbi ngokunxulumene namaYuda nabeeNtlanga. Kuba emva kokuba incwadi endithe ndathetha ngayo iya kuza ngaphambili, iza ibhalelwe abeeNtlanga, kwaye itywinelwe phezulu kwakhona eNkosini, baya kuba baninzi abaya kuwakholelwa amazwi abhaliweyo; kwaye baya kuwathwala aye phambili kuyo intsalela yembewu yethu.\n\n4 Kwaye ke intsalela yembewu yethu iya kuthi yazi ngokunxulumene nathi, sasiphume njani na eYerusalem, nokokuba iyinzala yamaYuda.\n\n5 Kwaye ivangeli kaYesu Krestu iya kuvakaliswa phakathi kwabo; ngako oko, baya kubuyiselwa kulwazi ngooyise, kananjalo kulwazi ngoYesu Krestu, eyayikho phakathi kooyise.\n\n6 Baze ke bagcobe; kuba bayakwazi okokuba kuyintsikelelo kubo esuka esandleni sikaThixo; nenkwethu yobumnyama iya kuqalisa ukuliqika emehlweni abo; kwaye izizukulwana ezininzi aziyi kudlula phakathi kwabo, zingakhange zibe ziya kuba mpuluswa kwaye zibe ngabantu abathandekayo.\n\n7 Kwaye kuya kwenzeka okokuba amaYuda lawo asasaziweyo nawo kanjalo aya kuqalisa ukukholelwa kuKrestu; kwaye aya kuqalisa ukuhlanganisana ngaphakathi phezu kobuso belizwe; kwaye kangangobuninzi bawo aya kuthi akholelwe kuKrestu onke kanjalo aya kuba ngabantu abathandekayo.\n\n8 Kwaye kuya kwenzeka okokuba iNkosi uThixo iya kuqalisa umsebenzi wayo phakathi kwazo zonke izizwe, izalamane, iilwimi, nabantu, ukuphumeza ubuyiselo lwabantu bakhe phezu komhlaba.\n\n9 Kwaye ngobulungisa iNkosi uThixo iya kubagweba abazintsizana, ize ikhalime ngokungenamkhethe kwabalulamileyo bomhlaba. Kwaye iya kuwubetha umhlaba ngentonga yomlomo wayo; kwaye ngomphefumlo wemilebe yayo iya kubabulala abakhohlakeleyo.\n\n10 Kuba ilixa liyeza ngokukhawuleza xa sukuba iNkosi uThixo iya kwenza iyantlukwano enkulu phakathi kwabantu, kwaye abakhohlakeleyo iya kubatshabalalisa; kwaye iya kubasindisa abantu bayo, ewe, nokuba kuya kufuneka ukuba ibatshabalalise ngomlilo abakhohlakeleyo.\n\n11 Kwaye ubulungisa buya kuba ngumbhinqo wesinqe sayo, nokuthembeka kube ngumbhinqo wemikhala yayo.\n\n12 Kwaye ke ingcuka iya kuhlala netakane; nengwe iya kubuthuma netakane lebhokhwe, nethole, nengonyama esentsha, nethole elityetyisiweyo, kunye; nomntwana omncinane uya kuzikhokela.\n\n13 Kwaye imazi yenkomo nebhere ziya kudla kunye; amathole azo aya kubuthuma kunye; kwaye ingonyama iya kudla umququ njengenkomo.\n\n14 Kwaye nemveku eyanyiswayo iya kudlala emngxunyeni wephimpi, nomntwana olunyulweyo uya kufaka isandla sakhe elukhozweni lweliso lwerhamba.\n\n15 Aziyi kwenzakalisa zingayi kutshabalalisa kuyo yonke intaba yam engcwele; kuba umhlaba uya kube uzaliswe lulwazi ngeNkosi njengokuba amanzi egubungela ulwandle.\n\n16 Ngako oko, izinto zazo zonke izizwe ziya kutyhilwa; ewe, zonke izinto ziya kutyhilwa kubo abantwana babantu.\n\n17 Akukho nto ifihlakeleyo engayi kutyhilwa; akukho msebenzi wobumnyama ongayi kuvezwa ekukhanyeni; kwaye akukho nto itywiniweyo phezu komhlaba engayi kukhululwa.\n\n18 Ngako oko, zonke izinto ezithe zatyhilwa kubo abantwana babantu ngaloo mhla ziya kutyhilwa; kwaye uSathana akasayi kuba namandla phezu kweentliziyo zabantwana babantu kwakhona, kangangexesha elide. Kwaye ngoku, bazalwana bam abathandekayo, ndiyapheza ngeentetha zam.\n\n", "2-ne 31": "[center][font_size=26]Isahluko 31[/font_size][/center]\n\n[i]UNifayi uxela isizathu sokubhaptizwa kukaKrestu—Abantu kufuneka balandele uKrestu, babhaptizwe, bamkele uMoya oyiNgcwele, kwaye banyamezele kude kube sekupheleni ukuze basindiswe—Inguquko nobhaptizo zilisango eliya kuyo indlela ecutheneyo nemxinwa—Ubomi obunguNaphakade buza kwabo bayigcinayo imiyalelo emva kokubhaptizwa. Malunga 559–545 P.K.[/i]\n\n1 Kwaye ngoku mna, Nifayi, ndiyapheza ukuprofetha kwam kuni, bazalwana bam abathandekayo. Kwaye andinako ukubhala ngokungaphandle nje kwezinto ezimbalwa, endaziyo okokuba nakanjani na ziya kwenzeka; ndingenakho nokubhala ngokungaphandle nje kwambalwa amazwi omninawa wam uYakobi.\n\n2 Ngako oko, izinto endizibhalileyo ziyandanelisa, ngaphandle nje kwamazwi ambalwa ekufuneka ndiwathethe malunga nemfundiso kaKrestu; ngako oko, ndiza kuthetha nani ngokucacileyo, ngokokucaca kokuprofetha kwam.\n\n3 Kuba umphefumlo wam uyavuyiswa kukucaca; kuba iNkosi uThixo isebenza ngoko ngolu hlobo phakathi kwabantwana babantu. Kuba iNkosi uThixo inika ukukhanya kwabo baqondayo; kuba ithetha nabantu ngokolwimi lwabo, ukuze baqonde.\n\n4 Ngako oko, ndinga ningakhumbula okokuba ndithethe nani ngokunxulumene nalaa mprofeti eyathi iNkosi yambonisa kum, owayeza kubhaptiza iMvana kaThixo, eyayiza kususa izono zehlabathi.\n\n5 Kwaye ngoku, ukuba iMvana kaThixo, ekubeni ingcwele, kuyimfuneko ukuba ibhaptizwe ngamanzi, ukuzalisekisa bonke ubulungisa, Owu ke, kukangakanani kuthi ukuba yimfuneko, singengcwele, ukuba sibhaptizwe, ewe, nangawo amanzi!\n\n6 Kwaye ngoku, ndiza kubuza kuni, bazalwana bam abathandekayo, kungani ukuba iMvana kaThixo izalisekise ubulungisa bonke ngokuthi ibhaptizwe ngamanzi?\n\n7 Anazi na ukuba waye engcwele? Kodwa nangona engcwele, ubonisa abantwana babantu ukuba, ngokwasenyameni uyazithoba phambi kukaYise, kwaye angqine kuye uYise okokuba uya kumthobela ekugcineni imiyalelo yakhe.\n\n8 Ngako oko, emva kokuba ebhaptiziwe ngamanzi, uMoya oyiNgcwele wehla phezu kwakhe ekumila kunje ngehobe.\n\n9 Kwaye kwakhona, kubonisa kubo abantwana babantu ngokubamxinwa kwendlela, nokucuthana kwesango, abaya kungena ngalo, yena ke ebamisele umzekelo phambi kwabo.\n\n10 Kwaye wathi kubo abantwana babantu: Ndilandeleni. Ngako oko, bazalwana bam abathandekayo, ingaba singamlandela uYesu ngaphandle kokuba siyavuma ukuyigcina imiyalelo kaBawo?\n\n11 Kwaye ke uBawo wathi: Guqukani, guqukani, nize nibhaptizwe egameni loNyana wam oyiNtanda.\n\n12 Kwaye kanjalo, ilizwi loNyana leza kum, lisithi: Lowo ubhaptiziweyo egameni lam, lowo uBawo uya kumnika uMoya oyiNgcwele, njengam; ngako oko, ndilandeleni, nize nenze izinto enindibone ndizenza.\n\n13 Ngako oko, bazalwana bam abathandekayo, ndiyazi okokuba ukuba niya kumlandela uNyana, ngenjongo epheleleyo yentliziyo, ningahanahanisi kwaye ningenankohliso phambi kukaThixo, kodwa ninenjong eyiyo, niguquka ezonweni zenu, ningqina kuye uBawo okokuba niyavuma ukuthabathela kuni igama likaKrestu, ngobhaptizo—ewe, ngokulandela iNkosi yenu noMsindisi wenu ezantsi emanzini, ngokwelizwi lakhe, qaphelani, niya kuthi ke namkele uMoya oyiNgcwele; ewe, kuze ke kufike ubhaptizo lomlilo neloMoya oyiNgcwele; nize ke nibe nokuthetha ngolwimi lweengelosi, nize nidanduluke ngeendumiso kuye oNgcwele kaSirayeli.\n\n14 Kodwa, qaphelani, bazalwana bam abathandekayo, leza nje ilizwi loNyana kum, lisithi: Emva kokuba niguqukile ezonweni zenu, naza nangqina kuye uBawo okokuba niyavuma ukuyigcina imiyalelo yam, ngobhaptizo lwamanzi, nize nilwamkele ubhaptizo lomlilo neloMoya oyiNgcwele, kwaye ninako ukuthetha ngolwimi olutsha, ewe, kwanalo ulwimi lweengelosi, nize emva koku nindikhanyele, bekuya kunilungela ukuba ninge ningandazanga.\n\n15 Kwaye ndeva ilizwi livela kuBawo, lisithi: Ewe, amazwi akhe oThandekayo wam ayinyani kwaye athembekile. Lowo unyamezela kude kube sekupheleni, onjalo uya kusindiswa.\n\n16 Kwaye ngoku, bazalwana bam abathandekayo, ndiyazi ngako oku okokuba ngaphandle kokuba umntu uya kunyamezela kude kube sekupheleni, elandela umzekelo woNyana kaThixo ophilayo, akanako ukusindiswa.\n\n17 Ngako oko, zenzeni izinto endinixelele ukuba ndizibonile ezo iNkosi yenu noMkhululi iya kuzenza; kuba, kungesi sizathu ukuba ndiziboniswe, sokokuba manilazi isango eninokungena ngalo. Kuba isango eninokungena ngalo yinguquko nobhaptizo ngamanzi; kwaye ke kuze uxolelo lwezono zenu ngomlilo nangoMoya oyiNgcwele.\n\n18 Nize ke nibe kule ndlela icutheneyo nemxinwa ekhokelela kubomi obungunaphakade; ewe, ningenile ngesango; nenze ngokwemiyalelo kaBawo noNyana; kwaye niwamkele uMoya oyiNgcwele, ongqina ngaye uBawo kwakunye noNyana, ukuze kuzaliseke isithembiso awasenzayo, kwaye ukuba ningenile ngendlela niya kwamkela.\n\n19 Kwaye ngoku, bazalwana bam abathandekayo, emva kokuba ningenile kuyo le ndlela icutheneyo nemxinwa, ndingabuza okokuba ingaba konke kugqityiwe na? Qaphelani, ndithi kuni, Hayi; kuba anifikelelanga apho ngaphandle kokuba kube kungelizwi likaKrestu ninokholo olungagungqiyo kuye, nithembele ngokupheleleyo kuko ukulunga kwalowo unamandla okusindisa.\n\n20 Ngako oko, kufuneka nifunzele phambili ninenzondelelo kuKrestu, ninethemba eliqaqambe ngokugqibeleleyo, nothando lukaThixo nolwabantu bonke. Ngako oko, ukuba niya kufunzela phambili, nizondla ngelizwi likaKrestu, nize ninyamezele kude kube sekupheleni, qaphelani, utsho njalo uYise: Niya kufumana ubomi obungunaphakade.\n\n21 Kwaye ngoku, qaphelani, bazalwana bam abathandekayo, le yiyo indlela; kwaye ayikho enye indlela nagama linikiweyo ngaphantsi kwezulu ekungasindiswa ngalo umntu ebukumkanini bukaThixo. Kwaye ngoku, qaphelani, le yimfundiso kaKrestu, kwaye nekuphela kwayo kwaye neyinyani imfundiso kaYise, neyoNyana, neyoMoya oyiNgcwele, abanguThixo omnye, ongenasiphelo. Amen.\n\n", "2-ne 32": "[center][font_size=26]Isahluko 32[/font_size][/center]\n\n[i]Iingelosi zithetha ngamandla oMoya oyiNgcwele—Abantu kufuneka bathandaze baze bazuze ulwazi ngokwabo kuwo uMoya oyiNgcwele. Malunga 559–545 P.K.[/i]\n\n1 Kwaye ngoku, qaphelani, bazalwana bam abathandekayo, ndiyacinga okokuba niyacingisisa nje noko ezintliziyweni zenu malunga naloo nto nimele niyenze emva kokuba ningenile ngendlela. Kodwa, qaphelani, kungani nizicingisisa nje ezi zinto ezintliziyweni zenu?\n\n2 Anikhumbuli na okokuba ndathi kuni emva kokuba namkele uMoya oyiNgcwele ninakho ukuthetha ngolwimi lweengelosi? Kwaye ngoku, ningathetha njani na ngolwimi lweengelosi ngaphandle kokuba kube kungoMoya oyiNgcwele?\n\n3 Iingelosi zithetha ngamandla oMoya oyiNgcwele; ngako oko, zithetha amazwi kaKrestu. Ngako oko, ndathi kuni, zondleni ngamazwi kaKrestu; kuba qaphelani, amazwi kaKrestu aya kunixelela zonke izinto enimele ukuzenza.\n\n4 Ngako oko, ngoku emva kokuba ndithethe la mazwi, ukuba aninako ukuwaqonda kuya kuba kungenxa yokuba anibuzi, ningankqonkqozi; ngako oko, aniziswa ekukhanyeni, kodwa kufuneka nitshabalalele ebumnyameni.\n\n5 Kuba qaphelani, kwakhona ndithi kuni ukuba niya kungena ngendlela, nize namkele uMoya oyiNgcwele, uya kunibonisa zonke izinto ekumele nizenze.\n\n6 Qaphelani, le yimfundiso kaKrestu, kwaye akuyi kuphinda kubekho enye imfundiso enikwayo kude kube semva kokuba eya kuzibonakalisa kuni esenyameni. Kwaye xa eya kuzibonakalisa kuni esenyameni, izinto aya kuzithetha kuni maze niqwalasele ukuzenza.\n\n7 Kwaye ngoku mna, Nifayi, andinako ukuthetha ngakumbi; uMoya uya kumisa ukuthetha kwam, kwaye ndiselusizini ngenxa yokungakholwa, nenkohlakalo, nentswela-lwazi, nangokuqina kweentamo zabantu; kuba abafuni ukuluzingela ulwazi, nakuluqonda ulwazi olukhulu, xa sukuba lunikezelwa kubo ngokucaca, kwa nangokucaca anokucaca ngako amazwi.\n\n8 Kwaye ngoku, bazalwana bam abathandekayo, ndiqwalasela ukuba nisacingisisa ezintliziyweni zenu; kwaye kuya ndihlungisa ukuba kufuneka ndithethe malunga nale nto. Kuba ukuba beniya kuphulaphula kuwo uMoya othi umfundise umntu ukuthandaza, beniya kukwazi ukuba kufuneka nithandaze; kuba umoya ongcolileyo awumfundisi umntu ukuba athandaze, kodwa umfundisa ukuba akufuneki athandaze.\n\n9 Kodwa qaphelani, ndithi kuni kufuneka nithandaze rhoqo, kwaye ningatyhafi; nokuba ningenzi nanye into eNkosini ngaphandle kokuba kuqala niya kuthandaza kuBawo egameni likaKrestu, ukuze asingcwalise isenzo senu kuni, ukuze isenzo senu sibe sesentlalontle yomphefumlo wenu.\n\n", "2-ne 33": "[center][font_size=26]Isahluko 33[/font_size][/center]\n\n[i]Amazwi kaNifayi ayinyani—Angqina ngoKrestu—Abo bakholwayo kuKrestu baya kuwakholelwa amazwi kaNifayi, aya kuthi eme nje ngobungqina phambi kwesihlalo sokugweba. Malunga 559–545 P.K.[/i]\n\n1 Kwaye ngoku mna, Nifayi, andinako ukuzibhala zonke izinto ezazifundisiwe phakathi kwabantu bam; ndingenguye nomntu onobuchule bokubhala, nje ngasekuthetheni; kuba xa sukuba umntu ethetha ngamandla oMoya oyiNgcwele amandla oMoya oyiNgcwele ayayithwala ayise ezintliziyweni zabantwana babantu.\n\n2 Kodwa qaphelani, baninzi abathi bazenze lukhuni iintliziyo zabo ngokuchasene noMoya oyiNgcwele, ukuze ungabi nandawo kubo; ngako oko, baziphosela kude izinto ezininzi ezibhaliweyo baze bazithabathe nje ngezinto ezingento.\n\n3 Kodwa mna, Nifayi, ndibhale oko ndikubhalileyo, kwaye ndikuthabatha nje ngento enexabiso elikhulu, kwaye ingakumbi kubo abantu bam. Kuba ndiya bathandazela rhoqo ngemini, kwaye amehlo am amanzisa umqamelo wam ngobusuku, ngenxa yabo; kwaye ndiyakhala kuThixo wam ngokholo, kwaye ndiyazi okokuba uya kusiva isikhalo sam.\n\n4 Kwaye ndiyazi okokuba iNkosi uThixo uya kuwungcwalisa umthandazo wam ukuze babe nenzuzo abantu bam. Kwaye amazwi endithe ndawabhala ebuthathakeni bam aya kwenziwa abe namandla kubo, kuba abathundezela ekubeni benze okulungileyo; abenza bazi ngooyise; kwaye athetha ngoYesu, aze abathundezele ekubeni bakholelwe kuye, baze banyamezele kude kube sekupheleni, esibubomi obungunaphakade.\n\n5 Kwaye ithetha rhabaxa ngokuchasene nesono, malunga nokucaca kwenyaniso; ngako oko, akukho mntu uya kuba nomsindo kuwo amazwi endithe ndawabhala ngaphandle kokuba uya kuba engowomoya womtyholi.\n\n6 Ndiyavuyiswa kokucacileyo; ndiyavuyiswa yinyaniso; ndiyavuyiswa nguYesu wam, kuba uwukhulule umphefumlo wam esihogweni.\n\n7 Ndinothando lwenene ngabantu bam, nokholo olukhulu kuKrestu lokokuba ndiya kubonana nemiphefumlo emininzi ndingenachaphaza esihlalweni sakhe sokugweba.\n\n8 Ndinothando lwenene ngomYuda—Ndithi mYuda, ngenxa yokuba ndithetha ngabo balapho ndivela khona.\n\n9 Ndinothando lwenene kanjalo ngabeeNtlanga. Kodwa qaphelani, kuba akukho namnye kwaba endinokuba nethemba ngabo ngaphandle kokuba baya kuxolelaniswa noKrestu, baze bangene ngesango elicutheneyo, baze bahambe endleleni emxinwa ekhokelela ebomini, baze baqhubeke kuyo indlela kude kube sekupheleni komhla wokulingwa.\n\n10 Kwaye ngoku, bazalwana bam abathandekayo, kwa nomYuda, kwaye nani nonke ziphelo zomhlaba, waphulaphuleni la mazwi nize nikholelwe kuKrestu; kwaye ukuba aniwakholelwa la mazwi kholelwani kuKrestu. Kwaye ukuba niya kukholelwa kuKrestu niya kukholelwa kula mazwi, kuba angawo amazwi kaKrestu, kwaye uwanikele kum; ukuze afundisa bonke abantu okokuba bemele ukwenza okulungileyo.\n\n11 Kwaye ukuba awangawo amazwi kaKrestu, gwebani—kuba uKrestu uya kukubonisa, ngamandla nobuqaqawuli obukhulu, okokuba ngamazwi akhe, ngomhla wokugqibela; kwaye wena kunye nam siya kuma ubuso ngobuso phambi kwesihlalo sakhe; kwaye niya kuyazi okokuba bendiyalelwe nguye ukuba ndizibhale ezi zinto, nangona ndinobuthathaka bam.\n\n12 Kwaye ndiyamthandaza uBawo egameni likaKrestu okokuba abaninzi bethu, ukuba asisonke, bangasindiswa ebukumkanini bakhe ngaloo mhla mkhulu nowokugqibela.\n\n13 Kwaye ngoku, bazalwana bam abathandekayo, bonke abo bangabendlu kaSirayeli, nani nonke ziphelo zomhlaba, ndithetha kuni njengelizwi lalowo ukhala ekusuka eluthulini: Salani kakuhle kude kube kuya kufika loo mhla mkhulu.\n\n14 Kwaye nina abangafuniyo ukuxhamla kuko ukulunga kukaThixo, kwaye niwahlonele amazwi amaYuda, namazwi am kanjalo, namazwi aya kuthi eze ephuma emlonyeni weMvana kaThixo, qaphelani, ndiyanibulisa ukuba nisale kakuhle ngonaphakade, kuba la mazwi aya kunigweba ngomhla wokugqibela.\n\n15 Kuba oko ndikutywina emhlabeni, kuya kubekwa phambi kwenu ngokuchasene nani esihlalweni sokugweba; kuba iNkosi indiyalele njalo, kwaye kufuneka ndithobele. Amen.\n\n", "jacob 1": "[center][font_size=26]INcwadi kaYakobi Umntakwabo Nifayi[/font_size][/center]\n\nAmazwi entshumayelo yakhe kubazalwana bakhe. Uthoba isidima sendoda ezama ukusingela phantsi imfundiso kaKrestu. Amazwi ambalwa ngokunxulumene nembali yabantu bakaNifayi.\n\n[center][font_size=26]Isahluko 1[/font_size][/center]\n\n[i]UYakobi noYosefu bazama ukuphembelela abantu ukuba bakholelwe kuKrestu baze bayigcine imiyalelo Yakhe—UNifayi uyafa—Inkohlakalo iyongama phakathi kwamaNifayithi. Malunga 544–421 P.K.[/i]\n\n1 Kuba qaphelani, kwenzekile okokuba engamashumi amahlanu anesihlanu iminyaka yaye yadlula ukusuka ngelixa uLihayi eshiya elaseYerusalem; ngako oko, uNifayi wanika mna, Yakobi, umyalelo malunga namacwecwe amancinane, ekukrolwe phezu kwawo ezi zinto.\n\n2 Kwaye wanika mna, Yakobi, umyalelo wokokuba kufuneka ndibhale phezu kwala macwecwe ezimbalwa izinto endicinga ukuba zixabiseke ngakumbi; nokokuba kufuneka ndinga zichukumisi, ngaphandle kokuchaphazela nje kancinane, ngokunxulumene nembali yesi sizwe esibizwa abantu bakaNifayi.\n\n3 Kuba wathi imbali yabantu bakhe kufuneka ikrolwe phezu kwamanye amacwecwe akhe, nokuba kufuneka ndiwalondoloze la macwecwe ndize ndiwanikezele ukuhla ukuya kuyo imbewu yam, ukususela kwisizukulwana ukuya kwisizukulwana.\n\n4 Kwaye ukuba kwakukho intshumayelo eyaye ingcwele, okanye isityhilelo esasibalulekile, okanye ukuprofetha, kwakufuneka ndikrole iintloko zazo phezu kwala macwecwe, kwaye ndichukumise kuzo kangangoko kunokwenzeka, ngenxa kaKrestu, nangenxa yabantu bethu.\n\n5 Kuba ngenxa yokholo nenkxalabo enkulu, ngokwenene kwabonakaliswa kuthi malunga nabantu bethu, izinto ekufuneka zenzekile kubo.\n\n6 Kwaye kanjalo saba nezityhilelo ezininzi, nomoya wesiprofetho ongakumbi; ngako oko, sasisazi ngoKrestu nobukumkani bakhe, obabuya kuza.\n\n7 Ngako oko sasebenza nzima ngenkuthalo phakathi kwabantu bethu, ukuze sibe nokuba phembelela ekubeni beze kuKrestu, baze bathabathe inxaxheba kuko ukulunga kukaThixo, ukuze babe nokungena ekuphumleni kwakhe, hleze nangaluphi na uhlobo afunge ngengqumbo yakhe ukuba abayi kungena ngaphakathi, njengasekucatshukisweni ngemihla yohendo ngelixa abantwana bakaSirayeli babesentlango.\n\n8 Ngako oko, sinqwenela kuThixo okokuba singanakho ukuphembelela bonke abantu ukuba bangavukeli ngokuchasene noThixo, ukuze bamcaphukise abe nomsindo, kodwa okokuba bonke abantu bakholelwe kuKrestu, baze bakubone ukufa kwakhe, baze bawunyamezele umnqamlezo wakhe baze balithwale ihlazo lehlabathi; ngako oko, mna, Yakobi, ndikuthabathela kum ukuzalisekisa umyalelo womntakwethu uNifayi.\n\n9 Ke kaloku uNifayi waqalisa ukuba mdala, waza wazibona ukuba kwakamsinya kufuneka afe; ngako oko, wathambisa indoda ukuba ibe ngukumkani nomlawuli phezu kwabantu bakhe ngoku, ngokolawulo lookumkani.\n\n10 Abantu ekubeni bemthanda uNifayi ngokugqithisileyo, yena ke ekubeni ebengumkhuseli omkhulu wabo, ekubeni ebeliphatha ngobuchule ikrele likaLabhan ekubakhuseleni, nasekubeni ebesebenze ngayo yonke imihla yakhe ukuze babe nentlalo-ntle—\n\n11 Ngako oko, abantu babenqwenela ukuba baligcine igama lakhe ezinkumbulweni zabo. Kwaye nabani na owayeya kulawula endaweni yakhe abantu bambiza, uNifayi wesibini, uNifayi wesithathu, njalo-njalo, ngokolawulo lookumkani; kwaye babebizwa njalo ke ngabantu, mababe lilo naliphi na igama ababeya kuba lilo.\n\n12 Kwaye kwenzekile okokuba afe uNifayi.\n\n13 Ngoku abantu ababengengawo amaLeymenayithi babengamaNifayithi; nangona kunjalo, babebizwa amaNifayithi, amaYakobayithi, amaYosefayithi, amaZoramayithi, amaLeymenayithi, amaLemuwelayithi, namaIshmayelayithi.\n\n14 Kodwa mna, Yakobi, emva koku andisayi kubohlula ngala magama, kodwa ndiya kubabiza amaLeymenayithi azama ukutshabalalisa abantu bakaNifayi, kwaye abo banobuhlobo kuNifayi ndiya kubabiza amaNifayithi, okanye abantu bakaNifayi, ngokolawulo lookumkani.\n\n15 Kwaye ngoku kwenzekile okokuba abantu bakaNifayi, phantsi kolawulo lokumkani wesibini, baqalisa ukuzenza lukhuni iintliziyo zabo, kwaye bezanelisa kangangoko ngezenzo zenkohlakalo, ezinje ngezo zikaDavide wakudala owayenqwenela abafazi abaninzi namashweshwe, kananjalo noSolomon, unyana wakhe.\n\n16 Ewe, kananjalo baqalisa ukukhangela igolide nesilivere eninzi, kwaye noko baqalisa ukuphakamela ekratshini.\n\n17 Ngako oko mna, Yakobi, ndabanika la mazwi njengokuba ndandibafundisa etempileni, ekubeni ndiqale ndazuza umyalezo wam ovela eNkosini.\n\n18 Kuba mna, Yakobi, nomntakwethu uYosefu sasingababingeleli nootishala abangcwalisiweyo phezu kwaba bantu, ngesandla sikaNifayi.\n\n19 Kwaye saye sawukhulisa umsebenzi wethu eNkosini, sithabathela kuthi uxanduva, siphendula ngezono zabantu phezu kweentloko zethu ukuba asibafundisanga ilizwi likaThixo ngayo yonke inkuthalo; ngako oko, ngokusebenza ngamandlakazi ethu igazi labo alinakuza phezu kweengubo zethu; kungenjalo igazi labo liya kuza phezu kweengubo zethu, kwaye ke asiyi kufunyaniswa singenachaphaza ngomhla wokugqibela.\n\n", "jacob 2": "[center][font_size=26]Isahluko 2[/font_size][/center]\n\n[i]UYakobi uyaluchasa uthando lobutyebi, ikratshi, nokungabi nyulu—Abantu banako ukufuna ubutyebi ukuze bancede abantu babo—INkosi iyalela okokuba kungabikho ndoda phakathi kwamaNifayithi emayibe nokuba ngaphezu komfazi omnye—INkosi iyavuyiswa bubunyulu babafazi. Malunga 544–421 P.K.[/i]\n\n1 Amazwi awathi uYakobi, umntakwabo Nifayi, wawathetha kubo abantu bakaNifayi, emva kokufa kukaNifayi:\n\n2 Ngoku, bazalwana bam abathandekayo, mna, Yakobi, malunga nemfanelo endiphantsi kwayo kuThixo, ukuze ndikhulise ubizo lwam ngobungcathu, nokuba ndibe nokukhupha izono zenu ezingubeni zam, ndiyenyuka ndiza etempileni ngale mini ukuze ndilivakalise kuni ilizwi likaThixo.\n\n3 Kwaye nina ngokwenu niyazi ukuba kude kube kaloku nje ndibe nenkuthalo kumsebenzi wobizo lwam; kodwa mna ngale mini ndidakumbile yiminqweno emikhulu engakumbi nenkxalabo ngenxa yentlalo-ntle yemiphefumlo yenu kunokuba bendinjalo kude kube kaloku nje.\n\n4 Kuba qaphelani, ngokwakalokunje, benisoloko nilithobele ilizwi leNkosi, ebe ndininike lona.\n\n5 Kodwa qaphelani, ndiphulaphuleni, kwaye nazi okokuba ngoncedo loMdali onamandla onke wezulu nomhlaba ndinako ukunixelela malunga neengcinga zenu, niqalisa kanjani ukwenza isono, sono eso esibonakala simasikizi kakhulu kum, ewe, kwaye simasikizi kuThixo.\n\n6 Ewe, kuyawuhlungisa umphefumlo wam kwaye kundenze ndirhwaqele ludano phambi kobukho boMenzi wam, okokuba kufuneka ndingqine kuni malunga nenkohlakalo yeentliziyo zenu.\n\n7 Kananjalo kuyandihlungisa ukuba kufuneka ndisebenzise ubukhali obungaka obungafanelekanga bokuthetha malunga nani, phambi kwabafazi benu nabantwana benu, abaninzi babo beneemvakalelo ezibuthathaka ngokugqithisileyo kwaye benyulu kwaye be-ethe-ethe phambi koThixo, into leyo emkholisayo uThixo;\n\n8 Kwaye kukhangeleka kum ngokungathi benyuke beza apha ukuze beve ilizwi elikholisayo likaThixo, ewe, ilizwi eliphilisa umphefumlo owonzakeleyo.\n\n9 Ngako oko, kuyawusinda umphefumlo wam ukuba kufuneka ndinyanzeleke, ngenxa yomyalelo ongqongqo endiwufumene kuThixo, ekubeni ndiniluleke ngokunxulumene nolwaphulo-mthetho lwenu, ukuze ndandise amanxeba abo basele benzakele, endaweni yokubathuthuzela kwaye ndiphilise amanxeba abo; baze abo bangonzakalanga, endaweni yokuba bazondle ngelizwi elikholisayo likaThixo babe nezinkempe ezifakiweyo ukuze zihlabe imiphefumlo yabo kwaye zenzakalise iingqondo zabo ezi ethe-ethe.\n\n10 Kodwa, nangona bukho ubukhulu bomsebenzi, kufuneka ndenze ngokwemiyalelo engqongqo kaThixo, kwaye ndinixelele malunga nenkohlakalo yenu namasikizi, kubukho babo bantliziyo zimsulwa, nabantliziyo zaphukileyo, kwaye bephantsi kotshawuzo lweliso eligqobhozayo loThixo uSomandla.\n\n11 Ngako oko, kufuneka ndinixelele inyaniso ngokunxulumene nokucaca kwelizwi likaThixo. Kuba qaphelani, ekubuzeni kwam eNkosini, leza nje ilizwi kum, lisithi: Yakobi, phakama unyuke uye etempileni ngengomso, uze uvakalise ilizwi endiya kunika lona kwaba bantu.\n\n12 Kwaye ngoku qaphelani, bazalwana bam, eli lilizwi endilivakalisayo kuni, okokuba abaninzi benu sebeqalisile ukufuna igolide, nesilivere, nalo lonke uhlobo lwentsimbi ekrwada enexabiso, kulo eli lizwe, eli lilizwe lesithembiso kuni nakuyo imbewu yenu, ezixhaphake ngakumbi.\n\n13 Kwaye isandla solwazelelelo sikaThixo sincume phezu kwenu ngokukholisa ngakumbi, kangangokuba nizuze ubutyebi obuninzi; kwaye ngenxa yokuba abanye benu bezuze ngobuninzi ngakumbi, kunoko kwabazalwana benu niphakamele kwikratshi leentliziyo zenu, kwaye ninxiba iintamo eziqinileyo neentloko ezinyukileyo ngenxa yokuxabiseka kwezivatho zenu, nize nibatshutshise abazalwana benu ngenxa yokuba nicinga ukuba nilunge ngaphezu kwabo.\n\n14 Kwaye ngoku, bazalwana bam, ingaba nicinga okokuba uThixo uyanigwebela kuyo le nto? Qaphelani, ndithi kuni, Hayi. Kodwa uyanigweba, kwaye ukuba niyazingisa kwezi zinto izigwebo zakhe kufuneka zize ngokukhawuleza phezu kwenu.\n\n15 Owu ukuba ebenganibonisa ukuba unako ukunigqobhoza, kwaye ngokutshawuza nje okunye kweliso lakhe unako ukunitshabalalisa nibe luthuli!\n\n16 Owu ukuba ebenganikhupha kobu bugwenxa namasikizi. Kwaye, Owu ukuba beningamamela kulo ilizwi lemiyalelo yakhe, nize ningayekeli eli kratshi leentliziyo zenu liyitshabalalise imiphefumlo yenu!\n\n17 Bacingeni abazalwana benu ngokufana nani, kwaye niziqhelanise nabo bonke nize nikhululeke ngezinto zenu eziphathekayo, ukuze nabo babe zizityebi njengani.\n\n18 Kodwa phambi kokuba nifune ubutyebi, funani nina ubukumkani bukaThixo.\n\n19 Kwaye emva kokuba nizuze ithemba kuKrestu niya kubuzuza ubutyebi, ukuba niya bufuna; kwaye niya kubufuna ngenjongo yokwenza okulungileyo—ukuze nambathise abaze, nokudlisa abalambileyo, nokukhulula kwabathinjwa, nokunikezela uncedo kwabagulayo nababandezelekileyo.\n\n20 Kwaye ngoku, bazalwana bam, ndithethile nani malunga nekratshi; kwaye abo kuni bathe babandezela ummelwane wabo, baza bamtshutshisa ngenxa yokuba bebenekratshi ezintliziyweni zabo, ngezinto athe uThixo waninika zona, nithini ke ngaloo nto?\n\n21 Anicingi na okokuba izinto ezinjalo zimasikizi kuye owadala inyama yonke? Kwaye umntu ngamnye unexabiso emehlweni akhe njengomnye. Kwaye yonke inyama yeyothuli; kwaye ngenjongo enye uyidalile, ukuze ibe nokuyigcina imiyalelo yakhe ize imzukise ngonaphakade.\n\n22 Kwaye ngoku ndiyapheza ukuthetha nani malunga neli kratshi. Kwaye ukuba bekungengokuba kufuneka ndithethe nani ngokunxulumene nolona lwaphulo-mthetho lugabadeleyo, intliziyo yam ibiya kugcoba ngokugqithisileyo ngenxa yenu.\n\n23 Kodwa ilizwi likaThixo liya ndisinda ngenxa yolwaphulo-mthetho olugabadeleyo lwenu. Kuba qaphelani, itsho njalo iNkosi: Aba bantu baqalisa ukuya besiba nobugwenxa; abaziqondi izibhalo, kuba bazama isizathu sokuzigwebela ngezenzo zobuhenyu, ngenxa yezinto ezazibhaliwe ngokunxulumene noDavide, noSolomon unyana wakhe.\n\n24 Qaphelani, uDavide noSolomon ngokwenene babenabafazi abaninzi namashweshwe, into leyo eyayimasikizi phambi kwam, itsho iNkosi.\n\n25 Ngako oko, itsho njalo iNkosi, ndibakhokele aba bantu ukuphuma ngaphandle kwelizwe laseYerusalem, ngamandla engalo yam, ukuze ndiphakamisele kum isebe elinobulungisa lisuka kwisiqhamo sesinqe sikaYosefu.\n\n26 Ngako oko, mna iNkosi uThixo andisayi kusiyekela esi sizwe ukuba senze njengabo bakudala.\n\n27 Ngako oko, bazalwana bam, ndiphulaphuleni kwaye nimamele ilizwi leNkosi: Kuba akusayi kubakho nanye indoda phakathi kwenu engasayi kuba namfazi mnye kuphela; kwaye amashweshwe anisayi kuba nawo;\n\n28 Kuba mna, iNkosi uThixo, ndiyavuyiswa bubunyulu babafazi. Kwaye uhenyuzo lungamasikizi phambi kwam; itsho njalo iNkosi yeMikhosi.\n\n29 Ngako oko, aba bantu baya kuyigcina imiyalelo yam, itsho iNkosi yeMikhosi, okanye liya kuqalekiswa ilizwe ngenxa yabo.\n\n30 Kuba ukuba ndiya kuthanda, itsho iNkosi yeMikhosi, ndiya kuphakamisela kum imbewu, ndiya kubayalela abantu bam; ngenye indlela baya kuziphulaphula ezi zinto.\n\n31 Kuba qaphelani, mna, iNkosi, ndilubonile usizi, kwaye ndasiva isikhalo seentombi zabantu bam elizweni laseYerusalem, ewe, nakuwo onke amazwe abantu bam, ngenxa yenkohlakalo namasikizi abayeni bazo.\n\n32 Kwaye andisayi kuzivumela, itsho iNkosi yeMikhosi, ukuba izikhalo zeentombi ezintle zaba bantu, endithe ndabakhokela baphuma kwilizwe laseYerusalem, zinyuke zize kum ngokuchasene namadoda abantu bam, itsho iNkosi yeMikhosi.\n\n33 Kuba abayi kuzikhokelela ekuthinjweni iintombi zabantu bam ngenxa yobu ethe-ethe bazo, ngaphandle kokuba ndiya kubahambela ngesiqalekiso esibuhlungu, nokokude ndibatshabalalise, kuba abasayi kwenza luhenyuzo, njengabo bakudala, itsho iNkosi yeMikhosi.\n\n34 Kwaye ngoku qaphelani, bazalwana bam, niyazi okokuba le miyalelo yayinikezelwe kubawo wethu, uLihayi; ngako oko, beniyazi kwangaphambili; kwaye nizizisele isigwebo esikhulu; kuba nenze ezi zinto ebeningamele kuzenza.\n\n35 Qaphelani, nenze ubugwenxa obukhulu kakhulu kunawo amaLeymenayithi, abantakwethu. Nizaphule iintliziyo zabafazi benu aba-ethe-ethe, naza nalahlekana nentembeko yabantwana benu, ngenxa yemizekelo yenu engalunganga phambi kwabo; kwaye izingqala zeentliziyo zabo zonyukela phezulu kuThixo ngokuchasene nani. Kwaye ngenxa yobungqongqo belizwi likaThixo, elehlela ezantsi ngokuchasene nani, iintliziyo ezininzi zaye zafa, zoselwa ngamanxeba anzulu.\n\n", "jacob 3": "[center][font_size=26]Isahluko 3[/font_size][/center]\n\n[i]Abantliziyo zimsulwa baya lamkela ilizwi elikholisayo likaThixo—Ubulungisa bamaLeymenayithi buyabogqitha obo bamaNifayithi—UYakobi ulumkisa ngokuchasene nombulo, noburheletya, naso sonke isono. Malunga 544–421 P.K.[/i]\n\n1 Kodwa qaphelani, mna, Yakobi, ndifuna ukuthetha nani nina bantliziyo zimsulwa. Khangelani kuThixo ngengqondo ezinzileyo, nize nithandaze kuye ngokholo olugqithileyo, kwaye uya kunithuthuzela kwiimbandezelo zenu, kwaye uya kunithethelela kubango lwenu, aze awise isigwebo phezu kwabo bafuna intshabalalo yenu.\n\n2 Owu nonke nina bantliziyo zimsulwa, ziphakamiseni iintloko zenu nize namkele ilizwi elikholisayo likaThixo, nize nizondle ngothando lwakhe; kuba ninako, ukuba iingqondo zenu zizinzile, ngonaphakade.\n\n3 Kodwa, yeha, yeha, kuni nina bangemsulwa ngentliziyo, abanyhuku-nyhuku ngale mihla phambi koThixo; kuba ngaphandle kokuba niguquke ilizwe liya kuqalekiswa ngenxa yenu; kwaye amaLeymenayithi, wona angenyhuku-nyhuku njengani, nangona kunjalo aqalekisiwe ngesiqalekiso esibuhlungu, aya kunithuthumbisa ade anitshabalalise.\n\n4 Kwaye ixesha liyeza ngokukhawuleza, lokokuba ngaphandle kokuba niguquke aya kulilawula ilizwe lelifa lenu, kwaye iNkosi uThixo iya kubakhokelela kude abangamalungisa baphume phakathi kwenu.\n\n5 Qaphelani, amaLeymenayithi abazalwana benu, enibathiyileyo ngenxa yobunyhuku-nyhuku bawo nesiqalekiso esathi seza phezu kwezikhumba zawo, angamalungisa ukodlula nina; kuba awawulibalanga umyalelo weNkosi, owawunikezelwe kubawo wethu—wokokuba bamele ukuba nomfazi omnye kuphela, kwaye amashweshwe abamele babenalo nalinye, kwaye akumele kubekho buhenyu benziwayo phakathi kwabo.\n\n6 Kwaye ngoku, lo myalelo baya wuqwalasela baze bawugcine; ngako oko, ngenxa yale ngqwalaselo, ekugcineni lo myalelo, iNkosi uThixo ayisayi kubatshabalalisa, kodwa iya kuba nenceba kubo; kwaye ngenye imini baya kuba ngabantu abasikelelekileyo.\n\n7 Qaphelani, abayeni bawo baya bathanda abafazi babo, kwaye nabafazi bawo baya bathanda abayeni babo; kwaye abayeni bawo nabafazi babo baya bathanda abantwana babo; kwaye ukungakholwa kwabo nentiyo yabo kuni kungenxa yobugwenxa booyise; ngako oko, ingaba nilunge kangakanani nina kunaba, emehlweni oMdali wenu omkhulu?\n\n8 Owu bazalwana bam, ndinoloyiko lokokuba ngaphandle kokuba ningaguquka kwizono zenu izikhumba zabo ziya kuba mhlophe ngaphezu kwezenu, xa sukuba nisiziswa kunye nabo phambi kwetrone kaThixo.\n\n9 Ngako oko, umyalelo ndiyaninika, olilizwi likaThixo, okokuba ningaphindi nibanyelise ngenxa yobuntsundu bezikhumba zabo; ningayi kucekisa ngokuchasene nabo ngenxa yobunyhuku-nyhuku babo; kodwa niya kukhumbula obenu ubunyhuku-nyhuku, kwaye nikhumbule ukuba ubunyhuku-nyhuku babo beza ngenxa yooyise.\n\n10 Ngako oko, niya kukhumbula abantwana benu, uhlobo enabahlungisa ngalo ezintliziyweni zabo ngenxa yomzekelo enithe nawubeka phambi kwabo; kwaye kanjalo, khumbulani ukuba ninako, ngenxa yobunyhuku-nyhuku benu, ukuzisa abantwana benu entshabalalweni, nezono zabo zifunjwe phezu kweentloko zenu ngomhla wokugqibela.\n\n11 Owu bazalwana bam, phulaphulani amazwi am; vuselelani amandla engqondo yemiphefumlo yenu; zishukumiseni ukuze nibenako ukuvuka kubuthongo bokufa; kwaye nizikhulule ezintlungwini zesihogo ukuze ningabi ziingelosi zomtyholi, ukuze niphoswe kwelo dike lomlilo nesalfure elikukufa kwesibini.\n\n12 Kwaye ngoku mna, Yakobi, ndathetha izinto ezininzi kubo abantu bakaNifayi, ndibalumkisa ngombulo noburheletya, kwaye nalo lonke uhlobo lwesono, ndibaxelela ngeziphumo zazo ezoyikekayo.\n\n13 Kwaye inxenye ekhulwini yeenkqubo zaba bantu, abathi ngoku baqalisa ukuba yintlaninge, ayinako ukubhalwa phezu kwala macwecwe; kodwa ezininzi iinkqubo zabo zibhalwe phezu kwamacwecwe amakhudlwana, neemfazwe zabo, neembambano zabo, nolawulo lookumkani babo.\n\n14 La macwecwe abizwa ngokuba ngamacwecwe kaYakobi, kwaye ayenziwe ngesandla sikaNifayi. Kwaye ndiyapheza ukuwathetha la mazwi.\n\n", "jacob 4": "[center][font_size=26]Isahluko 4[/font_size][/center]\n\n[i]Bonke abaprofeti banqula uBawo egameni likaKrestu—Ukunikela kuka-Abraham ngoIsake kwakufuzisela uThixo noWakhe oKuphela koZelweyo—Abantu kufanele bazixolelanise noThixo ngendlela yeNtlawulelo—AmaYuda aya kulikhanyela ilitye lesiseko. Malunga 544–421 P.K.[/i]\n\n1 Ngoku qaphelani, kuye kwenzeka okokuba mna, Yakobi, ekubeni ndikhonzile kakhulu kubo abantu bam ngelizwi, (kwaye andinako ukubhala kodwa amancinane nje amazwi am, ngenxa yobunzima bokukrola amazwi ethu phezu kwamacwecwe) kwaye siyazi okokuba izinto esithi sizibhale phezu kwamacwecwe kufuneka zihlale;\n\n2 Kodwa nazinto zini na esizibhalayo phezu kwayo nantoni na engengawo amacwecwe iya konakala ize iye iphela ingabikho; kodwa sinako ukuwabhala ambalwa amazwi phezu kwamacwecwe, anokuthi anike abantwana bethu, nabazalwana bethu abathandekayo kananjalo, isuntswana nje lolwazi ngokunxulumene nathi, okanye ngokunxulumene nooyise—\n\n3 Ngoku kule nto siyagcoba; kwaye siya sebenza ngenkuthalo ukuze sikrole la mazwi phezu kwamacwecwe, sinethemba lokokuba abazalwana bethu abathandekayo nabantwana bethu baya kuwamkela ngeentliziyo ezinombulelo, baze bakhangele kuwo ukuze babe nokufunda ngemincili kwaye kungabi ngosizi, kungabi ngayo nendelelo, malunga nabazali babo bokuqala.\n\n4 Kuba, kungale njongo ukuba sizibhale ezi zinto, yokokuba babe nokwazi ukuba sasisazi ngoKrestu, kwaye sasinethemba lozuko lwakhe amakhulu amaninzi eminyaka phambi kokuba afike; kwaye yayingesithi sodwa ababenethemba lozuko lwakhe, kodwa kanjalo bonke abaprofeti abangcwele ababekho phambi kwethu.\n\n5 Qaphelani, babekholelwa kuKrestu kwaye bemnqula uYise egameni lakhe, kanjalo sinqula uYise egameni lakhe. Kwaye kungale njongo siwugcina umthetho kaMoses, kuba wolathisa imiphefumlo yethu kuye; kwaye kungesi sizathu ungcwalisiwe kuthi ngobulungisa, nanjengoko wawucacisiwe kuAbraham entlango ukuba azithobele iziyalo zikaThixo ngokunikela phezulu unyana wakhe uIsake, engumfuziselo kaThixo nalowo oKuphela koZelweyo uNyana.\n\n6 Ngako oko, siyabaphendla abaprofeti, kwaye sinazo izityhilelo ezininzi nomoya wesiprofetho; kwaye ke kuba sinawo onke la mangqina sizuza ithemba, kwaye ukholo lwethu alugungqiswa, kangangokuba sinako ngokwenene ukuyalela egameni likaYesu ize imithi ngokwayo isithobele, okanye iintaba, okanye amaza olwandle.\n\n7 Nangona kunjalo, iNkosi uThixo iyasibonisa ubuthathaka bethu ukuze sazi okokuba kungobabalo lwayo, nokuzithoba kwayo okukhulu kubantwana babantu, ukuba sibe namandla okwenza ezi zinto.\n\n8 Qaphelani, mikhulu kwaye iyamangalisa imisebenzi yeNkosi. Hayi ukungagocagoceki kwazo iinzulu zeemfihlakalo zayo; kwaye kuyinto engenakwenzeka ukuba umntu angazifumanisa zonke iindlela zayo. Kwaye akukho mntu uzaziyo iindlela zayo ngaphandle kokuba zibe nokutyhilwa kuye; ngako oko, bazalwana, ningazideli izityhilelo zikaThixo.\n\n9 Kuba qaphelani, ngamandla elizwi lakhe umntu weza phezu kobuso bomhlaba, umhlaba lowo owadalwa ngamandla elizwi lakhe. Ngako oko, ukuba uThixo unako ukuthetha lize ihlabathi libekho, kwaye athethe aze umntu adalwe, Owu ke, kungani angabinako ukuyalela umhlaba, okanye umsebenzi wezandla zakhe phezu kobuso bawo, ngokwentando yakhe nolonwabo lwakhe?\n\n10 Ngako oko, bazalwana, musani ukuzama ukucebisa iNkosi, kodwa zamani ukuthabatha icebiso esandleni sayo. Kuba qaphelani, nina ngokwenu niyazi okokuba icebisa ngobulumko, nangobulungisa, nangayo imfesane enkulu, kuyo yonke imisebenzi yayo.\n\n11 Ngako oko, bazalwana abathandekayo, zixolelaniseni kunye naye ngendlela yentlawulelo kaKrestu, oKuphela koZelweyo uNyana, kwaye ningazuza uvuko, ngokwamandla ovuko olukuye uKrestu, nize ninikezelwe nje ngeziqhamo zokuqala zikaKrestu kuye uThixo, ninokholo, kwaye nizuze ithemba elilungileyo lozuko kuye phambi kokuba azibonakalise esenyameni.\n\n12 Kwaye ngoku, bathandekayo, musani ukumangaliswa ukuba ndinixelela ezi zinto; kuba kungani ningathethi ngentlawulelo kaKrestu, nize nizame ukuzuza ulwazi olugqibeleleyo ngaye, nanjengokuzuza ulwazi ngovuko nangehlabathi elizayo?\n\n13 Qaphelani, bazalwana bam, lowo uprofethayo, mvumeleni aprofethe ukuze abantu baqonde; kuba uMoya uthetha inyaniso kwaye awuxoki. Ngako oko, uthetha ngezinto njengoko zinjalo, nangezinto njengoko ngokwenene ziya kuba njalo; ngako oko, ezi zinto zibonakalisiwe kuthi ngokucacileyo, ukuze kusindiswe imiphefumlo yethu. Kodwa qaphelani, asingawo mangqina sodwa kwezi zinto; kuba uThixo kanjalo wazithetha kubo abaprofeti bakudala.\n\n14 Kodwa qaphelani, amaYuda ayengabantu abantamo zilukhuni; kwaye babewadelela amazwi okucaca, kwaye bebabulala abaprofeti, kwaye bekhangela izinto ababengenako ukuziqonda. Ngako oko, ngenxa yobumfama babo, ubumfama obo obeza ngokuthi bakhangele ngaphaya kwento ebonakalayo, kuyimfuneko ke ukuba mabawe; kuba uThixo ukuthabathile ukucaca kwakhe kubo, waza wanikezela kubo izinto ezininzi abangenako ukuziqonda, ngenxa yokuba benqwenela oko. Kwaye ngenxa yokuba bakunqwenela oko uThixo ukwenzile, ukuze bakhubeke.\n\n15 Kwaye ngoku mna, Yakobi, ndikhokelwa nguMoya ngokude ndiprofethe; kuba ndibona ngemisebenzi yoMoya okum, okokuba ngokukhubeka kwamaYuda aya kulikhanyela ilitye abanokuthi bakhele phezu kwalo baze babe nesiseko esikhuselekileyo.\n\n16 Kodwa qaphelani, ngokwasezibhalweni, eli litye liya kuba lelikhulu, nelokugqibela, nelisesona siseko siqinisekileyo, anokuthi amaYuda akhele phezu kwaso.\n\n17 Kwaye ngoku, bathandekayo, kunokwenzeka njani ukuba aba, emva kokuba besalile isiseko esiqinisekileyo, bangaze bakhe phezu kwaso, ukuze sibe yintloko yembombo yabo?\n\n18 Qaphelani, bazalwana bam abathandekayo, ndiza kuyityhila le mfihlelo kuni; ukuba andenzi njalo, nangaluphina uhlobo, andigungqiswa ekuzinzeni kwam eMoyeni, ndize ndikhubeke ngenxa yenkxalabo yam enkulu ngani.\n\n", "jacob 5": "[center][font_size=26]Isahluko 5[/font_size][/center]\n\n[i]UYakobi ucaphula uZenoshe ngokuthelekiswa nomzekelo wemithi yomnquma elinyiweyo neyasendle—Ifanekiswa noSirayeli nabeeNtlanga—Ukusasazwa nokuhlanganiswa kukaSirayeli kuxeliwe—Kuchaziwe kancinane ngamaNifayithi namaLeymenayithi nangayo yonke indlu kaSirayeli—AbeeNtlanga baya kumiliselwa kuSirayeli—Ekugqibeleni isidiliya siya kutshiswa. Malunga 544–421 P.K.[/i]\n\n1 Qaphelani, bazalwana bam, anikhumbuli kusini na nifunda amazwi omprofeti uZenoshe, awathi wawathetha kuyo indlu kaSirayeli, esithi:\n\n2 Phulaphulani, Owu ndlu kaSirayeli, nize nive amazwi am, umprofeti weNkosi.\n\n3 Kuba qaphelani, itsho njalo iNkosi, ndiya kunifanisa, Owu ndlu kaSirayeli, njengomthi olinyiweyo womnquma, owathi wathatyathwa yindoda yawondla esidiliyeni sayo; waza wakhula, waza waba mdala, waza waqalisa ukubola.\n\n4 Kwaye kwenzekile okokuba umnini sidiliya weza, waza wawubona umthi wakhe womnquma ukuba uqalise ukubola; waza wathi: Ndiza kuwuthena, ndize ndiwuhlakulele, ndize ndiwondle, kuba mhlawumbi ungadubula uphume amasebe amatsha na ethe-ethe, uze ungafi.\n\n5 Kwaye kwenzekile okokuba waye wawuthena, waza womba ukuwujikeleza, waza wawondla ngokwamazwi akhe.\n\n6 Kwaye kwenzekile okokuba emva kweentsuku ezininzi waqalisa ukuhluma kancinane nje, amasebe amatsha na ethe-ethe; kodwa qaphelani, awokuqala aphezulu awo aqalisa ukufa.\n\n7 Kwaye kwenzekile okokuba umnini sidiliya wakubona oku, waza wathi kuso isicaka sakhe: Kuya ndihlungisa okokuba kufuneka ndiphulukane nawo lo mthi; ngako oko, hamba uze uncothule amasebe kuwo umthi womnquma wasendle, uze uwazise apha kum; kwaye siya kuwancothula siwasuse amasebe lawo okuqala athi aqalise ukubuna, kwaye siya kuwaphosa emlilweni ukuze atshe.\n\n8 Kwaye qaphelani, itsho iNkosi yesidiliya, ndiyawasusa amasebe amaninzi asematsha na ethe-ethe, kwaye ndiya kuwamilisela naphina apho ndithanda khona; kwaye akunamsebenzi nokokuba ingcambu yawo lo mthi iya kufa, ndinako ukuzigcinela isiqhamo sawo; ngako oko, ndiya kuwathabatha la masebe matsha na ethe-ethe, kwaye ndiya kuwamilisela naphina apho ndithanda khona.\n\n9 Thabatha ke wena amasebe omthi womnquma wasendle, uze uwamilisele kuwo, endaweni yalawo; kwaye la ndiwancothuleyo ndiya kuwaphosa emlilweni ndize ndiwatshise, ukuze angawuxinanisi umhlaba wesidiliya sam.\n\n10 Kwaye kwenzekile okokuba isicaka seNkosi yesidiliya saye senza ngokwelizwi leNkosi yesidiliya, sawamilisela kuwo amasebe omthi womnquma wasendle.\n\n11 Kwaye iNkosi yesidiliya yenza ukuba makombiwe ukuwujikeleza umthi, uze uthenwe, uze wondliwe, isithi kuso isicaka sayo: Kuya ndihlungisa ukuba ndingaphulukana nawo lo mthi; ngako oko, ukuze mhlawumbi ndibe nokuzigcina iingcambu zawo ukuze zingafi, ukuze ndibe nokuzigcinela zona, ndikwenzile oku.\n\n12 Ngako oko, hamba indlela yakho; ulondoloze umthi, uze uwondle, ngokwamazwi am.\n\n13 Kwaye la ndiya kuwabeka kummandla ongasemazantsi kanye esidiliya sam, naphina apho ndithanda khona, akunamsebenzi oko kuwe; kwaye ndiyenza le nto ukuze ndizigcinele amasebe endalo omthi; kwaye kanjalo, ukuze ndiziqwebele iziqhamo zawo ukulungiselela ixesha elizayo; kuba kuya ndihlungisa ukuba ndingaphulukana nawo lo mthi nesiqhamo sawo.\n\n14 Kwaye kwenzekile okokuba iNkosi yesidiliya yaye yahamba indlela yayo, yaza yawafihla amasebe endalo omthi olinyiweyo womnquma kummandla osemazantsi kanye wesidiliya, amanye kwenye namanye kwenye, ngokomnqweno wayo nentando yayo.\n\n15 Kwaye kwenzekile okokuba kwaye kwagqitha ixesha elide, yaza iNkosi yesidiliya yathi kuso isicaka sayo: Yiza, masihle siye ezantsi esidiliyeni, ukuze sisebenze kuso isidiliya.\n\n16 Kwaye kwenzekile okokuba iNkosi yesidiliya, nesicaka kananjalo, behla baya esidiliyeni ukuya kusebenza. Kwaye kwenzekile okokuba isicaka sathi kumqeshi waso: Qaphela, khangela apha; qaphela umthi.\n\n17 Kwaye kwenzekile okokuba iNkosi yesidiliya yakhangela yawubona umthi lowo ekwakumiliselwe kuwo amasebe omthi womnquma wasendle; kwaye wawuntshulile waza waqalisa ukuthwala iziqhamo. Kwaye wabona okokuba wawulungile; kwaye nesiqhamo sawo sasifana neso sendalo isiqhamo.\n\n18 Yaza yathi kuso isicaka: Qaphela, amasebe omthi wasendle azithabathele ukufuma kwengcambu yawo, kuba ingcambu yawo izise kuwo ukomelela okukhulu; kwaye ngenxa yokomelela kwengcambu yawo amasebe asendle avelise isiqhamo esilinyiweyo. Ngoku, ukuba besingawamiliselanga kuwo la masebe, umthi lowo ubuya kufa. Kwaye ngoku, qaphela, ndiya kugcina iziqhamo ezininzi, eziveliswe ngumthi lowo; kwaye isiqhamo eso ndiya kusiqwebela ixesha elizayo, ndisiqwebele isiqu sam.\n\n19 Kwaye kwenzekile okokuba iNkosi yesidiliya yathi kuso isicaka: Yiza, masihambe siye kummandla osemazantsi kanye wesidiliya, size sibone ukuba amasebe endalo omthi awavelisanga ziqhamo zininzi kanjalo kusini na, ukuze ndigcine isiqhamo sawo ndiqwebela ixesha elizayo, ndiziqwebela isiqu sam.\n\n20 Kwaye kwenzekile okokuba baya apho umqeshi wayefihle khona amasebe endalo omthi, waza wathi kuso isicaka: Qaphela; saza sabona okokuba awokuqala avelise iziqhamo ezininzi; saza sabona kanjalo okokuba zazilungile. Waza wathi kuso isicaka: Thabatha ezinye iziqhamo zawo, uze uziqwebele ixesha elizayo, ukuze ndizigcinele isiqu sam; kuba qaphela, watsho, eli xesha lide kangaka ndiwondlile, kwaye avelise iziqhamo ezininzi.\n\n21 Kwaye kwenzekile okokuba isicaka sathi kumqeshi waso: Kwakutheni na ukuze uze apha ukuba utyale lo mthi, okanye eli sebe lomthi? Kuba qaphela, yayiyeyona ndawo ingachumanga kuwo wonke umhlaba wesidiliya sakho.\n\n22 Yaza yathi iNkosi yesidiliya kuso: Musa ukundicebisa, ndandisazi okokuba yayiyeyona ndawo yomhlaba ingachumanga; ngako oko, ndathi kuwe, ndiwondlile ixesha elide, kwaye nawe uyabona okokuba uvelise iziqhamo ezininzi.\n\n23 Kwaye kwenzekile okokuba iNkosi yesidiliya yathi kuso isicaka sayo: Khangela apha; qaphela ndityale elinye isebe lomthi kanjalo; kwaye uyazi okokuba le ndawo yomhlaba yayi yeyona ingachumanga kunaleya yokuqala. Kodwa, qaphela umthi. Ndiwondlile eli xesha lide, kwaye uvelise iziqhamo ezininzi; ke ngoko, zibuthe, uze uziqwebele ixesha elizayo, ukuze ndibe nokuzigcinela isiqu sam.\n\n24 Kwaye kwenzekile okokuba iNkosi yesidiliya yathi kuso isicaka sayo kwakhona: Khangela apha, ubone elinye isebe kanjalo, endithe ndalityala; qaphela ukuba ndilondlile nalo kanjalo, kwaye livelise isiqhamo.\n\n25 Yaza yathi kuso isicaka: Khangela apha uze ubone elokugqibela. Qaphela, eli ndilityale kwindawo elungileyo yomhlaba; kwaye ndiwondlile eli xesha lide, kwaye yinxalenye nje yomthi evelise isiqhamo esilinyiweyo, kwaye enye inxalenye yomthi ivelise isiqhamo esingalinywanga; qaphela, ndiwondlile lo mthi njengeminye.\n\n26 Kwaye kwenzekile okokuba iNkosi yesidiliya yathi kuso isicaka: Wancothule amasebe lawo angavelisanga siqhamo silungileyo, uze uwaphose emlilweni.\n\n27 Kodwa qaphela, sathi isicaka kuyo: Masikhe siwuthene, size sombe ukuwujikeleza, size siwondle ixeshana elide, kuba mhlawumbi unako ukukuvelisela isiqhamo esilungileyo, ukuze singabinako ukusiqwebela ixesha elizayo.\n\n28 Kwaye kwenzekile okokuba iNkosi yesidiliya kunye nesicaka seNkosi yesidiliya basondla sonke isiqhamo sesidiliya.\n\n29 Kwaye kwenzekile okokuba ixesha elide ladlula, yaza iNkosi yesidiliya yathi kuso isicaka sayo: Yiza, masihambe sihle siye esidiliyeni, ukuze sisebenze kwakhona esidiliyeni, kuba qaphela, ixesha lisondele, kwaye isiphelo siyeza kwakamsinya; ngako oko, kufuneka ndiqwebele isiqhamo ixesha elizayo, ndiqwebele isiqu sam.\n\n30 Kwaye kwenzekile okokuba iNkosi yesidiliya nesicaka baye behla baya esidiliyeni; baza beza emthini omasebe awo endalo aye aqetshulwa, aze amasebe asendle amiliselwa kuwo; kwaye qaphela lonke uhlobo lwesiqhamo lwawuxaka umthi.\n\n31 Kwaye kwenzekile okokuba iNkosi yesidiliya yaye yasingcamla isiqhamo, lonke uhlobo ngokwenani lazo. Yaza iNkosi yesidiliya yathi: Qaphela, eli xesha lide siwondlile umthi, kwaye ndiziqwebele kum iziqhamo ezininzi zelixa elizayo.\n\n32 Kodwa qaphela, kwesi sihlandlo uvelise iziqhamo ezininzi, kwaye akukho nasinye kuzo esilungileyo. Kwaye qaphela, kukho iintlobo ezininzi ezonakeleyo; kwaye awundingeniseli nto, nangona siwusebenze kangangoko; kwaye ngoku kuyandihlungisa ukuba kufuneka ndiphulukane nawo lo mthi.\n\n33 Yaza iNkosi yesidiliya yathi kuso isicaka: Yintoni na esingayenzayo kuwo umthi, ukuze ndibe nokuzilondolozela isiqu sam kwakhona iziqhamo zawo ezilungileyo?\n\n34 Saza isicaka sathi kumqeshi waso: Qaphela, ngenxa yokuba wathi wamilisela kuwo amasebe omthi womnquma wasendle aba nokuzondla iingcambu, ukuze ziphile kwaye azifanga; ngako oko ubonile okokuba zisalungile.\n\n35 Kwaye kwenzekile okokuba iNkosi yesidiliya yathi kuso isicaka sayo: Umthi awundingeniseli nto, neengcambu zawo azindingeniseli nto kangangokuba uya kuthi uvelise isiqhamo esibi.\n\n36 Nangona kunjalo, ndiyazi okokuba iingcambu zawo zilungile, kwaye ngenjongo yam ndizilondolozile; kwaye ngenxa yokomelela kwazo okukhulu kude kube kaloku nje zivelise, kuwo amasebe asendle, isiqhamo esihle.\n\n37 Kodwa qaphela, amasebe asendle akhulile kwaye azogqithile iingcambu zawo; kwaye ngenxa yokuba amasebe asendle ezogqithile iingcambu zawo uvelise iziqhamo ezininzi ezibi; kwaye ngenxa yokuba uvelise iziqhamo ezininzi kangaka ezibi uyabona ukuba uqalisa ukufa; kwaye kwakamsinya ube nokuvuthwa, ukuze ube nokuphoswa emlilweni, ngaphandle kokuba singenza into ukuze sibe nokuwulondoloza.\n\n38 Kwaye kwenzekile okokuba iNkosi yesidiliya yathi kuso isicaka sayo: Masihambe sihle siye kwezona ndawo zisemazantsi kanye zesidiliya, size sibone ukuba amasebe endalo nawo kanjalo avelise isiqhamo esibi kusini na.\n\n39 Kwaye kwenzekile okokuba baye behla baya kuzo iindawo ezisemazantsi kanye zesidiliya. Kwaye kwenzekile okokuba babona ukuba isiqhamo samasebe endalo aye onakala kanjalo; ewe, esokuqala isiqhamo, nesesibini nesokugqibela kananjalo; kwaye zonke zibe nokonakala.\n\n40 Kwaye isiqhamo sasendle sokugqibela samasebe endalo sayongamela loo nxalenye yomthi eyathi yavelisa isiqhamo esihle, ngokude isebe elo lome kwaye life.\n\n41 Kwaye kwenzekile okokuba iNkosi yesidiliya yalila, yaza yathi kuso isicaka: Ingaba yintoni na ebendinokusenzela yona engakumbi isidiliya sam?\n\n42 Qaphela, ndandisazi okokuba zonke iziqhamo zesidiliya, ngaphandle kwezi, ziye zonakala. Kwaye ngoku ezi zazikhe kwakanye zavelisa isiqhamo esihle nazo kanjalo ziye zonakala; kwaye ngoku yonke imithi yesidiliya sam ayilungelanga lutho ngaphandle kokuba igawulelwe phantsi ize iphoswe emlilweni.\n\n43 Kwaye qaphela lo wokugqibela, osebe lawo lomileyo, ndaye ndawutyala endaweni echumileyo yomhlaba; ewe, kwanaleyo eyayiyeyona ikhethekileyo kum ngaphezu kwazo zonke ezinye iindawo zomhlaba wesidiliya sam.\n\n44 Kwaye uyabona ukuba ndawasikela phantsi lawo ayexinanise le ndawo yomhlaba, ukuze ndibe nokutyala lo mthi endaweni yawo.\n\n45 Kwaye uyabona ukuba inxalenye yawo yavelisa isiqhamo esihle, yaza inxalenye yawo yavelisa isiqhamo sasendle; kwaye ngenxa yokuba ndingazange ndiwancothule amasebe awo kwaye ndiwaphose emlilweni, qaphela, aye awongamela amasebe alungileyo ngokude wome kwaphela.\n\n46 Kwaye ngoku, qaphela, nangona sasinika yonke inkathalo isidiliya, imithi yaso yaye yonakala, ukuze ingavelisi ziqhamo zilungileyo; kwaye la masebe ndandinethemba lokuwalondoloza, ndibe nokuzigcinela iziqhamo zawo ndiqwebele ixesha elizayo, ndiqwebela isiqu sam. Kodwa, qaphela, isuke yafana nomthi womnquma wasendle, kwaye ayinaxabiso kodwa nje kukuba igawulelwe phantsi ize iphoswe emlilweni; kwaye kuyandihlungisa ukuba kufuneka ndiphulukane nayo.\n\n47 Kodwa ingaba yintoni na endandinokuyenza engakumbi kuso isidiliya sam? Ingaba ndisiyekelele na isandla sam, ukuze ndingasondli? Hayi, ndisondlile, kwaye ndombile ukusijikeleza, kwaye ndisithenile, kwaye ndisigalele umgquba; kwaye ndisolulile isandla sam phantse ubude bemini yonke, kwaye isiphelo siyasondela. Kwaye kuyandihlungisa ukuba kufuneka ndiyigawulele phantsi yonke imithi yesidiliya sam, ndize ndiyiphose emlilweni ukuze itshiswe. Ingaba ngubani na owonakalise isidiliya sam?\n\n48 Kwaye kwenzekile okokuba isicaka sathi kuye umqeshi waso: Ingaba asiyiyo na impakamo yesidiliya sakho kusini na—akungebi amasebe aso azongamele iingcambu ezilungileyo? Kwaye ngenxa yokuba amasebe ezongamele iingcambu zawo, qaphela akhula ngokukhawuleza okukhulu kunokomelela kweengcambu, ethabathela kuwo ukomelela. Qaphela, ndithi, ingaba oku asinguye na unobangela wokuba imithi yesidiliya sakho ibe nokonakala?\n\n49 Kwaye kwenzekile okokuba iNkosi yesidiliya yathi kuso isicaka: Masiqalise size siyigawulele phantsi imithi yesidiliya size siyiphose emlilweni, ukuze ingawuxinanisi umhlaba wesidiliya sam, kuba ndenze konke. Ingaba yintoni na endandinokuyenzela engakumbi isidiliya sam?\n\n50 Kodwa, qaphela, sathi isicaka kuyo iNkosi yesidiliya: Sisindise okwethutyana.\n\n51 Yaza ke iNkosi yathi: Ewe, ndiya kusisindisa okwethutyana, kuba kuyandihlungisa ukuba kufuneka ndiphulukane nemithi yesidiliya sam.\n\n52 Ngako oko, masithabathe amanye amasebe kula ndiwatyale kummandla osemazantsi kanye esidiliya, size siwamilisele kumthi lowo ayesuka kuwo; size sincothule kuwo umthi olinyiweyo loo masebe aziqhamo zawo zikrakra kakhulu, size similisele amasebe omthi wendalo endaweni yawo.\n\n53 Kwaye oku ndiya kukwenza ukuze umthi ungafi, ukuze, mhlawumbi, ndibe nokuzilondolozela iingcambu zawo ukufezekisa iinjongo zam.\n\n54 Kwaye, qaphela, iingcambu zamasebe endalo omthi endawutyala naphina apho ndithanda khona zisaphilile; ngako oko, ukuze nazo kanjalo ndibe nokuzilondoloza ukufezekisa iinjongo zam, ndiya kuthabatha amanye amasebe alo mthi, ndize ndiwamilisele kuwo amasebe endalo. Ewe, ndiya kumilisela kuwo amasebe omthi ongunozala wawo, ukuze ndibe nokulondolozela isiqu sam iingcambu kanjalo; ukuze zithi zakuba zomelele ngokwaneleyo mhlawumbi zingandivelisela isiqhamo esihle, kwaye ndisenokuba nozuko kuso isiqhamo sesidiliya sam.\n\n55 Kwaye kwenzekile okokuba baye bathabatha kuwo umthi wendalo osuke waba ngowasendle, baza bawumilisela kwimithi yendalo, osuke nawo kanjalo waba ngumthi wasendle.\n\n56 Kwaye bathabatha kanjalo imithi yendalo esuke yaba yeyasendle, baza bayimilisela kumthi ongunozala wayo.\n\n57 Yaza iNkosi yesidiliya yathi kuso isicaka: Ungawancothuli amasebe asendle emithini, ngaphandle nje kwalawo akrakra ngakumbi; uya kuthi ke kuwo umilisele njengoko bendikuthethile.\n\n58 Kwaye siya kuyondla kwakhona imithi yesidiliya, kwaye siya kuwathena amasebe ayo; kwaye siya kuwancothula emithini loo masebe angenamveliso, ekufuneka afe, aze aphoswe emlilweni.\n\n59 Kwaye oku ndikwenzela ukuze, mhlawumbi, iingcambu zawo zingafumana ukomelela ngenxa yokulunga kwazo; kwaye nangenxa yotshintsha-tshintsho lwamasebe, ukuze okulungileyo kongamele okubi.\n\n60 Kwaye ngenxa yokokuba ndiwalondolozile amasebe endalo neengcambu zawo, nokuba ndiwamilisele amasebe endalo kwakhona kunozala wawo, ndaza ndazilondoloza neengcambu zomthi ongunozala wawo, ukuze, mhlawumbi, imithi yesidiliya sam ingavelisa kwakhona isiqhamo esilungileyo; nokokuba ndingaba novuyo kwakhona kuso isiqhamo sesidiliya sam, nokokuba, mhlawumbi, ndingagcoba ngokugqithisileyo ngokulondoloza iingcambu namasebe esiqhamo sokuqala—\n\n61 Ngako oko, qalisa, uze ubize izicaka, ukuze sisebenze ngenkuthalo ngamandlakazi ethu esidiliyeni, ukuze silungise indlela, yokokuba ndibe nokuvelisa kwakhona isiqhamo sendalo, isiqhamo sendalo eso esilungileyo nesixabiseke ngaphezu kwazo zonke ezinye iziqhamo.\n\n62 Ngako oko, masiqalise kwaye sisebenze ngamandlakazi ethu okokugqibela, kuba qaphelani isiphelo siyasondela, kwaye oku kokokugqibela ukuba ndisithene isidiliya sam.\n\n63 Wamiliseleni amasebe; qalani ekugqibeleni ukuze abe ngawokuqala, nokuze awokuqala abe ngawokugqibela, nize niyihlakulele imithi, kunye emidala nemitsha, eyokuqala neyokugqibela; neyokugqibela neyokuqala, ukuze yonke yondleke kube kanye okokugqibela.\n\n64 Ngako oko, yihlakuleleni, nize niyithene, nize niyifake umgquba kube kanye, okokugqibela, kuba isiphelo siya sondela. Kwaye ukuba kuyenzeka okokuba ezi zokugqibela izimiliselwa ziya kuhluma, zize zivelise isiqhamo sendalo, ke niya kuzilungiselela indlela, ukuze zibe nokuhluma.\n\n65 Kwaye njengokuba ziqalisa ukukhula niya kuwasusa amasebe avelisa isiqhamo esikrakra, ngokokomelela kwalungileyo nobungakanani bawo; kwaye maze ningawasusi onke ngaxeshanye angalunganga ayo, hleze iingcambu zayo zibe nokomelela okugqithileyo kunezimiliselwa, kwaye izimiliselwa zayo ziya kufa, ndize ndiphulukane nemithi yesidiliya sam.\n\n66 Kuba kuyandihlungisa ukuba kufuneka ndiphulukane nemithi yesidiliya sam; ngako oko niya kuwasusa angalunganga njengoko alungileyo ehluma, ukuze ingcambu nomphezulu zilingane ngokomelela, ade alungileyo awongamele angalunganga, aze angalunganga agawulelwe phantsi aze aphoswe emlilweni, ukuze angawuxinanisi umhlaba wesidiliya sam; kwaye njalo ndiya kuwatshayelela ngaphandle kwesidiliya sam angalunganga.\n\n67 Kwaye amasebe omthi wendalo ndiya kuwamilisela kwakhona kumthi wendalo;\n\n68 Kwaye namasebe omthi wendalo ndiya kuwamilisela kumasebe endalo omthi; kwaye njalo ndiya kuwadibanisa kunye kwakhona, ukuze avelise isiqhamo sendalo, kwaye aya kuba ntonye.\n\n69 Kwaye angalunganga aya kulahlelwa kude, ewe, nangaphandle komhlaba wesidiliya sam; kuba qaphelani, lelithuba kuphela endiya kusithena ngalo isidiliya sam.\n\n70 Kwaye kwenzekile okokuba iNkosi yesidiliya yathumela isicaka sayo; saza isicaka sayo senza njengoko iNkosi isiyalele, saza seza nezinye izicaka; kwaye zazimbalwa.\n\n71 Yaza iNkosi yesidiliya yathi kuzo: Qalisani, kwaye nisebenze esidiliyeni, ngamandlakazi enu. Kuba qaphelani, eli lilixa lokugqibela lokokuba ndisondle isidiliya sam; kuba isiphelo sesikufuphi, kwaye ilixa liyeza ngokukhawuleza; kwaye ukuba nisebenza ngamandlakazi enu kunye nam niya kufumana uvuyo kuso isiqhamo endiya kusiqwebela mna kwixesha elizayo kamsinyane.\n\n72 Kwaye kwenzekile okokuba izicaka zaye zahamba kwaye zasebenza ngamandlakazi azo; yaza iNkosi yesidiliya kanjalo yasebenza kunye nazo; kwaye zayithobela imiyalelo yeNkosi yesidiliya kuzo zonke izinto.\n\n73 Kwaza kwaqalisa ukuba kubekho isiqhamo sendalo kwakhona esidiliyeni; kwaye namasebe endalo aqalisa ukuhluma aza achuma ngokugqithisileyo; aza amasebe asendle aqalisa ukuncothulwa aza alahlelwa kude; baza bayigcina ingcambu nomphezulu wawo ngokulinganayo, ngokokomelela kwawo.\n\n74 Kwaye njalo baye basebenza, ngayo yonke inkuthalo, ngokwemiyalelo yeNkosi yesidiliya, kwada kwaba angalunganga alahlelwa ngaphandle kwesidiliya, kwaye iNkosi izilondolozele imithi ukuze kwakhona ibe sisiqhamo sendalo; kwaye zaba ngathi zingumzimba omnye; zaza neziqhamo zalingana; neNkosi yesidiliya yayizilondolozele isiqhamo sendalo, esaye sixabiseke ngakumbi kuyo ukususela ekuqalekeni.\n\n75 Kwaye kwenzekile okokuba yakuba iNkosi yesidiliya ibona okokuba isiqhamo silungile, kwaye nesidiliya sayo asisonakalanga, yaye yazibizela kuyo izicaka zayo, yaza yathi kuzo: Qaphelani, ekugqibeleni sisondlile isidiliya sam; kwaye nibonile okokuba ndenze ngokwentando yam; kwaye ndisilondolozile isiqhamo sendalo, ukuze sibe silungile, nanjengokuba sasinjalo ekuqalekeni. Kwaye nisikelelekile nina; ngenxa yokokuba nibe nenkuthalo ekusebenzeni kunye nam esidiliyeni sam, kwaye niyigcinile imiyalelo yam, kwaye nisibuyisele kum kwakhona isiqhamo sendalo, ukuze isidiliya sam singabi saphinda sonakaliswe, kwaye nesingalunganga silahlelwe kude, qaphelani niya kuba novuyo kunye nam ngenxa yesiqhamo sesidiliya sam.\n\n76 Kuba qaphelani, ixesha elide ndiya kuziqwebela isiqhamo sesidiliya sam ndiziqwebela ixesha elizayo, ixesha elo eliza ngokukhawuleza; kwaye okokugqibela ndisondlile isidiliya sam, ndasithena, ndasihlakulela, ndaza ndasifaka umgquba; ngako oko ndiya kuziqwebela ezinye zeziqhamo, ixesha elide, ngokokuthetha kwam.\n\n77 Kwaye lakufika ixesha lokokuba isiqhamo esibi sifike esidiliyeni sam kwakhona, ngoko ke ndiya kwenza okokuba esihle nesingalunganga sihlanganiswe; kwaye esilungileyo ndiya kusilondolozela mna, size esingalunganga ndisilahlele kude kweyaso indawo. Lize ke lifike ilixa nesiphelo; ndize ndenze okokuba isidiliya sam sitshiswe ngomlilo.\n\n", "jacob 6": "[center][font_size=26]Isahluko 6[/font_size][/center]\n\n[i]INkosi iya kumbuyisela uSirayeli ngemihla yokugqibela—Ihlabathi liya kutshiswa ngomlilo—Abantu kufuneka balandele uKrestu ukuphepha idike lomlilo nesalfure. Malunga 544–421 P.K.[/i]\n\n1 Kwaye ngoku, qaphelani, bazalwana bam, njengoko nditshilo kuni okokuba ndiya kuprofetha, qaphelani, esi sisiprofetho sam—esokokuba izinto ezithe zathethwa ngulo mprofeti uZenoshe, ngokunxulumene nendlu kaSirayeli, apho abafanekisa nomthi womnquma olinyiweyo, kufuneka ngokwenene zenzeke.\n\n2 Kwaye umhla aya kuthi aqalise ngawo kwakhona ukubuyisela abantu bakhe okwesibini, ngumhla, ewe, kwanelokugqibela ilixa, eziya kuthi izicaka zayo iNkosi zibheke phambili emandleni ayo, ukuze zondle kwaye zithene isidiliya sayo; kwaye emva koko isiphelo siya kufika kwakamsinya.\n\n3 Kwaye basikeleleke kangakanani abo bathe basebenza ngenkuthalo esidiliyeni sayo; baza baqalekiseka kangakanani abo baya kuthi balahlelwe ngaphandle kweyabo indawo! Kwaye ihlabathi liya kutshiswa ngomlilo.\n\n4 Kwaye ikangakanani inceba kaThixo wethu kuthi, kuba uyayikhumbula indlu kaSirayeli, kunye iingcambu namasebe; kwaye uzolulile izandla zakhe kubo ebudeni bemini yonke; kwaye bangabantu abantamo zilukhuni; nabaphikayo; kodwa njengokuba abaninzi bengayi kuziqaqadekisa iintliziyo zabo baya kusindiswa ebukumkanini bukaThixo.\n\n5 Ngako oko, bazalwana bam abathandekayo, ndiya nibongoza ngamazwi andilisekileyo okokuba niguquke, kwaye nize ngenjongo egqibeleleyo yentliziyo, kwaye ninamathele kuye uThixo njengoko naye enamathele kuni. Kwaye ngeli lixa ingalo yakhe yenceba yolulekele ngakuni ekukhanyeni kwemini, musani ukuziqaqadekisa iintliziyo zenu.\n\n6 Ewe, ngalo mhla, ukuba niya kuliva ilizwi lakhe, zeningaziqaqadekisi iintliziyo zenu; kuba kungani na niya kufa?\n\n7 Kuba qaphelani, emva kokuba niya kondliwa ngelizwi elilungileyo likaThixo ebudeni bemini yonke, ingaba niya kuvelisa isiqhamo esibi kusini na, ukuze nigawulelwe phantsi kwaye niphoswe emlilweni?\n\n8 Qaphelani, ingaba niya kuwala kusini na la mazwi? Ingaba niya kuwala kusini na amazwi abaprofeti; kwaye ingaba niya kuwala kusini na onke amazwi athethiweyo ngokunxulumene noKrestu, emva kokuba abaninzi kangaka bethethile ngokunxulumene naye; kwaye nilikhanyele ilizwi elilungileyo likaKrestu, namandla kaThixo, nesipho soMoya oyiNgcwele, nize niwucime uMoya oyiNgcwele, nize nilenze intlekisa icebo lenkululeko, elamiselwa nina?\n\n9 Anazi na okokuba ukuba niya kuzenza ezi zinto, ukuze amandla enkululeko novuko, olukuKrestu, aya kunizisa ekubeni nime ngehlazo netyala eloyikekayo phambi kwesihlalo sokugweba sikaThixo?\n\n10 Kwaye ngokwamandla obulungisa, kuba ubulungisa abunakho ukuphikiswa, kufuneka nimke niye edikeni lomlilo nesalfure, elimlilo walo ungacimiyo, nelimsi walo unyukela phezulu ngonaphakade kanaphakade, idike lomlilo nesalfure elo eliyintuthumbo engenasiphelo.\n\n11 Owu ke, bazalwana bam abathandekayo, guqukani, nize ningene ngaphakathi kulo isango elimxinwa, nize niqhubeke endleleni leyo icutheneyo, nide nibe niya kubuzuza ubomi obungunaphakade.\n\n12 Owu yibani nobulumko; ingaba yintoni na endingayithethayo engakumbi?\n\n13 Okokugqibela, ndiyanibulisa nisale kakuhle, ndide ndibonane nani phambi kwesihlalo sokugweba esikholisayo sikaThixo, isihlalo-sokugweba eso esikhwankqisa abakhohlakeleyo ngenkxalabo eyoyikekayo noloyiko. Amen.\n\n", "jacob 7": "[center][font_size=26]Isahluko 7[/font_size][/center]\n\n[i]USheremi ukhanyela uKrestu, uphikisana kunye noYakobi, ufuna umqondiso, aze abethwe nguThixo—Bonke abaprofeti bathethile ngoKrestu neNtlawulelo Yakhe—AmaNifayithi ayifincile imihla yawo njengababhaduli, bazalelwa enkxwalekweni, kwaye bacekiswa ngamaLeymenayithi. Malunga 544–421 P.K.[/i]\n\n1 Kwaye ngoku kwenzekile emva kokuba iminyaka ethile idlule, kwafika indoda phakathi kwabantu bakaNifayi, egama layo lalinguSheremi.\n\n2 Kwaye kwenzekile okokuba yaqalisa ukushumayela phakathi kwabantu, kwaye ibhengeza kubo okokuba akuyi kubakho Krestu. Yaza yashumayela izinto ezininzi ezinyhwalazayo ebantwini; kwaye oku yakwenza ukuze ibe nokusingela phantsi imfundiso kaKrestu.\n\n3 Kwaye yasebenza ngenkuthalo ukuze ibe nokuzilahlekisa iintliziyo zabantu, kangangokuba yaye yazilahlekisa iintliziyo ezininzi; yaza yona kuba isazi okokuba mna, Yakobi, ndinokholo kuKrestu oya kuthi eze, yalizama kakhulu ithuba lokokuba ibe nokuza kum.\n\n4 Kwaye yayifundile, ukuze ibe nolwazi olufezekileyo ngolwimi lwabantu; ngako oko, yayekusebenzisa kakhulu ukunyhwalaza, namandla angakumbi obuciko, ngokwamandla omtyholi.\n\n5 Kwaye yaye inethemba lokokuba iza kundigungqisa elukholweni, nangona izityhilelo zininzi nezinto ezininzi endazibonayo malunga nezi zinto; kuba ngenene ndazibona iingelosi, kwaye zandilungiselela. Kwaye kanjalo, ndandilivile izwi leNkosi lithetha nam ngqo ngelizwi, amaxesha ngamaxesha; ngako oko, ndandingenakho ukugungqiswa.\n\n6 Kwaye kwenzekile okokuba yeza kum, kwaye ngolu hlobo yaye yathetha nam, isithi: Mzalwana uYakobi, ndilizame kakhulu ithuba lokokuba ndibe nokuthetha nawe; kuba ndivile kwaye kanjalo ndiyazi okokuba uyahamba-hamba kakhulu, ushumayela oko ukubiza ngokuba yivangeli, okanye imfundiso kaKrestu.\n\n7 Kwaye ubakhohlisile abaninzi besi sizwe kangangokuba bayigqwethile indlela eyiyo kaThixo, kwaye abawugcina umthetho kaMoses oyindlela eyiyo; kwaye uguqulela umthetho kaMoses ekunquleni umntu othi uya kuza kumakhulu amaninzi eminyaka ezayo. Kwaye ngoku qaphela, mna, Sheremi, ndiyavakalisa kuwe okokuba oku kukunyelisa; kuba akakho umntu owaziyo ngezi zinto; kuba akanako ukuxela ngezinto ezisezayo. Kwaye ngolu hlobo uSheremi waphikisana nam.\n\n8 Kodwa qaphelani, iNkosi uThixo yawuthululela uMoya wayo emphefumlweni wam, kangangokuba ndaye ndamoyisa ngokupheleleyo kuwo onke amazwi akhe.\n\n9 Kwaye ndathi kuye: Uyamkhanyela na uKrestu oya kuza? Waza wathi: Ukuba kuya kubakho uKrestu, andingemkhanyeli; kodwa ndiyazi okokuba akukho Krestu, engazange abekho, engasayi kuze abekho.\n\n10 Ndaza ndathi kuye: Ingaba uyazikholelwa na izibhalo? Waza wathi, Ewe.\n\n11 Ndaza ndathi kuye: Ke akuziqondi; kuba ngokwenene zingqina ngoKrestu. Qaphela, ndithi kuwe okokuba akukho namnye kubaprofeti ababhalileyo, kwa nabaprofethileyo, ngaphandle kokuba bathethe ngokunxulumene nalo Krestu.\n\n12 Kwaye akuphelelanga apha—kubonakalisiwe kum, kuba ndivile ndaza ndabona; kananjalo kubonakalisiwe kum ngamandla oMoya oyiNgcwele; ngako oko, ndiyazi okokuba ukuba akunakubakho ntlawulelo yenziwayo lonke uluntu lumele lulahleke.\n\n13 Kwaye kwenzekile okokuba wathi kum: Ndibonise umqondiso ngala mandla oMoya oyiNgcwele, kuwo owazi kangaka.\n\n14 Ndaza ndathi kuye: Ndiyintoni na mna ukuba ndingamlinga uThixo ukuba akubonise umqondiso kwinto leyo oyaziyo ukuba iyinyani? Kodwa uyikhanyele, ngenxa yokokuba ungokamtyholi. Nangona kunjalo, makungabi ngokwentando yam; kodwa ukuba uThixo uya kukubetha, oko makube ngumqondiso kuwe wokokuba unamandla kunye ezulwini nasemhlabeni; kananjalo, kuba uKrestu uya kuza. Kwaye intando yakho, Owu Nkosi, mayenzeke, kwaye ingabi yeyam.\n\n15 Kwaye kwenzekile okokuba ndakuba mna, Yakobi, ndiwathethile la mazwi, amandla eNkosi afika phezu kwakhe, kangangokude awe emhlabeni. Kwaye kwenzekile okokuba waye wondliwa kangangesithuba seentsuku ezininzi.\n\n16 Kwaye kwenzekile okokuba wathi kubo abantu: Hlanganisanani kunye ngengomso, kuba ndiza kufa; ngako oko, ndinqwenela ukuthetha nabo abantu ngaphambi kokuba ndife.\n\n17 Kwaye kwenzekile okokuba ngengomso isihlwele siye sahlanganisana kunye; waza wathetha ngokucacileyo naso waza wazijika izinto abebafundise zona, waza wamvuma uKrestu, namandla oMoya oyiNgcwele, nokulungiselela kweengelosi.\n\n18 Kwaye wathetha ngokucacileyo kubo, okokuba waye elahlekiswe ngamandla kamtyholi. Kwaye wathetha ngesihogo, nangephakade, nangesohlwayo sanaphakade.\n\n19 Waza wathi: Ndinoloyiko hleze kuthi kanti ndenze esona sono singaxolelekiyo, kuba ndimxokisile uThixo; kuba ndikhanyele uKrestu, ndaza ndathi ndiyazikholelwa izibhalo; kwaye ngokwenene zingqina ngaye. Kwaye ngenxa yokokuba ndixoke ngolo hlobo kuThixo ndinoloyiko olukhulu hleze imo yam ibe yeyoyikekayo; kodwa ndiyavuma kuThixo.\n\n20 Kwaye kwenzekile okokuba akuba ewathethile la mazwi akazange abenakuthetha okunye, waza waphuma umoya.\n\n21 Saza sakuba isihlwele sibonile okokuba uyazithetha ezi zinto njengokuba wayeza kuphuma umphefumlo, saye sakhwankqiswa ngokugqithisileyo; kangangokuba amandla kaThixo ehla phezu kwaso, saza soyisakala ngokude siwe emhlabeni.\n\n22 Ngoku, oku kwandivuyisa mna, Yakobi, kuba ndandikucelile kuBawo wam owaye esemazulwini; kuba wayesivile isikhalo sam waza wawuphendula umthandazo wam.\n\n23 Kwaye kwenzekile okokuba uxolo nothando lukaThixo lwaye lwabuyiselwa kwakhona phakathi kwabantu; baza baziphengulula izibhalo, baza abaphinda baweve amazwi ale ndoda ikhohlakeleyo.\n\n24 Kwaye kwenzekile okokuba amacebo amaninzi aye ayilwa okokuba kubuyiselwe kwaye kuvuselelwe amaLeymenayithi kulwazi lwenyaniso; kodwa konke oko kwaba lilize, kuba babevuyiswa ziimfazwe nophalalogazi, kwaye babe nentiyo engunaphakade kuthi, bazalwana babo. Kwaye babezama ngokomelela kwezikhali zabo ukuba basitshabalalise ngawo onke amaxesha.\n\n25 Ngako oko, abantu bakaNifayi baye bazikhusela kubo ngezikhali zabo, kwaye nangako konke ukomelela kwabo, bethembele kuThixo neliwa losindiso lwabo; ngako oko, baba okwakaloku nje, ngaboyisi beentshaba zabo.\n\n26 Kwaye kwenzekile okokuba mna, Yakobi, ndaqalisa ukuguga; yaza imbali yesi sizwe ekubeni igcinwe kwamanye amacwecwe kaNifayi, ngako oko, ndiyayigqibezela le mbali, ndivakalisa okokuba ndibhale ngokolona lulungileyo ulwazi lwam, ndigqibezele ngokuthi ixesha lidlule kunye nathi, kananjalo nobomi bethu budlule bangathi kuthi bebunjengephupha, ekubeni thina sisisizwe esingamalolo nesindilisekileyo, esingababhaduli, esikhutshelwe ngaphandle kweYerusalem, esizalelwe enkxwalekweni, kwintlango, kwaye sithiyiwe ngabantakwethu, into leyo eyenza iimfazwe neembambano; ngako oko, saye sabuphila ubude bobomi bethu elusizini.\n\n27 Kwaye mna, Yakobi, ndabona okokuba kufuneka kwakamsinya ndehlele ezantsi engcwabeni lam; ngako oko, ndathi kunyana wam uEnoshe: Thabatha la macwecwe. Ndaza ndamxelela izinto awaye ndiyalele ngazo umntakwethu uNifayi, waza wathembisa ukuthobela iziyalo. Kwaye ndiyapheza ukubhala kwam phezu kwala macwecwe, ukubhala oko ebe kukuncinane; kwaye umfundi ndiyambulisa, asale kakuhle, ndinethemba lokokuba abaninzi babazalwana bam bangawafunda amazwi am. Bazalwana, salani kakuhle.\n\n", "enos 1": "[center][font_size=26]INcwadi kaEnoshe[/font_size][/center]\n\n[center][font_size=26]Isahluko 1[/font_size][/center]\n\n[i]UEnoshe uthandaza ngamandla amakhulu kwaye ufumana ukuxolelwa kwezono zakhe—Izwi leNkosi liza engqondweni yakhe, lithembisa ukusindiswa kwamaLeymenayithi kwimihla ezayo—AmaNifayithi azama ukubuyisa amaLeymenayithi—UEnoshe uyavuyiswa nguMkhululi wakhe. Malunga 420 P.K.[/i]\n\n1 Qaphelani, kwenzekile okokuba mna, Enoshe, ndazi okokuba ubawo ebengumntu onobulungisa—kuba wandifundisa ngolwimi lwakhe, waza kanjalo wandikhulisa ngezilumkiso zeNkosi—kwaye malisikelelwe igama likaThixo wam ngenxa yaloo nto—\n\n2 Kwaye ndiza kunixelela ngemizamo endibenayo phambi koThixo, phambi kokuba ndifumane uxolelo lwezono zam.\n\n3 Qaphelani, ndiye ndaya kuzingela izilo ehlathini; aza amazwi endidla ngokuweva rhoqo ethethwa ngubawo malunga nobomi banaphakade, novuyo lwabangcwele, angena nzulu entliziyweni yam.\n\n4 Umphefumlo wam uye walamba; ndaza ndaguqa phambi koMenzi wam, ndakhala kuye ngomthandazo onamandlakazi nokucengela umphefumlo wam; ndakhala imini yonke kuye; ewe, naxa bufika ubusuku bendisaphakamisela izwi lam phezulu ukuze lifike emazulwini.\n\n5 Kwaye kwafika izwi kum, lisithi: Enoshe, izono zakho zixolelwe, kwaye uya kusikelelwa.\n\n6 Ndaza mna, Enoshe, ndayazi okokuba uThixo akanakuxoka; ngako oko, ityala lam latshayelwa.\n\n7 Ndaza ndathi: Nkosi, yenzeke njani?\n\n8 Yaza yathi kum: Ngenxa yokholo lwakho kuKrestu, ongazange umve ngaphambili okanye umbone. Kwaye mininzi iminyaka eya kudlula phambi kokuba azibonakalise esenyameni; ngako oko, hamba, ukholo lwakho lukusindisile.\n\n9 Ngoku, kwenzekile okokuba emva kokuba ndiwavile la mazwi ndaqalisa ukuba nomnqweno wentlalontle yabazalwana bam, amaNifayithi; ngako oko, ndawuphalaza umphefumlo wam wonke kuThixo ngenxa yabo.\n\n10 Kwaza kwathi ngeli lixa ndisaxakekile emoyeni, qaphela, izwi leNkosi laphinda leza kum engqondweni, lisithi: Ndiya kubavelela abazalwana bakho ngokunxulumene nenkuthalo yabo ekuyigcineni imiyalelo yam. Ndibanike eli lizwe, kwaye lilizwe elingcwele; kwaye andiliqalekisi ngaphandle kwesizathu sobugwenxa; ngako oko, ndiya kubavelela abazalwana bakho ngokunxulume noko ndikuthethileyo; kwaye izigqitho zabo ndiya kuzibuyekeza ngosizi phezu kweentloko zabo.\n\n11 Kwaza emveni kokuba mna, Enoshe, ndiwavile la mazwi, ukholo lwam luye lwaqalisa ukungagungqi eNkosini; ndaza ndathandaza kuyo ngemizamo emininzi emide ngenxa yabazalwana bam, amaLeymenayithi.\n\n12 Kwaye kwenzekile okokuba emveni kokuba ndithandazile ndasebenza ngayo yonke inkuthalo, iNkosi yathi kum: Ndiya kukupha ngokweminqweno yakho, ngenxa yokholo lwakho.\n\n13 Kwaye ngoku qaphelani, lo yaye ingumnqweno endandiwucela kuyo—wokokuba xa kunokwenzeka okokuba abantu bam, amaNifayithi, bangawela ekoneni, baze batshatyalaliswe nangayiphi na indlela, aze amaLeymenayithi angatshatyalaliswa, inga iNkosi uThixo ingayilondoloza imbali yabantu bam, amaNifayithi; nokuba oko kungenzeka ngokwamandla engalo yayo engcwele, ukuze iziswe ngaphambili kwimihla ezayo kumaLeymenayithi, ukuze, mhlawumbi, abe nokuziswa elusindisweni—\n\n14 Kuba okwangoku imizamo yethu yaba lilize ekubavuseleleni elukholweni lwenyani. Kwaye bafungile ngomsindo wabo ukuba, xa sukuba kunokwenzeka, bangazitshabalalisa iimbali zethu kunye nathi, kwanazo zonke izithethe zooyise.\n\n15 Ngako oko, ekubeni ndisazi ukuba iNkosi uThixo inako ukuzilondoloza iimbali zethu, ndiye ndasoloko ndikhala kuyo, kuba yayithe kum: Nantoni na oya kuyicela ngokholo, ukholelwa okokuba uya kuyifumana egameni likaKrestu, uya kuyifumana.\n\n16 Kwaye bendinalo ukholo, ndaza ndakhala kuThixo okokuba alondoloze iimbali; wenza umnqophiso kunye nam wokokuba uya kuzizisa kumaLeymenayithi ngexesha lakhe.\n\n17 Kwaye mna, Enoshe, ndayazi okokuba kuya kuba njengoko ebewenzile umnqophiso; ngako oko umphefumlo wam waphumla.\n\n18 Yaza iNkosi yathi kum: Ooyihlo nabo babenze esi sicelo kum; kwaye kuya kwenziwa kubo ngokokholo lwabo; kuba ukholo lwabo belufana nolwakho.\n\n19 Kwaye ngoku kwenzekile okokuba mna, Enoshe, ndijikeleze kubantu bakaNifayi, ndiprofetha ngezinto eziya kwenzeka, ndingqina ngezinto endizivileyo nendizibonileyo.\n\n20 Ndaye ndanika ubungqina bokokuba abantu bakaNifayi bazama ngenkuthalo ukubuyisela amaLeymenayithi elukholweni lokwenyani kuThixo. Kodwa iinzame zethu zawa phantsi; intiyo yabo yayinzulu, kwaye babekhokelwa yimikhwa yabo emibi kangangokuba babendlongondlongo, babeneengcwangu, babengabantu abanxanelwe igazi, bezele kukunqula izithixo nokungcola; besitya amarhamncwa, behlala ezintenteni, bezulazula entlango ngemibhinqo emifutshane yezikhumba ezinqeni neentloko zabo zichetyiwe; kwaye ubuchule babo babukwizaphetha, kwaye nangamakrelana, nezembe. Uninzi lwabo lwalungatyi nto ngaphandle kwenyama ekrwada; kwaye babesoloko bezama ukusitshabalalisa.\n\n21 Kwaye kwenzekile okokuba abantu bakaNifayi baye bawulima umhlaba, baza balima zonke iintlobo zeenkozo, nolweziqhamo, bafuya nemihlambi yenkomo, kwaye nemihlambi yazo zonke iintlobo zeenkomo, neebhokhwe, neebhokhwe zasendle, kananjalo namahashe amaninzi.\n\n22 Kwaye kukho abaprofeti abaninzi ngokugqithisileyo phakathi kwethu. Kwaye nabantu babengabantu abaneentamo ezilukhuni, kunzima ukuba baqonde.\n\n23 Kwaye kwakungekho nto ngaphandle koburhabaxa obugqithileyo, ukushumayela nokuprofetha ngeemfazwe, neembambano, nentshabalalo, nokubakhumbuza rhoqo ngokufa, kwaye nangobude bexesha lanaphakade, nezigwebo namandla kaThixo, nazo zonke ezi zinto—zibashukumisa rhoqo ukubagcina benoloyiko lweNkosi. Ndithi kwakungekho nanye into ngaphandle kwezi zinto, kwaye namazwi acace kakhulu ngokugqithisileyo, awayenokubanqanda ekuyeni ezantsi ekutshabalaleni ngokukhawuleza. Kwaye ndibhala ngolu hlobo ngabo.\n\n24 Kwaye ndibone iimfazwe phakathi kwamaNifayithi namaLeymenayithi kwimihla yobomi bam.\n\n25 Kwaye kwenzekile okokuba ndaqalisa ukuba mdala, kwaye elikhulu namashumi asixhenxe anethoba eminyaka yayisele idlule ukususela xa ubawo wethu uLihayi eshiya iYerusalem.\n\n26 Kwaye ndabona okokuba kufuneka kungekudala ndehlele ezantsi engcwabeni lam, ekubeni bendiye ndafikelwa ngamandla kaThixo ukuba ndishumayele ndiprofethe kwabo bantu, kwaye ndivakalise ilizwi ngokulandela inyaniso ekuKrestu. Kwaye ndiyivakalisile ngayo yonke imihla yam, kwaye ndivuyile kuyo ngaphezu koko kwasehlabathini.\n\n27 Kwaye kungekudala ndiya endaweni yam yokuphumla, loo ndawo ikuMkhululi wam; kuba ndiyazi okokuba kuye ndiya kuphumla. Kwaye ndiyawuvuyela loo mhla xa sukuba owam umzimba onokufa uya kwambatha ukungafi, kwaye uya kuma phambi kwakhe; ngoko ndiya kububona ubuso bakhe ndinolonwabo, kwaye uya kuthi kum: Yiza kum, wena usikelelweyo, ikhona indawo elungiselelwe wena ezindlwini ezinkulu zikaBawo. Amen.\n\n", "jarom 1": "[center][font_size=26]INcwadi kaYaromi[/font_size][/center]\n\n[center][font_size=26]Isahluko 1[/font_size][/center]\n\n[i]AmaNifayithi agcina umthetho kaMoses, ekhangele phambili ekufikeni kukaKrestu, kwaye aphumelele elizweni—Abaprofeti abaninzi basebenza ukuze bagcine abantu endleleni yenyaniso. Malunga 399–361 P.K.[/i]\n\n1 Ngoku qaphelani, mna, Yaromi, ndibhala amazwi ambalwa ngokwemiyalelo kabawo, uEnoshe, ukuze umlibo wethu ube nokugcinakala.\n\n2 Kwaye njengokuba la macwecwe emancinane, kwaye nanje ngokuba ezi zinto zibhalwe ngenjongo yokunceda abazalwana bethu amaLeymenayithi, ngako oko, kuyimfuneko okokuba ndibhale kancinane nje; kodwa andisayi kuzibhala izinto zokuprofetha kwam, nazityhilelo zam. Kuba yintoni endingayibhalayo engakumbi kunezo zibhalwe ngoobawo? Kuba ingaba abalityhilanga na icebo losindiso? Ndithi kuni, Ewe; kwaye oku kundanele.\n\n3 Qaphelani, kufanelekile okokuba kwenziwe okuninzi phakathi kwesi sizwe, ngenxa yobulukhuni beentliziyo zabo, nobuthulu beendlebe zabo, nokumfameka kweengqondo zabo, nokuqina kweentamo zabo; nangona kunjalo, uThixo unenceba egqithisileyo kubo, kwaye akakabatshayeli basuke ebusweni belizwe ngokwakaloku nje.\n\n4 Kwaye kukho abaninzi phakathi kwethu abanezityhilelo ezininzi, kuba asingabo bonke abantamo ziqinileyo. Kwaye abaninzi abangaqinanga ntamo kwaye benokholo, banobudlelwane kunye noMoya oyiNgcwele, ozibonakalisayo izinto kubantwana babantu, ngokokholo lwabo.\n\n5 Kwaye ngoku, qaphelani, amakhulu amabini eminyaka adlula, kwaye abantu bakaNifayi baba nokomelela elizweni. Bakuqwalasela ukuwugcina umthetho kaMoses nomhla wesabatha ungcwele eNkosini. Kwaye abawungcolisanga; bengawenyelisanga nokuwenyelisa. Kwaye imithetho yelizwe yaye ingqongqo ngokugqithisileyo.\n\n6 Kwaye babesasazeke phezu kweendawo ezininzi zobuso belizwe, namaLeymenayithi kanjalo. Kwaye babeyintlaninge ngokugqithisileyo kunokuba babenjalo abamaNifayithi; kwaye babekuthanda ukubulala kwaye besela igazi lezilwanyana.\n\n7 Kwaye kwenzekile okokuba aye eza amaxesha amaninzi ngokuchasene nathi, maNifayithi, ukuze alwe idabi. Kodwa ookumkani bethu neenkokeli zethu babomelele kakhulu elukholweni lweNkosi; kwaye babafundisa abantu iindlela zeNkosi; ngako oko, saba nokumelana nawo amaLeymenayithi kwaye sawatshayelela kude aphuma emihlabeni yethu, saza saqalisa ukuzinqabisa izixeko zethu, okanye nayiphina indawo yelifa lethu.\n\n8 Kwaye saye saphinda-phindana ngokugqithisileyo, kwaye sanaba phezu kobuso belizwe, kwaye sanobutyebi obugqithisileyo ngegolide, nesilivere, nezinto zexabiso, nezinto ezicwengileyo ezisetyenzwe ngomthi, ngezakhiwo, nakoomatshini, kananjalo kwisinyithi nekopolo, nobhedu nentsimbi, senza zonke iintlobo zezixhobo zokusebenza zazo zonke iindidi ukuze silime umhlaba, nezikhali zemfazwe—ewe, netolo olunentloko ebukhali, nesingxobo setolo, netolo elitsolo elunomsila, nentshuntshe, nalo lonke uhlobo lokulungiselela imfazwe.\n\n9 Kwaye ngenxa yokuba sazilungiselela njalo ukuhlangana namaLeymenayithi, awazange abenempumelelo ngokuchasene nathi. Kodwa ilizwi leNkosi laqinisekiswa, eyalithethayo koobawo bethu, ithetha oku: Kangangokuba niya kuyigcina imiyalelo yam niya kuphumelela elizweni.\n\n10 Kwaye kwenzekile okokuba abaprofeti beNkosi baye baboyikisa abantu bakaNifayi, ngokwelizwi likaThixo, okokuba ukuba abayigcini imiyalelo, kodwa basuke bawele ekwaphuleni umthetho, baya kutshatyalaliswa basuke ebusweni belizwe.\n\n11 Ngako oko, abaprofeti, nababingeleli, notitshala, baye basebenza ngenkuthalo, bebaluleka ngawo wonke umonde abantu ukuba babenenkuthalo; bebafundisa imithetho kaMoses, kwaye nenjongo eyayinikelwe yona; bebathundeza ukuba bakhangele phambili kuye uMesiya, bakholelwe ekuzeni kwakhe ngokungathi usele efikile. Kwaye babafundisa ngolu hlobo.\n\n12 Kwaye kwenzekile okokuba ngokwenza njalo babakhusela ekutshatyalalisweni phezu kobuso belizwe; kuba baye babahlaba iintliziyo zabo ngelizwi, beqhubeka ukubashukumisela ekubeni baguquke.\n\n13 Kwaye kwenzekile okokuba amakhulu amabini namashumi asibhozo eminyaka adlula—ngohlobo lweemfazwe, neembambano, neempikiswano, kangangethuba lexesha elininzi.\n\n14 Kwaye mna, Yaromi, andibhali okungakumbi, kuba amacwecwe mancinane. Kodwa qaphelani, bazalwana bam, nisenakho ukuya kwamanye amacwecwe kaNifayi; kuba qaphelani, phezu kwawo kukrolwe iimbali zeemfazwe zethu, ngokwemibhalo yookumkani, okanye kwezo mbali abathi benza ukuba zibhalwe.\n\n15 Kwaye ndinikezela amacwecwe ezandleni zonyana wam uOmnayi, ukuze agcinwe ngokwemiyalelo yoobawo.\n\n", "omni 1": "[center][font_size=26]INcwadi kaOmnayi[/font_size][/center]\n\n[center][font_size=26]Isahluko 1[/font_size][/center]\n\n[i]UOmnayi, uAmaroni, uKhemishi, uAbhinadom, noAmalekayi, ingulowo, ugcina iimbali—UMozaya ufumana abantu baseZarahemla, ababesuka eYerusalem ngemihla kaZedekiya—UMozaya wenziwa ukumkani phezu kwabo—Inzala kaMyuleki eZarahemla yafumana uKoriyantamri, owokugqibela kumaYeredayithi—UKumkani uBhenjamin ulandela uMozaya—Abantu kufanele banikezele imiphefumlo yabo njengomnikelo kuKrestu. Malunga 323–130 P.K.[/i]\n\n1 Qaphelani, kwenzekile okokuba mna, Omnayi, ekubeni ndiyalelwa ngubawo, uYaromi, okokuba ndimele ndibhale nje noko phezu kwala macwecwe, ukulondoloza umlibo wethu—\n\n2 Ngako oko, ngemihla yam, ndinga ningazi okokuba ndalwa kakhulu ngekrele ukukhusela abantu bam, amaNifayithi, ekubeni bawele ezandleni zeentshaba zabo, amaLeymenayithi. Kodwa qaphelani, mna ngokokwam ndiyindoda ekhohlakeleyo, kwaye andiyigcinanga imithetho nemiyalelo yeNkosi ngokohlobo ebendifanele ukwenza ngalo.\n\n3 Kwaye kwenzekile okokuba engamakhulu amabini anamashumi asixhenxe anesithandathu iminyaka idlule, kwaye sasinamaxesha amaninzi oxolo; kwaye sasinawo namaxesha amaninzi eemfazwe ezinzima nempalalo-gazi. Ewe, kwaye lilonke, engamakhulu amabini anamashumi asibhozo anesibini eminyaka yadlula, kwaye ndawagcina la macwecwe ngokwemiyalelo yoobawo; kwaye ndawanikela kunyana wam uAmaroni. Kwaye ndiyapheza.\n\n4 Kwaye ngoku mna, Amaroni, ndibhala naziphina izinto endinokuzibhala, ezo ezimbalwa, encwadini kabawo.\n\n5 Qaphelani, kwenzekile okokuba amakhulu amathathu anamashumi amabini eminyaka adlule, kwaye eyona nxalenye yamaNifayithi eyayikhohlakele ngakumbi yatshatyalaliswa.\n\n6 Kuba iNkosi yayingenako ukubayekela, emva kokuba ibakhokelele ngaphandle kwelizwe laseYerusalem kwaye yabalondoloza ukuze bangaweli ezandleni zeentshaba zabo, ewe, yayingenako ukuyekela ukuba amazwi angaqinisekiswa, eyawathethayo koobawo bethu, isithi: Kangangokuba ningasayi kuyigcina imiyalelo yam anisayi kuphumelela elizweni.\n\n7 Ngako oko, iNkosi yaye yabavelela ngesigwebo esikhulu; nangona kunjalo, yaye yabasindisa abangamalungisa ukuze bangafi, kodwa yabakhupha ezandleni zeentshaba zabo.\n\n8 Kwaye kwenzekile okokuba ndiye ndiwanikezele amacwecwe kumntakwethu uKhemishi.\n\n9 Ngoku mna, Khemishi, ezo zinto zimbalwa endinokuzibhala, kwakule ncwadi nje ngomntakwethu; kuba qaphelani, ndiyibonile eyokugqibela athe wayibhala, okokuba wayibhala ngesandla sakhe; kwaye wayibhala ngomhla awanikezela ngawo kum amacwecwe. Kwaye sizigcina ngolu hlobo iimbali, kuba kungokwemiyalelo yoobawo. Kwaye ndiyapheza.\n\n10 Qaphelani, mna, Abhinadom, ndingunyana kaKhemishi. Qaphelani, kwenzekile okokuba ndabona iimfazwe ezininzi neembambano phakathi kwabantu bam, amaNifayithi, namaLeymenayithi; kwaye mna, ngekrele lam, ndithabathe ubomi obuninzi bamaLeymenayithi ekukhuseleni abazalwana bam.\n\n11 Kwaye qaphelani, imbali yesi sizwe ikrolwe phezu kwamacwecwe ekubo ookumkani, ngokwezizukulwana; kwaye akukho sityhilelo ndisaziyo ngaphandle kweso sibhaliweyo, nasiprofetho; ngako oko, oko kubhaliweyo kwanele. Kwaye ndiyaphela.\n\n12 Qaphelani, ndinguAmalekayi unyana ka-Abhinadom. Qaphelani, ndiza kuthetha nani nje noko malunga noMozaya, owaye enziwe ukumkani phezu kwelizwe laseZarahemla; kuba qaphelani, akuba yena elunyukisiwe yiNkosi ukuba kumele asabe aphume kwilizwe likaNifayi, kwaye nabaninzi abaya kuthi baliphulaphule ilizwi leNkosi nabo kanjalo kumele bemke baphume elizweni kunye naye, basinge entlango—\n\n13 Kwaye kwenzekile okokuba wenza njengoko iNkosi imyalele. Kwaye bemka baphuma kulo ilizwe basinga entlango, kangangobuninzi babo abaya kuliphulaphula ilizwi leNkosi; kwaye bakhokelwa ngeentshumayelo nokuprofetha okuninzi. Kwaye babesolulekwa ngamaxesha onke ngelizwi likaThixo; kwaye babekhokelwa ngamandla engalo yakhe, bedlula entlango bade bafika ezantsi elizweni elibizwa ngokuba lilizwe laseZarahemla.\n\n14 Kwaye bafumana abantu, ababebizwa ngokuba ngabantu bakaZarahemla. Ngoku, kwabakho ukugcoba okukhulu phakathi kwabantu bakaZarahemla; kwaye uZarahemla kanjalo waye wabanokugcoba okugqithisileyo, ngenxa yokuba iNkosi ithumele abantu bakaMozaya namacwecwe obhedu awayequlethe imbali yamaYuda.\n\n15 Qaphelani, kwenzekile okokuba uMozaya wafumanisa okokuba abantu bakaZarahemla babesuka eYerusalem ngelixa awathi uZedekiya, ukumkani wakwaYuda, wathatyathelwa ekuthinjweni eBhabhilon.\n\n16 Kwaye bahamba entlango, kwaye baziswa ngesandla seNkosi ngaphesheya kwamanzi amaninzi, kulo ilizwe awathi wabafumana kulo uMozaya; kwaye babehleli apho ukusuka kwelo xesha ukuya phambili.\n\n17 Kwaye ngelixa awathi uMozaya wabafumana, babesele beyintlaninge egqithisileyo. Nangona kunjalo, babeneemfazwe ezininzi neembambano ezinzima, kwaye bewe ngekrele amaxesha ngamaxesha; kwaye nolwimi lwabo lwalusele lonakele; kwaye babengezanga nazo iimbali; kwaye babebukhanyela ubukho boMdali wabo; kwaye uMozaya, nabantu bakaMozaya, babengenako ukubaqonda.\n\n18 Kodwa kwenzekile okokuba uMozaya wenza ukuba bafundiswe ngolwimi lwakhe. Kwaye kwenzekile okokuba emva kokuba befundisiwe ngolwimi lukaMozaya, uZarahemla uye wanika umlibo wooyise, ngokwenkumbulo yakhe; kwaye ubhaliwe kodwa ingekuko kula macwecwe.\n\n19 Kwaye kwenzekile okokuba abantu bakaZarahemla, nabakaMozaya, baye bazimanya kunye; waze uMozaya wonyulwa ukuba abe ngukumkani wabo.\n\n20 Kwaye kwenzekile ngemihla kaMozaya, kwabakho ilitye elikhulu elaziswa kuye linemikrolo kulo; kwaye waye wayitolika imikrolo ngesipho nangamandla kaThixo.\n\n21 Kwaye yayinika ingxelo ngomnye owayenguKoriyantamri, kwakunye nabafayo babantu bakhe. Kwaye uKoriyantamri wafunyanwa ngabantu bakaZarahemla; kwaye wahlala nabo kangangesithuba seenyanga ezilithoba.\n\n22 Yayithetha kanjalo amazwi ambalwa ngokunxulumene nooyise. Kwaye abazali bakhe bokuqala babesuka enkcochoyini, ngelixa iNkosi ibhidanisa ulwimi lwabantu; nobungqongqo beNkosi bawa phezu kwabo ngokwezigwebo zayo, ezibubulungisa; kwaye amathambo abo ayelele esasazekile kwilizwe elingasemantla.\n\n23 Qaphelani, mna, Amalekayi, ndazalwa ngemihla kaMozaya; kwaye ndiphile ndada ndakubona ukufa kwakhe; kwaye uBhenjamin, unyana wakhe, walawula esikhundleni sakhe.\n\n24 Kwaye qaphelani, ndibone, ngemihla kakumkani uBhenjamin, imfazwe enzima nempalalo-gazi eninzi phakathi kwamaNifayithi namaLeymenayithi. Kodwa qaphelani, amaNifayithi azuza ithuba elihle kakhulu phezu kwabo; ewe, kangangokuba ukumkani uBhenjamin waye wabaqhubela ngaphandle kwelizwe laseZarahemla.\n\n25 Kwaye kwenzekile okokuba ndaqalisa ukuba mdala; kwaye, ndingenayo nembewu, kwaye ndimazi ukumkani uBhenjamin njengendoda enobulungisa phambi kweNkosi, ngako oko, ndiza kunikezela la macwecwe kuye, ndiyalela bonke abantu ukuba beze kuThixo; oNgcwele kaSirayeli, kwaye bakholelwe ekuprofetheni, nakwizityhilelo, nasekulungiseleleni kweengelosi, nakwisipho sokuthetha ngeelwimi, nakwisipho sokutolika iintetho, nakuzo zonke izinto ezilungileyo; kuba akukho nanye into eyinto elungileyo engaveli kuyo iNkosi: kwaye loo nto imbi ivela kumtyholi.\n\n26 Kwaye ngoku, bazalwana bam abathandekayo, ndinga ningeza kuKrestu, onguye oNgcwele kaSirayeli, nize nithabathe inxaxheba kusindiso lwakhe, namandla enkululeko yakhe. Ewe, yizani kuye, nize ninikele imiphefumlo yenu yonke njengomnikelo kuye, kwaye niqhubeke ngokuzila ukutya nokuthandaza, nize ninyamezele kude kube sekupheleni; kwaye njengoko iNkosi iphila niya kusindiswa.\n\n27 Kwaye ngoku ndinga ndingathetha noko ngokunxulumene nenani elithile elathi lenyuka lasinga entlango ukuze libuyele kwilizwe likaNifayi; kuba kwakukho inani elikhulu elalinqwenela ukubanga ilizwe labo lelifa.\n\n28 Ngako oko, benyuka basinga entlango. Kwaye ekubeni inkokeli yabo iyindoda eyomeleleyo nenamandla amakhulu, kwaye nendoda entamo ilukhuni, ngako oko wabangela imbambano phakathi kwabo; kwaye bonke babulawa, ngaphandle kwabangamashumi amahlanu, entlango, baza babuyela kwakhona elizweni laseZarahemla.\n\n29 Kwaye kwenzekile okokuba baye bathabatha abanye kanjalo ababa linani elikhulu, baza bathabatha uhambo lwabo kwakhona besinga entlango.\n\n30 Kwaye mna, Amalekayi, ndandinomntakwethu, owathi wahamba nabo naye; kwaye kude kube ngoku andinalwazi malunga nabo. Kwaye sele ndiza kulala phantsi engcwabeni lam; kwaye la macwecwe azele. Kwaye ndiyapheza ukuthetha kwam.\n\n", "w-of-m 1": "[center][font_size=26]AMazwi kaMormoni[/font_size][/center]\n\n[center][font_size=26]Isahluko 1[/font_size][/center]\n\n[i]UMormoni ushwankathela amacwecwe amakhulu kaNifayi—Ubeka amacwecwe amancinane kunye namanye amacwecwe—UKumkani uBhenjamin umisela uxolo elizweni. Malunga E.K. 385.[/i]\n\n1 Kwaye ngoku mna, Mormoni, sele ndiza kunikezela imbali ebendiyenza ezandleni zonyana wam uMoronayi, qaphelani ndizibonile phantse zonke iintshabalalo zabantu bam, amaNifayithi.\n\n2 Kwaye kungamakhulu amaninzi eminyaka emva kokuza kukaKrestu ukuba ndinikezele ezi mbali ezandleni zonyana wam; kwaye ndiyacinga okokuba uya kuyibona yonke iphelele intshabalalo yabantu bam. Kodwa inga uThixo angamnika ukuba aphile kuzo zonke, ukuze abenakho ukubhala into noko malunga noKrestu, ukuze mhlawumbi ngamhla uthile ingaluncedo kubo.\n\n3 Kwaye ngoku, ndithetha nje noko ngokunxulumene noko ndikubhalileyo; kuba emva kokuba ndilwenzile ushwankathelo ukusuka kumacwecwe kaNifayi, ukuhla ukuya kulawulo lwalo kumkani uBhenjamin, athe wathetha ngaye uAmalekayi, ndiye ndaphengulula phakathi kweembali ebezinikezelwe ezandleni zam, kwaye ndafumana la macwecwe, aqulethe le ngxelo incinane yabaprofeti, ukusuka kuYakobi ukuya kulawulo lwalo kumkani uBhenjamin, kananjalo namaninzi amazwi kaNifayi.\n\n4 Kwaye izinto eziphezu kwala macwecwe ziyandikholisa, ngenxa yeziprofetho zokuza kukaKrestu; kwaye noobawo besazi okokuba ezininzi zazo zizalisekile; ewe, kananjalo ndiyazi okokuba kangangobuninzi bazo izinto eziprofethiweyo ngokunxulumene nathi ukuhla ukuza kulo mhla ziye zazalisekiswa, nezininzi ezigqithela ngaphaya kwalo mhla kumele ngokuqinisekileyo zenzeke—\n\n5 Ngako oko, ndikhetha ezi zinto, ukuze ndigqibezele imbali yam phezu kwazo, intsalela leyo yembali yam endiya kuyithabatha kumacwecwe kaNifayi; kwaye andinakho ukubhala nenye ekhulwini zezinto zabantu bam.\n\n6 Kodwa qaphelani, ndiza kuwathabatha la macwecwe, aqulethe ezi ziprofetho nezityhilelo, ndize ndizibeke nentsalela yembali yam, kuba angakhethekileyo kum; kwaye ndiyazi ukuba aya kuba ngakhethekileyo nakubo abantakwethu.\n\n7 Kwaye ndikwenza oku ngenjongo yobulumko; kuba uMoya usebeze njalo kum, ngokwemisebenzi yoMoya weNkosi okum. Kwaye ngoku, andizazi zonke izinto; kodwa iNkosi yazi zonke izinto ezisezayo; ngako oko, usebenza kum ukuze ndenze ngokwentando yakhe.\n\n8 Kwaye umthandazo wam kuThixo umalunga nabazalwana bam, ukuze baphinde kwakhona beze kulwazi lukaThixo, ewe, inkululeko kaKrestu; ukuze kwakhona babe nokuba ngabantu abathandekayo.\n\n9 Kwaye ngoku mna, Mormoni, ndiyaqhubeka ukugqibezela imbali yam, endiyithatha kumacwecwe kaNifayi; kwaye ndiyenza ngokolwazi nengqiqo athe uThixo wandipha yona.\n\n10 Ngako oko, kwenzekile okokuba emva kokuba uAmalekayi ewanikezele amacwecwe ezandleni zikakumkani uBhenjamin, wawathabatha ke waza wawabeka kunye namanye amacwecwe, awayequlethe iimbali ezaziziswe ngookumkani, ukusuka kwisizukulwana ukuya kwisizukulwana kwade kwayimihla kakumkani uBhenjamin.\n\n11 Kwaye aziswa ukusuka kukumkani uBhenjamin, ukusuka kwisizukulwana ukuya kwisizukulwana ada awela ezandleni zam. Kwaye mna, Mormoni, ndithandaza kuThixo ukuba zibe nokulondolozwa ukusuka kweli lixa ukuya phambili. Kwaye ndiyazi okokuba ziya kulondolozwa; kuba kukho izinto ezinkulu ezibhalwe kuwo, ezimalunga nezinto zabantu bam nabazalwana babo abaya kugwetywa ngazo ngomhla omkhulu nowokugqibela, ngokwelizwi likaThixo elibhaliweyo.\n\n12 Kwaye ngoku, ngokunxulumene nalo kumkani uBhenjamin—waye eneembambano nje noko phakathi kwabakhe abantu.\n\n13 Kwaye kwenzekile kanjalo okokuba imikhosi yamaLeymenayithi yehla iphuma kwilizwe likaNifayi, ukuya kulwa idabi nabantu bakhe. Kodwa qaphelani, ukumkani uBhenjamin wahlanganisa kunye imikhosi yakhe, kwaye waye waxhathisa ngokuchasene nawo; kwaye walwa ngokomelela kwengalo yakhe, ngekrele likaLabhan.\n\n14 Kwaye emandleni eNkosi baye babambana ngokuchasene neentshaba zabo, bade babulala amaninzi amawaka amaLeymenayithi. Kwaye kwenzekile okokuba baye babambana ngokuchasene namaLeymenayithi bada bawaqhubela ngaphandle kwawo onke amazwe elifa labo.\n\n15 Kwaye kwenzekile okokuba emva kokuba bekukho ooKrestu bobuxoki, kwaye nemilomo yabo ivaliwe, kwaye bohlwaywa ngokunxulumene namatyala abo;\n\n16 Kwaye emva kokuba bekukho abaprofeti bobuxoki, nabashumayeli bobuxoki nootitshala phakathi kwabantu, kwaye bonke aba bohlwayiwe ngokunxulumene nolwaphulo mthetho lwabo; kwaye emva kokuba bekukho iimbambano ezininzi neempikiswano ezininzi bawela kumaLeymenayithi, qaphelani, kwenzekile okokuba ukumkani uBhenjamin, ngokuncediswa ngabaprofeti abangcwele ababekho phakathi kwabantu bakhe—\n\n17 Kuba qaphelani, ukumkani uBhenjamin wayeyindoda engcwele, kwaye walawula phezu kwabantu bakhe ngobulungisa; kwaye kwakukho amadoda amaninzi awayengcwele elizweni, kwaye alithetha ilizwi likaThixo ngamandla nangegunya; kwaye basebenzisa ubukhali ngenxa yobuntamo lukhuni babantu—\n\n18 Ngako oko, ngoncedo lwaba, ukumkani uBhenjamin, ngokusebenza ngawo onke amandlakazi omzimba wakhe kwaye namandla engqondo omphefumlo wakhe wonke, nabaprofeti kanjalo, waphinda kwakhona wamisela uxolo elizweni.\n\n", "mosiah 1": "[center][font_size=26]INcwadi kaMozaya[/font_size][/center]\n\n[center][font_size=26]Isahluko 1[/font_size][/center]\n\n[i]Ukumkani uBhenjamin ufundisa oonyana bakhe ulwimi neziprofetho zooyise—Unqulo nempucuko yabo bayikhusela ngenxa yeembali ezigcinwe kumacwecwe ahlukahlukeneyo—UMozaya uyonyulwa njengokumkani kwaye unikwa ukuba abe ngumgcini weembali nezinye izinto. Malunga 130–124 P.K.[/i]\n\n1 Kwaye ngoku kwakungasekho mbambano kulo lonke ilizwe laseZarahemla, phakathi kwabo bonke abantu abangabakakumkani uBhenjamin, ngolo hlobo ukumkani uBhenjamin wathi rhoqo ukuba noxolo yonke intsalela yemihla yakhe.\n\n2 Kwaye kwenzekile okokuba waba noonyana abathathu; kwaye wabathiya amagama anguMozaya, noHeloram, noHilamani. Kwaye wenza ukuba bafundiswe ngazo zonke iilwimi zooyise, ukuze ngazo babe ngamadoda aqondayo; nokokuba babenokwazi malunga neziprofetho ezazithethiwe ngemilomo yooyise, ezazinikezelwe kubo ngesandla seNkosi.\n\n3 Kananjalo wabafundisa ngokunxulumene neembali ezazikrolwe kumacwecwe obhedu, esithi: Boonyana bam, ndinga ningakhumbula okokuba ukuba bekungengawo la macwecwe, aqulethe ezi mbali nale miyalelo, besiya kuhlala ekungazini, nangalo eli xesha limiyo, singazazi iimfihlelo zikaThixo.\n\n4 Kuba ebengenakubanako ubawo wethu, uLihayi, ukuzikhumbula zonke ezi zinto, ukuze azifundise kubantwana bakhe, ngaphandle kokuba kube kungoncedo lwala macwecwe; kuba yena ekubeni ebezifundiswe ngolwimi lwamaYiputa ke ngoko ebenako ukuyifunda le mikrolo, aze ayifundise kubantwana bakhe, ukuze ngayo babenokuyifundisa kubantwana babo, ngayo bezalisekisa imiyalelo kaThixo, kwanokuhla ukuza kweli xesha limiyo.\n\n5 Ndithi kuni, boonyana bam, ukuba bekungengazo ezi zinto, ezithe zagcinwa kwaye zakhuselwa ngesandla sikaThixo, ukuze sibe nokuzifunda kwaye siziqonde iimfihlelo zakhe, kwaye sibenayo nemiyalelo yakhe ngalo lonke ixesha phambi kwamehlo ethu, noobawo bethu ngokwabo ngebabe besiya bephelela ekungakholweni, kwaye besiya kufana nabazalwana bethu, amaLeymenayithi, abangazinto malunga nezi zinto, okanye abazikholelwa nokuzikholelwa xa bezifundiswa, ngenxa yezithethe zooyise, ezingalunganga.\n\n6 Owu boonyana bam, ndinga ningakhumbula okokuba ezi ntetho ziyinyani, kanjalo nokokuba ezi mbali ziyinyani. Kwaye qaphelani, namacwecwe kaNifayi kanjalo, aqulethe iimbali neentetho zoobawo ukusuka kwilixa ababelishiya elaseYerusalem kude kube kaloku nje, kwaye ayinyani; kwaye sinako ukwazi ngobunyaniso bawo ngenxa yokuba sinawo phambi kwamehlo ethu.\n\n7 Kwaye ngoku, boonyana bam, ndinga ningakhumbula ukuwaphengulula ngenkuthalo, ukuze nincedeke ngawo; kwaye ndinga ningayigcina imiyalelo kaThixo, ukuze niphumelele elizweni ngokwezithembiso eyathi iNkosi yazenza koobawo.\n\n8 Kwaye zabaninzi nezinye izinto awathi ukumkani uBhenjamin wazifundisa koonyana bakhe, ezingabhalwanga kuyo le ncwadi.\n\n9 Kwaye kwenzekile okokuba emva kokuba ukumkani uBhenjamin ephezile ukubafundisa oonyana bakhe, waye waba mdala, kwaye wabona okokuba kufuneka kwakamsinya ahambe ngendlela yawo wonke umhlaba; ke ngoko, wacinga ukuba kuyimfuneko ukuba anikezele ubukumkani phezu komnye woonyana bakhe.\n\n10 Ke ngoko, wenza ukuba uMozaya aziswe phambi kwakhe; kwaye la ngamazwi awathi wawathetha kuye, esithi: Nyana wam, ndinga ungenza isibhengezo kulo lonke eli lizwe phakathi kwabo bonke aba bantu, okanye abantu bakaZarahemla, nabantu bakaMozaya abahlala elizweni, ukuze ngaso babe nokuhlanganisana kunye; kuba ngengomso ndiya kubhengeza kwesi sizwe sam ngokuphuma emlonyeni wam okokuba ungukumkani nomlawuli phezu kwesi sizwe, ethe iNkosi uThixo wethu yasinika sona.\n\n11 Kwaye ngaphezu koko, ndiya kusinika esi sizwe igama, esiya kuthi ngalo sohluke ngaphezu kwazo zonke izizwe eyathi iNkosi uThixo yazikhuphela ngaphandle kwelizwe laseYerusalem; kwaye oku ndikwenza ngenxa yokokuba babengabantu abakhutheleyo ekuyigcineni imiyalelo yeNkosi.\n\n12 Kwaye ndibanika igama elingasokuze licinywe, ngaphandle kokuba kungokwaphula umthetho.\n\n13 Ewe, kwaye ngaphezu koko ndithi kuwe, ukuba aba bantu bathandeka kakhulu beNkosi banokuthi bawele ekwaphuleni umthetho, baze babe ngabantu abakhohlakeleyo nebantu abakrexezayo, ukuze iNkosi ibanikezele ezintshabeni zabo, ukuze ngazo babe buthathaka nje ngabazalwana babo; kwaye akayi kuphinda abakhusele ngaloo mandla angenamlinganiselo nangumangaliso, njengoko kude kwangoku ebakhusele oobawo bethu.\n\n14 Kuba ndithi kuwe, ukuba ibingayolulanga ingalo yayo ekukhuseleni oobawo bethu ngebabewele ezandleni zamaLeymenayithi, baza baba ngamaxhoba entiyo yawo.\n\n15 Kwaye kwenzekile okokuba emva kokuba ukumkani uBhenjamin ephezile ukwenza ezi ntetha kunyana wakhe, wamnika umyalelo ngokunxulumene nemicimbi yobukumkani.\n\n16 Kwaye ngaphezu koko, waye wamnika kanjalo umyalelo ngokunxulumene neembali ezazikrolwe phezu kwamacwecwe obhedu; kwaye kanjalo namacwecwe kaNifayi; kanjalo, nekrele likaLabhan, nebhola okanye isikhombisi, esakhokela oobawo bethu ukucanda intlango, esasilungiswe ngesandla seNkosi ukuze ngaso babe nokukhokelwa, wonke umntu ngokwenyameko nenkuthalo abayinikelayo kuyo.\n\n17 Ke ngoko, bakunganyaniseki babengaphumeleli kwaye bengaqhubeki eluhambeni lwabo, basuke baqhutyelwe emva, kwaye bazizisela ukungakholiseki kukaThixo phezu kwabo; kwaye ke ngoko baye babethwa ngendlala neembandezelo ezibuhlungu, ukuze abashukumisele kwinkumbulo yoko kuyimfanelo yabo.\n\n18 Kwaye ngoku, kwenzekile okokuba uMozaya wahamba kwaye wenza njengoko uyise wayemyalele, kwaye wabhengeza kubo bonke abantu ababekulo ilizwe laseZarahemla ukuze babe nokuhlanganisana kunye kulo, ukuze banyuke baye etempileni ukuya kuva amazwi awayeza kuthethwa nguyise kubo.\n\n", "mosiah 2": "[center][font_size=26]Isahluko 2[/font_size][/center]\n\n[i]Ukumkani uBhenjamin uthetha nabantu bakhe—Ubalisa ngobulungisa, ukungabi namkhethe, nolawulo lwakhe olunomoya—Ubacebisa ukuba bakhonze uKumkani wabo wasemaZulwini—Abo bavukela ngokuchasene noThixo baya kubandezeleka ngentlungu efana neyomlilo ongacimiyo. Malunga 124 P.K.[/i]\n\n1 Kwaye kwenzekile okokuba emva kokuba uMozaya enze njengoko uyise wayemyalele, kwaye wenza isibhengezo kulo lonke ilizwe, sokokuba abantu bahlanganisane kunye kulo lonke ilizwe, ukuze babe nokunyuka ukuya etempileni ukuya kuphulaphula amazwi awayeza kuthethwa ngukumkani uBhenjamin kubo.\n\n2 Kwaye kwakukho inani elikhulu, ewe nelininzi kangangokuba alizange libalwe; kuba babephinda-phindene ngokugqithisileyo kwaye baba baninzi elizweni.\n\n3 Kananjalo bathabatha amazibulo emihlambi yabo, ukuze banikele idini namadini anyukayo ngokomthetho kaMoses;\n\n4 Kananjalo nokokuba babenokunika umbulelo kuyo iNkosi uThixo wabo, owathi wabakhupha elizweni laseYerusalem, nowathi wabahlangula ezandleni zeentshaba zabo, kwaye wanyula amadoda angamalungisa ukuba abe ngootitshala babo, kananjalo nendoda elilungisa ukuba ibe ngukumkani wabo, owathi wamisela uxolo elizweni laseZarahemla, nowathi wabafundisa ukugcina imiyalelo kaThixo, ukuze babenovuyo kwaye bazale luthando kuThixo nakubantu bonke.\n\n5 Kwaye kwenzekile okokuba xa befika phezulu etempileni, bagxumeka iintente zabo macala onke, indoda nganye ngokosapho lwayo, oluyinkosikazi yayo, noonyana bayo, neentombi zayo, noonyana babo, neentombi zabo, ukusuka komdala ukuya koyena mncinane, usapho ngalunye lwahluliwe olunye kolunye.\n\n6 Kwaye bazigxumeka iintente zabo macala onke etempile, indoda nganye inentente yayo esango layo lijonge ngasetempileni, ukuze ngolo hlobo bahlale ezintenteni zabo kwaye bawave amazwi awayeza kuthethwa ngukumkani uBhenjamin kubo;\n\n7 Kuba isihlwele saye sisikhulu kangangokuba ukumkani uBhenjamin wayengenako ukubafundisa bonke ngaphakathi kweendonga zetempile, ke ngoko wenza ukuba kumiswe incopho, ukuze ngayo abantu bakhe babenako ukuva amazwi awayeza kuwathetha kubo.\n\n8 Kwaye kwenzekile okokuba waqalisa ukuthetha nabo abantu bakhe esencotsheni; kwaye babengakwazi ukuweva bonke amazwi akhe ngenxa yobuninzi besihlwele; ke ngoko wenza okokuba amazwi athe wawathetha abhalwe aze athunyelwe phakathi kwabo babengekho kufuphi nesandi selizwi lakhe, ukuze nabo babe nokuwafumana amazwi akhe.\n\n9 Kwaye la ngamazwi athi wawathetha kwaye wenza ukuba abhalwe, esithi: Bazalwana bam, nonke nina nihlanganisene kunye, nina ninako ukuweva amazwi am endiza kuwathetha kuni ngalo mhla; kuba andiniyalelanga ukuba ninyuke nize apha ukuba niwenze into engenamsebenzi amazwi endiza kuwathetha, kodwa ndinibizele okokuba nindiphulaphule, kwaye nizivule iindlebe zenu ukuze nibe nokuva, neentliziyo zenu ukuze niqonde, neengqondo zenu ukuze iimfihlelo zikaThixo zibe nokutyhilwa nizibone.\n\n10 Andiniyalelanga ukuba nize apha ukuze nindoyike, okanye nicinge okokuba mna ngokwam ndingaphezulu kunendoda enokufa.\n\n11 Kodwa ndinjengokuba ninjalo, ndinako ukuba nazo zonke iintlobo zezifo emzimbeni nasengqondweni; nangona kunjalo ndonyuliwe ngaba bantu, kwaye ndangcwaliswa ngubawo, kwaye ndavunyelwa ngesandla seNkosi ukuba ndibe ngumlawuli nokumkani phezu kwaba bantu; kwaye ndigcinwe kwaye ndakhuselwa ngamandla akhe angenamlinganiselo, ukuze ndinikhonze ngawo onke amandlakazi, ingqondo, nokomelela ethe iNkosi yandinika kona.\n\n12 Ndithi kuni njengokuba ndivunyelwe ukuba ndinikele imihla yam ekunikhonzeni, kwanokude kube leli lixa, kwaye andifunanga golide nasilivere nalo naluphina uhlobo lobutyebi benu;\n\n13 Ndinganivumelanga nokokuba nivalelwe emihadini, nokokuba nizenze amakhoboka omnye komnye, nokokuba nibulale, okanye niphange, okanye nibe, okanye nikrexeze; ndinganivumelanga nokokuba nenze naluphina uhlobo lwenkohlakalo, kwaye ndinifundise okokuba niyigcine imiyalelo yeNkosi, ngezinto zonke ethe yaniyalela ngazo—\n\n14 Kwaye nam, ngokwam, ndisebenzile ngezandla zam ukuze ndibe nokunikhonza, nokokuba ningasindwa ziirhafu, nokokuba kungabikho nto iza kuni ebuhlungu ukuyinyamezela—kwaye kuzo zonke ezi zinto ndizithethileyo, nina ngokwenu ningamangqina ngawo lo mhla.\n\n15 Kanti ke, bazalwana bam, andizenzanga ezi zinto ukuze ndibe nokuzigwagwisa, ndingazixeli ezi zinto ukuze ndibe nokunityhola; kodwa ndinixelela ezi zinto ukuze nibe nokwazi okokuba ndinako ukuphendula ngesazela esimsulwa phambi koThixo ngawo lo mhla.\n\n16 Qaphelani, ndithi kuni ngenxa yokokuba ndithe kuni ndinikele imihla yam ndinisebenzela, andinqweneli kuzigwagwisa, kuba bendisebenzela kuphela uThixo.\n\n17 Kwaye qaphelani, ndinixelela ezi zinto ukuze nibe nokufunda ubulumko; ukuze nibe nokufunda okokuba xa ninceda uluntu lwenu nisekuncedeni kuphela uThixo wenu.\n\n18 Qaphelani, nindibize njengokumkani wenu; kwaye ukuba mna, enimbiza njengokumkani wenu, ndiyasebenza ukuze ndinincede, ke animele nisebenze kusini na ukuze nincedane?\n\n19 Kwaye qaphelani kanjalo, ukuba mna, enimbiza njengokumkani wenu, othe wanikela imihla yakhe enisebenzela, kwaye kuyo yonke loo nto ebesebenzela uThixo, uwufanele nawuphina umbulelo ovela kuni, Owu bekunganjani ukuba beninokumbulela uKumkani wenu wasemazulwini!\n\n20 Ndithi kuni, bazalwana bam, ukuba ninganikela yonke imibulelo nodumo onokuthi umphefumlo wenu wonke ubenamandla okubanalo, kuloo Thixo unidalileyo, kwaye onigcinileyo kwaye wanikhusela, kwaye wanenza ukuba nigcobe, kwaye wanivumela ukuba nihlale ngoxolo omnye kunye nomnye—\n\n21 Ndithi kuni ukuba ningamsebenzela lowo unidalileyo ukususela ekuqalekeni, kwaye enikhusela ukusuka kumhla ukuya kumhla, ngokuniboleka umphefumlo, ukuze nibe nokuphila kwaye nishukume kwaye nenze ngokuthanda kwenu, kwaye enixhasa umzuzu ukuya komnye—ndithi, ukuba ningamsebenzela ngemiphefumlo yenu yonke iphela kanti niya kuba zizicaka ezingancedi lutho.\n\n22 Kwaye qaphelani, konke akunqwenelayo kuni kukuba niyigcine imiyalelo yakhe; kwaye unithembisile okokuba ukuba ningayigcina imiyalelo yakhe ningaphumelela elizweni; kwaye akajiki kuloo nto ayithethileyo; ke ngoko, ukuba nithi niyigcine imiyalelo yakhe uyanisikelela kwaye aniphumelelise.\n\n23 Kwaye ngoku, okokuqala, unidalile, kwaye waninika ubomi benu, eninetyala ngabo kuye.\n\n24 Kwaye okwesibini, uninqwenelela ukuba ningenza njengoko eniyalele; nto leyo ukuba ningayenza, uyanisikelela ngoko nangoko; kwaye ke ngoko unihlawule. Kwaye nisenetyala kuye, kwaye ninalo, kwaye nisaya kubanalo, ngonaphakade kanaphakade; ke ngoko, ingaba yintoni eningazigwagwisa ngayo?\n\n25 Kwaye ngoku ndiyabuza, ingaba ninga nako na ukuzithethelela? Ndiyaniphendula, Hayi. Aninakutsho nokuthi ningalingana nalo nothuli lomhlaba; kanti nanidalwe ngothuli lomhlaba; kodwa qaphelani, lolwakhe lowo wanidalayo.\n\n26 Kwaye nam, ngokwam, enimbiza njengokumkani wenu, andingaphezulu kunani; kuba nam kanjalo ndisuka eluthulini. Kwaye niyabona okokuba ndimdala, kwaye sele ndiza kunikela olu phahla lunokufa kunina walo umhlaba.\n\n27 Ke ngoko, njengoko nditshilo kuni okokuba ndinisebenzele, ndihamba ndinesazela esimsulwa phambi koThixo, kangangokuba mna nangeli xesha ndinibangele ukuba nihlanganisane kunye, ukuze ndifunyaniswe ndingenatyala, kwaye nokokuba igazi lenu lingezi phezu kwam, xa ndiya kuma ukuze ndigwetywe nguThixo ngezinto abendiyalele ngazo ngokunxulumene nani.\n\n28 Ndithi kuni ndinibangele ukuba nihlanganisane kunye ukuze ndisuse igazi lenu kuzo izambatho zam, kwesi sigaba sexesha xa sele ndiza kwehlela ezantsi engcwabeni lam, ukuze ndihle ngoxolo, nomoya wam ongenakufa ube nokuhlangana neekwayara zaphezulu ekuvumeni iindumiso zoThixo onobulungisa.\n\n29 Kwaye ngaphezu koko, ndithi kuni ndinibangele ukuba nihlanganisane kunye, ukuze ndibe nokubhengeza kuni okokuba andisayi kubanakho ukuba yititshala yenu, ndingasayi kuba nguye nokumkani wenu;\n\n30 Kuba nangalo eli xesha, umzimba wam wonke uyangcangcazela ngokugqithisileyo ngeli thuba ndizama ukuthetha nani; kodwa iNkosi uThixo iyandixhasa, kwaye indivumele ukuba ndithethe nani, kwaye indiyalele ukuba ndibhengeze kuni ngalo mhla, okokuba unyana wam uMozaya ungukumkani nomlawuli phezu kwenu.\n\n31 Kwaye ngoku, bazalwana bam, ndinga ningenza njengokuba benisenza kude kube kaloku nje. Njengokuba beniyigcina imiyalelo yam, kananjalo nemiyalelo kabawo, kwaye niphumelele, kwaye nithintelwe ekubeni niwele ezandleni zeentshaba zenu, kuya kuba njalo naxa nithe nayigcina imiyalelo yonyana wam, okanye imiyalelo kaThixo eya kuthethwa kuni nguye, niya kuphumelela elizweni, kwaye neentshaba zenu aziyi kuba namandla phezu kwenu.\n\n32 Kodwa, Owu bantu bam, lumkani hleze kuvuke iimbambano phakathi kwenu, kwaye nifune ukuthobela umoya ongcolileyo, ekwathethwa ngawo ngubawo uMozaya.\n\n33 Kuba qaphelani, kukho isiqalekiso esibhengeziweyo phezu kwakhe lowo ufuna ukuthobela loo moya; kuba ukuba ufuna ukuwuthobela, aze ahlale kwaye afele ezonweni zakhe, kwayena lowo uziziselela ukugwetywa emphefumlweni wakhe; kuba wamkela endaweni yomvuzo wakhe isohlwayo sanaphakade, ekubeni ewaphule umthetho kaThixo ukuphikisa ulwazi lwakhe.\n\n34 Ndithi kuni, okokuba akukho namnye phakathi kwenu, ngaphandle kokuba kube ngabantwana benu abancinane abangafundiswanga malunga nezi zinto, kodwa abaziyo okokuba ninetyala ngonaphakade kuBawo wenu wasemazulwini, ukuba ninikele kuye konke eninako kwaye noko nikuko; kwaye kanjalo nabangafundiswanga ngokunxulumene neembali eziqulethe iziprofetho ezithethwe ngabaprofeti abangcwele, nasekuhleni ukuya kwixesha ubawo wethu, uLihayi, elishiya elaseYerusalem;\n\n35 Kananjalo, konke oko kwathethwa ngoobawo bethu kude kube kaloku nje. Kwaye qaphelani, kanjalo, bathetha oko babekuyalelwe yiNkosi; ke ngoko kuchanekile kwaye kuyinyani.\n\n36 Kwaye ngoku, ndithi kuni, bazalwana bam, emva kokuba nizazile kwaye nizifundisiwe zonke ezi zinto, ukuba nithe nawaphula umthetho nahamba ngokuchaseneyo noko kuthethiweyo, ukuze nizirhoxise kuwo uMoya weNkosi, ukuze ungabi nandawo kuni ukuze unikhokelele kuzo iindlela zobulumko ukuze nibe nokusikeleleka, niphunyeleliswe, kwaye nilondolozwe—\n\n37 Ndithi kuni, loo mntu ukwenzayo oku, lowo umvukela elubala uThixo; ke ngoko ufuna ukuthobela umoya ongcolileyo, kwaye abe lutshaba kubo bonke ubulungisa; ke ngoko, iNkosi ayinandawo kuye, kuba ayihlali kuzo iitempile ezingangcwelanga.\n\n38 Ke ngoko ukuba loo mntu akaguquki, kwaye ahlale aze afe elutshaba kuThixo, iimfuneko zobulungisa zobuthixo zivusela umphefumlo wakhe ongenakufa kwimvakalelo edlamkileyo yetyala lakhe, elimenza ukuba arhwaqele kubo ubuso beNkosi, kwaye lizalise isifuba sakhe ngetyala, nentlungu, nokudandatheka, okufana nomlilo ongacimiyo, olangatye lawo linyukela phezulu ngonaphakade kanaphakade.\n\n39 Kwaye ngoku ndithi kuni, loo nceba ayinabango kuloo mntu; ke ngoko isigwebo sakhe sokugqibela kukunyamezela intuthumbo engenasiphelo.\n\n40 Owu, nonke nina madoda amakhulu, kananjalo nani bafana, kwaye nani bantwanana abancinane abanako ukuwaqonda amazwi am, kuba ndithethe ngokucacileyo kuni ukuze nibe nokuqonda, ndiyanithandaza ukuba niqabuke kwiinkumbulo zemo eyoyikekayo yabo bathi bawela ekwaphuleni umthetho.\n\n41 Kwaye ngaphezu koko, ndinganqwenela okokuba nicingisise ngemo eneentsikelelo neyolonwabo lwabo bayigcinayo imiyalelo kaThixo. Kuba qaphelani, basikelelwe kuzo zonke izinto, kunye ezomzuzwana nezasemphefumlweni; kwaye ukuba bayanyamezela benyanisekile kwade kwaba sekupheleni bayamkelwa ezulwini, ukuze kulo babenokuhlala noThixo bekwimo yolonwabo olungasokuze luphele. Owu khumbulani, khumbulani okokuba ezi zinto ziyinyani; kuba iNkosi uThixo izithethile.\n\n", "mosiah 3": "[center][font_size=26]Isahluko 3[/font_size][/center]\n\n[i]Ukumkani uBhenjamin uyaqhubeka nentetho yakhe—INkosi enaMandla Onke iya kukhonza phakathi kwabantu ikumnquba womdongwe—Igazi liya kuphuma kuzo zonke iintunja njengokuba ehlawulela izono zehlabathi—Yena ukukuphela kwegama elinokuza ngalo usindiso—Abantu banako ukumlahla umntu wemvelo baze babe ngabangcwele ngendlela yeNtlawulelo—Intuthumbo yabakhohlakeleyo iya kuba njengedike lomlilo nesalfure. Malunga 124 P.K.[/i]\n\n1 Kwaye kwakhona bazalwana bam, ndinga ndingamema ingqalelo yenu, kuba ndinento nje engakumbi emandiyithethe nani; kuba qaphelani, ndinezinto emandizithethe nani ezinxulumene noko kuzayo.\n\n2 Kwaye izinto ezo endiza kuzithetha kuni zazisiwe kum yingelosi evela kuThixo. Kwaye yathi kum: Vuka; ndaza ndavuka, kwaye ndayibona imi phambi kwam.\n\n3 Kwaye yathi kum: Vuka, uze uve amazwi endiza kukuxelela wona; kuba qaphela, ndize ukuza kuvakalisa kuwe iindaba ezilungileyo zovuyo olukhulu.\n\n4 Kuba iNkosi iyivile imithandazo yakho, kwaye ibugwebile ubulungisa bakho, kwaye indithumele ukuba ndivakalise kuwe ukuze ube nokugcoba; kwaye nokokuba ube nokuvakalisa kubo abantu bakho, ukuze nabo kanjalo bazale luvuyo.\n\n5 Kuba qaphelani, ilixa liyeza, kwaye alimgama mde, kuba ngamandla, iNkosi enaMandla Onke elawulayo, eyayikho, kwaye ekhoyo ukususela kunaphakade wonke ukuya kunaphakade wonke, uya kwehla evela ezulwini eze phakathi kwabantwana babantu, kwaye uya kuhlala kumnquba womdongwe, kwaye uya kuya phambili phakathi kwabantu, esenza imimangaliso emikhulu, enje ngokuphilisa imilwelwe, ukuvusa abafileyo, ukwenza iziqhwala zihambe, abazimfama bafumane ukubona, kwaye nezithulu zive, kwaye enyanga zonke iintlobo zezifo.\n\n6 Kwaye uya kukhupha oomtyholi, okanye oomoya abangcolileyo abahlala ezintliziyweni zabantwana babantu.\n\n7 Kwaye yabonani, uya kunyamezela izihendo, neentlungu zomzimba, nendlala, nokunxanwa, nokudinwa, nangaphezulu kunokuba umntu anganako ukunyamezela, ngaphandle kokufa; kuba qaphelani, igazi liya kuphuma kuzo zonke iintunja, kuya kuba kukhulu ukudandatheka kwakhe ngenxa yenkohlakalo namasikizi abantu bakhe.\n\n8 Kwaye uya kubizwa ngokuba nguYesu Krestu, uNyana kaThixo, uYise wezulu nomhlaba, uMdali wazo zonke izinto ukususela ekuqalekeni; kwaye unina uya kubizwa ngegama elinguMariya.\n\n9 Kwaye yabonani, uza kubo abakhe, ukuze usindiso lufike kubo abantwana babantu kwa nangalo ukholo egameni lakhe; kwaye nasemva kwako konke oku baya kumthatha njengomntu, kwaye baya kuthi unomtyholi, kwaye baya kumtyakatya, kwaye baya kumbethelela emnqamlezweni.\n\n10 Kwaye uya kuvuka ngosuku lwesithathu kwelabafileyo; kwaye qaphelani, umele ukuba aligwebe ihlabathi; kwaye qaphelani, zonke ezi zinto zenzeka ukuze kuwiswe umgwebo wobulungisa phezu kwabantwana babantu.\n\n11 Kuba qaphelani, negazi lakhe kanjalo lihlawulela izono zabo bathi bawa ngokona kuka-Adam, abathi bafa bengenalwazi ngentando kaThixo ngokunxulumene nabo, okanye abonayo ngokungazi.\n\n12 Kodwa yeha, yeha kuye lowo waziyo okokuba uvukela uThixo! Kuba usindiso alufiki nakomnye onjalo ngaphandle kokuba kungenguquko nokholo kuyo iNkosi uYesu Krestu.\n\n13 Kwaye iNkosi uThixo ithumele abaprofeti bayo abangcwele phakathi kwabo bonke abantwana babantu, ukuba bazibhengeze ezi zinto kuso sonke isalamane, isizwe, nolwimi, ukuze ngabo nabanina abaya kukholelwa okokuba uKrestu uya kuza, abo banjalo ke banokufumana ukuxolelwa kwezono zabo, kwaye bagcobe ngovuyo olugqithisileyo, kangangokude kubengathi sele efikile phakathi kwabo.\n\n14 Kanti iNkosi uThixo yabona okokuba aba bantu babengabantu abantamo zilukhuni, yaza yabamisela umthetho, kwanawo umthetho kaMoses.\n\n15 Kwaye yayibonisa kubo imiqondiso emininzi, nemimangaliso, nemizekelo, kwaye nezithunzi yaye yazibonisa kubo, ngokunxulumene nokuza kwakhe; kwaye nabaprofeti abangcwele kanjalo bathetha nabo ngokunxulumene nokuza kwakhe, kanti kunjalo baziqinisa iintliziyo zabo, kwaye abazange baqonde okokuba umthetho kaMoses awubenzeli nto ngaphandle kokuba kube kungentlawulelo yegazi lakhe.\n\n16 Kwaye ukuba bekunokwenzeka ukuba abantwana abancinane babenokwenza isono bebengenako ukuba bangasindiswa; kodwa ndithi kuni basikelelekile; kuba qaphelani, njengakuAdam, okanye ngokwemvelo, bayawa, nokuba kunganjalo igazi likaKrestu liya bahlawulela izono zabo.\n\n17 Kwaye ngaphezu koko, ndithi kuni, akusayi kubakho elinye igama elinikiweyo nangayiphina indlela naluhlobo olunokuza ngalo usindiso kubantwana babantu, kuphela kukulo kwaye nangalo igama lika Krestu, iNkosi enaMandla Onke.\n\n18 Kuba qaphelani uyagweba, kwaye isigwebo sakhe sibubulungisa; kwaye usana alutshabalali olufele ebusaneni balo, kodwa abantu baziselela isigwebo emiphefumlweni yabo ngaphandle kokuba bayazithoba kwaye babenjengabantwana abancinane, kwaye bakholelwe okokuba usindiso lwabakho, kwaye lukho, kwaye lusaya kuza, kulo nangalo igazi lentlawulelo likaKrestu, iNkosi enaMandla Onke.\n\n19 Kuba umntu wemvelo ulutshaba kuThixo, kwaye ebelulo ukusuka ekuweni kuka-Adam, kwaye usaya kubalulo, ngonaphakade kanaphakade, ngaphandle kokuba azinikele kwiimpembelelo zoMoya oyiNgcwele, kwaye amkhuphe umntu wemvelo kwaye abe ngongcwele ngentlawulelo kaKrestu iNkosi, kwaye abe njengomntwana, azinikele, abe nobulali, athobeke, abe nomonde, azale luthando, avume ukuzinikela kuzo zonke izinto iNkosi ebona kumlungele ukuba imhlungise ngazo, nanjengokuba umntwana ezithoba kuyise.\n\n20 Kwaye ngaphezu koko, ndithi kuni, ilixa liya kufika xa ulwazi ngoMsindisi luya kusasazeka kuso sonke isizwe, isalamane, ulwimi, nabantu.\n\n21 Kwaye qaphelani, xa elo lixa lifika, akukho namnye oya kufunyanwa engenatyala phambi koThixo, ngaphandle kwabantwana abancinane, kungenguquko kuphela nokholo kulo igama leNkosi uThixo onaMandla Onke.\n\n22 Kwaye nangalo eli xesha, xa uya kuba ubafundisile abantu bakho ezi zinto ethe iNkosi uThixo wakho yakuyalela zona, nangoko abayi kufunyanwa bengenatyala emehlweni kaThixo, kungokwamazwi endiwathethe kuwe kuphela.\n\n23 Kwaye ngoku ndiwathethile amazwi ethe iNkosi uThixo yandiyalela wona.\n\n24 Kwaye itsho njalo iNkosi: Aya kuma njengobungqina obukhazimlayo ngokuchasene nabo aba bantu, ngomhla womgwebo; ngoko ke baya kugwetywa, umntu ngamnye ngokwemisebenzi yakhe, nokokuba ilungile okanye nokuba mibi.\n\n25 Kwaye ukuba mibi banikelwa kumbono owoyikekayo wetyala namasikizi abo athi abenze barhwaqele ukusuka kubo ubuso beNkosi baye kwimo yenkxwaleko nentuthumbo engenasiphelo, apho bangenako ukuphinda babuye; ke ngoko bawusele umgwebo emiphefumlweni yabo.\n\n26 Ke ngoko, basele kwindebe yengqumbo kaThixo, ubulungisa obo obungasakwazi ukubakhanyela kunokuba bunokukhanyela ukuba uAdam kumele awe ngenxa yokuba etyile kuso isiqhamo esalelweyo; ke ngoko, inceba ibingenakho ukuphinda ibe nebango kubo ngonaphakade.\n\n27 Kwaye intuthumbo yabo inje ngedike lomlilo nesalfure, elimalangatye walo angacimiyo, nomsi walo onyukela phezulu ngonaphakade kanaphakade. Indiyalele njalo iNkosi. Amen.\n\n", "mosiah 4": "[center][font_size=26]Isahluko 4[/font_size][/center]\n\n[i]Ukumkani uBhenjamin uyayiqhuba intetho yakhe—Usindiso luza ngenxa yeNtlawulelo—Kholelwani kuThixo ukuze nisindiswe—Khumbula ukuxolelwa kwezono zakho ngokuthembeka—Nikela ngezinto zakho kumahlwempu—Zenze zonke izinto ngobulumko nocwangco. Malunga 124 P.K.[/i]\n\n1 Kwaye ngoku, kwenzekile okokuba xa ukumkani uBhenjamin ephezile ukuthetha amazwi abenikelwe kuye yingelosi yeNkosi, wawaphosa amehlo akhe macala onke kuso isihlwele, kwaye qaphelani sasiwele emhlabeni, kuba uloyiko lweNkosi lwalufike phezu kwaso.\n\n2 Kwaye bazibona bekwimo yabo yasenyameni, bengaphantsi nakuthuli lomhlaba. Kwaye badanduluka bonke ngezwi elinye, besithi: Owu yiba nenceba, kwaye usebenzise igazi elihlawulelayo likaKrestu ukuze sifumane uxolelo lwezono zethu, neentliziyo zethu zihlanjululwe; kuba siyakholwa kuYesu Krestu, uNyana kaThixo, owadala izulu nomhlaba, nazo zonke izinto; oya kuthi ehle eze phakathi kwabantwana babantu.\n\n3 Kwaye kwenzekile okokuba emva kokuba bethethe la mazwi uMoya weNkosi wehla phezu kwabo, kwaye bazaliswa luvuyo, bafumana uxolelo lwezono zabo, kwaye bafumana izazela ezinoxolo, ngenxa yokholo olugqithileyo ababenalo kuYesu Krestu oya kuza, ngokwamazwi ukumkani uBhenjamin awathethileyo kubo.\n\n4 Kwaye ukumkani uBhenjamin waphinda wawuvula umlomo wakhe, kwaye waqalisa ukuthetha nabo, esithi: Zihlobo zam nabazalwana bam, zalamane zam nabantu bam, ndinga kwakhona ndingamema ingqalelo yenu, ukuze nibe nokuva kwaye niyiqonde intsalela yamazwi am endiza kuwathetha kuni.\n\n5 Kuba qaphelani, ukuba ulwazi ngokulunga kukaThixo ngalo eli lixa kunivuselele ekuyiqondeni imo yobungento benu, kwaye nemo yokungabi naxabiso nokuwa kwenu—\n\n6 Ndithi kuni, ukuba nifikelele kulwazi ngokulunga kukaThixo, namandla akhe angenamlinganiselo, nobulumko bakhe, nomonde wakhe, nokuzeka kade umsindo kwakhe kubantwana babantu; kananjalo, nentlawulelo ethe yalungiselelwa ukususela kwisiseko sehlabathi, ukuze ngayo usindiso lube nokuza kulowo uya kubeka ithemba lakhe eNkosini, kwaye akhuthale ekugcineni imiyalelo yakhe, kwaye aqhubeke elukholweni kude kube sekupheleni kobomi bakhe, ndithetha ubomi bomzimba ofayo—\n\n7 Ndithi, lo nguye umntu ofumana usindiso, ngentlawulelo eyalungiselelwa uluntu lonke ukususela kwisiseko sehlabathi, ababekho kwangexesha lokuwa kuka-Adam, okanye abakhoyo, okanye abaya kusoloko bekho, kwa nasekupheleni kwehlabathi.\n\n8 Kwaye le yindlela oluza ngayo usindiso. Kwaye alukho olunye usindiso ngaphandle kolu sekuthethwe ngalo; kungekho nazimbi iimeko anokuthi umntu asindiswe ngazo ngaphandle kweemeko endinixelele ngazo.\n\n9 Kholelwani kuThixo; kholelwani ukuba ukho, nokokuba wadala zonke izinto, ezulwini kunye nasemhlabeni; kholelwani ukuba unabo bonke ubulumko, nawo onke amandla, ezulwini kunye nasemhlabeni; kholelwani ukuba umntu akaziqondi zonke izinto iNkosi enokuziqonda.\n\n10 Kwaye kwakhona, kholelwani ukuba kufuneka niguquke ezonweni zenu kwaye nizilahle, kwaye nizithobe phambi koThixo; kwaye nimcele ngokunyaniseka kwentliziyo ukuba anganixolela; kwaye ngoku, ukuba niyazikholelwa zonke ezi zinto bonani ukuba niyazenza.\n\n11 Kwaye kwakhona ndithi kuni njengoko benditshilo ngaphambili, okokuba njengoko nifikelele kulwazi lozuko lukaThixo, okanye ukuba nazile ngokulunga kwakhe kwaye nangcamla kuthando lwakhe, kwaye nafumana uxolelo lwezono zenu, okunenza nibe novuyo olugqithisileyo emiphefumlweni yenu, kananjalo ke ndinga ningakhumbula, kwaye nisoloko nibugcine ezinkumbulweni zenu ubukhulu bukaThixo, nobungento benu, nokulunga kwakhe nokuzeka kade umsindo kuni, zidalwandini ezingenaxabiso, kwaye nizithobe nangokuthobeka okunzulu, nilibiza igama leNkosi imihla yonke, kwaye nime nithe nkqi elukholweni loko kuya kuza, ekwakuthethwe ngomlomo wengelosi.\n\n12 Kwaye qaphelani, ndithi kuni ukuba niyakwenza oku niya kuhlala nigcobile, kwaye nizaliswe luthando lukaThixo, kwaye nihlale nilugcinile uxolelo lwezono zenu; kwaye niya kukhula kulwazi lozuko lwakhe onidalileyo, okanye kulwazi lwako oko kububulungisa kwaye buyinyani.\n\n13 Kwaye aniyi kuba nangqondo yakufuna ukwenzakalisana, kodwa niya kufuna ukuhlala ngoxolo, kwaye ninika wonke umntu ngokwemfanelo yakhe.\n\n14 Kwaye aniyi kubavumela abantwana benu ukuba balambe, okanye babe ze; ningayi kubavumela ukuba bayone imithetho kaThixo, kwaye balwe kwaye baxabane omnye nomnye, kwaye basebenzele umtyholi, oyinkosi yesono, okanye ongumoya ongcolileyo ebekuthethwe ngawo ngoobawo bethu, yena elutshaba lwabo bonke ubulungisa.\n\n15 Kodwa niya kubafundisa ukuba bahambe ezindleleni zenyaniso nondiliseko; niya kubafundisa ukuba bathandane, nokuba bancedane.\n\n16 Kananjalo, nani ngokwenu niya kubanceda abo baludingayo uncedo lwenu; niya kunikela ngezinto zenu kulowo usweleyo; kwaye anisayi kuvumela ukuba umngqibi enze isicelo sakhe kuni ngelize, nize nimgxothele ngaphandle ukuba atshabalale.\n\n17 Mhlawumbi uya kuthi: Lo mntu uzizisele ngokwakhe inkxwaleko phezu kwakhe; ke ngoko ndiza kusibamba isandla sam, kwaye andisayi kumnika ekutyeni kwam, ndingasayi kumnika ezintweni zam ukuze angabi nakuhlupheka, kuba izohlwayo zakhe zimlungele—\n\n18 Kodwa ndithi kuni, Owu luntu, nabani na okwenzayo oku kwayena lowo unesizathu esikhulu sokuguquka; kwaye ngaphandle kokuba angaguquka kuloo nto ayenzileyo uya kutshabalala ngonaphakade, kwaye akanaso isabelo ebukumkanini bukaThixo.\n\n19 Kuba qaphelani, asingabangqibi sonke na? Asixhomekekanga sonke kwa kwesi Siqu na kwa naye uThixo, kubo bonke ubutyebi esinabo, ngokutya nezambatho, nangegolide, nangesilivere, nangabo bonke ubutyebi esinabo balo lonke uhlobo?\n\n20 Kwaye qaphelani, kwangalo eli lixa, benilibiza igama lakhe, kwaye nizicengela ukuba nixolelwe izono zenu. Kwaye ingaba uniyekele ukuba ningqibe ngelize? Hayi; uwuthulule uMoya wakhe phezu kwenu, kwaye wenza okokuba iintliziyo zenu zizaliswe luvuyo, kwaye wenze okokuba imilomo yenu ivalwe ukuze ningabi nakuthetha, babugqithise njalo ke ubukhulu bovuyo lwenu.\n\n21 Kwaye ngoku, ukuba uThixo, onidalileyo, enixhomekeke kuye ngobomi benu nangazo zonke izinto eninazo nenizizo, uyaninika nantoni na eniyicelalyo elungileyo, ngokholo, nikholelwa ukuba niya kuyifumana, Owu ke, bekufanele ukuba ninikele ngezinto zenu eninazo omnye komnye.\n\n22 Kwaye ukuba niyamgweba umntu owenza isicelo sakhe kuni sezinto zenu ukuze angafi, nize nimgwebe, siya kulunga kangakanani esenu isigwebo ngokubandeza izinto ezizezenu, ezingezizo zenu kodwa izezikaThixo, obomi benu kanjalo bubobakhe; kanti ke anenzi sicelo, ningaguquki nakuguquka ngento eniyenzileyo.\n\n23 Ndithi kuni, yeha kuye loo mntu, kuba ubutyebi bakhe buya kutshabalala kunye naye; kwaye ngoku, ndizithetha ezi zinto kubo abo bazizityebi ngokuphathelele kwizinto zeli hlabathi.\n\n24 Kwaye kwakhona, ndithi kwabo bangamahlwempu, nina ningenanto kanti ninako okwaneleyo, ukuze niphile umhla nomhla; ndithetha abo bavimba umngqibi, kuba ningenanto; ndinga ningathi ezintliziyweni zenu: Andiphi ngenxa yokuba andinanto, kodwa ukuba bendinayo bendiya kupha.\n\n25 Kwaye ngoku, ukuba nithetha oku ezintliziywenu zenu niya kuhlala ningenatyala, kungenjalo niya kugwetywa; kwaye isigwebo senu sinilungele kuba ninqwenela oko ningakunikwanga.\n\n26 Kwaye ngoku, ngenxa yezi zinto ndizithethileyo kuni—oko kukuthi, ngenxa yokufumana uxolelo lwezono zenu umhla nomhla, ukuze nihlale ningenatyala phambi koThixo—ndinga ninganikela ngezinto zenu kubo abangamahlwempu, wonke umntu ngokwento anayo, ezinje ngokudlisa abalambileyo, ukunxibisa abaze, ukuhambela imilwelwe kwaye nibanike ukuphumla, kunye emphefumlweni nasenyameni, ngokweemfuno zabo.\n\n27 Kwaye nibone ukuba zonke ezi zinto zenziwa ngobulumko nocwangco; kuba akuyomfuneko ukuba umntu abaleke ngaphezulu kunamandla akhe. Kwaye kwakhona, kufanele ukuba akhuthale, ukuze ngako abe nokuphumelela ukufumana umvuzo; ke ngoko, zonke izinto mazenziwe ngocwangco.\n\n28 Kwaye ndinga ningakhumbula, okokuba nabani na phakathi kwenu oboleka kummelwane wakhe umele ayibuyise into leyo ayibolekileyo, ngokwesivumelwano, okanye uya kuba wenza isono; kwaye mhlawumbi uya kumenza ummelwane wakho enze isono kanjalo.\n\n29 Kwaye okokugqibela, andinako ukukuxelela zonke izinto onokuthi ngazo wenze isono; kuba kukho iindlela ezahlukileyo neentlobo, zininzi kangangokuba andinako nokuzibala.\n\n30 Kodwa kangangoku ndinako ukunixelela, ukuba anizilumkeli, neengcinga zenu, namazwi enu, nezenzo zenu, kwaye niqwalasele ukuyigcina imiyalelo kaThixo, kwaye niqhubeke elukholweni lwayo into eniyivileyo ngokunxulumene nokuza kweNkosi, nokokude kube sekupheleni kobomi benu, kwakufuneka nitshabalale. Kwaye ngoku, Owu luntu, khumbulani, nize ningatshabalali.\n\n", "mosiah 5": "[center][font_size=26]Isahluko 5[/font_size][/center]\n\n[i]AbaNgcwele baba ngoonyana neentombi zikaKrestu ngokholo—Bathi ke babizwe ngegama likaKrestu—UKumkani uBhenjamin ubayalela ukuba bazinze kwaye bangagungqi kuyo imisebenzi emihle. Malunga 124 P.K.[/i]\n\n1 Kwaye ngoku, kwenzekile okokuba xa ukumkani uBhenjamin enjenje ukuthetha nabantu bakhe, wathumela phakathi kwabo, enqwenela ukwazi kubantu bakhe ukuba bayakholelwa na kumazwi athe wawathetha kubo.\n\n2 Kwaye badanduluka bonke ngezwi elinye, besithi: Ewe, siyawakholelwa onke amazwi othe wawathetha kuthi; kananjalo, siyazi ngokuqiniseka kwawo nobunyaniso bawo, ngenxa yoMoya weNkosi enaMandla Onke, owenze inguqu enzulu kuthi, okanye ezintliziyweni zethu, kangangokuba asinawo umnqweno wokwenza izenzo ezibi, kodwa ukwenza okulungileyo lonke ixesha.\n\n3 Kwaye thina, ngokwethu, kanjalo, ngokulunga kukaThixo okungenasiphelo, neembonakaliso zoMoya wakhe, sineembono ezinkulu zoko kuya kuza; kwaye ukuba bekuyimfuneko, besingaprofetha ngezinto zonke.\n\n4 Kwaye lukholo esibenalo kwizinto athe ukumkani wethu wazithetha kuthi ezisizise kolu lwazi lukhulu, ngalo ke siyavuya ngolo vuyokazi lukhulu ngokugqithisileyo.\n\n5 Kwaye sizimisele ukungena kumnqophiso noThixo wethu ukuba senze intando yakhe, kwaye nokuba siyithobele imiyalelo yakhe kuzo zonke izinto aya kuthi asiyalele zona, yonke intsalela yemihla yethu, ukuze singaziziseli phezu kwethu intuthumbo engenasiphelo, njengoko bekuthethwe yingelosi, ukuze singaseli kwindebe yengqumbo kaThixo.\n\n6 Kwaye ngoku, la ngamazwi ukumkani uBhenjamin awaye ewanqwenela kubo; waza ke ngoko wathi kubo: Nithethe amazwi ebe ndiwanqwenela, kwaye umnqophiso eniwenzileyo ngumnqophiso olungileyo.\n\n7 Kwaye ngoku, ngenxa yomnqophiso enithe nawenza niya kubizwa ngokuba ningabantwana bakaKrestu, oonyana bakhe, neentombi zakhe; kuba qaphelani, ngawo lo mhla unizele ngokwasemoyeni; kuba nithi iintliziyo zenu ziguqulwe ngokholo egameni lakhe; ke ngoko, nizelwe nguye kwaye nibe ngoonyana bakhe neentombi zakhe.\n\n8 Kwaye ngaphantsi kwale ntloko nikhululwe, kwaye ayikho enye intloko eningakhululwa ngayo. Alikho elinye igama elinikiweyo elinokuza ngalo usindiso; ke ngoko, ndinga ningalithabathela kuni igama likaKrestu, nonke nina bathe bangena kumnqophiso noThixo ukuze nithobele kude kube sekupheleni kobomi benu.\n\n9 Kwaye kuya kwenzeka ukuba nabanina okwenzayo oku uya kufunyanwa esesandleni sasekunene sikaThixo, kuba uya kulazi igama abizwa ngalo; kuba uya kubizwa ngegama likaKrestu.\n\n10 Kwaye ngoku kuya kwenzeka, ukuba nabanina ongayi kulithabathela kuye igama likaKrestu kufuneka abizwe ngelinye igama; ke ngoko, uya kuzifumana engasesandleni sasekhohlo sikaThixo.\n\n11 Kwaye ndinga ningakhumbula kanjalo, okokuba eli lilo igama endathi ndiya kuninika lona elingasokuze licinywe, ngaphandle kokuba kungokona; ke ngoko, nyamekelani ukuba ningoni, ukuze igama lingacinywa ezintliziyweni zenu.\n\n12 Ndithi kuni, ndinga ningakhumbula ukuba lihlale libhaliwe igama ngamaxesha onke ezintliziyweni zenu, ukuze ningafunyanwa ningasesandleni sasekhohlo sikaThixo, kodwa nize nilive kwaye nilazi ilizwi eniya kubizwa ngalo, kananjalo, negama aya kunibiza ngalo.\n\n13 Kuba umntu angayazi njani inkosi engakhange ayisebenzele, kwaye nengaqhelekanga kuye, kwaye ekude neengcinga kwaye nakwiimvakalelo zentliziyo yakhe?\n\n14 Kwaye kwakhona, indoda ingalithabatha iesile elilelommelwane wayo, ize iligcine? Ndithi kuni, Hayi; ayinakho nokulivumela ukuba lidle phakathi kwemihlambi yayo, kodwa iya kuliqhubela kude, kwaye iligxothele ngaphandle. Ndithi kuni, nakuni kuya kuba njalo phakathi kwenu ukuba anilazi igama enibizwa ngalo.\n\n15 Ke ngoko, ndinga ningazinza kwaye ningagungqi, nisoloko nizele yimisebenzi elungileyo, ukuze uKrestu, iNkosi uThixo onaMandla Onke, abe nokunitywinela kuye, ukuze niziswe ezulwini, ukuze nibe nokufumana usindiso lwanaphakade nobomi obungunaphakade, ngobulumko, namandla, nobulungisa, nenceba yakhe lowo wadala zonke izinto, ezulwini nasemhlabeni, onguThixo phezu konke. Amen.\n\n", "mosiah 6": "[center][font_size=26]Isahluko 6[/font_size][/center]\n\n[i]UKumkani uBhenjamin ubhala imbali yamagama abantu kwaye amisele ababingeleli ukuba babafundise—UMozaya uyalawula njengokumkani olilungisa. Malunga 124–121 P.K.[/i]\n\n1 Kwaye ngoku, ukumkani uBhenjamin wacinga ukuba kuyimfuneko, emva kokuba egqibile ukuthetha nabantu, okokuba athabathe amagama abo bonke abo babenze umnqophiso noThixo wokuba bayigcine imiyalelo yakhe.\n\n2 Kwaye kwenzekile okokuba akuzange kubekho namnye umphefumlo, ngaphandle kwabantwana abancinane, ongawenzanga umnqophiso kwaye bathabathela kubo igama likaKrestu.\n\n3 Kwaye kwakhona, kwenzekile okokuba xa ukumkani uBhenjamin ephezile ngazo zonke ezi zinto, kwaye emisele nonyana wakhe uMozaya ukuba abe ngumlawuli nokumkani phezu kwabantu bakhe, kwaye wamnika yonke imiyalelo ngokunxulumene nobukumkani, kwaye kanjalo emisele ababingeleli ukuba bafundise abantu, ukuze ngabo babenakho ukuyiva kwaye nokuyazi imiyalelo kaThixo, kwaye abashukumisele ekukhumbuleni isifungo ababesenzile, waye wasindulula isihlwele, kwaye babuyela, elowo, ngokweentsapho zabo, emizini yabo.\n\n4 Kwaye uMozaya waqalisa ukulawula endaweni kayise. Kwaye waqalisa ukulawula emashumi mathathu eminyaka ubudala, into eyenza ngokupheleleyo, malunga namakhulu amane anamashumi asixhenxe anesithandathu eminyaka ukususela kwilixa uLihayi washiya elaseYerusalem.\n\n5 Kwaye ukumkani uBhenjamin waphila iminyaka emithathu waza wafa.\n\n6 Kwaye kwenzekile okokuba ukumkani uMozaya waye wahamba kuzo iindlela zeNkosi, kwaye wanyamekela ukuzigcina izigwebo zayo nemithetho yayo, kwaye wayigcina nemiyalelo yayo kuzo naziphina izinto ethe yamyalela zona.\n\n7 Kwaye ukumkani uMozaya wabenza abantu bakhe ukuba balime umhlaba. Kwaye naye kanjalo, ngokwakhe, walima umhlaba, ukuze ngawo angabi ngumthwalo ebantwini bakhe, ukuze enze njengoko uyise wayesenza kuzo zonke izinto. Kwaye kwakungekho mbambano phakathi kwabo bonke abantu bakhe kangangethuba leminyaka emithathu.\n\n", "mosiah 7": "[center][font_size=26]Isahluko 7[/font_size][/center]\n\n[i]UAmon uyalifumana ilizwe lamaLihayi-Nifayi, apho uLimhayi angukumkani khona—Abantu bakaLimhayi basebukhobokeni kumaLeymenayithi—ULimhayi ubalisa ngembali yabo—Umprofeti (uAbhinadayi) waye wangqina okokuba uKrestu unguThixo noYise wazo zonke izinto—Abo bahlwayela ubunyhuku-nyhuku bavuna isaqhwithi, kwaye abo babeka ithemba labo kuyo iNkosi baya kukhululwa. Malunga 121 P.K.[/i]\n\n1 Kwaye ngoku, kwenzekile okokuba emva kokuba ukumkani uMozaya efumene uxolo rhoqo kangangeminyaka emithathu, waye wanqwenela ukuba abe nolwazi ngokunxulumene nabantu ababeye kuhlala kwilizwe lamaLihayi-Nifayi, okanye isixeko samaLihayi-Nifayi; kuba abantu bakhe bebengeva nto ngabo ukususela ngelixa abalishiyayo ilizwe laseZarahemla; ke ngoko, babemdinile ngokusoloko bemkhathaza.\n\n2 Kwaye kwenzekile okokuba ukumkani uMozaya waxhinela ukuba amadoda alishumi elinesithandathu abo awomeleleyo abe nokunyuka aye kwilizwe lamaLihayi-Nifayi, ukuya kubuzisa ngokunxulumene nabazalwana babo.\n\n3 Kwaye kwenzekile okokuba ngengomso baqalisa ukwenyuka, banaye phakathi kwabo omnye onguAmon, yena eyindoda eyomeleleyo kwaye enamandlakazi, kwaye eyinzalelwana yaseZarahemla; kwaye waye eyinkokeli yabo kanjalo.\n\n4 Kwaye ngoku, babengayazi indlela ababemele ukuhamba ngayo entlango ukunyukela kwilizwe lamaLihayi-Nifayi; ke ngoko babhadula iintsuku ezininzi entlango, kangangokuba babhadula iintsuku ezingamashumi amane.\n\n5 Kwaye emva kokuba bebhadule iintsuku ezingamashumi amane bafika endulini, esemantla elizwe laseShayilom, baza apho bagxumeka iintente zabo.\n\n6 Kwaye uAmon wathabatha abathathu kubazalwana bakhe, kwaye amagama abo aye engoo Amalekayi, Helem, noHem, kwaye behla baya kulo ilizwe likaNifayi.\n\n7 Kwaye qaphelani, baye bahlangana nokumkani wabantu ababekulo ilizwe likaNifayi, kwaye nelizwe likaShayilom; kwaye baye barhangqwa ngabalindi bakakumkani, baza bathatyathwa, baza babotshelelwa, baza bafakwa entolongweni.\n\n8 Kwaye kwenzekile xa babesentolongweni iintsuku ezimbini baya baziswa phambi kokumkani kwakhona, kwaye amakhamandela abo aye akhululwa; baza bema phambi kokumkani, baza bavunyelwa, okanye ngenye indlela bayalelwa, ukuba baphendule imibuzo awaye eza kuyibuza kubo.\n\n9 Kwaye wathi kubo: Qaphelani, mna ndinguLimhayi, unyana kaNowa, owaye engunyana kaZenif, owenyukayo waphuma kulo ilizwe laseZarahemla ukuza kufumana njengelifa eli lizwe, elaye lililizwe looyise, owayenziwe ukumkani ngelizwi labantu.\n\n10 Kwaye ngoku, ndinqwenela ukwazi imbangi yokuba ningabi naloyiko lokusondela kuzo iindonga zesixeko, xa mna, ngokwam, ndandinabalindi bam ngaphandle kwesango?\n\n11 Kwaye ngoku, kungesi sizathu ukuba ndinivumele ukuba nisindiswe, ukuze ndibe nokuqonda kuni, okanye ndinge ndenza ukuba abalindi bam banibulale. Nivumelekile ke ukuba nithethe.\n\n12 Kwaye ngoku, uAmon akubona ukuba uvumelekile ukuba athethe, waya phambili waza waqubuda phambi kokumkani; kwaye ephakamile kwakhona wathi: Owu kumkani, ndinombulelo omkhulu phambi koThixo ngalo mhla wokuba ndisaphila, kwaye ndivumelekile ukuba ndithethe; kwaye ndiza kuzama ukuba ndithethe ngokungenaloyiko;\n\n13 Kuba ndiqinisekile okokuba ukuba ubundazile unge ungandiyekelanga ukuba ndifakwe la makhamandela. Kuba ndinguAmon, kwaye ndiyinzalelwana yaseZarahemla, kwaye ndinyukile ndaphuma kulo ilizwe laseZarahemla ukuza kuqonda ngokunxulumene nabazalwana bethu, awathi uZenif wabazisa benyuka baphuma kulo ilizwe.\n\n14 Kwaye ngoku, kwenzekile okokuba emva kokuba uLimhayi ewavile amazwi ka-Amon, waba novuyo olugqithisileyo, waza wathi: Ngoku, ndiyazi ngokuqinisekileyo okokuba abazalwana bam ababekulo ilizwe laseZarahemla basaphila. Kwaye ngoku, ndiza kugcoba; kwaye ngengomso ndiya kwenza ukuba abantu bam bagcobe kanjalo.\n\n15 Kuba qaphelani, sisebukhobokeni kumaLeymenayithi, kwaye siyarhafiswa ngeerhafu ezibuhlungu ukuba singazithwala. Kwaye ngoku, qaphelani, abazalwana bethu baza kusikhulula siphume ebukhobokeni, okanye siphume ezandleni zamaLeymenayithi, kwaye siya kuba ngamakhoboka abo; kuba kulungile ukuba sibe ngamakhoboka kumaNifayithi kunokuba sihlawule irhafu kukumkani wamaLeymenayithi.\n\n16 Kwaye ngoku, ukumkani uLimhayi wayalela abalindi bakhe ukuba bangabe baphinde bambophelele uAmon okanye abazalwana bakhe, kodwa nangenxa yokuba kwakufuneka baye entabeni eyaye isemantla ayo iShayilom, kwaye babazise abazalwana babo esixekweni, ukuze ngaloo ndlela babe nokufumana ukutya, kwaye basele, kwaye baziphumze ebunzimeni bohambo lwabo; kuba babenyamezele izinto ezininzi; babenyamezele indlala, unxano, nokudinwa.\n\n17 Kwaye ngoku, kwenzekile ngengomso ukuba ukumkani uLimhayi wathumela isibhengezo phakathi kwabantu bakhe, ukuze ngaso babe nokuhlanganisana kunye etempileni, ukuze beve amazwi awayeza kuwathetha kubo.\n\n18 Kwaye kwenzekile okokuba bakuba behlanganisene kunye waye wathetha nabo ngolu hlobo, esithi: Owu nina, bantu bam, ziphakamiseni iintloko zenu kwaye nithuthuzeleke; kuba qaphelani, ilixa selikufuphi, okanye alimgama mde, lokuba singayi kube siphinde sibe phantsi kwempatho yeentshaba zethu, nangona sineenzima ezininzi, ebe zililize; kodwa ndinethemba lokokuba kusekho inzima eya kusebenza ekufuneka siyenzile.\n\n19 Ke ngoko, ziphakamiseni iintloko zenu, kwaye nigcobe, kwaye nibeke ithemba lenu kuThixo, kuloo Thixo owaye enguThixo ka-Abraham, noIsake, noYakobi; kananjalo, loo Thixo owazisa abantwana bakaSirayeli ebakhupha kulo ilizwe laseYiputa, kwaye wenza ukuba babe nokuhamba banqumle uLwandle oluBomvu emhlabeni owomileyo, kwaye wabondla ngemana ukuze bangabi nakufa entlango; kwaye nezinye izinto ezininzi awabenzela zona.\n\n20 Kwaye kwakhona, kwayena looThixo wabazisa oobawo bethu ebakhupha kulo ilizwe laseYerusalem, kwaye ubagcinile kwaye wabalondoloza abantu bakhe kwade kwaba ngoku; kwaye qaphelani, kungenxa yobugwenxa namasikizi ethu ukuba asizise ebukhobokeni.\n\n21 Kwaye nina nonke ningamangqina ngalo mhla, ukuba uZenif, owaye enziwe ukumkani phezu kwaba bantu, yena ke wabe ekungxamele ngokungaphezulu ukulifumana njengelifa ilizwe looyise bakhe, ke ngoko elahlekiswe ngobuqhinga nobuqhetseba bukakumkani uLeymeni, owathi ekubeni engena kwisivumelwano nokumkani uZenif, kwaye ekubeni enikezele ezandleni zakhe ngolawulo oluyinxenye yelizwe, okanye kwanaso isixeko samaLihayi-Nifayi, nesixeko saseShayilom; nomhlaba orhangqileyo—\n\n22 Kwaye konke oku wakwenza, ngesizathu esisodwa sokuzisa aba bantu phantsi okwempatho yakhe okanye ebukhobokeni. Kwaye qaphelani, thina ngalo eli lixa sihlawula irhafu kuye ukumkani wamaLeymenayithi, isixa esi sisiqingatha sombona wethu, nerhasi yethu, kwaye nazo zonke iinkozo zethu zazo zonke iindidi, nesiqingatha sengeniso yempahla emfutshane yethu nemihlambi neenkomo zethu; kwa nesiqingatha sako konke okwethu okanye esinako asinyanzelisa ukumkani wamaLeymenayithi ukuba simnike kona okanye ubomi bethu.\n\n23 Kwaye ngoku, ingaba oku akubuhlungwanga na ukukunyamezela? Kwaye oku akuyiyo na imbandezelo yethu, enkulu? Ngoku qaphelani, ukuba sikhulu kwesizathu sokuba sibe lusizi.\n\n24 Ewe, ndithi kuni, zikhulu izizathu esinazo zokuba sibe lusizi; kuba qaphelani bangaphi na abazalwana bethu ababuleweyo, negazi labo liphalalele ilize, kwaye konke kungenxa yobugwenxa.\n\n25 Kuba ukuba aba bantu babengawelanga ekoneni iNkosi inge ingasiyekelanga ukuba obububi bukhulu buze phezu kwabo. Kodwa qaphelani, babengawaphulaphuli amazwi akhe; kodwa kwasuka kwavuka iimbambano phakathi kwabo, kangangokuba bade baphalaza igazi ngaphakathi kwabo.\n\n26 Kwaye bambulele umprofeti weNkosi; ewe, indoda enyuliweyo kaThixo, eyabaxelela ngenkohlakalo namasikizi abo, kwaye waprofetha nangezinto ezininzi ezisezayo, ewe, kwa nokuza kukaKrestu.\n\n27 Kwaye ngenxa yokokuba wathi kubo uKrestu waye enguThixo, uYise wazo zonke izinto, kwaye wathi uya kuthabathela kuye imfano yomntu, kwaye iya kuba yimfano enjengaleyo umntu wadalwa ngayo ekuqalekeni; okanye ngamanye amazwi, wathi umntu wadalwa ngemfano kaThixo, kwaye nokokuba uThixo uya kuhla eze phakathi kwabantwana babantu, kwaye athabathele kuye umzimba wenyama negazi, kwaye aye phambili phezu kobuso bomhlaba—\n\n28 Kwaye ngoku, ngenxa yokuba wathetha oku, baye bambulala; kwaye zininzi nezinye izinto abazenzayo ezabazisela ingqumbo kaThixo phezu kwabo. Ke ngoko, ngubani omangaliswayo ukuba babe sebukhobokeni, nokokuba babethwa ngeembandezelo ezibuhlungu?\n\n29 Kuba qaphelani, iNkosi ithe: Andiyi kubanika ncedo abantu bam ngomhla wokona kwabo; kodwa ndiya kuzibiyela iindlela zabo ukuze bangaphumeleli; nezenzo zabo ziya kuba njengesikhubekiso phambi kwabo.\n\n30 Kwaye kwakhona, uthi: Ukuba abantu bam baya kuhlwayela ubunyhuku-nyhuku baya kuvuna umququ wabo esaqhwithini; kwaye isiphumo soko yityhefu.\n\n31 Kwaye kwakhona uthi: Ukuba abantu bam baya kuhlwayela ubunyhuku-nyhuku baya kuvuna umoya wasempuma, ozisa intshabalalo ekhawulezileyo.\n\n32 Kwaye ngoku, qaphelani, isithembiso seNkosi sizalisekile, kwaye niyabethwa kwaye nibandezeleka.\n\n33 Kodwa ukuba niya kuguqukela eNkosini ngenjongo epheleleyo yentliziyo, kwaye nibeke ithemba lenu kuyo, kwaye nimsebenzele ngenkuthalo yonke yengqondo, ukuba niya kwenza oku, uya kunikhupha, ngokwentando yakhe nolonwabo, niphume ebukhobokeni.\n\n", "mosiah 8": "[center][font_size=26]Isahluko 8[/font_size][/center]\n\n[i]UAmon ufundisa abantu bakaLimhayi—Ufumana ulwazi ngamacwecwe angamashumi amabini anesine amaYeredayithi—Iimbali zamandulo zinako ukutolikwa ziimboni—Akukho sipho sikhulu kuneso sobumboni. Malunga 121 P.K.[/i]\n\n1 Kwaye kwenzekile okokuba emva kokuba ukumkani uLimhayi ephezile ukuthetha kubantu bakhe, kuba wathetha izinto ezininzi kubo kwaye zezimbalwa kuphela endithe ndazibhala kuyo le ncwadi, wabaxelela abantu bakhe zonke izinto ezinxulumene nabazalwana babo ababeselizweni laseZarahemla.\n\n2 Kwaye wenza ukuba uAmon aphakame eme phambi kwaso isihlwele, ababalisele konke okwenzekayo kubazalwana babo ukususela ngelixa uZenif wenyukayo waphuma kulo ilizwe kwade kwaba lilixa athe yena ngokwakhe athe wenyuka waphuma elizweni.\n\n3 Kwaye wababalisela kanjalo ngamazwi okugqibela awathi wabafundisa wona ukumkani uBhenjamin, kwaye wawacacisa kubo abantu bakakumkani uLimhayi, ukuze babenako ukuwaqonda onke amazwi athe wawathetha.\n\n4 Kwaye kwenzekile okokuba emva kokuba ekwenzile konke oku, ukumkani uLimhayi waye wasindulula isihlwele, wenza ukuba sibuyele sonke elowo kowakhe umzi.\n\n5 Kwaye kwenzekile okokuba wenza ukuba amacwecwe awayequlethe imbali yabantu bakhe ukususela kwilixa abathi balishiya ilizwe laseZarahemla, aziswe phambi kuka-Amon, ukuze abe nokuwafunda.\n\n6 Ngoku, kwakamsinyane akuba eyifundile uAmon imbali, ukumkani wanqwenela ukwazi kuye ukuba anganako na ukuzitolika iilwimi, waza uAmon wamxelela ukuba wayengenako.\n\n7 Kwaye ukumkani wathi kuye: Ndisentlungwini ngeembandezelo zabantu bam, ndenza ukuba abangamashumi amane anesithathu abantu bam bathabathe uhambo olusinga entlango, ukuze ngaloo ndlela babe nokufumana ilizwe laseZarahemla, ukuze sibe nokubhenela kubazalwana bethu ukuba basikhulule siphume ebukhobokeni.\n\n8 Kwaye baye balahleka entlango kangangethuba leentsuku ezininzi, kanti ke babenenkuthalo, kwaye abalifumana ilizwe laseZarahemla kodwa babuyela kweli lizwe, bakuba behambe elizweni phakathi kwamanzi amaninzi, bakuba befumene ilizwe elaye lizaliswe ngamathambo abantu, nawezilwanyana, kananjalo lalizaliswe ziindonga zezakhiwo zazo zonke iintlobo, bakuba befumene ilizwe elalihlala abantu ababeyintlaninge njengemikhosi kaSirayeli.\n\n9 Kwaye nje ngobungqina bokuba izinto abathe bazithetha ziyinyani baze namacwecwe angamashumi amabini azele yimikrolo, kwaye ngawegolide ecwengileyo.\n\n10 Kwaye qaphelani, kanjalo, baze neengcina-sifuba, ezinkulu, nezobhedu nezekopolo, kwaye zikwisimo esigqibeleleyo.\n\n11 Kwaye kwakhona, baze namakrele, iziphatho zawo ziphelile, nokutya kwawo kudlekile ngumhlwa; kwaye akukho mntu elizweni onako ukutolika ulwimi okanye imikrolo esemacwecweni. Ke ngoko ndithe kuwe: Akunako na ukuwatolika?\n\n12 Kwaye ndithi kuwe kwakhona: Ukhona na umntu omaziyo onako ukuwatolika? Kuba ndinqwenela ukuba ezi mbali ziguqulelwe kulwimi lwethu; kuba, mhlawumbi, aya kusinika ulwazi ngentsalela yababantu abatshatyalalisiweyo, apho ezi mbali zisuka khona; okanye, mhlawumbi, aya kusinika ulwazi ngabo kanye aba bantu batshatyalalisiweyo; kwaye ndinqwenela nokwazi ngonobangela wentshabalalo yabo.\n\n13 Ngoku uAmon wathi kuye: Ngokuqinisekileyo ndingakuxelela, Owu kumkani, ngendoda enako ukuzitolika iimbali; kuba inazo izinto enokukhangela ngazo, kwaye iziguqule ngazo zonke iimbali zemihla yamandulo; kwaye zisisipho esivela kuThixo. Kwaye izinto ezo zibizwa ngokuba zizitoliki, kwaye akukho mntu unako ukukhangela kuzo ngaphandle kokuba abe uyalelwe ukuba awakhangele, hleze akhangele into angamelanga kuyikhangela aze afe. Kwaye nabani na oyalelweyo ukuba akhangele kuzo, yena lowo ubizwa ngokuba uyimboni.\n\n14 Kwaye qaphela, ukumkani wabantu abakulo ilizwe laseZarahemla nguye indoda eyalelweyo ukuba yenze ezi zinto, kwaye nenaso esi sipho siphakamileyo sivela kuThixo.\n\n15 Kwaye ukumkani wathi imboni ingaphezulu kunomprofeti.\n\n16 Kwaye uAmon wathi imboni ingumtyhili-zibhalo nomprofeti kanjalo; kwaye isipho esingaphezu koko akukho mntu unokubanaso, ngaphandle kokuba angaba namandla kaThixo, ekungekho mntu unokuba nawo; kanti ke umntu anganawo amandla amakhulu awanikiweyo avela kuThixo.\n\n17 Kodwa imboni inako ukwazi ngezinto ezidluleyo, kananjalo nangezinto ezisezayo, kwaye ngabo zonke izinto ziya kutyhilwa, okanye, ngenye indlela, izinto ezifihlakeleyo ziya kwenziwa ukuba zibonakale, kwaye izinto ezifihliweyo ziya kuza ekukhanyeni, nezinto ezingaziwayo ziya kwenziwa ukuba zaziwe ngabo, kananjalo ziya kwaziswa nezinto ebezingenakho ngenye indlela ukuba zingaziwa.\n\n18 Njalo uThixo uyilungiselele indlela yokuba umntu, ngokholo, abe nokwenza imimangaliso emikhulu; ke ngoko uba luncedo olukhulu kwabanye abantu.\n\n19 Kwaye ngoku, akuba uAmon ephezile ukuthetha la mazwi ukumkani wagcoba ngokugqithisileyo, kwaye wanikela imibulelo kuThixo, esithi: Ngaphandle kwamathandabuzo inkulu imfihlelo equlethwe ngaphakathi kwala macwecwe, kwaye ezi zitoliki zazilungiselelwe ngaphandle kwamathandabuzo ngenjongo yokusombulala zonke iimfihlelo ezinje kubantwana babantu.\n\n20 Owu hayi ukumangalisa kwemisebenzi yeNkosi, kwaye kukangakanani na ebanyamezele abantu bakhe; ewe, kwaye bukangakanani na ubumfama nokungafikeleleki kweengqiqo zabantwana babantu; kuba abayi kubufuna ubulumko, benganqweneli nokokuba bubalawule!\n\n21 Ewe, banjengomhlambi onganqandekiyo obalekayo kumalusi, kwaye othe saa, noqhutywayo, uze uqwengwe zizilo zehlathi.\n\n", "mosiah 9": "Imbali kaZenif—Nengxelo yabantu bakhe, ukususela kwixesha abalishiyayo elaseZarahemla kude kube lixesha abathi bakhululwa baphuma ezandleni zamaLeymenayithi.\n\nIquka izahluko 9 ukuya ku 22.\n\n[center][font_size=26]Isahluko 9[/font_size][/center]\n\n[i]UZenif ukhokela iqela elisuka eZarahemla ukuya kuthabathela kubo ilizwe lamaLihayi-Nifayi—Ukumkani wamaLeymenayithi uyabavumela ukuba balifumane njengelifa ilizwe—Kukho imfazwe phakathi kwamaLeymenayithi nabantu bakaZenif. Malunga 200–187 P.K.[/i]\n\n1 Mna, Zenif, ekubeni ndifundisiwe ngazo zonke iilwimi zamaNifayithi, kwaye ndinolwazi ngelizwe likaNifayi, okanye ngelizwe lelifa lokuqala loo bawo bethu, kwaye bendikhe ndathunywa njengentlola phakathi kwamaLeymenayithi ukuze ndibe nokuhlola imikhosi yawo, ukuze umkhosi wethu ube nokufika phezu kwawo kwaye siwatshabalalise—kodwa ndathi ndakubona oko kwakukuhle kubo ndanqwenela ukuba bangabi satshatyalaliswa.\n\n2 Ke ngoko, ndaxoxisana nabazalwana bam entlango, kuba ndandinga umlawuli wethu angenza isivumelwano kunye nabo; kodwa yena engumntu olukhuni kwaye eyindoda enxanelwe igazi wayalela ukuba ndibulawe; kodwa ndahlangulwa kukuphalazeka kwegazi elininzi; kuba ubawo walwa nobawo, kwaye nomkhuluwa nomninawa, kwade kwaba inani elikhulu lomkhosi wethu litshatyalalisiwe entlango; saza sabuya, abo bethu abathi basinda, sibuyela kulo ilizwe laseZarahemla, ukuze silibalise elo bali kubafazi babo nabantwana babo.\n\n3 Kananjalo, mna ndixhinele ukufumana njengelifa ilizwe loo bawo bethu, ndaqokelela abaninzi kangangoko babenqwena ukunyuka ukuya kuthabathela kuthi ilizwe, kwaye saqalisa kwakhona kuhambo lwethu ukusinga entlango ukuze sinyukele kulo ilizwe; kodwa saye sabethwa yindlala neembandezelo ezibuhlungu; kuba sasithatha kade ukukhumbula iNkosi uThixo wethu.\n\n4 Nangona kunjalo, emva kweentsuku ezininzi sibhadula entlango saye sazigxumeka iintente zethu kwindawo leyo abazalwana bethu babebulewe kuyo, eyaye ikufuphi nelizwe loo bawo bethu.\n\n5 Kwaye kwenzekile okokuba ndaye ndahamba kwakhona nabane bamadoda wam ndangena kuso isixeko, ndangena kuye ukumkani, ukuze ndibe nokwazi ngezimvo zokumkani, kwaye nokuba ndibe nokwazi okokuba ndinganako na ukungena nabantu bam ukuze silithabathele kuthi ilizwe ngoxolo.\n\n6 Kwaye ndangena ngaphakathi kuye ukumkani, kwaye wanqophisana nam ukuba ndibe nako ukulithabathela kuthi ilizwe lamaLihayi-Nifayi, nelizwe laseShayilom.\n\n7 Kananjalo wayalela ukuba abantu bakhe bemke baphume elizweni, kwaye mna nabantu bam sangena elizweni ukuze sibe nokulithabathela kuthi.\n\n8 Kwaye saqalisa ukwakha izakhiwo, kwaye nokulungisa iindonga zesixeko, ewe, kwanazo iindonga zesixeko zamaLihayi-Nifayi, nesixeko saseShayilom.\n\n9 Kwaye saqalisa ukuwulima umhlaba, ewe, nangazo zonke iintlobo zeembewu, ngeembewu zokuziinkozo, neyengqolowa, neyerhasi, kunye neyeneyus, neyesheyum, kwaye neembewu zazo zonke iintlobo zeziqhamo; kwaye saqalisa ukuqhama nokuphumelela elizweni.\n\n10 Ngoku kwakungamaqhinga nobuqhetseba bukakumkani uLeymeni, ukuze azise abantu bam ebukhobokeni, kuba wanikezela ilizwe ukuze silithabathele kuthi.\n\n11 Ke ngoko kwenzekile, okokuba emva kokuba sihleli kulo ilizwe kangangethuba leminyaka elishumi elinambini ukumkani uLeymeni waqalisa ukuba anxube, hleze abantu bam nangayiphi na indlela babe nokomelela elizweni, nokuba babengayi kubanako ukubongamela baze babazise ebukhobokeni.\n\n12 Ngoku babengabantu abonqenayo nabantu abanqula izithixo; ke ngoko babenqwenela ukusizisa ebukhobokeni, ukuze babe nokuzingxala ngentsebenzo yezandla zethu; ewe, ukuze babe nokuzondla ngemihlambi yamadlelo ethu.\n\n13 Ke ngoko kwenzekile okokuba ukumkani uLeymeni waqalisa ukubavuselela abantu bakhe ukuze babambane kunye nabantu bam, ke ngoko kwaqalisa ukubakho iimfazwe neembambano elizweni.\n\n14 Kuba, ngonyaka weshumi elinantathu wolawulo lwam kulo ilizwe likaNifayi, kude emazantsi elizwe laseShayilom, xa abantu bam babeseza kwaye bedlisa imihlambi yabo, kwaye belima nemihlaba yabo, indimbane yemikhosi yamaLeymenayithi yabafikela kwaye yaqalisa ukubabulala, kwaye bethabatha nemihlambi yabo, nokuziinkozo zamasimi abo.\n\n15 Ewe, kwaye kwenzekile okokuba babaleka, bonke abo bangazange bafunyanwe, bebalekela kwisixeko sikaNifayi kwaye baye bacela kum ukhuseleko.\n\n16 Kwaye kwenzekile okokuba ndaye ndabaxhobisa ngezaphetha, nangeentolo, ngamakrele, nangamakrelana amancinane angamagwegwe nangamagqudu, nangezilingi, nangazo zonke iintlobo zezikhali esasinako ukuzenza, kwaye mna nabantu bam saye sabheka phambili ngokuchasene nawo amaLeymenayithi ukuba silwe idabi.\n\n17 Ewe, emandleni eNkosi saye sabheka phambili ukuya kulwa idabi ngokuchasene nawo amaLeymenayithi; kuba mna nabantu bam saye sadanduluka ngamandlakazi eNkosini ukuba isincede siphume ezandleni zeentshaba zethu, kuba saye savuselwa kwiinkumbulo zokwesaba koobawo bethu.\n\n18 Kwaye uThixo waziva izikhalo zethu kwaye wayiva nemithandazo yethu; kwaye sabheka phambili kumandlakazi akhe; ewe, saye sabheka phambili ngokuchasene nawo amaLeymenayithi, kwaye ngosuku olunye nobusuku saye sabulala amawaka amathathu anamashumi amane anesithathu; saye sawabulala sade sawaqhubela ngaphandle kwelizwe lethu.\n\n19 Kwaye mna, ngokwam, ngezandla zam, ndaye ndancedisa ukubangcwaba abafileyo babo. Kwaye qaphelani, elusizini lwethu olukhulu nesijwili, amakhulu amabini anamashumi asixhenxe anesithoba abazalwana bethu abulawa.\n\n", "mosiah 10": "[center][font_size=26]Isahluko 10[/font_size][/center]\n\n[i]UKumkani uLeymeni uyafa—Abantu bakhe bandlongondlongo kwaye banoburhalarhume kwaye bakholelwa kwizithethe ezingeyonyani—UZenif nabantu bakhe bayaboyisa. Malunga 187–160 P.K.[/i]\n\n1 Kwaye kwenzekile okokuba sathi kwakhona sabumisa ubukumkani kwaye kwakhona saqalisa ukulithabathela kuthi ilizwe ngoxolo. Kwaye ndenza ukuba kubekho izikhali zemfazwe ezenziwayo zalo lonke uhlobo, ukuze ngazo ndibe nokuba nezikhali zabantu bam ukwenzela ixesha anokuthi amaLeymenayithi kwakhona aze kuthi ukuze alwe imfazwe nabantu bam.\n\n2 Kwaye ndabeka abalindi barhangqe ilizwe, ukuze amaLeymenayithi angabinako ukusifikela kwakhona singalindelanga aze asitshabalalise; kananjalo ndabakhusela abantu bam nemihlambi yam, kwaye ndabagcina bangaweli ezandleni zeentshaba zethu.\n\n3 Kwaye kwenzekile okokuba saye salifumana njengelifa ilizwe loobawo bethu iminyaka emininzi, ewe, kangangethuba leminyaka engamashumi amabini anambini.\n\n4 Kwaye ndaye ndawenza amadoda ukuba awulime umhlaba, kwaye bahlumise lonke uhlobo lweenkozo kwanalo lonke uhlobo lweziqhamo zazo zonke iindidi.\n\n5 Kwaye ndaye ndenza okokuba abafazi basonte, kwaye babulaleke, kwaye basebenze, baze basebenze lonke uhlobo lwelineni ecwengileyo, ewe, nelaphu lwalo lonke udidi, ukuze sambese ubuze bethu; kananjalo saye saphumelela elizweni—njalo saye saqhubeka sinoxolo elizweni kangangethuba leminyaka engamashumi amabini anambini.\n\n6 Kwaye kwenzekile okokuba ukumkani uLeymeni waye wafa, kwaye unyana wakhe waqalisa ukulawula esikhundleni sakhe. Kwaye waqalisa ukubavuselela abantu bakhe kwimvukelo ngokuchasene nabantu bam; ke ngoko baqalisa ukulungiselela imfazwe, kwaye nokokuba basifikele ukuze balwe ngokuchasene nabantu bam.\n\n7 Kodwa ndandithumele iintlola zam zarhangqa ilizwe laseShemloni, ukuze ndifumanise ngamalungiselelo abo, ukuze ndibe nokuzikhusela kubo, ukuze bangabi nakubafikela abantu bam baze babatshabalalise.\n\n8 Kwaye kwenzekile okokuba beza phezu komntla welizwe laseShayilom, nendimbane yemikhosi yabo, amadoda exhobe ngezaphetha, nangeentolo, nangamakrele, nangamakrelana abugwegwe, nangamatye, nangezilingi; kwaye babezichebile iintloko zabo ukuze zibe ze; kwaye babebhinqe umbhinqo wesikhumba ojikeleze izinqe zabo.\n\n9 Kwaye kwenzekile okokuba ndenza ukuba abafazi nabantwana babantu bam bazinyeliswe entlango; kwaye ndenza kananjalo okokuba onke amadoda amadala awaye enakho ukuphakamisa izikhali, kwaye nawo onke amagatyana abafana awaye enakho ukuphakamisa izikhali, bahlanganisane kunye ukuya kulwa namaLeymenayithi; kwaye ndababeka ngokwezintlu zabo, umntu ngamnye ngokobudala bakhe.\n\n10 Kwaye kwenzekile okokuba saye senyuka ukuya kulwa namaLeymenayithi, kwaye mna, nam ngokwam, ebudaleni bam, ndenyuka ukuya kulwa namaLeymenayithi. Kwaye kwenzekile okokuba saye senyuka sisemandleni eNkosi ukuya kulwa.\n\n11 Ngoku, amaLeymenayithi ayengazinto ngokunxulumene neNkosi, namandla eNkosi, ke ngoko ayexhomekeke kwawawo amandla. Kanti ke ayengabantu abomeleleyo, ngokokomelela kwamadoda.\n\n12 Ayengabantu abandlongondlongo, kwaye enoburhalarhume, kwaye engabantu abanxanelwe igazi, ekholelwa kwisithethe sooyise, esisesi—Ekholelwa ekubeni ayeqhutyelwe ngaphandle kwelizwe laseYerusalem ngenxa yobugwenxa booyise, nokokuba ayengaphathekanga kakuhle entlango ngabazalwana awo, kananjalo ayengaphathekanga kakuhle xa ayewela ulwandle;\n\n13 Kwaye kwakhona, nokokuba ayengaphathekanga kakuhle ngelixa ayekulo ilizwe lokuqala lelifa lawo, emva kokuba eliwelile ulwandle, kwaye konke oku kungenxa yokokuba uNifayi wayenyaniseke ngakumbi ekugcineni imiyalelo yeNkosi—ke ngoko wayesikelelwe ngakumbi yiNkosi, kuba iNkosi yayiva imithandazo yakhe yaze yayiphendula, kwaye waba nokulukhokela uhambo lwabo entlango.\n\n14 Kwaye abakhuluwa bakhe babenomsindo ngakuye ngenxa yokuba babengaziqondi iinkqubo zeNkosi; babenomsindo ngakuye kanjalo phezu kwamanzi ngenxa yokuba babeziqaqadekisile iintliziyo zabo ngokuchasene neNkosi.\n\n15 Kwaye kwakhona, babenomsindo ngakuye xa babefika kwilizwe lesithembiso, ngenxa yokuba babesithi uluthabathile ulawulo lwabantu ezandleni zabo, kwaye babezama ukumbulala.\n\n16 Kwaye kwakhona, babenomsindo ngakuye ngenxa yokokuba waye wahamba wasinga entlango njengokuba iNkosi yayimyalele, kwaye wazithabatha iimbali ezazikrolwe kumacwecwe obhedu, kuba babesithi uzibe kubo.\n\n17 Kwaye njalo babafundisa abantwana babo ukuze babathiye, kwaye nokokuba bababulale kwaye nokokuba bababele kwaye babaphange, kwaye benze konke ababenako ukuba-tshabalalisa; ke ngoko babenentiyo yanaphakade kuyo inzala kaNifayi.\n\n18 Kungesi sizathu kanye ukumkani uLeymeni, ngamaqhinga akhe, nobuxoki bobuqhetseba, nezithembiso zakhe ezincumisayo, wandikhohlisayo, ukuba ndibazise abantu bam benyuke beze kweli lizwe, ukuze babatshalalise, ewe, kwaye saye sabandezeleka kuyo le minyaka mininzi elizweni.\n\n19 Kwaye ngoku mna, Zenif, emva kokuba ndizixelile zonke ezi zinto kubo abantu bam ngokunxulumene namaLeymenayithi, ndaye ndabakhuthaza ukuba baye edabini ngamandlakazi abo, bebeke ithemba labo eNkosini; ke ngoko, saye sabambana nawo, ubuso ngobuso.\n\n20 Kwaye kwenzekile okokuba saye sawaqhubela ngaphandle kwelizwe lethu kwakhona; kwaye sawabulala ngokuwaxhela kanobom, abamaninzi kangangokuba sasingenako nokuwabala.\n\n21 Kwaye kwenzekile okokuba sabuyela kwakhona kwelethu ilizwe nabantu bam kwakhona baqalisa ukwalusa imihlambi yabo, nokulima umhlaba wabo.\n\n22 Kwaye ngoku mna, ndimdala, ndaye ndabunikezela ubukumkani phezu komnye woonyana bam; ke ngoko, akukho kumbi endikuthethayo. Kwaye yanga iNkosi ingabasikelela abantu bam. Amen.\n\n", "mosiah 11": "[center][font_size=26]Isahluko 11[/font_size][/center]\n\n[i]UKumkani uNowa ulawula ngenkohlakalo—Uyonwatyiswa kukuphila ndlongondlongo kunye nabafazi bakhe namashweshwe—UAbhinadayi uyaprofetha okokuba abantu baya kuthatyathelwa ebukhobokeni—UKumkani uNowa uzama ukuthabatha ubomi bakhe. Malunga 160–150 P.K.[/i]\n\n1 Kwaye ngoku kwenzekile okokuba uZenif anikezele ubukumkani phezu kukaNowa, omnye woonyana bakhe; ke ngoko uNowa waqalisa ukulawula esikhundleni sakhe; kwaye akazange ahambe ekhondweni likayise.\n\n2 Kuba qaphelani, akazange ayigcine imiyalelo kaThixo, kodwa waye walandela iminqweno yentliziyo yakhe. Kwaye waba nabafazi abaninzi namashweshwe. Kwaye waye wabenza abantu bakhe ukuba benze isono, kwaye benze oku kwakumasikizi emehlweni eNkosi. Ewe, kwaye benza uhenyuzo nalo lonke uhlobo lwenkohlakalo.\n\n3 Kwaye wabarhafisa irhafu yesinye kwisihlanu senxalenye yayo yonke into ababenayo, isinye kwisihlanu senxalenye yegolide yabo neyesilivere yabo, nesinye kwisihlanu senxalenye yesinye yesimbiwa sabo esiyi zif, nesekopolo yabo, neyobhedu neyesinyithi sabo; nesinye kwisihlanu senxalenye yemfuyo yabo emfutshane; kananjalo nesinye kwisihlanu senxalenye yazo zonke iinkozo zabo.\n\n4 Kwaye konke oku wakuthabatha ukuze azixhase yena, nabafazi bakhe namashweshwe akhe; nababingeleli bakhe kanjalo, nabafazi babo namashweshwe abo; njalo ke wathi wayiguqula imicimbi yobukumkani.\n\n5 Kuba wabathoba bonke ababingeleli ababemiselwe nguyise, kwaye wamisela abatsha ezikhundleni zabo, udidi olwaluphakamile ngekratshi leentliziyo zabo.\n\n6 Ewe, njalo babexhaswa kubunqenerha babo, kwaye nasekunquleni izithixo kwabo, kwaye nasekuhenyuzeni kwabo, ngeerhafu awathi ukumkani uNowa wazibeka phezu kwabo abantu bakhe; njalo ke abantu basebenza ngokugqithisileyo ekuxhaseni ubugwenxa.\n\n7 Ewe, kananjalo baba ngabanquli bezithixo, ngenxa yokuba babelahlekiswe bubungento namazwi anyhwalazayo okumkani nababingeleli; kuba babethetha izinto ezinyhwalazayo kubo.\n\n8 Kwaye kwenzekile okokuba ukumkani uNowa akhe izakhiwo ezihle neziphangaleleyo; kwaye wazihombisa ngemisebenzi ecwengileyo yomthi, nangazo zonke iintlobo zezinto zexabiso, ezegolide nezesilivere, nezesinyithi, nezobhedu, nezezif, nezekopolo;\n\n9 Kwaye wazakhela kanjalo ibhotwe eliphangaleleyo, netrone embindini walo, yonke loo nto yayiyeyomthi wodidi oluphezulu kwaye yayihonjiswe ngegolide nesilivere nangazo izinto ezixabisekileyo.\n\n10 Kwaye wenza kanjalo ukuba abasebenzi bakhe basebenze lonke uhlobo lomsebenzi wodidi oluphezulu ngaphakathi kweendonga zetempile, ngomthi wodidi oluphezulu, nowekopolo, nowobhedu.\n\n11 Kwaye nezihlalo ezazibekelwe bucala ukusetyenziswa ngababingeleli abakhulu, ezazingaphezulu kunazo zonke ezinye izihlalo, waye wazihombisa ngegolide ecwengileyo; kwaye wenza nokokuba kwakhiwe umvalo phambi kwabo okuphakama kwawo kuma esifubeni, ukuze babe nokuphumza imizimba yabo neengalo zabo phezu kwawo xa babeza kuthetha ubuxoki namazwi angento kubo abantu bakhe.\n\n12 Kwaye kwenzekile okokuba wakha inkcochoyi kufuphi netempile; ewe, inkcochoyi ephakame kakhulu, ephakame kangangokuba waye enako ukuma phezu kwencopho yayo aze alivelele ilizwe laseShayilom, kwa nelizwe laseShemloni, elalimiwe ngamaLeymenayithi; kwaye wayenako kwanokubona kulo lonke ilizwe elalimrhangqile.\n\n13 Kwaye kwenzekile okokuba wenza ukuba kwakhiwe izakhiwo ezininzi elizweni laseShayilom; kwaye wenza ukuba kwakhiwe inkcochoyi ephakame kakhulu entabeni esemantla elizwe laseShayilom, elaye liyindawo yokwesabela yabantwana bakaNifayi ngelixa ababesaba bephuma elizweni; kwaye wenza njalo ke ngobutyebi awabuzuza ngokurhafisa abantu bakhe.\n\n14 Kwaye kwenzekile okokuba wabeka intliziyo yakhe phezu kobutyebi bakhe, kwaye walichitha ixesha lakhe ephila ndlongondlongo kunye nabafazi bakhe namashweshwe akhe; kananjalo ababingeleli bakhe balichitha ixesha labo namahenyukazi.\n\n15 Kwaye kwenzekile okokuba watyala izidiliya kulo lonke ilizwe; kwaye wakha nezixovule, kwaye wenza iwayini ngobuninzi; kwaye ke ngoko waba liselawayini, kwaye nabantu bakhe kanjalo.\n\n16 Kwaye kwenzekile okokuba amaLeymenayithi aqalisa ukubafikela abantu bakhe, efikela amanani amancinane, kwaye ebabulalela emasimini abo, kwaye nangeli lixa baluse imihlambi yabo.\n\n17 Kwaye ukumkani uNowa wathumela abalindi kwiindawo ngeendawo zelizwe ukuwagcina kude; kodwa akazange athumele nani laneleyo, kwaye amaLeymenayithi abafikela kwaye ababulala, kwaye ayiqhubela ngaphandle kwelizwe nemihlambi yabo emininzi; njalo amaLeymenayithi aqalisa ukubatshabalalisa, nokuyisebenzisa intiyo yawo kubo.\n\n18 Kwaye kwenzekile okokuba ukumkani uNowa wathumela imikhosi yakhe ngokuchasene nawo, kwaye aqhutyelwa emva, okanye bawaqhubela emva okwexeshana; ke ngoko, babuya begcobile ngexhoba labo.\n\n19 Kwaye ngoku, ngenxa yolu loyiso lukhulu babephakamile likratshi leentliziyo zabo; baye bazigwagwisa ngokomelela kwabo, besithi amashumi amahlanu abo angamelana namawaka amaLeymenayithi; kanjalo bazigwagwisa, kwaye babesonwatyiswa ligazi, nasekuphalazeni igazi labazalwana babo, kwaye oku kwakungenxa yenkohlakalo yokumkani wabo nababingeleli.\n\n20 Kwaye kwenzekile okokuba kwabakho indoda phakathi kwabo egama layo lalinguAbhinadayi; kwaye yabheka phambili phakathi kwabo, kwaye yaqalisa ukuprofetha, isithi: Qaphelani, itsho njalo iNkosi, kwaye indiyalele kanje, isithi: Bheka phambili, kwaye uthi kwaba bantu, itsho njalo iNkosi—Yeha phezu kwaba bantu, kuba ndiwabonile amasikizi abo, nenkohlakalo yabo, nohenyuzo lwabo; kwaye ngaphandle kokuba baguquke ndiya kubahambela ngomsindo wam.\n\n21 Kwaye ngaphandle kokuba baguquke kwaye baguqukele eNkosini uThixo wabo, qaphelani, ndiya kubanikezela ezandleni zeentshaba zabo; ewe, kwaye baya kuziswa ebukhobokeni; kwaye baya kubandezeleka ngesandla seentshaba zabo.\n\n22 Kwaye kuya kwenzeka okokuba baya kukwazi okokuba ndiyiNkosi uThixo wabo, kwaye ndinguThixo onekhwele, ndiyabuvelela ubugwenxa babantu bam.\n\n23 Kwaye kuya kwenzeka okokuba ngaphandle kokuba aba bantu baguquke kwaye baguqukele kuyo iNkosi uThixo waso, baya kuziswa ebukhobokeni; kwaye akukho bani uya kubakhulula, ngaphandle kokuba kube yiNkosi uThixo uSomandla.\n\n24 Ewe, kuya kwenzeka okokuba xa beya kukhala kum ndiya kucotha ukuziva izikhalo zabo; ewe, kwaye ndiya kubayekela ukuba babethwe ziintshaba zabo.\n\n25 Kwaye ngaphandle kokuba baguquke ngeengubo ezirhwexayo nothuthu, kwaye bakhale ngamandlakazi kuyo iNkosi uThixo wabo, andisayi kuyiva imithandazo yabo, ndingasayi kubakhulula baphume kwiimbandezelo zabo; kwaye itsho njalo iNkosi, kwaye indiyalele njalo.\n\n26 Ngoku kwenzekile okokuba akuba uAbhinadayi ewathethile la mazwi kubo baba nomsindo ngakuye, kwaye bafuna ukuthabatha ubomi bakhe; kodwa iNkosi yamkhulula waphuncuka ezandleni zabo.\n\n27 Ngoku akuba ukumkani uNowa evile ngamazwi athe uAbhinadayi wawathetha ebantwini, naye kanjalo waba nomsindo; waze wathi: Ngubani uAbhinadayi, ukuba mna nabantu bam singagwetywa nguye, okanye ngubani iNkosi, ukuba ingazisa iimbandezelo ezinkulu kangako phezu kwabantu bam?\n\n28 Ndiyaniyalela ukuba nimzise uAbhinadayi apha, ukuze ndibe nokumbulala, kuba uzithethe ezi zinto ukuze abe nokubaxhokonxa abantu bam ukuba babenomsindo omnye komnye, nokuvusa iimbambano phakathi kwabantu bam; ke ngoko ndiya kumbulala.\n\n29 Ngoku amehlo abantu ayemfamekile; ke ngoko baziqaqadekisa iintliziyo zabo ngokuchasene namazwi ka-Abhinadayi, kwaye bafuna ukumbamba ukususela kwelo xesha ukuya phambili. Kwaye ukumkani uNowa wayiqaqadekisa intliziyo yakhe ngokuchasene nelizwi leNkosi, kwaye akazange aguquke kuzo izenzo zakhe ezimbi.\n\n", "mosiah 12": "[center][font_size=26]Isahluko 12[/font_size][/center]\n\n[i]UAbhinadayi ufakwa entolongweni kuba eprofethe ngentshabalalo yabantu nokufa kukaKumkani uNowa—Ababingeleli abangeyonyani bacaphula ezibhalweni kwaye bazenze ngathi bayawugcina umthetho kaMoses—UAbhinadayi uqalisa ukubafundisa iMithetho eliShumi. Malunga 148 P.K.[/i]\n\n1 Kwaye kwenzekile okokuba emva kwethuba leminyaka emibini uAbhinadayi efikile phakathi kwabo ezijikile, ukuze bangabi nakumazi, kwaye waqalisa ukuprofetha phakathi kwabo, esithi: Indiyalele njalo iNkosi, isithi—Abhinadayi, hamba kwaye uprofethe kubo aba bantu bam, kuba baziqaqadekisile iintliziyo zabo ngokuchasene namazwi am; abaguqukanga kuzo izenzo zabo ezimbi; ke ngoko, ndiya kubavelela ngomsindo wam, ewe, ngomsindo wam owoyikekayo ndiya kubavelela kubugwenxa namasikizi abo.\n\n2 Ewe, yeha kuso esi sizukulwana! Kwaye iNkosi yathi kum: Yolulela phambili isandla sakho kwaye uprofethe, usithi: Itsho njalo iNkosi, kuya kwenzeka okokuba esi sizukulwana, ngenxa yobugwenxa baso, siya kuziswa ebukhobokeni, kwaye siya kubethwa esidleleni; ewe, kwaye siqhutywe ngabantu, kwaye siya kubulawa; kwaye amaxhalanga omoya, nezinja, ewe, nezilo zasendle, ziya kuqwenga inyama yabo.\n\n3 Kwaye kuya kwenzeka ukuba ubomi bukakumkani uNowa buya kuxatyiswa nanjengaso isambatho esikulo iziko lesinyithi elitshisayo; kuba uya kundazi ukuba ndiyiyo iNkosi.\n\n4 Kwaye kuya kwenzeka akokuba ndiya kubabetha aba bantu bam ngeembandezelo ezibuhlungu, ewe, ngendlala nangezifo ezibulalayo; kwaye ndiya kubenza ukuba babhomboloze ebudeni bemini yonke.\n\n5 Ewe, kwaye ndiya kubenza ukuba babe nemithwalo ebotshelelwe phezu kwemiqolo yabo; kwaye baya kuqhutywa ngaphambili okwe esile elisisimumu.\n\n6 Kwaye kuya kwenzeka okokuba ndiya kuthumelela isiphango phakathi kwabo, kwaye siya kubabetha; kwaye kanjalo baya bethwa ngumoya wasempuma; kwaye izinambuzane ziya kuwuhlupha umhlaba wabo kanjalo, kwaye zizibhuqe iinkozo zabo.\n\n7 Kwaye baya kubethwa ngezifo ezibuhlungu ezibulalayo kwaye konke oku ndiya kukwenza ngenxa yobugwenxa namasikizi abo.\n\n8 Kwaye kuya kwenzeka okokuba ngaphandle kokuba baguquke ndiya kubatshabalalisa ngokupheleleyo bangabikho ebusweni bomhlaba; kanti ke baya kushiya imbali emva kwabo, kwaye ndiya kubalondolozela ezinye izizwe eziya kulilawula ilizwe; ewe, nako oku ndiya kukwenzela ukuba ndibe nokuveza amasikizi abo aba bantu kwezinye izizwe. Kwaye waprofetha izinto ezininzi uAbhinadayi ngokuchasene naba bantu.\n\n9 Kwaye kwenzekile okokuba baba nomsindo ngakuye; baza bamthabatha kwaye bamthwala ebotshelelwe bamsa phambi kokumkani, baza bathi kuye ukumkani: Qaphela, sizise indoda phambi kwakho ethe yaprofetha ububi malunga nabantu bakho, kwaye uthi uThixo uya kubatshabalalisa.\n\n10 Kanjalo uprofetha ububi malunga nobomi bakho, kwaye uthi ubomi bakho buya kuba njengesambatho ezikweni lomlilo.\n\n11 Kwaye kwakhona, uthi uya kuba njengesiqu, kwanjengesiqu esomileyo sentsimi, esigilwa zizilwanyana kwaye sinyathelwe phantsi kweenyawo.\n\n12 Kwaye kwakhona, uthi uya kuba njengeentyatyambo yomthi wobobo, ezithi, zakuba zithiwe ngokupheleleyo, ukuba umoya uyavuthuza, ziqhutyelwe phambili phezu kobuso belizwe. Kwaye wenza ngokungathi iNkosi ikuthethile. Kwaye uthi konke oku kuya kuza phezu kwakho ngaphandle kokuba uguquke, kwaye konke oku kungenxa yobugwenxa bakho.\n\n13 Kwaye ngoku, Owu, kumkani, ingaba bububi obuyingozi kangakanani obu ubenzileyo, okanye zizono eziyingozi kangakanani na abazenzileyo abantu bakho, ukuba singagwetywa nguThixo okanye sigwetywe yile ndoda?\n\n14 Kwaye ngoku, Owu, kumkani, qaphela, asinalo ityala, kwaye nawe, Owu kumkani, akukhange wone, ke ngoko, le ndoda ixokile ngokunxulumene nawe, kwaye uprofethele into engento.\n\n15 Kwaye qaphela, somelele, asingeke size ebukhobokeni, okanye sithatyathelwe ekuthinjweni ziintshaba zethu, ewe, kwaye uphumelele elizweni, kwaye usaya kuchuma kananjalo.\n\n16 Qaphela, nantsi le ndoda, siyinikela ezandleni zakho; unako ukwenza kuyo ngoko kukulungeleyo.\n\n17 Kwaye kwenzekile okokuba ukumkani uNowa wenza ukuze uAbhinadayi aphoswe entolongweni; waze wayalela ukuba ababingeleli bahlanganisane kunye ukuze abambe intlanganiso nabo malunga noko afanele akwenze ngaye.\n\n18 Kwaye kwenzekile okokuba bathi kuye ukumkani: Mzise apha ukuze sibe nokumbuza imibuzo; kwaye ukumkani wayalela ukuba asiwe phambi kwabo.\n\n19 Kwaye baqalisa ukumbuza imibuzo, ukuze babe nokumgocagoca, ukuze ngaloo ndlela babe nento abamtyhola ngayo; kodwa wabaphendula ngenkalipho, kwaye wamelana nayo yonke imibuzo yabo, ewe, ekukhwankqisweni kwabo; kuba waye wamelana nayo yonke imibuzo yabo, kwaye waboyisa kuwo onke amazwi abo.\n\n20 Kwaye kwenzekile okokuba omnye wabo wathi kuye: Athetha ntoni amazwi abhaliweyo, kwaye nathe afundiswa ngoobawo bethu, athi:\n\n21 Hayi ukubantle phezu kweentaba iinyawo zakhe lowo ozisa iindaba ezilungileyo; ovakalisa uxolo; ozisa iindaba ezilungileyo zokulunga; ovakalisa usindiso; othi kuyo iZiyon, uThixo wakho uyalawula;\n\n22 Abalindi bakho baya kuliphakamasi izwi; ngezwi bekunye baya kuvuma; kuba baya kubona ngasonye xa sukuba iNkosi iya kuyizisa kwakhona iZiyon;\n\n23 Gqabhukelani eluvuyweni; vumani ingoma kunye zindawo ezingumqwebedu zayo iYerusalem; kuba iNkosi ibathuthuzele abantu bayo, iyikhulule iYerusalem;\n\n24 INkosi iyihlubile ingalo yayo engcwele emehlweni azo zonke izizwe, kwaye zonke iziphelo zomhlaba ziya kulubona usindiso lukaThixo wethu?\n\n25 Kwaye ngoku uAbhinadayi wathi kubo: Ningababingeleli na, kwaye nenza ngokungathi niyabafundisa aba bantu, kwaye nenza ngokungathi niyawuqonda umoya wokuprofetha, kwaye kanti ninqwenela ukwazi okwam okuthethwa zezi zinto?\n\n26 Ndithi kuni, yeha kuni ngokugqwetha iindlela zeNkosi! Kuba ukuba niya ziqonda ezi zinto anikhange nizifundise; ke ngoko, nizigqwethile iindlela zeNkosi.\n\n27 Anizinikelanga iintliziyo zenu ukuba ziqonde; ke ngoko, anibanga nabulumko. Ke ngoko, nibafundisa ntoni aba bantu?\n\n28 Baza bathi: Sifundisa umthetho kaMoses.\n\n29 Kwaye kwakhona wathi kubo: Ukuba nifundisa umthetho kaMoses kungani ke ukuba ningawugcini? Kungani na nibeke iintliziyo zenu ebutyebini? Kungani na nisenza uhenyuzo kwaye nisebenzisa ukomelela kwenu kumahenyukazi, ewe, nibenze aba bantu ukuba benze isono, ukuze iNkosi ibe nesizathu sokuthumela mna ukuba ndiprofethe ngokuchasene nabo aba bantu, ewe, kwanabo ububi obuyingozi ngokuchasene nabo aba bantu?\n\n30 Anazi na ukuba ndithetha inyaniso? Ewe, niyazi okokuba ndithetha inyaniso; kwaye nifanele ukungcangcazela phambi koThixo.\n\n31 Kwaye kuya kwenzeka okokuba niya kubethwa ngobugwenxa benu, kuba nithe nafundisa umthetho kaMoses. Kwaye nazi ntoni ngokunxulumene nomthetho kaMoses? Usindiso aluzi ngomthetho kaMoses kusini na? Nithini ke?\n\n32 Kwaye baphendula baze bathi usindiso lwaye lweza ngomthetho kaMoses.\n\n33 Kodwa ngoku uAbhinadayi wathi kubo: Ndiyazi okokuba ukuba niyayigcina imiyalelo kaThixo niya kusindiswa; ewe, ukuba niyayigcina imiyalelo eyathi iNkosi yayinikezela kuye uMoses entabeni yeSinayi, ethi:\n\n34 NdiyiNkosi uThixo wakho, owanizisayo wanikhupha kulo ilizwe laseYiputa, wanikhupha kuyo indlu yobukhoboka.\n\n35 Nize ningabi naThixo wumbi ngaphandle kwam.\n\n36 Nize ningazenzeli nawuphina umfanekiso oqingqiweyo, okanye nayiphina into emiliswe okweyaphezulu ezulwini, okanye izinto ezisemhlabeni phantsi.\n\n37 Ngoku uAbhinadayi wathi kubo, Ingaba nikwenzile na konke oku? Ndithi kuni, Hayi, anikwenzanga. Kwaye ingaba nibafundisile na aba bantu ukuba bafanele bazenze zonke ezi zinto? Ndithi kuni, Hayi, anibafundisanga.\n\n", "mosiah 13": "[center][font_size=26]Isahluko 13[/font_size][/center]\n\n[i]UAbhinadayi ukhuselwa ngamandla anyulu—Ufundisa iMithetho eliShumi—Usindiso aluzi ngomthetho kaMoses wodwa—UThixo ngeNkqu uya kwenza intlawulelo kwaye akhulule abantu bakhe. Malunga 148 P.K.[/i]\n\n1 Kwaye ngoku ekubeni ukumkani ewavile la mazwi, wathi kubo ababingeleli bakhe: Mthabatheni lo mfo, kwaye nimbulale; kuba yintoni esinokuyenza ngaye, kuba uphambene.\n\n2 Kwaye beza phambili kwaye bazama ukumbamba ngezandla zabo; kodwa waba nokumelana nabo, kwaye wathi kubo:\n\n3 Ningandichukumisi, kuba uThixo uya kunibetha ukuba nithe nazibeka izandla zenu phezu kwam, kuba andikawudlulisi umyalezo ethe iNkosi yandithumela ukuba ndiwudlulise; ndinga nixelelanga noko ebe nindicele ukuba ndinixelele kona; ke ngoko, uThixo akayi kundiyekela ukuba nditshatyalaliswe ngeli xesha.\n\n4 Kodwa kufuneka ndiyizalisekise imiyalelo athe uThixo wandiyalela ngayo; kwaye ngenxa yokuba ndinixelele inyaniso ninomsindo ngakum. Kwaye kwakhona, ngenxa yokuba ndithethe ilizwi likaThixo nindigwebele ekubeni ndiphambene.\n\n5 Ngoku kwenzekile emva kokuba uAbhinadayi ethethe la mazwi okokuba abantu bakakumkani uNowa abazange balinge ukuzibeka izandla zabo kuye, kuba uMoya weNkosi wawuphezu kwakhe; kwaye ubuso bakhe babubengezela yinkazimlo egqithisileyo, nanjengokuba uMoses wabanjalo xa wayesentabeni yeSinayi, xa wayethetha neNkosi.\n\n6 Kwaye wathetha ngamandla negunya elivela kuThixo; kwaye waqhubeka ngamazwi akhe esithi:\n\n7 Niyabona ukuba aninawo amandla okundibulala, ke ngoko ndiyawugqiba umyalezo wam. Ewe, kwaye ndiyabona kunisika ezintliziyweni zenu ngenxa yokuba ndinixelela inyaniso malunga nobugwenxa benu.\n\n8 Ewe, kwaye amazwi am aya kunizalisa ngommangaliso nokhwankqiso, nomsindo.\n\n9 Kodwa ndiyawugqibezela umyalezo wam; kwaye ke akunamsebenzi nokuba ndiyaphi na, ukuba nje ndinokuthi ndisindiswe.\n\n10 Kodwa ikungaka ndinixelela kona, enikwenzayo ngam, emva koku, kuya kuba njengomfuziselo nesithunzi sezinto ezisezayo.\n\n11 Kwaye ngoku ndinifundela intsalela yemiyalelo kaThixo, kuba ndiqwalasela okokuba ayibhalwangwe ezintliziyweni zenu; kuba ndiqwalasela okokuba nifundile naza nafundisa ubugwenxa elona xesha lininzi lobomi benu.\n\n12 Kwaye ngoku, niyakhumbula ukuba ndathi kuni: Nize ningazenzeli nawuphina umfanekiso oqingqiweyo, okanye nayiphina into emilise okweyaphezulu ezulwini, okanye izinto ezisemhlabeni ngaphantsi, okanye ezisemanzini ngaphantsi komhlaba.\n\n13 Kwaye kwakhona: Nize ningaqubudi kuzo, ningazikhonzi; kuba mna iNkosi uThixo wakho ndinguThixo onekhwele, obuvelela ubugwenxa booyise phezu kwabantwana, ukuya kwizizukulwana zesithathu nezizukulwana zesine zabo bandithiyileyo;\n\n14 Kwaye ndibonise inceba kumawaka abo abandithandayo kwaye bayigcine imiyalelo yam.\n\n15 Nize ningafumane nilibize igama leNkosi uThixo wenu; kuba iNkosi ayiyi kumfumana emsulwa lowo ufumana alibize igama layo.\n\n16 Khumbulani umhla wesabatha, ukuba niwugcine ungcwele.\n\n17 Imihla emithandathu niya kusebenza, kwaye nenze yonke imisebenzi yenu;\n\n18 Kodwa umhla wesixhenxe isabatha yeNkosi uThixo wakho, uze ungenzi namnye umsebenzi, wena, nonyana wakho, nentombi yakho, isicaka sakho, nesicakakazi sakho, neenkomo zakho, nowasemzini ongaphakathi kwamasango akho;\n\n19 Kuba ngemihla emithandathu iNkosi yenza izulu nomhlaba, nolwandle, kwaye nazo zonke izinto ezikuzo; ngako oko iNkosi yawusikelela umhla wesabatha, kwaye yawungcwalisa.\n\n20 Beka uyihlo nonyoko, ukuze imihla yakho yolulwe phezu kwelizwe eyathi iNkosi uThixo wakho yakunika lona.\n\n21 Uze ungabulali.\n\n22 Uze ungakrexezi. Uze ungebi.\n\n23 Uze ungangqini ubungqina bobuxoki ngommelwane wakho.\n\n24 Uze ungawunqweneli umzi wommelwane wakho, uze ungamnqweneli umfazi wommelwane wakho, nesicaka sakhe, nesicakakazi sakhe, nenkomo yakhe, ne-esile lakhe, nanye into eyiyeyommelwane wakho.\n\n25 Kwaye kwenzekile okokuba emva kokuba uAbhinadayi ephezile ngezintetho wathi kubo: Ingaba nibafundisile na aba bantu ukuba bamele baqwalasele ukuzenza zonke ezi zinto ukuze bayigcine le miyalelo?\n\n26 Ndithi kuni, Hayi; kuba ukuba benenze njalo, iNkosi inge ingandenzanga ukuba ndiphume ndize kwaye ndiprofethe ububi malunga naba bantu.\n\n27 Kwaye ngoku nithe usindiso luza ngomthetho kaMoses. Ndithi kuni kuyimfuneko ukuba niwugcine umthetho kaMoses ngokwakaloku nje; kodwa ndithi kuni, ilixa liseza xa kungasayi kuba yimfuneko ukuwugcina umthetho kaMoses.\n\n28 Kwaye ngaphezu koko, ndithi kuni, usindiso aluzi ngomthetho wodwa; kwaye ukuba bekungengayo intlawulelo, leyo uThixo ngokwakhe aya kuyenzela izono nobugwenxa babantu bakhe, ukuze ngokungenakuphetshwa batshabalale, nangona kukho umthetho kaMoses.\n\n29 Kwaye ngoku ndithi kuni kwakuyimfuneko okokuba kubekho umthetho onikwayo kubo abantwana bakaSirayeli, ewe, nawo umthetho ongqongqo kakhulu; kuba babengabantu abantamo zilukhuni, bekhawuleza ukwenza ubugwenxa, kwaye becotha ukuyikhumbula iNkosi uThixo wabo.\n\n30 Ke ngoko kwaye kwabakho umthetho abawunikwayo, ewe, umthetho wokwenza nowemimiselo, umthetho ekwakufuneka bewuqwalasele ngobungqongqo imihla ngemihla, ukubagcinela kwinkumbulo kaThixo nomsebenzi wabo kuye.\n\n31 Kodwa qaphelani, ndithi kuni, zonke ezi zinto zazingumfuziselo wezinto ezisezayo.\n\n32 Kwaye ngoku, ingaba babewuqonda umthetho? Ndithi kuni, Hayi, babengawuqondi bonke umthetho; kwaye oku kwakangenxa yokuqaqadeka kweentliziyo zabo; kuba babengaqondi ukuba kwakungekho namnye umntu owaye enokusindiswa ngaphandle kokuba kube kungenkululeko kaThixo.\n\n33 Kuba qaphelani, ingaba uMoses akaprofethanga kubo ngokunxulumene nokuza kukaMesiya, nokuba uThixo kumele akhulule abantu bakhe? Ewe, kwanabo bonke abaprofeti abathi baprofetha ukususela oko ihlabathi laqalayo—ingaba abathethanga okungakumbi kusini na okanye okungaphantsi ngokunxulumene nezi zinto?\n\n34 Ingaba abatshongo na ukuba uThixo ngokwakhe kumele ehlele ezantsi phakathi kwabantwana babantu, kwaye athabathele kuye isiqu somntu, kwaye abheke phambili ngamandlakazi phezu kobuso bomhlaba?\n\n35 Ewe, kwaye ingaba abatshongo na kanjalo ukuba uya kwenza okokuba kubekho uvuko lwabafileyo, nokokuba yena, ngokwakhe, uya kumela acinizeleke kwaye abandezeleke?\n\n", "mosiah 14": "[center][font_size=26]Isahluko 14[/font_size][/center]\n\n[i]UIsaya uthetha ngokoMesiya—Ukuthotywa kwesidima sikaMesiya neentlungu ziyachazwa—Wenza umphefumlo Wakhe ube ngumnikelo wesono kwaye wenza uxolelwaniso lwaboni—Thelekisa noIsaya 53. Malunga 148 P.K.[/i]\n\n1 Ewe, akatsho na naye uIsaya ukuthi: Ngubani na okholelweyo kulo udaba lwethu, kwaye ingalo yeNkosi ingaba ityhilwe kubani na?\n\n2 Kuba uya kukhula phambi kwakhe njengegatya eli-ethe-ethe, kwaye nanjengehlumelo eliphuma kumhlaba ongumqwebedu; akanasithomo nabungangamsha; kwaye xa siya kumbona akuyi kubakho kubukeka kuye ukuba singamnqwenela.\n\n3 Udeliwe kwaye ulahliwe ngabantu, indoda yeentsizi, kwaye uqhelene nentlungu; kwaye sanga sibusithelisile ubuso bethu kuye; wayedeliwe, kwaye thina asambeka.\n\n4 Okwenene uzithabathele kuye iintlungu zethu, kwaye wazithwala iintsizi zethu; ke thina samcingela njengobandezelekileyo, obethwa nguThixo, kwaye nocinezelekileyo.\n\n5 Kodwa wayehlatyiwe ngenxa yokona kwethu, wayekrazukile ngenxa yobugwenxa bethu; isohlwayo sokuba sibe noxolo saba phezu kwakhe; kwaye ngemivumbo yakhe siphilisiwe.\n\n6 Sonke thina, njengezimvu, siphambukile; sonke elowo eguqukele kweyakhe indlela; kwaye iNkosi yamthwalisa ubugwenxa bethu sisonke.\n\n7 Wayecinezelekile, kwaye wayebandezelekile, kanti akazange awuvule umlomo wakhe; uziswa njengemvana eya ekuxhelweni, kwaye nanjengemvu phambi kwabachebi bayo esisimumu ngoko ke akazange awuvule umlomo wakhe.\n\n8 Wathatyathwa entolongweni nakuso isigwebo; kwaye ngubani oya kuvakalisa ngesizukulwana sakhe? Kuba wasikelwa ngaphandle waphuma kulo ilizwe labaphilayo; kuba ngenxa yokona kwabantu bam wahlaselwa.\n\n9 Kwaye walimisa ingcwaba lakhe phakathi kwabakhohlakeleyo, nabazizityebi akuba efile; nangona engenzanga bubi, kungazange kubekho nankohliso emlonyeni wakhe.\n\n10 Kanti ke kwayikholisa iNkosi ukumtyumza; yambeka entlungwini; xa yayibeka umphefumlo wakhe njengedini lesono uya kuyibona imbewu yakhe, uya kumandisela imihla yakhe, kwaye ukuthanda kweNkosi kuya kuphumelela esandleni sakhe.\n\n11 Uya kuyibona imigudu yomphefumlo wakhe, kwaye aneliseke; ngolwazi lwakhe umkhonzi wam onobulungisa uya kugwebela abaninzi; kuba uya kubuthwala ubugwenxa babo.\n\n12 Ke ngoko ndiya kumabela isahlulo nabakhulu, kwaye uya kwabelana ngexhoba nabanokomelela; ngenxa yokuba ewuphalazile umphefumlo wakhe ekufeni; kwaye wabalelwa kubo aboni; kwaye wazithwala izono zabaninzi, kwaye wabathethelela abo bangaboni.\n\n", "mosiah 15": "[center][font_size=26]Isahluko 15[/font_size][/center]\n\n[i]Uhlobo uKrestu anguye uYise kwakunye noNyana—Uya kwenza uxolelwaniso kwaye athwale ubugwenxa babo abantu Bakhe—Bona nabo bonke abaprofeti abangcwele bayiyo imbewu Yakhe—Ubangela okokuba kwenzeke ngaye uvuko—Abantwana abancinane banobomi obungunaphakade. Malunga 148 P.K.[/i]\n\n1 Kwaye ngoku uAbhinadayi wathi kubo: Ndinga ningaqonda okokuba uThixo ngokwakhe uya kwehlela ezantsi phakathi kwabantwana babantu, kwaye uya kubakhulula abantu bakhe.\n\n2 Kwaye ngenxa yokuba ehleli enyameni uya kubizwa ngokuba unguNyana kaThixo, kwaye ekubeni inyama eyoyisele kwintando kaYise, ekubeni enguYise noNyana—\n\n3 UYise, ngenxa yokuba wayekhawulwe ngamandla kaThixo; noNyana, ngenxa yenyama; njalo abe nguYise noNyana—\n\n4 Kwaye banguThixo omnye, ewe, owokwenene uBawo waNaphakade wezulu nomhlaba.\n\n5 Kwaye njalo kuba inyama yaba phantsi koMoya, okanye uNyana kuye uBawo, enguThixo omnye, unyamezela ukuhendwa, kwaye akakuvumeli ukuhendwa, kodwa uya kuziyekela abe yintlekisa, nokutyakatywa, nokukhutshelwa ngaphandle nokukhanyelwa ngabantu bakhe.\n\n6 Kwaye emva kwako konke oku, emva kokusebenza imimangaliso enamandlakazi emininzi phakathi kwabantwana babantu, uya kukhokelwa, ewe, kwa nanjengokuba watshoyo uIsaya ukuthi, njengemvu phambi kwabachebi esisimumu, ke akazange awuvule umlomo wakhe.\n\n7 Ewe, njalo naye uya kukhokelwa, abethelelwe emnqamlezweni, kwaye abulawe, inyama yoyiswe kude kube sekufeni, ukuthanda koNyana kuginyelwe kwintando kaYise.\n\n8 Kwaye njalo uThixo uyawaqhawula amakhamandela okufa, ezuze uloyiso phezu kwako ukufa; enikezela kuNyana igunya lokuthethelela abantwana babantu—\n\n9 Enyukele ezulwini, enombilini wenceba; ezele yimfesane ngabo abantwana babantu; emi phakathi kwabo nobulungisa; ewaqhawule amakhamandela okufa, ethabathele kuye ubugwenxa babo nokona kwabo, ebakhulule, kwaye ezanelisile iimfuno zobulungisa.\n\n10 Kwaye ngoku ndithi kuni, ngubani oya kuvakalisa isizukulwana sakhe? Qaphelani, ndithi kuni, wakuba umphefumlo wakhe wenziwe idini lesono uya kuyibona imbewu yakhe. Kwaye ngoku nithini na? Kwaye ngubani na oya kuba yimbewu yakhe?\n\n11 Qaphelani ndithi kuni, nabani na owavileyo amazwi abaprofeti, ewe, bonke abaprofeti abangcwele abaprofethayo malunga nokuza kweNkosi—Ndithi kuni, bonke abo bawaphulaphuleyo amazwi abo, kwaye bakholelwa okokuba iNkosi iya kubakhulula abantu bayo, kwaye bakhangela phambili kuwo loo mhla ukuba baxolelwe izono zabo, ndithi kuni, aba bayimbewu yakhe, okanye baziindlalifa zobukumkani bukaThixo.\n\n12 Kuba aba ngabo abazono zabo wazithwalayo; aba ngabo awathi wafela bona, ukubakhulula ezonweni zabo. Kwaye ngoku, ingaba abayiyo imbewu yakhe kusini na?\n\n13 Ewe, kwaye ingaba abaprofeti, ngamnye owathi wawuvula umlomo wakhe ukuba aprofethe, lowo ungawelanga ekoneni, ndithetha bonke abaprofeti abangcwele ukususela oko ihlabathi laqalayo? Ndithi kuni bayiyo imbewu yakhe.\n\n14 Kwaye aba ngabo abathe bavakalisa uxolo, abazise iindaba ezilungileyo zokulunga, abathe bavakalisa usindiso; kwaye bathi kuyo iZiyon: UThixo wakho uyalawula!\n\n15 Kwaye Owu hayi ukuba zintle kweenyawo zabo phezu kweentaba!\n\n16 Kwaye kwakhona, hayi ukuba zintle phezu kweentaba iinyawo zabo abasathi nakaloku nje bavakalise uxolo!\n\n17 Kwaye kwakhona, hayi ukuba zintle phezu kweentaba iinyawo zabo baya kuthi emva koku bavakalise uxolo, ewe, ukususela ngeli lixa ukubheka phambili nangonaphakade!\n\n18 Kwaye qaphelani, ndithi kuni, akuphelelanga apho. Kuba Owu hayi ukuba zintle phezu kweentaba iinyawo zakhe lowo uzisa iindaba ezilungileyo, lowo ungumseki woxolo, ewe, kwanayo iNkosi, ethe yabakhulula abantu bayo; ewe, yona ethe yanikela usindiso kubo abantu bayo;\n\n19 Kuba ukuba bekungengayo inkululeko ethe yayenzela abantu bayo, eyayilungiselelwe ukususela kwisiseko sehlabathi, ndithi kuni, ukuba bekungengako oku, lonke uluntu ngelutshabalele.\n\n20 Kodwa qaphelani, amakhamandela okufa aya kuqhawulwa, aze uNyana alawule, kwaye abe negunya phezu kwabafileyo; ke ngoko, ubangela okokuba kwenzeke uvuko lwabafileyo.\n\n21 Kwaye luya kuza uvuko, ewe kwanalo uvuko lokuqala; ewe, kwanalo uvuko lwabo ababekho, kwaye nabo bakhoyo, kwaye nabo basaya kubakho, ewe kude kube sekuvukeni kukaKrestu—kuba uya kubizwa ngolo hlobo.\n\n22 Kwaye ngoku, uvuko lwabo bonke abaprofeti, kwaye nabo bonke abo bathi bakholelwa kuwo amazwi abo, okanye bonke abo bathe bayigcina imiyalelo kaThixo, baya kuza ngaphambili eluvukweni lokuqala; ke ngoko, baluvuko lokuqala.\n\n23 Bayavuswa ukuze bahlale kunye noThixo othe wabakhulula; njalo banobomi obungunaphakade ngoKrestu, othe wawaqhawula amakhamandela okufa.\n\n24 Kwaye aba ngabo banesabelo eluvukweni lokuqala; kwaye aba ngabo bathi bafa ngaphambi kokuba uKrestu afike, befela ekungazini, lungavakaliswanga kubo usindiso. Kwaye njalo iNkosi ifezekisa ukubuyiselwa kwaba; kwaye banesabelo kulo uvuko lokuqala, okanye banobomi obungunaphakade, bekhululwe yiNkosi.\n\n25 Kwaye nabantwana abancinane kanjalo banobomi obungunaphakade.\n\n26 Kodwa qaphelani, kwaye noyike, kwaye ningcangcazele phambi kukaThixo, kuba nimele ukungcangcazela; kuba iNkosi ayikhululi namnye kwabanjalo abamvukelayo baze bafele ezonweni zabo; ewe, kwanabo bonke abo bafela ezonweni zabo ukususela okoko ihlabathi laqalayo, abo bamvukela ngabom uThixo, ababeyazi imiyalelo kaThixo, baze bangafuni ukuyigcina; aba ngabo bangenaso isabelo eluvukweni lokuqala.\n\n27 Ke ngoko animele ukuba ningcangcazele kusini na? Kuba usindiso aluzi nakwabaphi na abanjalo; kuba iNkosi ayibakhululanga abanjalo; ewe, ingenako iNkosi ukubakhulula abanjalo; kuba ayinako ukuziphikisa; kuba ayinako ukubuphikisa ubulungisa xa sukuba bunalo ibango.\n\n28 Kwaye ngoku ndithi kuni ilixa liya kufika lokuba usindiso lweNkosi luya kuvakaliswa kuso sonke isizwe, isalamane, ulwimi, nabantu.\n\n29 Ewe, Nkosi, abalindi bakho baya kuliphakamisa izwi labo; ngazwi nye baya kucula; kuba baya kubona ngasonye, xa sukuba iNkosi iya kuyizisa kwakhona iZiyon.\n\n30 Gqabhukelani eluvuyweni, vumani ingoma kunye, nina zindawo ezingumqwebedu zayo iYerusalem; kuba iNkosi ibathuthuzele abantu bayo, iyikhulule iYerusalem.\n\n31 INkosi iyityhilile ingalo yayo engcwele emehlweni azo zonke izizwe; kwaye zonke iziphelo zomhlaba ziya kulubona usindiso lukaThixo wethu.\n\n", "mosiah 16": "[center][font_size=26]Isahluko 16[/font_size][/center]\n\n[i]UThixo uya bakhulula abantu kuyo imo yabo yokulahleka neyokuwa—Abo banga benyama bahlala ngokungathi akuzange kubekho nkululeko—UKrestu ubangela ukuvukela kubomi obungenasiphelo okanye kwisigwebo esingenasiphelo. Malunga 148 P.K.[/i]\n\n1 Kwaye ngoku, kwenzekile okokuba emva kokuba uAbhinadayi ewathethile la mazwi wasolula isandla sakhe waza wathi: Ilixa liya kufika xa bonke beya kulubona usindiso lweNkosi; xa sukuba sonke isizwe, isalamane, ulwimi, nabantu beya kubona ngasonye kwaye baya kuvuma phambi koThixo okokuba izigwebo zakhe zibubulungisa.\n\n2 Kwaye ke abakhohlakeleyo baya kuphoselwa ngaphandle, kwaye baya kuba nesizathu sokwenza isijwili, kwaye balile, kwaye benze isikhalo, kwaye batshixizise amazinyo abo; kwaye oku kungenxa yokuba babengaliphulaphuli ilizwi leNkosi; ke ngoko iNkosi ayiyi kubakhulula.\n\n3 Kuba bangabenyama kwaye babumtyholi, kwaye umtyholi unamandla phezu kwabo; ewe, kwanayo loo nyoka yakudala eya lukuhla abazali bethu bokuqala, eyayingunobangela wokuwa kwabo; eyayingunobangela wokuba lonke uluntu lube lolwenyama, lwemvelo, lubebumtyholi, lukwazi okubi kokulungileyo, luzinikele kulawulo lomtyholi.\n\n4 Njalo ke uluntu lonke lulahlekile; kwaye qaphelani, beluya kulahleka ngokungenasiphelo ukuba uThixo ebengabakhululanga abantu bakhe kwimo yabo yokulahleka nokuwa.\n\n5 Kodwa khumbulani okokuba lowo uphikele ukwenze ngokwendalo yakhe yasenyameni, kwaye aqhubeke ezindleleni zakhe zesono nemvukelo ngokuchasene noThixo, uhlala ekwimo yakhe yokuwa kwaye umtyholi unawo onke amandla phezu kwakhe. Ke ngoko ufana nokungathi akuzange kubekho nkululeko yenziwayo, kuba ulutshaba kuThixo; kananjalo nomtyholi ulutshaba kuThixo.\n\n6 Kwaye ngoku ukuba uKrestu ebengezanga ehlabathini, ethetha ngezinto ezisezayo ngokungathi sele zifikile, bekungayi kubakho nkululeko.\n\n7 Kwaye ukuba uKrestu ebengavukanga kwelabafileyo, okanye ebengawaqhawulanga amakhamandela okufa ukuze ingcwaba lingabi naloyiso, kwaye nokokuba ukufa kungabi nalwamvila, bekungayi kubakho luvuko.\n\n8 Kodwa lukhona uvuko, ke ngoko ingcwaba alinaloyiso, kwaye nolwamvila lokufa luginyelwe kuye uKrestu.\n\n9 Ukukukhanya nobomi behlabathi; ewe, ukukhanya okungenasiphelo, okungasoze kube mnyama; ewe, kananjalo nobomi obungenasiphelo, ukuze kungabi sabuya kubekho kufa.\n\n10 Kwanako oku kufayo kuya kwambatha ukungafi, kwaye noku konakalayo kuya kwambatha ukungonakali, kwaye baya kuziswa ukuze bame phambi kwenkundla yokugweba kaThixo, ukuba abagwebe ngokunxulumene nemisebenzi yabo nokuba mihle okanye nokuba mibi—\n\n11 Ukuba ke mihle, bavukele kubomi obungenasiphelo nolonwabo; kwaye ukuba mibi, bavukela kwisigwebo esingenasiphelo, benikezelwa kumtyholi, obebalawula, unikezelo olusisigwebo—\n\n12 Babehambe ngokwentando yabo yasenyameni neminqweno; babengazange bamemeza eNkosini ngelixa iingalo zenceba zazolulelwe kubo; kuba iingalo zenceba zazozolulelwe kubo, kwaye abufunanga; belunyukisiwe ngobugwenxa babo kodwa ke abazange babushiye; kwaye babeyalelwe ukuba baguquke kodwa ke abazange baguquke.\n\n13 Kwaye ngoku, animele ningcangcazele nize niguquke kwizono zenu, nize nikhumbule okokuba kukuye kwaye kungaye uKrestu kuphela ukuba ningasindiswa?\n\n14 Ke ngoko, ukuba nifundisa umthetho kaMoses, fundisani kanjalo okokuba usisithunzi sezo zinto zisezayo—\n\n15 Bafundiseni okokuba inkululeko iza ngaye uKrestu iNkosi, onguye owokwenene uBawo waNaphakade. Amen.\n\n", "mosiah 17": "[center][font_size=26]Isahluko 17[/font_size][/center]\n\n[i]UAlma ukholelwa amazwi ka-Abhinadayi aze awabhale—UAbhinadayi uva intlungu ngokufa ngomlilo—Uprofetha ngesifo kwaye nokufa ngomlilo phezu kwababulali bakhe. Malunga 148 P.K.[/i]\n\n1 Kwaye ngoku kwenzekile okokuba ekubeni uAbhinadayi ephezile ngezi ntetha, okokuba ukumkani wayalela ukuba ababingeleli bamthabathe kwaye benze okokuba abulawe.\n\n2 Kodwa kwabakho omnye phakathi kwabo ogama lakhe lalinguAlma, naye kanjalo esisizukulwana sikaNifayi. Kwaye wayengumfana oselula, kwaye waye wawakholelwa amazwi athe uAbhinadayi wawathetha, kuba wayesazi malunga nobugwenxa awathi uAbhinadayi wangqina ngawo ngokuchasene nabo; ke ngoko waqalisa ukungxengxeza kukumkani ukuba angabi namsindo ngakuAbhinadayi, kodwa amvumele ukuba abe nokuhamba ngoxolo.\n\n3 Kodwa ukumkani waba nomsindo ngakumbi, kwaye wenza okokuba uAlma alahlelwe ngaphandle emke phakathi kwabo, waze wathumela izicaka zakhe ukuba zimlandele ukuze zibe nokumbulala.\n\n4 Kodwa wababaleka kwaye wazimela ukuze bangamfumani. Kwaye ke ezimele kangangeentsuku ezininzi waye wawabhala onke amazwi awathi wawathetha uAbhinadayi.\n\n5 Kwaye kwenzekile okokuba ukumkani enze okokuba abalindi bakhe bamrhangqe uAbhinadayi baze bamthabathe; kwaye bambophelela baza bamphosa entolongweni.\n\n6 Kwaye emva kweentsuku ezintathu, akuba ebonisene nababingeleli bakhe, waye wenza ukuba aziswe kwakhona phambi kwakhe.\n\n7 Kwaye wathi kuye: Abhinadayi, sifumanise isityholo ngokuchasene nawe, kwaye ukufanele ukufa.\n\n8 Kuba wena uthe uThixo ngokwakhe umele ehlele ezantsi phakathi kwabantwana babantu; kwaye ngoku, ngesi sizathu uza kubulawa ngaphandle kokuba uya kuwabuyisela onke amazwi owathethileyo amabi malunga nam nabantu bam.\n\n9 Ngoku uAbhinadayi wathi kuye: Ndithi kuwe, andisayi kuwabuyisela amazwi endithe ndawathetha kuwe malunga naba bantu, kuba ayinyani; kwaye ukuze ube nokwazi ngokuqiniseka kwawo ndiziyekele ukuba ndiwele ezandleni zakho.\n\n10 Ewe, kwaye ndiya kunyamezela kwanembandezelo ndide ndife, kwaye andisayi kuwabuyisela amazwi am, kwaye aya kuma njengobungqina ngokuchasene nawe. Kwaye ukuba uyandibulala uya kuba uphalaza igazi elimsulwa, kwaye oku kanjalo kuya kuma njengobungqina ngokuchasene nawe ngomhla wokugqibela.\n\n11 Kwaye ngoku ukumkani uNowa wayesele eza kumkhulula, kuba wayeloyika izwi lakhe; kuba wayesoyika okokuba izigwebo zikaThixo zaziya kuza phezu kwakhe.\n\n12 Kodwa ababingeleli bawaphakamisa amazwi abo ngokuchasene naye, baze baqalisa ukumtyhola, besithi: Umenyelisile ukumkani. Ke ngoko ukumkani wavuseleleka emsindweni ngokuchasene naye, waza wamnikezela ukuze abe nokubulawa.\n\n13 Kwaye kwenzekile okokuba bamthabathe baza bambophelela, kwaye basityakatya isikhumba sakhe ngeentswazi, ewe, wade waba uyafa.\n\n14 Kwaye ngoku xa amalangatye eqalisa ukumrhawula, waye wadanduluka ebhekisa kubo, esithi:\n\n15 Qaphelani, nanjengoko nenze njalo kum, kuya kwenzeka okokuba imbewu yenu iya kubangela ukuba abaninzi bazive iintlungu endizivayo, kwanazo iintlungu zokufa ngomlilo; kwaye oku kuya kuba ngenxa yokuba bekholelwa kusindiso lweNkosi uThixo wabo.\n\n16 Kwaye kuya kwenzeka okokuba niya kubandezeleka ngazo zonke iintlobo zezifo ngenxa yobugwenxa benu.\n\n17 Ewe, kwaye niya kubethwa kuzo zonke izandla, kwaye niya kuqhutywa kwaye nisasazwe ngapha nangapha, nanjengokuba umhlambi wasendle uqhutywa zizilo ezindlongondlongo nezinoburhalarhume.\n\n18 Kwaye ngaloo mhla niya kuzingelwa kwaye niya kuthatyathwa ngesandla seentshaba zenu, kwaye ke niya kuva iintlungu, njengokuba nam ndisiva iintlungu, iintlungu zokufa ngomlilo.\n\n19 Njalo uThixo uzisa impindezelo phezu kwabo bathi batshabalalise abantu bakhe. Owu Thixo, yamkela umphefumlo wam.\n\n20 Kwaye ngoku, akuba uAbhinadayi ewathethile la mazwi, waye wawa, akuba eve iintlungu zokufa ngomlilo; ewe, akuba ebulewe ngenxa yokuba engenako ukuyikhanyela imiyalelo kaThixo, akuba etywine ubunyani bamazwi akhe ngokufa kwakhe.\n\n", "mosiah 18": "[center][font_size=26]Isahluko 18[/font_size][/center]\n\n[i]UAlma ushumayela ngasese—Ucacisa ngomnqophiso wobhaptizo kwaye uyabhaptiza kumanzi aseMormoni—Umisela iBandla likaKrestu kwaye umisa ababingeleli—Bayazibonelela kwaye bafundise abantu—UAlma nabantu bakhe bayesaba kuKumkani uNowa bangena entlango. Malunga 147–145 P.K.[/i]\n\n1 Kwaye ngoku, kwenzekile okokuba uAlma, owayesabile kuzo izicaka zikakumkani uNowa, waye waguquka ezonweni zakhe nakubo ubugwenxa, kwaye wahamba-hamba fihlakeleyo phakathi kwabantu, waze waqalisa ukufundisa amazwi ka-Abhinadayi—\n\n2 Ewe, ngokunxulumene noko kwakusezayo, kananjalo ngokunxulumene novuko lwabafileyo, nenkululeko yabantu, eyayiza kwenzeka ngamandla, neentlungu, nokufa kukaKrestu, novuko lwakhe nokunyukela kwakhe ezulwini.\n\n3 Kwaye kangangobuninzi babo ababelimamela izwi lakhe waye wabafundisa. Kwaye ebafundisela ngasese, ukuze ingabi nakufikelela kulwazi lukakumkani. Baze abaninzi bawakholelwa amazwi akhe.\n\n4 Kwaye kwenzekile okokuba kangangobuninzi babo abathi bamkholelwa babheka phambili kuyo indawo eyayibizwa ngokuba yiMormoni, ekubeni ilifumene igama layo kukumkani, ikwimida yelizwe ebelizaliswe, ngamathuba athile okanye amaxesha, zizilo zasendle.\n\n5 Ngoku, kwakukho eMormoni umthombo wamanzi acwengileyo, waza uAlma waya apho, apho ke kufuphi namanzi kwakukho udada lwemithana emincinane, apho ke wathi emini wazimela khona ekufuniseni kukakumkani.\n\n6 Kwaye kwenzekile okokuba kangangobuninzi babo abathi bamkholelwa baya apho ukuba beve amazwi akhe.\n\n7 Kwaye kwenzekile emva kweentsuku ezininzi kwabakho inani elincumisayo elahlanganisana kunye endaweni eyiMormoni, ukuza kuva amazwi ka-Alma. Ewe, bonke babehlanganisene kunye abo babekholelwa elizwini lakhe, ukuba bamve. Kwaye wayebafundisa, kwaye wayebashumayeza inguquko nenkululeko, nokholo eNkosini.\n\n8 Kwaye kwenzekile okokuba wathi kubo: Qaphelani, nanga amanzi aseMormoni (kuba ayebizwa njalo) kwaye ngoku, njengoko ninqwenela ukuza kuwo umhlambi kaThixo, ukuze nibizwe njengabantu bakhe, nize nikulungele ukuthwalisana imithwalo yenu, ukuze ibe lula;\n\n9 Ewe, kwaye nikulungele ukulila nabo balilayo; ewe, nize nibathuthuzele abo baswele ukuthuthuzelwa, nibe nokuma njengamangqina kaThixo ngamaxesha onke nakuzo zonke izinto, nakuzo zonke iindawo eninokuthi nibe kuzo, ewe ngokokude kube sekufeni, ukuze nibe nokukhululwa nguThixo, nize nibalwe kunye nabo bangabovuko lokuqala, ukuze nibe nokuba nobomi obungunaphakade—\n\n10 Ngoku ndithi kuni, ukuba oku kungumnqweno weentliziyo zenu, yintoni eninayo ngokuchasene nokubhaptizwa egameni leNkosi, njengobungqina phambi kwakhe bokuba ningene kumnqophiso kunye naye, wokuba niya kumsebenzela kwaye niyigcine imiyalelo yakhe, ukuze abe nokuwuthulula uMoya wakhe ngobuninzi phezu kwenu?\n\n11 Kwaye ngoku bakuba bewavile abantu la mazwi, baqhwaba izandla zabo luvuyo, baze badanduluka: Lo ngumnqweno weentliziyo zethu.\n\n12 Kwaye ngoku kwenzekile okokuba uAlma athabathe uHelam, yena engomnye wabokuqala, kwaye wahamba waza wema phaya emanzini, waza wadanduluka, esithi: Owu Nkosi, thulula uMoya wakho phezu kwesicaka sakho, ukuze ndibe nokuwenza lo msebenzi ngobungcwele bentliziyo.\n\n13 Kwaye akuba ewathethile la mazwi, uMoya weNkosi waba phezu kwakhe, kwaye wathi: Helam, ndiyakubhaptiza, ndinegunya elivela kuThixo onaMandla Onke, njengobungqina bokuba ungene kumnqophiso wokuba umsebenzela ude ufe ngokwasemzimbeni onokufa; kwaye inga uMoya weNkosi ungathululelwa phezu kwakho; kwaye inga ingakunika ubomi obungunaphakade, ngenkululeko kaKrestu, lowo wamlungisayo ukususela kwisiseko sehlabathi.\n\n14 Kwaye emva kokuba uAlma ewathethile la mazwi, bobabini uAlma noHelam bazingcwaba emanzini; baza baphakama baphuma emanzini begcobile, bezaliswe nguMoya.\n\n15 Kwaye kwakhona, uAlma wathabatha omnye, waza wahamba waya phambili okwesibini emanzini, waza wambhaptiza ngokohlobo lokuqala, ngaphandle kokuba yena akazange azingcwabe kwakhona emanzini.\n\n16 Kwaye ngolu hlobo wathi wabhaptiza wonke ubani owathi wahamba waya endaweni yaseMormoni; kwaye inani lalimalunga namakhulu amabini anesine emiphefumlo; ewe, kwaye babhaptizwa kumanzi aseMormoni, kwaye bezaliswe lubabalo lukaThixo.\n\n17 Kwaye babizwa ngokuba balibandla likaThixo, okanye ibandla likaKrestu, ukususela kwelo lixa ukuya phambili. Kwaye kwenzekile okokuba nabani na owabhaptizwayo ngamandla negunya likaThixo wongezelelwa kulo ibandla lakhe.\n\n18 Kwaye kwenzekile okokuba uAlma, enegunya elivela kuThixo, wamisa ababingeleli; kwanombingeleli omnye kuwo onke amashumi amahlanu enani labo wathi wabamisa ukuba bashumayele kubo, kwaye nokuba babafundise ngokunxulumene nezinto eziphathelele nobukumkani bukaThixo.\n\n19 Kwaye wabayalela ukuba bangafundisi nanye into ngaphandle kokuba kube zezo zinto awathi wazifundisa, kwaye nezazithethwe ngomlomo wabaprofeti abangcwele.\n\n20 Ewe, wade wabayalela ukuba kumele bangashumayeli nto ngaphandle kokuba kube yinguquko nokholo eNkosini, eyabakhululayo abantu bayo.\n\n21 Kwaye wabayalela ukuba akumele kubekho mbambano komnye nomnye, kodwa nje kumele bakhangele phambili ngasonye, benenkolo enye nobhaptizo olunye, beneentliziyo ezithungelene elumanyanweni naseluthandweni omnye komnye.\n\n22 Kwaye njalo wabayalela ukuba bashumayele. Kwaye njalo baba ngabantwana bakaThixo.\n\n23 Kwaye wabayalela ukuba maze bawuqwalasele umhla wesabatha, kwaye bawugcine ungcwele, kananjalo nemihla yonke bamele banike imibulelo kuyo iNkosi uThixo wabo.\n\n24 Kananjalo wabayalela ukuba ababingeleli awathi wabamisa kumele basebenze ngezandla zabo ukuze babe nokuzixhasa.\n\n25 Kwaye kwabakho usuku olunye kuzo zonke iiveki olwalumiselwe ukuze bahlanganisane kunye ukuze bafundise abantu, kwaye banqule iNkosi uThixo wabo, kananjalo, kaninzi kangangoko kwakusemandleni abo, ukuba bahlanganisane kunye.\n\n26 Kwaye ababingeleli kwakungafuneki baxhomekeke ebantwini ngenkxaso yabo; kodwa ngomsebenzi wabo babeza kufumana ubabalo lukaThixo, ukuze babe nokomelela eMoyeni, benolwazi ngoThixo, ukuze babenako ukufundisa ngamandla negunya elivela kuThixo.\n\n27 Kwaye kwakhona uAlma wayalela ukuba abantu bebandla bamele banikele ngezinto zabo, bonke ngokwaloo nto anayo; ukuba unako ngobuninzi kakhulu kumele anikele ngobuninzi kakhulu; kwaye lowo unako okuncinane, makufunwe nje okuncinane kuye; kwaye lowo ungenanto umele anikwe.\n\n28 Kwaye njalo bamele banikele ngezinto zabo ngentando yabo ekhululekileyo neminqweno emihle kuThixo, nakwabo babingeleli basweleyo, ewe, nakubo bonke abasweleyo, abamiphefumlo ize.\n\n29 Kwaye oku wakuthetha kubo, eyalelwe nguThixo; kwaye baye bahamba bethe tye phambi kukaThixo, benikela omnye komye kunye okwasenyameni nokwasemoyeni ngokweentswelo zabo neemfuno zabo.\n\n30 Kwaye ngoku kwenzekile okokuba konke oku kwenziwa eMormoni, ewe, ngasemanzini aseMormoni, ehlathini elaye likufuphi namanzi aseMormoni; ewe, indawo yaseMormoni, amanzi aseMormoni, ihlathi laseMormoni, hayi ubuhle babo emehlweni abo abathi apho bafumana ulwazi ngoMkhululi wabo; ewe, okunjani ukusikeleleka kwabo, kuba baya kuvuma bembonga ngonaphakade.\n\n31 Kwaye ezi zinto zenzeka emideni yelizwe, ukuze zingafikeleli kulwazi lokumkani.\n\n32 Kodwa qaphelani, kwenzekile okokuba ukumkani, efumanise intshukumo ephakathi kwabantu, wathumela izicaka zakhe ukuba zibajonge. Ke ngoko ngomhla ababehlanganisene kunye ukuphulaphula ilizwi leNkosi bafunyanwa baziswa kukumkani.\n\n33 Kwaye ngoku ukumkani waye wathi uAlma wayexhokonxela abantu ukuba bamvukele, ke ngoko wathumela umkhosi wakhe ukuba ubatshabalalise.\n\n34 Kwaye kwenzekile okokuba uAlma nabantu beNkosi balunyukiswa ngokuza komkhosi kakumkani; ke ngoko bathabatha iintente zabo neentsapho zabo basinga entlango.\n\n35 Kwaye ngenani babengamakhulu amane anamashumi amahlanu emiphefumlo.\n\n", "mosiah 19": "[center][font_size=26]Isahluko 19[/font_size][/center]\n\n[i]UGidiyon ufuna ukubulala ukumkani uNowa—AmaLeymenayithi ahlasela ilizwe—Ukumkani uNowa uva intlungu yokufa ngomlilo—ULimhayi ulawula nje ngokumkani orhafa komnye ukumkani onamandla kunaye. Malunga 145–121 P.K.[/i]\n\n1 Kwaye kwenzekile okokuba umkhosi kakumkani wabuya, wakuba ubakhangele abantu beNkosi wabuya nelize.\n\n2 Kwaye ngoku qaphelani, imikhosi kakumkani yaye imincinane, yakube iphungulekile, kwaye kwaqalisa ubukho beyantlukwano phakathi kwabantu abaseleyo.\n\n3 Kwaye inxalenye yabo embalwa yaqalisa ukufutha izisongelo ngokuchasene nokumkani, kwaye kwaqalisa ukubakho imbambano enkulu phakathi kwabo.\n\n4 Kwaye ngoku kwakukho indoda ethile phakathi kwabo egama layo lalinguGidiyon, kwaye ke eyindoda eyomeleleyo kwaye elutshaba kuye ukumkani, ke ngoko walikhupha ikrele lakhe, waza wafunga ngoburhalarhume bakhe ukuba uza kumbulala ukumkani.\n\n5 Kwaye kwenzekile okokuba walwa naye ukumkani; kwaye uthe ukumkani akubona ukuba uza koyiswa, wesaba kwaye wabaleka waza waqabela enkcochoyini eyayikufuphi netempile.\n\n6 Kwaye uGidiyon wamsukela kwaye wayesele eza kuqabela enkcochoyini ukuba ambulale ukumkani, waza ukumkani waphosa amehlo akhe ngapha nangapha ngaselizweni laseShemloni, kwaye qaphelani, imikhosi yamaLeymenayithi yayingaphakathi kwemida yelizwe.\n\n7 Kwaye ngoku ukumkani wamemeza ngentlungu yomphefumlo wakhe, esithi: Gidiyon, ndisindise, kuba amaLeymenayithi aphezu kwethu, kwaye aza kusitshabalalisa; ewe, aza kubatshabalalisa abantu bam.\n\n8 Kwaye ukumkani waye engaxhalabelanga abantu bakhe kangako njengokuba wayenjalo ngobakhe ubomi; nangona kunjalo, uGidiyon wabusindisa ubomi bakhe.\n\n9 Kwaye ukumkani wayalela abantu bakhe ukuba babaleke phambi kwawo amaLeymenayithi, kwaye yena ngokwakhe waye wahamba phambi kwabo, kwaye baye basabela entlango, kunye nabafazi babo nabantwana babo.\n\n10 Kwaye kwenzekile okokuba amaLeymenayithi aye abasukela, kwaye abafumana, aze aqalisa ukubabulala.\n\n11 Ngoku kwenzekile okokuba ukumkani wabayalela ukokuba onke amadoda mawabashiye abafazi bawo nabantwana bawo kwaye basabe phambi kwamaLeymenayithi.\n\n12 Ngoku baba baninzi abangavumiyo ukubashiya, kodwa bakhetha ukuhlala baze batshabalale nabo. Kwaye abanye babashiya abafazi babo nabantwana babo kwaye basaba.\n\n13 Kwaye kwenzekile okokuba abo basalayo nabafazi babo nabantwana babo benza ukuba iintombi zabo ezibukekayo zime ngaphambili kwaye ziwabongoze amaLeymenayithi ukuze angababulali.\n\n14 Kwaye kwenzekile okokuba amaLeymenayithi aba nemfesane ngabo, kuba bathabatheka bubuhle babafazi babo.\n\n15 Ke ngoko amaLeymenayithi abusindisa ubomi babo, aza abathabatha nje ngabathinjwa kwaye abathwala abuyela nabo emva kwilizwe likaNifayi, kwaye abavumela ukuba babe nokulilawula ilizwe, phantsi kwemiqathango yokuba baya kumnikezela ukumkani uNowa ezandleni zamaLeymenayithi, baze banikezele ngezinto zabo, kwanaso isiqingatha sayo yonke into abanayo, isiqingatha segolide yabo, nesesilivere yabo, nazo zonke izinto zabo zexabiso, kwaye ngalo ndlela bamele bahlawule irhafu kuye ukumkani wamaLeymenayithi ukusuka kunyaka nonyaka.\n\n16 Kwaye ngoku kwaye kukho omnye woonyana bakakumkani phakathi kwabo babethatyathelwe ekuthinjweni, ogama lakhe lalinguLimhayi.\n\n17 Kwaye ngoku uLimhayi wayenqwenela ukuba uyise angatshatyalaliswa; nangona kunjalo, uLimhayi wayesazi ngobugwenxa bukayise, yena ngokwakhe eyindoda enobulungisa.\n\n18 Kwaye kwenzekile okokuba uGidiyon wathumela amadoda entlango bucala, ukuba ayokufuna ukumkani kwakunye nabo babenaye. Kwaye kwenzekile okokuba badibana nabantu entlango, bonke ngaphandle kokumkani nababingeleli bakhe.\n\n19 Ngoku babefungile ezintliziyweni zabo ukuba babeya kubuyela elizweni likaNifayi, kwaye ukuba abafazi babo nabantwana babo babebulewe, kananjalo nabo babesele nabo, babeya kuzama ukuziphindezela, kwaye batshabalale nabo kanjalo.\n\n20 Kwaye ukumkani wabayalela ukuba bangabuyeli; kwaye baba nomsindo ngakukumkani, kwaye bamenza ukuba ave iintlungu, ngokokude afe ngomlilo.\n\n21 Kwaye babesele beza kubathabatha ababingeleli kanjalo kwaye bababulale, kwaye basabe phambi kwabo.\n\n22 Kwaye kwenzekile okokuba babesele beza kubuyela kwilizwe likaNifayi, kwaye badibana namadoda kaGidiyon. Kwaye amadoda kaGidiyon abaxelela ngako konke okwenzekayo kubafazi babo nabantwana babo; kwaye nokokuba amaLeymenayithi abanike ukuba babe nokulilawula ilizwe ngokuhlawula irhafu kuwo amaLeymenayithi yesiqingatha sayo yonke into ababenayo.\n\n23 Kwaye abantu bawaxelela amadoda kaGidiyon ukuba bambulele ukumkani, kwaye ababingeleli bakhe basabele kude entlango.\n\n24 Kwaye kwenzekile okokuba emva kokuba beyigqibile ngamatiletile, ukuze babuyele kwilizwe likaNifayi, begcobile, ngenxa yokuba abafazi babo nabantwana babo babengabulawanga; kwaye bamxelela uGidiyon into abayenzileyo kukumkani.\n\n25 Kwaye kwenzekile okokuba ukumkani wamaLeymenayithi wenza isifungo kubo, sokokuba abantu bakhe abayi kubabulala.\n\n26 Kwaye noLimhayi kanjalo, engunyana kakumkani, ubukumkani bunikelwe kuye ngabantu, wenza isifungo kuye ukumkani wamaLeymenayithi sokokuba abantu bakhe kumele ukuba bahlawule irhafu kuye, kwanaso isiqingatha sayo yonke into abanayo.\n\n27 Kwaye kwenzekile okokuba uLimhayi waqalisa ukumisela ubukumkani kwaye nokumisela uxolo phakathi kwabantu bakhe.\n\n28 Kwaye ukumkani wamaLeymenayithi wabeka abalindi ukurhangqa ilizwe, ukuze abagcine abantu bakaLimhayi kulo ilizwe, ukuze bangemki basinge entlango; kwaye waye wabaxhasa abalindi bakhe ngerhafu awayeyifumana kuwo amaNifayithi.\n\n29 Kwaye ngoku ukumkani uLimhayi waba noxolo ngalo lonke ixesha ebukumkanini bakhe kangangethuba leminyaka emibini, ngenxa yokuba amaLeymenayithi akazange abakhathaze okanye azame ukubatshabalalisa.\n\n", "mosiah 20": "[center][font_size=26]Isahluko 20[/font_size][/center]\n\n[i]Ezinye zeentombi zamaLeymenayithi zathwalwa ngababingeleli bakaNowa—AmaLeymenayithi aqhuba imfazwe phezu koLimhayi nabantu bakhe—Imikhosi yamaLeymenayithi iqhutyelwa emva kwaye ithotyozwe. Malunga 145–123 P.K.[/i]\n\n1 Ngoku kwaye kukho indawo eShemloni apho iintombi zamaLeymenayithi zazibutha khona ukuba zivume, zize zidanise, zize zizonwabise.\n\n2 Kwaye kwenzekile okokuba ngamhla uthile kwabakho inani elincinane labo elalibuthile ukuba livume iingoma kwaye lidanise.\n\n3 Kwaye ngoku ababingeleli bakakumkani uNowa, beneentloni zokubuyela esixekweni sikaNifayi, ewe, kananjalo besoyika ukuba abantu baya kubabulala, ke ngoko babengenakulinga ukubuyela ebafazini babo nasebantwaneni babo.\n\n4 Baze ke behleli entlango, bathi babhaqa iintombi zamaLeymenayithi, balala bathi nca baze bazibukela;\n\n5 Kwaye kwathi kwakuba kukho abambalwa nje babo ababebuthile bedanisa, baye beza phambili bephuma endaweni yabo efihlakeleyo baza bazithabatha kwaye bazithwala baya entlango; ewe, amashumi amabini anesine eentombi zamaLeymenayithi bazithwalela entlango.\n\n6 Kwaye kwenzekile okokuba xa amaLeymenayithi efumanisa ukuba iintombi zawo zilahlekile, aba nomsindo nabantu bakaLimhayi, kuba babecinga ukuba yayingabantu bakaLimhayi abazibileyo.\n\n7 Ke ngoko bathumela imikhosi yabo phambili; ewe, kwanaye ukumkani ngokwakhe wabakhokela abantu bakhe; kwaye benyuka baya kwilizwe likaNifayi ukuba batshalalise abantu bakaLimhayi.\n\n8 Kwaye ngoku uLimhayi ebesebabhaqile esenkcochoyini, kwanawo onke amalungiselelo emfazwe wawabhaqa; ke ngoko wabahlanganisa kunye abantu bakhe, kwaye babalalela bebalindele emasimini nasemahlathini.\n\n9 Kwaye kwenzekile okokuba akuba amaLeymenayithi enyukile afika, abantu bakaLimhayi baqalisa ukubahlasela kwezo ndawo babelinde kuzo, baze baqalisa ukubabulala.\n\n10 Kwaye kwenzekile okokuba idabi laye lisiba buhlungu ngokugqithisileyo, kuba balwa ngokungathi ziingonyama zisilwela ixhoba lazo.\n\n11 Kwaye kwenzekile okokuba abantu bakaLimhayi baqalisa ukuwaqhuba amaLeymenayithi phambi kwabo; kanti ke babengesiso nesiqingatha sentlaninge yamaLeymenayithi. Kodwa balwela ubomi babo, nabafazi babo, nabantwana babo; ke ngoko bazama ngamandla abo onke kwaye balwa njengeenamba.\n\n12 Kwaye kwenzekile okokuba baye bamfumana ukumkani wamaLeymenayithi ephakathi kwabafileyo bawo; kanti ke wayengafanga, enzakalisiwe nje waza washiywa emhlabeni, kwakukhawuleze kangako ke ukusaba kwabantu bakhe.\n\n13 Kwaye bamthabatha baza bambopha amanxeba akhe, baza bamzisa phambi koLimhayi, baza bathi: Qaphela, nguye lo ukumkani wamaLeymenayithi; ekubeni efumene inxeba uye wawa phakathi kwabafileyo bawo, kwaye bamshiyile; kwaye qaphela, simzise phambi kwakho; kwaye ngoku siyeke simbulale.\n\n14 Kodwa uLimhayi wathi kubo: Anisayi kumbulala, kodwa mziseni apha ukuze ndimbone. Kwaye bamzisa. Kwaye uLimhayi wathi kuye: Sizathu sini esikubangele okokuba unyuke uzokulwa imfazwe ngokuchasene nabantu bam? Qaphela, abantu bam abasaphulanga isifungo endasenza kuwe; ke ngoko, kungani na ukuba usaphule isifungo owasenzayo kubantu bam?\n\n15 Kwaye ngoku ukumkani wathi: Ndisaphule isifungo ngenxa yokuba abantu bakho baye bazithwala bemka nazo iintombi zabantu bam; ke ngoko, emsindweni wam ndiye ndabenza abantu bam ukuba benyuke bazokulwa imfazwe ngokuchasene nabantu bakho.\n\n16 Kwaye ngoku uLimhayi ebengakhange eve nto malunga nalo mba; ke ngoko wathi: Ndiza kukhangela phakathi kwabantu bam kwaye nabani na oyenzileyo le nto uza kutshabalala. Ke ngoko wenza okokuba kuphendlwe phakathi kwabantu bakhe.\n\n17 Ngoku akuba uGidiyon ezivile ezi zinto, yena ke engumphathi-mkhosi kakumkani, weza ngaphambili kwaye wathi kuye ukumkani: Ndiyakuthandaza uzibambe, kwaye ungaphendli kwaba bantu, kwaye ungababeki tyala aba bantu ngale nto.\n\n18 Kuba akubakhumbuli na ababingeleli bakayihlo, ababefunwa ngaba bantu ukuze babatshabalalise? Kwaye ingaba abakho entlango kusini na? Kwaye ingaba asingabo na abazibileyo iintombi zamaLeymenayithi?\n\n19 Kwaye ngoku, qaphela, kwaye umxelele ukumkani ngazo ezi zinto, ukuze abenako ukubaxelela abantu bakhe ukuze bathobozeke ngakuthi; kuba qaphela sele beqalisile ukulungiselela ukuza ngokuchasene nathi; kwaye qaphela kanjalo siligcuntswana nje.\n\n20 Kwaye qaphela, beza nentlaninge yemikhosi yabo; kwaye ngaphandle kokuba ukumkani abathoboze ngakuthi kuya kufuneka sitshabalale.\n\n21 Kuba ingaba amazwi ka-Abhinadayi awazalisekanga na, awathi wawaprofetha ngokuchasene nathi—kwaye konke oku kungenxa yokokuba sasingawaphulaphuli amazwi eNkosi, kwaye siguquke kubo ubugwenxa bethu?\n\n22 Kwaye ngoku ke masimthoboze ukumkani, kwaye sisizalisekise isifungo esathi sasenza kuye; kuba kulungile ukuba sibe sebukhobokeni kunokuba siphulukane nobomi bethu; ke ngoko, masiyiphelise impalalo-gazi engaka.\n\n23 Kwaye ngoku uLimhayi wamxelela ukumkani zonke izinto malunga noyise, nangababingeleli abathi basabela entlango, kwaye wakubalela kubo ukuthwala kumkiwe neentombi zabo.\n\n24 Kwaye kwenzekile okokuba ukumkani wathobozeka ngakubo abantu bakhe; kwaye wathi kubo: Masihambeni siye kuhlangana nabo abantu bam, kungekho zikhali; kwaye ndiyafunga kuni ngesifungo okokuba abantu bam abasayi kubabulala abantu bakho.\n\n25 Kwaye kwenzekile okokuba bamlandela ukumkani, kwaye babhekisa phambili ngaphandle kwezikhali ukuze bahlangane namaLeymenayithi. Kwaye kwenzekile okokuba baye bahlangana namaLeymenayithi; kwaye ukumkani wamaLeymenayithi waye waqubuda phantsi phambi kwabo, kwaye wabangxengxezela abantu bakaLimhayi.\n\n26 Kwaye amaLeymenayithi athe akubabona abantu bakaLimhayi, okokuba abaxhobanga, baba nemfesane nabo kwaye bathobozeka ngakubo, baza babuyela nokumkani wabo ngoxolo kwelabo ilizwe.\n\n", "mosiah 21": "[center][font_size=26]Isahluko 21[/font_size][/center]\n\n[i]Abantu bakaLimhayi bayabethwa baze boyiswe ngamaLeymenayithi—Abantu bakaLimhayi bahlangana noAmon kwaye bayaguquka—Baxelela uAmon ngamacwecwe angamashumi amabini anesine amaYeredayithi. Malunga 122–121 P.K.[/i]\n\n1 Kwaye kwenzekile okokuba uLimhayi nabantu bakhe babuyele kwisixeko sikaNifayi, kwaye baqalisa ukuhlala elizweni kwakhona ngoxolo.\n\n2 Kwaye kwenzekile okokuba emva kweentsuku ezininzi amaLeymenayithi aqalisa kwakhona ukuvuseleleka emsindweni ngokuchasene namaNifayithi, kwaye baqalisa ukuza kwimida yelizwe elibarhangqileyo.\n\n3 Ngoku bebengekhe balinge ukubabulala, ngenxa yesifungo awathi wasenza ukumkani wabo kuLimhayi; kodwa babeya kubabetha ezidleleni zabo, baze basebenzise igunya phezu kwabo; baza baqalisa ukubathwalisa imithwalo enzima phezu kwemiqolo yabo, kwaye babaqhube njengoko babeya kwenza kulo iesile elisisimumu—\n\n4 Ewe, konke oku kwenzeka ukuze kuzaliseke ilizwi leNkosi.\n\n5 Kwaye ngoku iimbandezelo zamaNifayithi zazinkulu, kwaye kwakungekho ndlela yokuba bangazikhuzipha ezandleni zawo, kuba amaLeymenayithi ayebarhangqe macala onke.\n\n6 Kwaye kwenzekile okokuba abantu baqalisa ukumbombozela kuye ukumkani ngenxa yeembandezelo zabo; kwaye baqalisa ukunqwenela ukuba baye edabini ngokuchasene nabo. Kwaye baye bamhlupha kabuhlungu ukumkani ngezikhalazo zabo; ke ngoko wabanikela ukuba benze ngokweminqweno yabo.\n\n7 Kwaye bazihlanganisa kunye kwakhona, baze bazinxiba izikrweqe zabo, baze babheka phambili ngokuchasene namaLeymenayithi ukuze babaqhubele ngaphandle kwelizwe labo.\n\n8 Kwaye kwenzekile okokuba amaLeymenayithi aye ababetha, kwaye abaqhubela emva, kwaye abulala abaninzi babo.\n\n9 Kwaye ngoku kwabakho isililo nesijwili esikhulu phakathi kwabantu bakaLimhayi, umhlolokazi elilela umyeni wakhe, unyana nentombi belilela uyise wabo, nabazalwana babazalwana babo.\n\n10 Ngoku kwakukho abahlolokazi abaninzi kakhulu elizweni, kwaye babelila ngamandlakazi imihla ngemihla, kuba uloyiko olukhulu lwamaLeymenayithi lwafika phezu kwabo.\n\n11 Kwaye kwenzekile okokuba izikhalo zabo ezaziqhubeka zaye zaxhokonxela emsindweni intsalela yabantu bakaLimhayi ngokuchasene namaLeymenayithi; kwaye bahamba kwakhona ukuya kulwa idabi, kodwa baqhutyelwa emva kwakhona, behlungiswa yilahleko enkulu.\n\n12 Ewe, baphindela kwakhona nangalo elesithathu ixesha, kwaye bahlungiseka kwangohlobo lwangaphambili; kwaye abo babengabulawanga babuyela kwakhona kwisixeko sikaNifayi.\n\n13 Kwaye baye bazithoba nanjengothuli, bezinikezele kwidyokhwe yobukhoboka, belulamele ukubethwa, nokuqhutyelwa ngapha nangapha, kwaye bethwele ubunzima, ngokweminqweno yeentshaba zabo.\n\n14 Kwaye baye bazithobela nakuzo iinzulu zentobeko; baza bakhala ngamandlakazi kuye uThixo; ewe, kwakubo bonke ubude bemini baye bakhala kuThixo wabo ukuze abakhulule baphume kwiimbandezelo zabo.\n\n15 Kwaye ngoku iNkosi ayikhawulezanga ukusiva isikhalo sabo ngenxa yobugwenxa babo; nangona kunjalo iNkosi yaye yaziva izikhalo zabo, kwaye yaqalisa ukuzithambisa iintliziyo zamaLeymenayithi aze aqalisa ukunyenyisa imithwalo yabo; kanti ke iNkosi ayizange ibone kufanelekile ukuba ibakhulule baphume ebukhobokeni.\n\n16 Kwaye kwenzekile okokuba baqalisa ukuphumelela ngamaqondo-ngamaqondo elizweni, kwaye baqalisa ukulima iinkozo ngobuninzi, nemihlambi nempahla emfutshane, nemihlambi yeenkomo, ukuze bangabandezeleki yindlala.\n\n17 Ngoku kwakukho inani elikhulu labafazi, ngaphezu kwelamadoda; ke ngoko ukumkani uLimhayi wayalela ukuba ndoda nganye inikele ekuxhaseni abahlolokazi nabantwana babo, ukuze bangabi nakufa yindlala; kwaye oku bakwenza ngenxa yobuninzi benani labo ababebulewe.\n\n18 Ngoku abantu bakaLimhayi bazigcina kunye beyimbumba kangangoko babenako, kwaye bazikhusela iinkozo zabo nemihlambi yabo;\n\n19 Kwaye nokumkani ngokwakhe akazange abe nokuzithemba ngaphandle kweendonga zesixeko, ngaphandle kokuthabatha abalindi bakhe babenaye, esoyikela ukuba ngandlela ithile angaba nokuwela ezandleni zamaLeymenayithi.\n\n20 Kwaye wenza okokuba abantu bakhe balikhusele ilizwe balirhangqe, ukuze ngandlela zithile babe nokubathabatha abo babingeleli ababesabele entlango, aba bebe iintombi zamaLeymenayithi, kwaye nababebangele intshabalalo enkulu kangaka ukuba ize phezu kwabo.\n\n21 Kuba babenqwenela ukubathabatha ukuze babohlwaye; kuba babeze elizweni likaNifayi ngobusuku, kwaye bemka neenkozo zabo kwaye nezininzi izinto zabo ezixabisekileyo, ke ngoko babalalela bebalindele.\n\n22 Kwaye kwenzekile okokuba akubangakho ziphazamiso phakathi kwamaLeymenayithi nabantu bakaLimhayi, kwada kwaba lilixa awathi uAmon nabazalwana bakhe bafika elizweni.\n\n23 Kwaye ukumkani xa ebe ngaphandle kwamasango esixeko kunye nomlindi wakhe, bamfumana uAmon nabazalwana bakhe; kwaye becinga akokuba babe ngababingeleli bakaNowa ke ngoko wenza okokuba bathatyathwe, baze babotshelelwe, kwaye baphoswe entolongweni. Kwaye ukuba babengababingeleli bakaNowa ngewayenze okokuba babulawe.\n\n24 Kodwa wathi akufumanisa ukuba babengengabo, kodwa babengabazalwana bakhe, kwaye babevela kwilizwe laseZarahemla, wazaliswa luvuyo olugqithise kakhulu.\n\n25 Ngoku ukumkani uLimhayi wayethumele, ngaphambi kokufika kuka-Amon, inani elincinane lamadoda ukuba ayokukhangela ilizwe laseZarahemla; kodwa ababanganako ukulifumana, baza balahleka entlango.\n\n26 Nangona kunjalo, baye bafumana ilizwe elalikade linabantu; ewe, ilizwe elaye lizaliswe ngamathambo awomileyo; ewe, ilizwe elalikade linabantu kwaye abatshatyalaliswayo; kwaye bona, becinga okokuba yayililizwe laseZarahemla, babuyela kwilizwe likaNifayi, kwaye befike kwimida yelizwe iintsuku ezingephi phambi kokufika kuka-Amon.\n\n27 Kwaye babeze nembali, kwa imbali yabo bantu babefumene amathambo abo; kwaye yayikrolwe kumacwecwe esinyithi esikrwada.\n\n28 Kwaye ngoku uLimhayi kwakhona wazaliswa luvuyo akufumanisa ngomlomo ka-Amon okokuba ukumkani uMozaya wayenesipho esivela kuThixo, anokuthi ngaso atolike imikrolo elolohlobo; ewe, kwaye noAmon kanjalo waye wagcoba.\n\n29 Kanti ke uAmon nabazalwana bakhe bazaliswa lusizi ngenxa yokuba abazalwana babo abaninzi kangako babebulewe;\n\n30 Kananjalo nangenxa yokokuba ukumkani uNowa nababingeleli bakhe babenza abantu ukuba benze izono ezininzi kangaka nobugwenxa ngokuchasene noThixo; kananjalo baye balusizi ngokufa kuka-Abhinadayi; kananjalo ngokumka kuka-Alma kunye nabo bantu bahamba naye, ababemise ibandla likaThixo ngamandla negunya likaThixo, nokholo kumazwi athe athethwa nguAbhinadayi.\n\n31 Ewe, baye balusizi ngokumka kwabo, kuba babengazi apho basabela khona. Ngoku babeya kumanyana nabo ngovuyo, kuba nabo ngokwabo babengene kumnqophiso noThixo ukuba bamsebenzele kwaye bayigcine imiyalelo yakhe.\n\n32 Kwaye ngoku kwathi kwakufika uAmon, ukumkani uLimhayi kanjalo wangena kumnqophiso noThixo, nabaninzi kanjalo kubantu bakhe, ukuba bamsebenzele kwaye bayigcine imiyalelo yakhe.\n\n33 Kwaye kwenzekile okokuba ukumkani uLimhayi nabaninzi babantu bakhe babenqwenela ukubhaptizwa; kodwa kwakungekho namnye elizweni owayenalo igunya elivela kuThixo. Kwaye uAmon wakwala ukwenza ezi zinto, ezicingela ukuba usisicaka esingafanelekanga.\n\n34 Ke ngoko abazange ngelo lixa bazibumbe babe libandla, belindele uMoya weNkosi. Ngoku babenqwenela ukuba bangaba njengoAlma nabazalwana bakhe, ababesabele entlango.\n\n35 Babenqwenela ukubhaptizwa njengengqina nobungqina bokuba babezimisele ukumsebenzela uThixo ngeentliziyo zabo zonke; nangona kunjalo balihlehlisa ixesha; kwaye ingxelo yobhaptizo lwabo iya kunikwa emva koku.\n\n36 Kwaye ngoku yonke imizamo ka-Amon nabantu bakhe, nokumkani uLimhayi nabantu bakhe, yayiyeyokuzikhulula baphume ezandleni zamaLeymenayithi nasebukhobokeni.\n\n", "mosiah 22": "[center][font_size=26]Isahluko 22[/font_size][/center]\n\n[i]Amalinge ayenziwa okuphuncuka kwabantu kubukhoboka kumaLeymenayithi—AmaLeymenayithi ayanxiliswa—Abantu bayaphuncuka, babuyela eZarahemla, kwaye babephantsi koKumkani uMozaya. Malunga 121–120 P.K.[/i]\n\n1 Kwaye ngoku kwenzekile okokuba uAmon nokumkani uLimhayi baqalisa ukubonisana nabantu ngendlela ababe nokuzikhulula ngayo baphume ebukhobokeni; kwaye nabo ngokwabo benza okokuba bonke abantu bahlanganisane kunye; kwaye oku bakwenza ukuze babenokuba nelizwi labantu ngokunxulumene nalo mba.\n\n2 Kwaye kwenzekile okokuba bangayifumani indlela abanokuzikhulula ngayo baphume ebukhobokeni, ngaphandle kokuba ibe kukuthabatha abafazi babo nabantwana, nemihlambi yempahla emfutshane yabo, nemihlambi yeenkomo zabo, neentente zabo, baze bemke basinge entlango; kuba amaLeymenayithi eyintlaninge kangako, kwakungenakwenzeka ukuba abantu bakaLimhayi bangabambana nabo, xa babecinga ukuzikhulula baphume ebukhobokeni ngekrele.\n\n3 Ngoku kwenzekile okokuba uGidiyon wabheka phambili waza wema phambi kokumkani, kwaye wathi kuye: Ngoku Owu kumkani, kude kube kaloku nje uwaphulaphule amazwi am amaxesha amaninzi xa sukuba sinembambano nabazalwana bethu, amaLeymenayithi.\n\n4 Kwaye ngoku Owu kumkani, ukuba undifumanise ndisisicaka esingancedi lutho, okanye ukuba kude kwakalokunje uwamamela amazwi am nakuluphi na uqondo, kwaye abaluncedo kuwe, nakalokunje ndinqwenela ukuba uwamamele amazwi am ngeli lixa, kwaye ndiya kuba sisicaka sakho kwaye ndibakhulule abantu baphume ebukhobokeni.\n\n5 Kwaye ke ukumkani wamvumela ukuba athethe. Kwaye ke uGidiyon wathi kuye:\n\n6 Khumbula inkalo engemva, enqumla emva kodonga, kwicala elingemva kwesixeko. AmaLeymenayithi, okanye abalindi bamaLeymenayithi, ngobusuku bayanxila; ke ngoko masithumele isibhengezo phakathi kwabo bonke aba bantu ukuba bahlanganise kunye imihlambi yempahla emfutshane yabo nemihlambi yeenkomo zabo, ukuze babe nokuziqhubela entlango ngobusuku.\n\n7 Kwaye ndiya kuhamba ngokomyalelo wakho kwaye ndihlawule irhafu yokugqibela yewayini kuwo amaLeymenayithi, kwaye baza kunxila; kwaye siya kudlula kwinkalo efihlakeleyo ngasekhohlo kwenkampu yabo xa benxilile kwaye belele.\n\n8 Njalo ke siya kuhamba nabafazi bethu nabantwana bethu, imihlambi yempahla emfutshane yethu, nemihlambi yeenkomo zethu siye entlango; kwaye siya kuhamba sijekele elizweni laseShayilom.\n\n9 Kwaye kwenzekile okokuba ukumkani wawaphulaphula amazwi kaGidiyon.\n\n10 Kwaye ukumkani uLimhayi wenza ukuba abantu bakhe bahlanganise imihlambi yabo ndawonye; kwaye wathumela irhafu yewayini kumaLeymenayithi; waza wathumela kanjalo iwayini engakumbi, nje ngesipho kubo; kwaye baye bayisela ngokukhululekileyo iwayini awathi wayithumela kubo ukumkani uLimhayi.\n\n11 Kwaye kwenzekile okokuba abantu bakakumkani uLimhayi baye bemka ngobusuku bangena entlango nemihlambi yempahla emfutshane yabo nemihlambi yeenkomo zabo, baye balijikeleza ilizwe laseShayilom entlango, baza indlela yabo bayigobela ngakwilizwe laseZarahemla, bekhokelwe nguAmon nabazalwana bakhe.\n\n12 Kwaye babeyithabathile yonke igolide yabo, nesilivere, nezinto zabo ezixabisekileyo, ababenako ukuzithwala, kananjalo nemiphako yabo ikubo, bangena entlango; kwaye baqhubeka nohambo lwabo.\n\n13 Kwaye emva kweentsuku ezininzi besentlango bafika kulo ilizwe laseZarahemla, baza badibana nabantu bakaMozaya, kwaye babaphantsi kolawulo lwakhe.\n\n14 Kwaye kwenzekile okokuba uMozaya wabamkela ngovuyo; kwaye wazamkela kanjalo neembali zabo, kwaye kanjalo neembali ezithe zafunyanwa ngabantu bakaLimhayi.\n\n15 Kwaye ngoku kwenzekile xa amaLeymenayithi efumanisa okokuba abantu bakaLimhayi bemkile baphuma elizweni ngobusuku, bathumela umkhosi entlango ukuba ubasukele;\n\n16 Kwaye emva kokuba ubasukele iintsuku ezimbini, abazange babe sabanako ukuwulandela umkhondo wabo; ke ngoko baye balahleka entlango.\n\n", "mosiah 23": "Ingxelo ka-Alma nabantu beNkosi, ababeqhutyelwe entlango ngabantu bakaKumkani uNowa.\n\nIquka izahluko 23 nesa 24.\n\n[center][font_size=26]Isahluko 23[/font_size][/center]\n\n[i]UAlma uyala ukuba ngukumkani—Usebenza njengombingeleli omkhulu—INkosi iyabohlwaya abantu Bayo, kwaye amaLeymenayithi athimba ilizwe likaHelam—UAmyuloni, inkokeli yababingeleli abakhohlakeleyo bakaKumkani uNowa, ulawula ephantsi kolawulo lokumkani wamaLeymenayithi. Malunga 145–121 P.K.[/i]\n\n1 Ngoku uAlma, ekubeni elunyukisiwe yiNkosi okokuba imikhosi kakumkani uNowa iya kubafikela, kwaye ebazisile nabantu bakhe, ke ngoko baye bahlanganisa kunye imihlambi yabo, kwaye bathabatha ezinye zeenkozo zabo, kwaye basinga entlango phambi kwayo imikhosi kakumkani uNowa.\n\n2 Kwaye iNkosi yaye yabomeleza, ukuze abantu bakakumkani uNowa bangabi nakubafumana ukuze babatshabalalise.\n\n3 Baye besaba ngohambo lweentsuku ezisibhozo ukungena entlango.\n\n4 Baze bafika elizweni, ewe, kwanalo ilizwe elibukekayo nelanelisayo kakhulu, ilizwe lamanzi acwengileyo.\n\n5 Kwaye bazigxumeka iintente zabo, kwaye baqalisa ukuwulima umhlaba, kwaye baqalisa ukwakha izakhiwo; ewe, babekhuthele, kwaye besebenza ngokugqithisileyo.\n\n6 Kwaye abantu babenqwenela ukuba uAlma abe ngukumkani wabo, kuba wayethandwa ngabantu bakhe.\n\n7 Kodwa waye wathi kubo: Qaphelani, akuyiyo imfuneko ukuba sibe nokumkani; kuba itsho njalo iNkosi: Anisayi kubeka enye inyama ngaphezu kwenye, okanye indoda enye ayinako ukuzicingela ukuba ingentla kunenye; ke ngoko ndithi kuni akuyiyo imfuneko ukuba nibe nokumkani.\n\n8 Nangona kunjalo, ukuba bekunokwenzeka okokuba beniya kuhlala ninawo amadoda angamalungisa ukuba abe ngookumkani benu bekuya kunilungela ukuba nibenaye ukumkani.\n\n9 Kodwa khumbulani ubugwenxa bokumkani uNowa nababingeleli bakhe; kwaye nam ngokwam ndandibambiseke emgibeni, ndaze ndenza izinto ezininzi ezaye zingamasikizi emehlweni eNkosi, ezandibangela inguquko ebuhlungu kakhulu.\n\n10 Nangona kunjalo, emva kweenkxwaleko ezininzi, iNkosi yaziva izikhalo zam, yaza yayiphendula nemithandazo yam, kwaye indenze ndasisixhobo ezandleni zayo ekuziseni abaninzi kangaka benu kulwazi lwenyaniso yayo.\n\n11 Nangona kunjalo, ngako oku andizizukisi, kuba andikufanelanga ukuzizukisa.\n\n12 Kwaye ngoku, ndithi kuni, benikade nicinezelwe ngukumkani uNowa, kwaye nisebukhobokeni kuye nababingeleli bakhe, naza naziswa ebugwenxeni ngabo; ke ngoko benikhonkxwe ngamakhamandela obugwenxa.\n\n13 Kwaye ngoku njengoko nithe nahlangulwa nithe nahlangulwa ngamandla kaThixo naphuma kula makhamandela; ewe, nahlangulwa ezandleni zikakumkani uNowa nabantu bakhe, kananjalo kumakhamandela obugwenxa, ngokunjalo ke ndinqwenela okokuba nime nkqo kule nkululeko enithe nakhululwa ngayo, kwaye nokokuba ningathembi mntu ukuba abe ngukumkani phezu kwenu.\n\n14 Kananjalo ningathembi mntu ukuba abe ngutitshala wenu namfundisi wenu, ngaphandle kokuba abe yindoda kaThixo, ehamba ezindleleni zakhe kwaye eyigcinayo imiyalelo yakhe.\n\n15 Njalo ke wathi uAlma wabafundisa abantu bakhe, ukuba wonke umntu umele amthande ummelwane wakhe njengoko ezithanda naye, nokokuba kumele kungabikho mbambano phakathi kwabo.\n\n16 Kwaye ngoku, uAlma wayengumbingeleli omkhulu wabo, yena engumseki webandla labo.\n\n17 Kwaye kwenzekile okokuba akubangakho namnye owalifumanayo igunya lokushumayela okanye ukufundisa ngaphandle kokuba alifumane ngaye livela kuThixo. Ke ngoko wabangcwalisa bonke ababingeleli babo nazo zonke iititshala zabo; kwaye akuzange kungcwaliswe namnye ngaphandle kokuba babe bangamadoda angamalungisa.\n\n18 Ke ngoko baye babanonophela abantu, kwaye babondla ngezinto eziphathelene nobulungisa.\n\n19 Kwaye kwenzekile okokuba baqalisa ukuphumelela ngokugqithisileyo elizweni; kwaye balibiza ilizwe ngokuba yiHelam.\n\n20 Kwaye kwenzekile okokuba baye banda kwaye baphumelela ngokugqithisileyo elizweni laseHelam; kwaye baye bakha isixeko, abathi basibiza ngokuba sisixeko saseHelam.\n\n21 Nangona kunjalo iNkosi ibona kulungile ukuba iboluleke abantu bayo; ewe, iya wuvavanya umonde wabo nokholo lwabo.\n\n22 Nangona kunjalo—nabanina obeka ithemba lakhe kuye lowo uya kuphakanyiswa ngomhla wokugqibela. Ewe, kwaye kwaba njalo ke kubantu bakhe.\n\n23 Kuba qaphelani, ndiza kunibonisa okokuba babeziswe ebukhobokeni, kwaye akukho bani owayenako ukubahlangula ngaphandle kweNkosi uThixo wabo, ewe, kwanaye uThixo ka-Abraham noIsake nokaYakobi.\n\n24 Kwaye kwenzekile okokuba waye wabahlangula, kwaye waye wawabonisa amandlakazi akhe kubo, kwaye yaba mikhulu imigcobo yabo.\n\n25 Kuba qaphelani, kwenzekile okokuba ngeli lixa babekwilizwe laseHelam, ewe, esixekweni saseHelam, ngeli lixa babelima umhlaba macala onke, babona umkhosi wamaLeymenayithi ukwimida yelizwe.\n\n26 Ngoku kwenzekile okokuba abazalwana baka-Alma basaba ukusuka emasimini, baza bahlanganisana kunye esixekweni saseHelam; kwaye babesoyika kakhulu ngenxa yokubonakala kwamaLeymenayithi.\n\n27 Kodwa uAlma wabheka phambili waza wema phakathi kwabo, kwaye wabakhuthaza ukuba bangoyiki, kodwa bakhumbule iNkosi uThixo wabo uya kubahlangula.\n\n28 Ke ngoko baluthoba uloyiko lwabo, baze baqalisa ukukhala eNkosini ukuba izithambise iintliziyo zamaLeymenayithi, ukuze babasindise, nabafazi babo, nabantwana babo.\n\n29 Kwaye kwenzekile okokuba iNkosi yaye yazithambisa iintliziyo zamaLeymenayithi. Kwaye uAlma nabazalwana bakhe babheka phambili kwaye bazinikezela ezandleni zawo; aza amaLeymenayithi alithabatha ilizwe laseHelam.\n\n30 Ngoku imikhosi yamaLeymenayithi, eyayilandele emva kwabantu bakakumkani uLimhayi, yayilahleke entlango kangangeentsuku ezininzi.\n\n31 Kwaye qaphelani, yabafumana abo babingeleli bakakumkani uNowa, endaweni abathi bayibiza ngokuba yiAmyuloni; kwaye babesebeqalise nokulilawula ilizwe lika-Amyuloni kwaye beqalise nokulima umhlaba.\n\n32 Ngoku inkokeli yabo babingeleli yayinguAmyuloni.\n\n33 Kwaye kwenzekile okokuba uAmyuloni waye wawabongoza amaLeymenayithi; kananjalo wathumela abafazi babo, ababe ziintombi zamaLeymenayithi, ukuba bababongoze abazalwana babo, ukuba bangabatshabalalisi abayeni babo.\n\n34 Kwaye amaLeymenayithi aba nemfesane noAmyuloni nabazalwana bakhe, kwaye akabatshabalalisa, ngenxa yabafazi babo.\n\n35 Kwaye uAmyuloni waye wamanyana namaLeymenayithi, kwaye babehamba entlango befuna ilizwe likaNifayi ngeli lixa bebhaqa ilizwe laseHelam, elalimiwe nguAlma nabazalwana bakhe.\n\n36 Kwaye kwenzekile okokuba amaLeymenayithi athembisa kuAlma nakubazalwana bakhe, okokuba ukuba banokubakhombisa indlela ekhokelela kulo ilizwe likaNifayi bangabanika ubomi babo nenkululeko yabo.\n\n37 Kodwa emva kokuba uAlma ebakhombisile indlela ekhokelela kulo ilizwe likaNifayi amaLeymenayithi awabanga nakusigcina isithembiso sawo; basuka babeka abalindi balirhanga ilizwe laseHelam, phezu koAlma nabazalwana bakhe.\n\n38 Kwaye intsalela yawo yaya kulo ilizwe lika Nifayi; kwaye inxalenye yabo yabuyela kulo ilizwe laseHelam, kananjalo beza behamba nabafazi nabantwana babalindi ababesele kulo ilizwe.\n\n39 Kwaye ukumkani wamaLeymenayithi wanikezela kuAmyuloni ukuba abe ngukumkani nomlawuli phezu kwabantu bakhe, ababekulo ilizwe laseHelam; nangona kunjalo akayi kuba mandla akwenza nantoni na ephikisana nentando yokumkani wamaLeymenayithi.\n\n", "mosiah 24": "[center][font_size=26]Isahluko 24[/font_size][/center]\n\n[i]UAmyuloni utshutshisa uAlma nabantu bakhe—Baya kubulawa ukuba bayathandaza—INkosi iyenza imithwalo yabo ikhangeleke lula—Iyabakhulula ebukhobokeni, kwaye babuyela eZarahemla. Malunga 145–120 P.K.[/i]\n\n1 Kwaye kwenzekile okokuba uAmyuloni azuze ukuthandeka emehlweni okumkani wamaLeymenayithi; ke ngoko, ukumkani wamaLeymenayithi wanikela kuye nabazalwana bakhe ukuba bonyulwe njengootitshala phezu kwabantu bakhe, ewe, naphezu kwabo bantu ababekulo ilizwe laseShemloni, nakulo ilizwe laseShayilom, nakulo ilizwe lika-Amyuloni.\n\n2 Kuba amaLeymenayithi abeluthabathile ulawulo lwawo onke la mazwe; ke ngoko, ukumkani wamaLeymenayithi waye wonyula ookumkani phezu kwawo onke la mazwe.\n\n3 Kwaye ngoku igama lakhe ukumkani wamaLeymenayithi lalinguLeymeni, ebizwa ngegama likayise; kwaye ke ngoko wayebizwa ngokuba ngukumkani uLeymeni. Kwaye waye engukumkani phezu kwentlaninge yabantu.\n\n4 Kwaye wonyula iititshala kubazalwana bakaAmyuloni kuwo onke amazwe awayelawulwa ngabantu bakhe; kwaye njalo ulwimi lukaNifayi lwaqalisa ukufundiswa phakathi kwabo bonke abantu bamaLeymenayithi.\n\n5 Kwaye babengabantu ababehlobene omnye nomye; nangona kunjalo babengamazi uThixo; nabo abazalwana baka-Amyuloni abazange babafundise nto ngokunxulumene neNkosi uThixo wabo, namthetho kaMoses; bengazange babafundise namazwi ka-Abhinadayi;\n\n6 Kodwa babafundisa ukuba bayigcine imbali yabo, nokokuba babe nokubhalelana omnye nomnye.\n\n7 Kwaye njalo amaLeymenayithi aqalisa ukwanda ngobutyebi, kwaye aqalisa ukurhwebelana omnye nomnye kwaye aba zizityebi, kwaye aqalisa ukuba ngabantu abanamaqhinga nabantu abalumkileyo, ngokobulumko behlabathi, ewe, abantu abanamaqhinga kakhulu, bevuyiswa lulo lonke uhlobo lwenkohlakalo nokurhwaphiliza, ngaphandle kokuba kuphakathi kwabazalwana babo.\n\n8 Kwaye ngoku kwenzekile okokuba uAmyuloni waqalisa ukusebenzisa igunya phezu ko Alma nabazalwana bakhe, waze waqalisa ukumtshutshisa, kwaye wabenza nabantwana bakhe ukuba batshutshise abantwana babo.\n\n9 Kuba uAmyuloni wayemazi uAlma, okokuba wayengomnye wababingeleli bakakumkani, kwaye nokokuba yaye inguye owayekholelwa kumazwi ka-Abhinadayi kwaye waqhutyelwa ngaphandle phambi kokumkani, kwaye ke ngoko wayenomsindo ngakuye; kuba yena wayephantsi kolawulo lukakumkani uLeymeni, nangona kunjalo waye wasebenzisa igunya phezu kwabo, kwaye ebeka imisebenzi enzima phezu kwabo, kwaye wamisa phezu kwabo abaphathi abangqongqo.\n\n10 Kwaye kwenzeka okokuba zibenkulu iimbandezelo zabo kangangokuba bakhala ngamandlakazi kuThixo.\n\n11 Kwaye uAmyuloni wabayalela ukuba baziyeke izikhalo zabo; kwaye wabeka abalindi phezu kwabo ukuba babajongisise, ukuze athi nabanina oya kuthi abize kuThixo abulawe.\n\n12 Kwaye uAlma nabantu bakhe abazange bawaphakamise amazwi abo kuyo iNkosi uThixo wabo, kodwa baziphalaza iintliziyo zabo kuye; kwaye wayezazi iingcinga zeentliziyo zabo.\n\n13 Kwaye kwenzekile okokuba ilizwi leNkosi lafika kubo ezimbandezelweni zabo, lisithi: Ziphakamiseni iintloko zenu kwaye nithuthuzeleke, kuba ndiyawazi umnqophiso enithe nawenza kum; kwaye ndiya kunqophisana nabantu bam ndize ndibahlangule baphume ebukhobokeni.\n\n14 Kwaye ndiya kuyenza lula kanjalo imithwalo ebekwe phezu kwamagxa enu, ukuze nani ningayiva phezu kwemiqolo yenu, nangalo ilixa enisebukhobokeni ngalo; kwaye oku ndiya kukwenza ukuze nibe nokuma njengamangqina am emva koku; kwaye nokokuba nibe nokwazi ngokuqinisekileyo okokuba mna, Nkosi uThixo, ndiyabavelela abantu bam kwiimbandezelo zabo.\n\n15 Kwaye ngoku kwenzekile okokuba imithwalo eyayibekwe phezu koAlma nabazalwana bakhe yaye yenziwa lula; ewe, iNkosi yaye yabomeleza ukuze babe nokuyithwala imithwalo yabo ngokulula, kwaye baye bathobeka ngochulumanco nomonde kuyo yonke intando yeNkosi.\n\n16 Kwaye kwenzekile okokuba lwaba lukhulu ukholo lwabo nomonde kangangokuba ilizwi leNkosi lafika kubo kwakhona, lisithi: Thuthuzelekani, kuba ngengomso ndiya kunikhulula ebukhobokeni.\n\n17 Kwaye wathi kuAlma: Uya kuhamba phambi kwabo aba bantu, kwaye ndiya kuhamba nawe kwaye ndibahlangule aba bantu ebukhobokeni.\n\n18 Ngoku kwenzekile okokuba uAlma nabantu bakhe ngexesha lasebusuku bahlanganisa imihlambi yabo kunye, kananjalo nezinye zeenkozo zabo; ewe, nangabo bonke ubusuku babehlanganisa imihlambi yabo kunye.\n\n19 Kwaye ngentsasa iNkosi yenza okokuba amaLeymenayithi afikelwe bubuthongo obunzulu phezu kwawo, ewe, kwaye nabo bonke abaphathi bawo abangqongqo baba sebuthongweni obunzulu.\n\n20 Kwaye uAlma nabantu bakhe bahamba basinga entlango; kwaye bakuba behambe imini yonke bazigxumeka iintente zabo entlanjeni, kwaye bayibiza intlambo Alma, ngenxa yokuba wayikhokela indlela yabo esinga entlango.\n\n21 Ewe, kwaye kuyo intlambo ka-Alma bayiphalaza imibulelo yabo kuThixo ngenxa yokuba waba nenceba kubo, kwaye wayenza lula imithwalo yabo, kwaye wayebakhulule baphuma ebukhobokeni; kuba babesebukhobokeni, kwaye kwakungekho bani owayenako ukubahlangula ngaphandle kokuba ibe yiNkosi uThixo wabo.\n\n22 Kwaye banikela imibulelo kuThixo, ewe, onke amadoda abo nabo bonke abafazi babo nabo bonke abantwana babo ababekwazi ukuthetha bawaphakamisa amazwi abo ekumbongeni uThixo wabo.\n\n23 Kwaye ngoku iNkosi yathi kuAlma: Khawuleza wena naba bantu niphume kweli lizwe, kuba amaLeymenayithi avukile kwaye ayanisukela; ke ngoko phumani kweli lizwe, kwaye ndiya kuwamisa amaLeymenayithi kule ntlambo ukuze angagqithi ekusukeleni aba bantu.\n\n24 Kwaye kwenzekile okokuba bemka baphuma entlanjeni, kwaye baluthabatha uhambo lwabo besinga entlango.\n\n25 Kwaye emva kokuba besentlango iintsuku ezilishumi elinambini bafika kulo ilizwe laseZarahemla; kwaye ukumkani uMozaya naye kanjalo waye wabamkela ngovuyo.\n\n", "mosiah 25": "Ingxelo ka-Alma nabantu beNkosi, ababeqhutyelwe entlango ngabantu bakaKumkani uNowa.\n\nIquka izahluko 23 nesa 24.\n\n[center][font_size=26]Isahluko 25[/font_size][/center]\n\n[i]Inzala kaMyuleki eZarahemla yaba ngamaNifayithi—Yafumana ulwazi ngabantu baka-Alma nangoZenif—UAlma ubhaptiza uLimhayi nabo bonke abantu bakhe—UMozaya ugunyazisa uAlma ukuba amisele ibandla likaThixo. Malunga 120 P.K.[/i]\n\n1 Kwaye ngoku ukumkani uMozaya wenza okokuba bonke abantu bahlanganisane kunye.\n\n2 Ngoku babengebaninzi kangako abangabantwana bakaNifayi, okanye bengebaninzi kangako abo babeyinzala kaNifayi, njengokuba babenjalo abantu bakaZarahemla, owayeyinzala kaMyuleki, kwaye nabo babeze naye entlango.\n\n3 Kwaye babengebaninzi kangako abangabantu bakaNifayi nabangabantu bakaZarahemla njengoko babenjalo abamaLeymenayithi; ewe, babengesiso nesiqingatha sobuninzi bawo.\n\n4 Kwaye ngoku bonke abantu bakaNifayi babehlanganisene kunye, kananjalo nabo bonke abantu bakaZarahemla, kwaye babehlanganisene kunye bengamaqela amabini.\n\n5 Kwaye kwenzekile okokuba uMozaya waye wafunda, kwaye wenza okokuba kufundwe, iimbali zikaZenif kubantu bakhe; ewe, wazifunda iimbali zabantu bakaZenif, ukususela kwilixa abathi balishiya ilizwe laseZarahemla bade babuya kwakhona.\n\n6 Kanjalo wafunda ingxelo ka-Alma nabazalwana babo, nazo zonke iimbandezelo zabo, ukususela kwilixa ababelishiya ilizwe laseZarahemla kwade kwaba lilixa abathi babuyela kwakhona.\n\n7 Kwaye ngoku, akuba uMozaya ephezile ukufunda iimbali, abantu bakhe ababesele elizweni baba nokumangaliseka nokukhwankqiseka.\n\n8 Kuba bengakwazi emabakucinge; kuba xa babebona abo babehlangulwe baphuma ebukhobokeni baye bazaliswa luvuyo olugqithisileyo.\n\n9 Kwaye kwakhona, xa babecinga ngabazalwana babo ababulawa ngamaLeymenayithi bazaliswa lusizi, kwaye bade baphalaza iinyembezi ezininzi zosizi.\n\n10 Kwaye kwakhona, xa babecinga ngokulunga okukhawulezayo kukaThixo, namandla akhe ekuhlanguleni uAlma nabazalwana bakhe baphuma ezandleni zamaLeymenayithi nasebukhobokeni, baye bawaphakamisa amazwi abo kwaye banikela imibulelo kuThixo.\n\n11 Kwaye kwakhona, xa babecinga ngamaLeymenayithi, awaye ngabazalwana babo, ngemo yabo yesono neyokudyobheka, bazaliswa yintlungu nentuthumbo ngentlalontle yemiphefumlo yabo.\n\n12 Kwaye kwenzekile okokuba abo babengabantwana baka-Amyuloni nabazalwana bakhe, ababethabathe iintombi zamaLeymenayithi ukuba zibe ngabafazi, babengakholisekanga yindlela yokuziphatha kwabo ooyise, kwaye ababi safuna ukuzibiza ngamagama ooyise, ke ngoko bazithabathela igama likaNifayi, ukuze babe nokubizwa ngokuba ngabantwana bakaNifayi kwaye babalelwe phakathi kwabo babebizwa ngokuba ngamaNifayithi.\n\n13 Kwaye ngoku bonke abantu baseZarahemla babebalwa namaNifayithi, kwaye oku kungenxa yokuba ubukumkani babunganikwa namnye ngaphandle kwabo babeyinzala kaNifayi.\n\n14 Kwaye ngoku kwenzekile okokuba akuba uMozaya ephezile ukuthetha nokubafundela abantu, wanqwenela ukuba uAlma naye athethe nabantu.\n\n15 Kwaye uAlma waye wathetha nabo, bakuba behlanganisene kunye bengamaqela amakhulu, kwaye wasuka kwelinye iqela waya kwelinye, eshumayela ebantwini inguquko nokholo eNkosini.\n\n16 Kwaye waye wabayala abantu bakaLimhayi nabazalwana bakhe, bonke aba babekhululwe baphuma ebukhobokeni, ukuba bakhumbule okokuba yayiyiNkosi eyabakhululayo.\n\n17 Kwaye kwenzekile okokuba emva kokuba uAlma ebafundisile abantu izinto ezininzi, kwaye ephezile ukuthetha nabo, ukumkani uLimhayi wanqwenela ukuba abe nokubhaptizwa; kwaye bonke abantu bakhe banqwenela ukuba bangabhaptizwa nabo.\n\n18 Ke ngoko, uAlma waye wabheka phambili emanzini kwaye wababhaptiza; ewe, waye wababhaptiza ngohlobo awenza ngalo kubazalwana bakhe emanzini aseMormoni; ewe, kwaye ngokobuninzi babo awathi wababhaptiza baye baba ngabebandla likaThixo; kwaye oku kungenxa yenkolo yabo kumazwi ka-Alma.\n\n19 Kwaye kwenzekile okokuba ukumkani uMozaya wamvumela uAlma ukuba abenako ukumisa amabandla kulo lonke ilizwe laseZarahemla; waza wamnika igunya lokuba abeke ababingeleli nootitshala phezu kwebandla ngalinye.\n\n20 Ke ngoko oku kwenziwa ngenxa yokuba babebaninzi kakhulu abantu kangangokuba babengenako ukulawulwa ngutitshala omnye; bengenako ukuliva bonke ilizwi likaThixo kwindibano enye;\n\n21 Ke ngoko baye bahlanganisana kunye ngamaqela ahlukeneyo, awayebizwa ngokuba ngamabandla; ibandla ngalinye linababingeleli balo nootitshala balo, kwaye umbingeleli ngamnye eshumayela ilizwi ngokwendlela elalithethwe ngayo kuye ngomlomo ka-Alma.\n\n22 Kwaye njalo, nangona kwakukho amabandla amaninzi onke ayelibandla elinye, ewe, kwanalo ibandla likaThixo; kuba kwaye kungekho nto yayishunyayelwa kuwo onke amabandla ngaphandle kokuba ibe yinguquko nokholo kuThixo.\n\n23 Kwaye ngoku kwaye kukho amabandla asixhenxe elizweni laseZarahemla. Kwaye kwenzekile okokuba nobanina ababenqwenela ukuthabathela kubo igama likaKrestu, okanye likaThixo, baye bazibandakanya namabandla kaThixo;\n\n24 Kwaye babizwa ngokuba bangabantu bakaThixo. Kwaye neNkosi yaye yawuthulula uMoya wayo phezu kwabo, baze basikeleleka, kwaye baphumelela elizweni.\n\n", "mosiah 26": "[center][font_size=26]Isahluko 26[/font_size][/center]\n\n[i]Amalungu amaninzi eBandla akhokelelwa esonweni ngabangengomakholwa—UAlma uthenjiswa ngobomi obungunaphakade—Abo bathi baguquke kwaye babhaptizwe bazuza uxolelo—Amalungu eBandla asesonweni aguqukayo kwaye azivume izono zawo kuAlma kwaye nakuyo iNkosi aya kuxolelwa; kungenjalo, akayi kubalelwa phakathi kwabantu beBandla. Malunga 120–100 P.K.[/i]\n\n1 Ngoku kwenzekile okokuba babebaninzi abesizukulwana esisakhulayo ababengenako ukuwaqonda amazwi kakumkani uBhenjamin, kuba babengabantwana abancinane ngelixa awayethetha kubantu bakhe; kwaye babengakholelwa kuso isithethe sooyise.\n\n2 Babengakukholelwa okwakuthethiwe ngokunxulumene novuko lwabafileyo, bengakholelwa nangokunxulumene nokuza kukaKrestu.\n\n3 Kwaye ngoku ngenxa yokungakholwa kwabo babengenako ukuliqonda ilizwi likaThixo; kwaye iintliziyo zabo zaziqaqadekisiwe.\n\n4 Kwaye babengafuni ukubhaptizwa; bengafuni nokuzibandakanya nebandla. Kwaye babengabantu abohlukileyo elukholweni lwabo, kwaye bahlala benjalo nasemva koko, nakuyo imo yabo yenyama neyesono; kuba babengafuni ukuyibiza iNkosi uThixo wabo.\n\n5 Kwaye ngoku kulawulo lukaMozaya babengesiso nesiqingatha ubuninzi abangakholwayo njengabantu bakaThixo; kodwa ngenxa yeempikiswano phakathi kwabazalwana baba baninzi ngakumbi.\n\n6 Kuba kwenzekile okokuba baye balahlekisa abaninzi ngamazwi abo anyhwalazayo, ababesebandleni, kwaye bababangela ukuba benze izono ezininzi; ke ngoko kwaba yimfuneko okokuba abo bathi benza isono, ababesebandleni, bolulekwe libandla.\n\n7 Kwaye kwenzekile okokuba baziswa phambi kwababingeleli, kwaye banikezelwa kubabingeleli ngotitshala; baza ababingeleli babazisa phambi koAlma, owayengumbingeleli omkhulu.\n\n8 Ngoku ukumkani uMozaya wayenike uAlma igunya phezu kwebandla.\n\n9 Kwaye kwenzekile okokuba uAlma wayengazi amakakwenze ngokunxulumene nabo; kodwa kwakukho amangqina amaninzi ngokuchasene nabo; ewe, abantu baphakama kwaye bangqina ngobugwenxa babo ngobuninzi.\n\n10 Ngoku kwakungazange kubekho nto injalo ngaphambili ebandleni; ke ngoko uAlma wakhathazeka emoyeni wakhe, kwaye wenza ukuba baziswe phambi kokumkani.\n\n11 Kwaye wathi kuye ukumkani: Qaphela, naba abaninzi esibazise phambi kwakho, abatyholwa ngabazalwana babo; ewe, kwaye bafunyenwe besenza iintlobo ngeentlobo zobugwenxa. Kwaye abaguquki kubo ubugwenxa babo; ke ngoko sibazise phambi kwakho, ukuze ube nokubagweba ngokwamatyala abo.\n\n12 Kodwa ukumkani uMozaya wathi kuAlma: Qaphela, andibagwebi; ke ngoko ndibanikezela ezandleni zakho ukuba bagwetywe.\n\n13 Kwaye ngoku umoya ka-Alma wakhathazeka kwakhona; kwaye wahamba waze wabuza eNkosini ukuba angenza ntoni na malunga nalo mba, kuba waba noloyiko lokuba hleze enze okuphosakeleyo emehlweni kaThixo.\n\n14 Kwaye kwenzekile okokuba emva kokuba ewuthulule umphefumlo wakhe wonke kuThixo, ilizwi leNkosi lafika kuye, lisithi:\n\n15 Usikelelwe wena, Alma, kwaye basikelelwe abo babhaptizwa emanzini aseMormoni. Usikelelekile ngenxa yokholo lwakho olugqithileyo kumazwi kuphela esicaka sam uAbhinadayi.\n\n16 Kwaye basikelelekile nabo ngenxa yokholo lwabo olugqithileyo kumazwi kuphela othe wawathetha kubo.\n\n17 Kwaye usikelelwe wena ngenxa yokuba umise ibandla phakathi kwaba bantu; kwaye baya kuzinziswa, kwaye baya kuba ngabantu bam.\n\n18 Ewe, basikelelekile aba bantu bavumayo ukubizwa ngegama lam; kuba baya kubizwa ngegama lam; kwaye banga bam.\n\n19 Kwaye ngenxa yokuba undibuzile malunga nomoni, usikelelekile.\n\n20 Wena usisicaka sam; kwaye ndenza umnqophiso nawe wokuba uya kubufumana ubomi obungunaphakade; kwaye uya kundisebenzela kwaye ubheke phambili egameni lam, kwaye uya kuhlanganisa kunye izimvu zam.\n\n21 Kwaye lowo uya kuliphulaphula ilizwi lam uya kuba yimvu yam; kwaye lowo uya kwamkelwa kulo ibandla, kwaye lowo ndiya kumamkela kanjalo.\n\n22 Kuba qaphela, eli libandla lam; nabani na obhaptizwayo uya kubhaptizelwa enguqukweni. Kwaye nabani na oya kuthi umamkele uya kukholelwa egameni lam; kwaye yena ndiya kumxolela ngokukhululekileyo.\n\n23 Kuba ndim othabathela kum izono zehlabathi; kuba ndim obadalileyo; kwaye ndim onika kulowo ukholwayo kude kube sekupheleni nendawo esandleni sam sokunene.\n\n24 Kuba qaphela, ngegama lam baya bizwa; kwaye ukuba bayandazi baya kuza ngaphambili, kwaye baya kufumana indawo ngonaphakade esandleni sam sokunene.\n\n25 Kwaye kuya kwenzeka okokuba xa ixilongo lesibini liya kukhala ke abo bangazange bandazi baya kuza ngaphambili kwaye baya kuma phambi kwam.\n\n26 Kwaye ke baya kundazi ukuba ndiyiNkosi uThixo wabo, ukuba ndinguMkhululi wabo; kodwa abasayi kukhululwa.\n\n27 Kwaye ke ndiya kubazisa okokuba andizange ndabazi; kwaye baya kumka baye kumlilo wanaphakade olungiselelwe umtyholi neengelosi zakhe.\n\n28 Ke ngoko ndithi kuni, lowo ongayi kuliphulaphula ilizwi lam, onjalo aniyi kumamkela kulo ibandla lam, kuba yena andiyi kumamkela ngomhla wokugqibela.\n\n29 Ke ngoko ndithi kuwe, Hamba; kwaye nabanina othi one ngokuchasene nam, lowo uya kumgweba ngokwezono azenzileyo; kwaye ukuba uyazivuma izono zakhe phambi kwakho nakum, kwaye aguquke ngentliziyo yakhe enyanisekileyo, lowo uya kumxolela, kwaye nam ndiya kumxolela kanjalo.\n\n30 Ewe, kwaye ngalo lonke ixesha abantu bam beguquka ndiya kubaxolela iziphoso zabo ngokuchasene nam.\n\n31 Kananjalo niya kuxolelana omnye nomnye iziphoso zenu; kuba inene ndithi kuni, lowo ungamxoleliyo ummelwane wakhe iziphoso zakhe xa esithi uyaguquka, lowo uzizisela ukugwetywa.\n\n32 Ngoku ndithi kuwe, Hamba; nabani na onjalo ongayi kuguquka ezonweni zakhe akayi kubalelwa phakathi kwabantu bam; kwaye oku kuya kuqwalaselwa ukususela ngeli lixa ukuya phambili.\n\n33 Kwaye kwenzekile akuba uAlma ewavile la mazwi wawabhala phantsi ukuze abenawo, nokuze abenako ukubagweba abantu belo bandla ngokwemiyalelo kaThixo.\n\n34 Kwaye kwenzekile okokuba uAlma wahamba waza wabagweba abo bafunyanwa besenza ubugwenxa, ngokwelizwi leNkosi.\n\n35 Kwaye nobanina abaguqukayo ezonweni zabo baza bazivuma, abo waye wababalela phakathi kwabantu bebandla;\n\n36 Kwaye abo babengazivumi izono zabo kwaye baguquke kubugwenxa babo, abo abazange babalelwe phakathi kwabantu bebandla, kwaye amagama abo acinywa.\n\n37 Kwaye kwenzekile okokuba uAlma waye wayilawula yonke imicimbi yebandla; waza baqalisa kwakhona ukuba noxolo nokuphumelela ngokugqithisileyo kuyo imicimbi yebandla, behamba ngobulumko phambi koThixo, besamkela abaninzi, kwaye bebhaptiza abaninzi.\n\n38 Kwaye ngoku zonke ezi zinto uAlma nabalingane bakhe emsebenzini ababelawula phezu kwebandla bazenza, behamba ngayo yonke inkuthalo, befundisa ilizwi likaThixo kuzo zonke izinto, bebandezeleka ngazo zonke iintlobo zeembandezelo, betshutshiswa ngabo bonke abo babengengabo abebandla likaThixo.\n\n39 Kwaye baye babaluleka abazalwana babo; kwaye nabo balulekwa kanjalo, wonke umntu ngelizwi likaThixo, ngokwezono zakhe, okanye ngokwezono athe wazenza, beyalelwa nguThixo ukuba bathandaze bangayeki, kwaye nokokuba banike imibulelo kuzo zonke izinto.\n\n", "mosiah 27": "[center][font_size=26]Isahluko 27[/font_size][/center]\n\n[i]UMozaya uyayala intshutshiso kwaye uwisela umthetho wokulingana—UAlma omncinane noonyana abane bakaMozaya bazama ukutshabalalisa iBandla—Ingelosi iyabonakala kwaye ibayalele ukuba bayiyeke indlela yabo embi—UAlma ubethwa abesisimumu—Lonke uluntu kufuneka luzalwe ngokutsha ukuze luzuze usindiso—UAlma noonyana bakaMozaya bavakalisa iindaba ezilungileyo. Malunga 100–92 P.K.[/i]\n\n1 Kwaye ngoku kwenzekile okokuba iintshutshiso ezazibekwa ebandleni ngabangakholwayo zabankulu kakhulu kangangokuba ibandla laqalisa ukumbombozela, nokukhalaza kuzo iinkokeli zabo malunga nalo mba; kwaye baye bakhalaza kuAlma. Waza uAlma wayibeka imeko phambi kokumkani wabo, uMozaya. Waza uMozaya wabonisana nababingeleli bakhe.\n\n2 Kwaye kwenzekile okokuba ukumkani uMozaya wathumela isibhengezo kulo lonke ilizwe elingqongileyo sokokuba kungabikho nabani na ongakholwayo otshutshisa nawuphi na ongowebandla likaThixo.\n\n3 Kwaye kwabakho umyalelo ongqongqo kuwo onke amabandla wokokuba kungabikho zintshutshiso phakathi kwabo, wokokuba makubekho ukulingana phakathi kwabo bonke abantu;\n\n4 Okokuba makungavunyelwa kratshi nabukhakhamela buphazamise uxolo lwabo; wokokuba wonke umntu makamthabathe ummelwane wakhe njengaye, besebenza ngezandla zabo ukuze bazixhase.\n\n5 Ewe, kwaye bonke ababingeleli babo neetitshala bamele basebenze ngezandla zabo ekuzixhaseni, kuzo zonke iimeko ngaphandle kokuba kuyagulwa, okanye kwimfuno engamandla; kwaye ngokwenza ezi zinto, baye banda elubabalweni lukaThixo.\n\n6 Kwaye kwaqalisa ubukho boxolo olukhulu kwakhona elizweni; kwaye nabantu baqalisa ukuba baninzi kakhulu, kwaye baqalisa ukusasazeka ngaphandle phezu kobuso bomhlaba, ewe, ngasemantla nasemazantsi, ngasempuma nangasentshona, besakha izixeko ezikhulu needolophana kuzo zonke iimbombo zelizwe.\n\n7 Kwaye iNkosi yaye yabavelela kwaye yabaphumelelisa, kwaye baba ngabantu abaninzi nabazizityebi.\n\n8 Ngoku oonyana bakaMozaya babebalelwa phakathi kwabangakholwayo; kwa nomnye woonyana baka-Alma wayebalelwa phakathi kwabo, yena ke ebizwa ngokuba nguAlma, ngoyise; nangona kunjalo, waba yindoda ekhohlakeleyo kakhulu kwaye nenqula izithixo. Wayeyindoda eliciko, kwaye ethetha ngokunyhwalaza okukhulu ebantwini; ke ngoko wabakhokelela abantu abaninzi ekulandeleni uhlobo lwakhe lobugwenxa.\n\n9 Kwaye waba sisithintelo esikhulu ekwandeni kwebandla likaThixo; eziba iintliziyo zabantu; ebangela iimpikiswano ezininzi phakathi kwabantu; enika ithuba kulo utshaba lukaThixo ukuba lusebenzise igunya lalo phezu kwabo.\n\n10 Kwaye ngoku kwenzekile okokuba ngelixa awayehamba-hamba esiya kutshabalalisa ibandla likaThixo, kuba wayehamba-hamba ngasese kunye noonyana bakaMozaya ezama ukutshabalalisa ibandla, kwaye elahlekisa abantu beNkosi, ephikisa imiyalelo kaThixo, okanye nokumkani ngokwakhe—\n\n11 Kwaye njengoko benditshilo kuni, ngeli lixa babehamba-hamba bevukela ngokuchasene noThixo, qaphelani, ingelosi yeNkosi yabonakala kubo; kwaye yehla ngokungathi lilifu; kwaye yathetha ngokungathi lilizwi lendudumo, elathi lawubangela umhlaba ababemi phezu kwawo ukuba ushukume;\n\n12 Kwaye baba nokukhwankqiseka okukhulu, kangangokuba bawa emhlabeni, kwaye abawaqonda amazwi eyathi yawathetha kubo.\n\n13 Nangona kunjalo yadanduluka kwakhona, isithi: Alma, phakama kwaye ume ngaphambili, kuba kungani ukuba ulitshutshise ibandla likaThixo? Kuba iNkosi ithe: Eli libandla lam, kwaye ndiya kulizinzisa; kwaye akukho nanto iya kulibhukuqa, ngaphandle kokuba kube kukona kwabantu bam.\n\n14 Kwaye kwakhona, ingelosi yathi: Qaphela, iNkosi iyivile imithandazo yabantu bayo, kwaye nemithandazo yomkhonzi wayo, kanjalo uAlma, onguyihlo; kuba uthandaze ngokholo olukhulu malunga nawe ukuze ube nokuziswa kulwazi lwenyaniso; ke ngoko, kungesi sizathu ndizile ukuza kukuqinisekisa ngamandla negunya likaThixo, ukuze imithandazo yabakhonzi bakhe ibe nokuphendulwa ngokokholo lwabo.\n\n15 Kwaye ngoku qaphela, ungaphikisana namandla kaThixo? Kuba qaphela, ingaba ilizwi lam aliwushukumisanga na umhlaba? Kwaye ingaba akundiboni mna kanjalo phambi kwakho? Kwaye ndithunyelwe ndivela kuThixo.\n\n16 Ngoku ndithi kuwe: Hamba, kwaye ukhumbule ubuthinjwa booyihlo elizweni laseHelam, kwaye naselizweni likaNifayi; kwaye ukhumbule nezinto ezinkulu athe wabenzela zona; kuba babesebukhobokeni, kwaye ubahlangule. Kwaye ngoku ndithi kuwe, Alma, hamba indlela yakho, kwaye ungazami ukulitshabalalisa ibandla kwakhona, ukuze imithandazo yabo ibe nokuphendulwa, kwaye ukwenze oku nokuba wena ngokwakho unqwenela ukuba ukhutshelwe ngaphandle.\n\n17 Kwaye ngoku kwenzekile okokuba la abengamazwi okugqibela athi athethwa yingelosi kuAlma, yaza yemka.\n\n18 Kwaye ngoku uAlma nabo babenaye bawa kwakhona emhlabeni, kuba lalulukhulu ukhwankqiso lwabo; kuba ngamehlo abo bayibona ingelosi yeNkosi; kwaye nelizwi layo lalinje ngendudumo, eyathi yawushukumisa umhlaba; kwaye babesazi ukuba kwakungekho nanto ngaphandle kwamandla kaThixo awayenako ukuwushukumisa umhlaba kwaye iwubangele ukuba ungcangcazele ngokungathi ungohlukana kubini.\n\n19 Kwaye ngoku ukhwankqiseko luka-Alma lwalulukhulu kangangokuba waba sisimumu, ukuze angabinako nokuwuvula umlomo wakhe; ewe, waba nokutyhafa, kangangokuba akazange abenako nokushukumisa izandla zakhe; ke ngoko wathatyathwa ngabo babenaye, waza wathwalwa engenakuzenzela nto, wada waya kubekwa phambi kukayise.\n\n20 Kwaye bayichaza kuyise wakhe yonke into eyenzekayo kubo; waza uyise wagcoba, kuba wayesazi okokuba yayingamandla kaThixo.\n\n21 Kwaye wenza okokuba isihlwele sihlanganiswe kunye ukuze sibe nokungqina oko iNkosi ithe yakwenzela unyana wakhe, kananjalo nabo babenaye.\n\n22 Kwaye wenza okokuba ababingeleli baqokelelane kunye; kwaye baqalisa ukuzila ukutya, nokuthandaza kuyo iNkosi uThixo wabo ukuze awuvule umlomo ka-Alma, ukuze abenako ukuthetha, kananjalo nokokuba amalungu akhe abe nokufumana ukomelela kwawo—ukuze amehlo abantu abenako ukuvuleka abone kwaye bazi ngokulunga nozuko lukaThixo.\n\n23 Kwaye kwenzekile emva kokuba bezile ukutya baza bathandaza kangangesithuba seentsuku ezimbini nobusuku obubini, amalungu ka-Alma akufumana ukomelela kwawo, waza waphakama wema kwaye waqalisa ukuthetha nabo, ebacela ukuba bathuthuzeleke:\n\n24 Kuba, wathi, Ndiguqukile kuzo izono zam, kwaye ndikhululwe yiNkosi; qaphelani ndizelwe ngokoMoya.\n\n25 Yaza iNkosi yathi kum: Musa ukumangala ukuba lonke uluntu, ewe, amadoda nabafazi, zonke izizwe, izalamane, iilwimi nabantu, kufuneka bazalwe kwakhona; ewe, bazalwe ngokukaThixo, baguqulwe kwimo yabo yenyama neyokuwa, babe kwimo yobulungisa, bengabakhululweyo nguThixo, babengoonyana neentombi zakhe;\n\n26 Kwaye njalo baba zizidalwa ezitsha; kwaye ngaphandle kokuba bayakwenza oku, abanako nangayiphina indlela ukubulidla ilifa ubukumkani bukaThixo.\n\n27 Ndithi kuni, ngaphandle kokuba kube kunjalo, kufuneka bakhutshelwe ngaphandle; kwaye oku ndiyakwazi, ngenxa yokuba ndandisele ndiza kukhutshelwa ngaphandle.\n\n28 Nangona kunjalo, emva kokunyovula kwiinkxwalelo ezininzi, ndiguquka ndisondele ekufeni, iNkosi ngenceba ibone kunqweneleka ukuba indixhwile ndiphume ekuvutheni ngonaphakade, kwaye ndizalwe ngokukaThixo.\n\n29 Umphefumlo wam ukhululwe kuyo inyongo yobukrakra namakhamandela obugwenxa. Ndandikweyona nzonzobila imnyama; kodwa ngoku ndibona ukukhanya okumangalisayo kukaThixo. Umphefumlo wam wawuthuthunjiswa yintuthumbo yanaphakade; kodwa ndixhwiliwe, kwaye nomphefumlo wam awusekho zintlungwini.\n\n30 Ndamala uMkhululi wam, kwaye ndakukhanyela oko kwakuthethiwe ngoobawo; kodwa ngoku, ukuze babenako ukubona-ngenxengaphambili okokuba uya kuza, kwaye nokokuba uyazikhumbula zonke izidalwa zakhe azidalileyo, uya kuzibonakalisa kuzo zonke.\n\n31 Ewe, onke amadolo aya kugoba, kwaye zonke iilwimi zixele phambi kwakhe. Ewe, nangawo umhla wokugqibela, xa bonke abantu beya kuma ukuba bagwetywe nguye, ngoko baya kuxela okokuba unguThixo; ngoko baya kuxela, abo bahleli bengenaye uThixo ehlabathini, okokuba isigwebo sakhe sesohlwayo sanaphakade silungile phezu kwabo; kwaye baya kungcangcazela, kwaye bankwantye, kwaye arhwaqele ngaphantsi kokutshawuza kweliso lakhe elibona konke.\n\n32 Kwaye ngoku kwenzekile okokuba uAlma waqalisa ukususela ngelo xesha ukuya phambili ukufundisa abantu, kwaye abo babekunye noAlma ngelixa ingelosi ibonakala kubo, bahamba kuzo zonke iindawo kulo lonke ilizwe, bezivakalisa kubo bonke abantu izinto abathi baziva kwaye bazibona, kwaye beshumayela ilizwi likaThixo kwiinkxwaleko ezininzi, betshutshiswa kabuhlungu ngabo babengakholwa, bebethwa ngabaninzi babo.\n\n33 Kodwa nangona zinjalo zonke ezi zinto baye banika intuthuzelo enkulu kulo ibandla, besomeleza ukholo lwabo, kwaye bebakhuthaza ngokuzeka kade umsindo kwaye nangemigudu enzima ukuba bayigcine imiyalelo kaThixo.\n\n34 Kwaye abane kubo babengoonyana bakaMozaya; kwaye amagama abo aye enguAmon, noAron, no-Omna, noHimnayi; la ngamagama oonyana bakaMozaya.\n\n35 Kwaye bahamba kulo lonke ilizwe laseZarahemla, naphakathi kwabo bonke abantu ababephantsi kolawula lukakumkani uMozaya, bezama ngenzondelelo ukulungisa wonke umonakalo abathi bawenza ebandleni, bevuma zonke izono zabo, kwaye bevakalisa zonke izinto abazibonayo, kwaye becacisa iziprofetho nezibhalo kubo bonke ababenqwenela ukuziva.\n\n36 Kwaye njalo babezizixhobo zokusebenza ezandleni zikaThixo ekuziseni abaninzi kulwazi lwenyaniso, ewe, kulwazi loMkhululi wabo.\n\n37 Kwaye hayi ukusikeleleka kwabo! Kuba baye bavakalisa uxolo; baye bavakalisa iindaba ezilungileyo zokulunga; kwaye baye bavakalisa ebantwini ukuba iNkosi iyalawula.\n\n", "mosiah 28": "[center][font_size=26]Isahluko 28[/font_size][/center]\n\n[i]Oonyana bakaMozaya bayahamba besiya kushumayela kumaLeymenayithi—Esebenzisa amatye amabini obumboni, uMozaya utolika amacwecwe amaYeredayithi. Malunga 92 P.K.[/i]\n\n1 Ngoku kwenzekile okokuba emva kokuba oonyana bakaMozaya bezenzile zonke ezi zinto, bathabatha inani elincinane kunye nabo baza babuyela kuyise, ukumkani, kwaye banqwenela kuye ukuba abavumele ukuba babenako, kunye nabo abo babe bonyule, ukuhamba bonyukele kulo ilizwe likaNifayi ukuze babe nokushumayela izinto abathi baziva, nokokuba babe nokugqithisa ilizwi likaThixo kubazalwana babo, amaLeymenayithi—\n\n2 Ukuze mhlawumbi bangabanako ukubazisa kulwazi lweNkosi uThixo wabo, kwaye babaqinisekise ngobugwenxa booyise; kwaye nokokuba mhlawumbi bangabanako ukubanyanga kwintiyo yabo kumaNifayithi, ukuze nabo kanjalo babenokwenziwa ukuba bagcobe kuyo iNkosi uThixo wabo, ukuze babe nokuba nobuhlobo komnye nomnye, kwaye nokuze kungabikho zimbambano kwakhona kulo lonke ilizwe eyathi iNkosi uThixo wabo yabanika lona.\n\n3 Ngoku babenqwenela ukuba usindiso luvakaliswe kuzo zonke izidalwa, kuba babe-ngenako ukuyithwala into yokuba nawuphina umphefumlo womntu utshabalale; ewe, kwa ingcinga ngokwayo yokuba nawuphina umphefumlo umele unyamezele intuthumbo engenasiphelo yaye yababangela ukuba bangcangcazele kwaye bankwantye.\n\n4 Kwaye wasebenza njalo uMoya weNkosi phezu kwabo, kuba babe ngabona boni babekhohlakele kakhulu. Kwaye iNkosi ibone kunqweneleka ngenceba yayo engenasiphelo ukuba ibasindise; nangona kunjalo bahlungiswa yintuthumbo enkulu yomphefumlo ngenxa yobugwenxa babo, bebandezeleke kakhulu kwaye besoyika ukuba bamele ukukhutshelwa ngaphandle ngonaphakade.\n\n5 Kwaye kwenzekile okokuba baye bazithethelela kuyise iintsuku ezininzi ukuba babe nokuhamba benyukele kwilizwe likaNifayi.\n\n6 Kwaye ukumkani uMozaya waya waza wabuza eNkosini ukuba angabavumela na oonyana bakhe ukuba bahambe benyukele phakathi kwamaLeymenayithi ukuya kushumayela ilizwi.\n\n7 Kwaye iNkosi yathi kuMozaya: Bavumele benyuke, kuba abaninzi baya kukholelwa kumazwi abo, kwaye baya kufumana ubomi obungunaphakade; ndaye ndiya kubahlangula oonyana bakho ezandleni zamaLeymenayithi.\n\n8 Kwaye kwenzekile okokuba uMozaya wavuma ukuba babe nokuhamba kwaye benze nje ngokwe sicelo sabo.\n\n9 Kwaye baluthabatha uhambo lwabo ukusinga entlango ukuze benyuke ukuya kushumayela ilizwi phakathi kwamaLeymenayithi; kwaye ndiza kunika ingxelo yeenkqubo zabo emva koku.\n\n10 Ngoku ukumkani uMozaya wayengenamntu wokunikela ubukumkani phezu kwakhe, kuba kwaye kungekho namnye koonyana bakhe owayeza kubamkela ubukumkani.\n\n11 Ke ngoko wazithabatha iimbali ezazikrolwe phezu kwamacwecwe obhedu, kananjalo namacwecwe kaNifayi, nazo zonke izinto ebezigcinile kwaye ezilondolozile ngokwemiyalelo kaThixo, emva kokuba eziguqule kwaye enze okokuba zibhalwe iimbali ezaye zikumacwecwe egolide ezazifunyenwe ngabantu bakaLimhayi, ezazinikezelwe kuye ngesandla sikaLimhayi;\n\n12 Kwaye oku wakwenza ngenxa yenkxalabo enkulu yabantu bakhe; kuba babenqwenela ngaphaya komlinganiselo ukwazi malunga nabo bantu babetshatyalalisiwe.\n\n13 Kwaye ngoku wawaguqula ngokusebenzisa amatye amabini awayeqanyangelwe kwizakhe ezibini yezikhangelo.\n\n14 Ngoku ezi zinto zazilungiselelwe kwasekuqalekeni, kwaye zazinikezelwa ukuhla zisuka kwisizukulwana ukuya kwisizukulwana, ngenjongo yokuguqulwa kweelwimi;\n\n15 Kwaye zazigcinwe kwaye zilondolozwe ngesandla seNkosi, ukuze abe nokwenza kwaziswe kuso sonke isidalwa esiya kuthi silime eli lizwe ngobugwenxa namasikizi abo aba bantu;\n\n16 Kwaye nabani na onazo ezi zinto ubizwa ngokuba yimboni, ukulandela uhlobo lwamaxesha akudala.\n\n17 Ngoku emva kokuba uMozaya egqibile ukuguqula ezi mbali, qaphelani, zazinika ingxelo yabantu abatshatyalaliswayo, ukususela kwilixa abatshatyalaliswa ngalo ukubuyela emva ekwakhiweni kwenkcochoyi enkulu, ngelixa iNkosi ibhidanisa ulwimi lwabantu kwaye basasazelwa ngaphandle phezu kobuso bonke bomhlaba, ewe, kwa nokusuka kwelo lixa ukubuya umva kude kube sekudalweni kuka-Adam.\n\n18 Ngoku le ngxelo yaye yababangela abantu bakaMozaya ukuba babelusizi ngokugqithisileyo, ewe, bazaliswa lusizi; nangona kunjalo yabanika ulwazi, into leyo eyabagcobisayo.\n\n19 Kwaye le ngxelo iya kubhalwa emva koku; kuba qaphelani, kuyimfuneko okokuba bonke abantu bazazi zonke izinto ezibhalwe kuyo le ngxelo.\n\n20 Kwaye ngoku, njengoko senditshilo kuni, okokuba emva kokuba ukumkani uMozaya ezenzile ezi zinto, wawathabatha amacwecwe obhedu, nazo zonke izinto awayezigcinile, kwaye wazinikezela kuAlma, owayengunyana ka-Alma; ewe, zonke iimbali, kananjalo nezitoliki, kwaye wazinikela kuye, kwaye wamyalela ukuba umele azigcine kwaye azilondoloze, kananjalo agcine imbali yabantu, azinikezele ukuhla ukusuka kwesinye isizukulwana ukuya kwesinye, nanjengoko zazinikelwe ukuhla ukusuka kwilixa uLihayi elishiya elaseYerusalem.\n\n", "mosiah 29": "[center][font_size=26]Isahluko 29[/font_size][/center]\n\n[i]UMozaya ucebisa ukuba konyulwe abagwebi endaweni yokumkani—Ookumkani abangemalungisa babakhokelela esonweni abantu babo—UAlma omncinane uyonyulwa abe ngumgwebi oyintloko ngelizwi labantu—Ungumbingeleli omkhulu kanjalo phezu kwebandla—UAlma omkhulu noMozaya bayafa. Malunga 92–91 P.K.[/i]\n\n1 Ngoku akuba uMozaya ekwenzile oku wathumela kulo lonke ilizwe, phakathi kwabo bonke abantu, enqwenela ukwazi umnqweno wabo malunga nalowo umele ukuba abe ngukumkani wabo.\n\n2 Kwaye kwenzekile okokuba ilizwi labantu lafika, lisithi: Sinqwenela ukuba uAron unyana wakho abe ngukumkani nomlawuli wethu.\n\n3 Ngoku uAron ebehambile wenyukela elizweni likaNifayi, ke ngoko ukumkani akabanga nako ukunikela ubukumkani phezu kwakhe; noAron akavumanga ukubuthabathela phezu kwakhe ubukumkani; bengenamnqweno nabo abanye oonyana bakaMozaya ukuthabathela phezu kwabo ubukumkani.\n\n4 Ke ngoko ukumkani uMozaya wathumela kwakhona phakathi kwabantu, ewe, kwanalo ilizwi elibhaliweyo walithumela phakathi kwabantu. Kwaye la ngamazwi awayebhaliwe, esithi:\n\n5 Qaphelani, Owu nina bantu bam, okanye bazalwana bam, kuba ndinithatha ngolo hlobo, ndinqwenela ukuba nimele ukusicingisisa isizathu enibizelwe ukusicingisisa—kuba ninqwenela ukuba nibe nokumkani.\n\n6 Ngoku ndiyanazisa okokuba lowo ubukumkani bulilungelo lakhe walile, kwaye akasayi kubuthabathela phezu kwakhe ubukumkani.\n\n7 Kwaye ngoku ukuba kufanele konyulwe omnye endaweni yakhe, qaphelani ndinoloyiko hleze kuvuke iimbambano phakathi kwenu. Kwaye ngubani owaziyo mhlawumbi unyana wam, obulilungelo lakhe ubukumkani, angaguquka abe nomsindo kwaye arhuqele inxenye yaba bantu emva kwakhe, into leyo engabangela iimfazwe neembambano phakathi kwenu, ezingaba ngunobangela wokuphalazwa kwegazi okuninzi kwaye zigqwethe indlela yeNkosi, ewe, kwaye zitshabalalise nemiphefumlo yabantu abaninzi.\n\n8 Ngoku ndithi kuni masilumke kwaye sizicingisise ezi zinto, kuba asinalo ilungelo lokutshabalalisa unyana wam, singakufanelanga nokubanalo ilungelo lokutshabalalisa omnye ukuba unokonyulwa endaweni yakhe.\n\n9 Kwaye ukuba unyana wam angaguqukela kwikratshi lakhe kwakhona nezinto ezililize angazikhumbula izinto awazithethayo, aze awabange amalungelo akhe ebukumkanini, into leyo engambangela okokuba yena naba bantu kanjalo benze izono ezininzi.\n\n10 Kwaye ngoku masibe nobulumko kwaye sihlabe-sikhangele phambili kwezi zinto, kwaye senze oko kuya kuthi kuqinisekise uxolo lwabo aba bantu.\n\n11 Ke ngoko ndiya kuba ngukumkani wenu yonke imihla yam eseleyo; nangona kunjalo, masonyule abagwebi, ukuba bagwebe aba bantu ngokomthetho wethu; kwaye siza kuyilungelelanisa okutsha imicimbi yaba bantu, kuba siya konyula amadoda anobulumko abe ngabagwebi, abaya kubagweba aba bantu ngokwemiyalelo kaThixo.\n\n12 Ngoku kulungile ukuba umntu agwetywe nguThixo kunokuba agwetywe ngumntu, kuba izigwebo zikaThixo zisoloko zibubulungisa, kodwa izigwebo zomntu azisoloko zibubulungisa.\n\n13 Ke ngoko, ukuba bekunokwenzeka ukuba nibenawo amadoda anobulungisa abe ngookumkani benu, anokumisa imithetho kaThixo, kwaye abagwebe aba bantu ngokwemiyalelo yakhe, ewe, ukuba beninokuba namadoda abe ngookumkani benu anokwenza nanjengobawo uBhenjamin wenzela aba bantu—Ndithi kuni, ukuba oku bekunokusoloko kunjalo ke bekuya kuba yimfuneko ukuba nisoloko nisiba nookumkani ukuba balawule phezu kwenu.\n\n14 Kwaye nam ngokwam ndisebenze ngawo onke amandla nobuchule ebendinabo, ukunifundisa imiyalelo kaThixo, nokumisela uxolo kulo lonke ilizwe, ukuze kungabikho zimfazwe nazimbambano, kungabikho busela, nakurhwaphiliza, nakubulala, nalo naluphina uhlobo lobugwenxa;\n\n15 Kwaye nabani na owenze ubugwenxa, yena ndimohlwayile ngokokwaphula umthelho akwenzileyo, ngokwasemthethweni onikiweyo kuthi ngoobawo bethu.\n\n16 Ngoku ndithi kuni, ngenxa yokuba ingengabo bonke abantu abanobulungisa akuyomfuneko ukuba nibe nokumkani okanye ookumkani ukuba balawule phezu kwenu.\n\n17 Kuba qaphelani, bungakanani ubugwenxa ukumkani omnye okhohlakeleyo athi abubangele ukuba benziwe, ewe, kwaye ingakanani yona ukubankulu intshabalalo ayibangelayo!\n\n18 Ewe, khumbulani ukumkani uNowa, inkohlakalo yakhe namasikizi akhe, kananjalo nenkohlakalo namasikizi abantu bakhe. Qaphelani engako yona intshabalalo eyathi yafika phezu kwabo; kananjalo kungenxa yobugwenxa babo ukuba baziswa ebukhobokeni.\n\n19 Kwaye ukuba bekungekuko ukungenelela koMdali wabo onabo bonke ubulumko, kwaye oku kungenxa yenguquko yabo enyanisekileyo, ngokungenakuphetshwa ngebabehleli ebukhobokeni kude kube kaloku nje.\n\n20 Kodwa qaphelani, waye wabahlangula ngenxa yokokuba baye bazithoba phambi kwakhe; kwaye nangenxa yokokuba bakhala ngamandlakazi kuye waye wabahlangula baphuma ebukhobokeni; kwaye iNkosi ithi lisebenzise njalo ngamandla ayo kuzo zonke iimeko phakathi kwabantwana boluntu, isolula ingalo yenceba kwabo babeka ithemba labo kuyo.\n\n21 Kwaye qaphelani, ngoku ndithi kuni, aningekhe nimhluthe ubukhosi ukumkani ogwenxa ngaphandle kokuba kube kungembambano eninzi, nempalalo-gazi eninzi.\n\n22 Kuba qaphelani, unabahlobo bakhe kubo ubugwenxa, kwaye ugcina abalindi bakhe ngakuye; kwaye uyayikrazula imithetho yabo abo babelawula ngobulungisa phambi kwakhe; kwaye uyinyhashela phantsi kweenyawo zakhe imiyalelo kaThixo;\n\n23 Kwaye uwisa imithetho, aze ayithumele phambili phakathi kwabantu, ewe, imithetho elandela uhlobo lwenkohlakalo yakhe; kwaye nabanina ongayithobeliyo imithetho yakhe ubabangela ukuba batshatyalaliswe; kwaye nobanina abathi bavukele ngokuchasene naye uthumela imikhosi yakhe ngokuchasene nabo ukuba balwe imfazwe, kwaye ukuba unako uya kubatshabalalisa; kananjalo ukumkani ongenabulungisa uzigqwetha iindlela zabo bonke ubulungisa.\n\n24 Kwaye ngoku qaphelani ndithi kuni, akuyomfuneko ukuba amasikizi anjalo afike phezu kwenu.\n\n25 Ke ngoko, yonyulani ngezwi laba bantu, abagwebi, ukuze nibe nokugwetywa ngokwemithetho enaniyinikwe ngoobawo bethu, echanekileyo, kwaye eyayinikwe bona ngesandla seNkosi.\n\n26 Ngoku akuqhelekanga ukuba ilizwi labantu linqwenele nantonina ephikisana naloo nto ilungileyo; kodwa kuqhelekile ukuba inxalenye embalwa inqwenele loo nto ingalunganga; ke ngoko oku niya kukuqwalasela kwaye nikwenze kube ngumthetho wenu—ukwenza imicimbi yenu ngelizwi labantu.\n\n27 Kwaye ukuba liyafika ilixa lokuba ilizwi labantu likhetha ubugwenxa, ke elo lilixa lokuba izigwebo zikaThixo ziya kufika phezu kwenu, ewe, ke elo lilixa aya kuthi anivelele ngentshabalalo enkulu nanjengokuba phambi koku walivelela eli lizwe.\n\n28 Kwaye ngoku ukuba ninabagwebi, kwaye abanigwebi ngokwasemthethweni othe wabekwa, ningababangela ukuba babe nokugwetywa ngumgwebi oyintloko.\n\n29 Ukuba abagwebi benu abaziintloko abagwebi ngezigwebo zobulungisa, niya kwenza okokuba iqaqobana labagwebi benu abangezantsi bahlanganisane kunye, kwaye baya kubagweba abagwebi benu abaziintloko, ngokwelizwi labantu.\n\n30 Kwaye ndiya niyalela ukuba nizenze ezi zinto ngoloyiko lweNkosi; kwaye ndiniyalela ukuba nizenze ezi zinto, kwaye nokokuba ningabinaye ukumkani; ukuze ukuba aba bantu bathi benza izono nobugwenxa buya kubekwa phezu kweentloko zenu.\n\n31 Kuba qaphelani ndithi kuni, izono zabantu abaninzi zabangelwa bubugwenxa bookumkani babo; ke ngoko ubugwenxa babo bubekwa phezu kweentloko zookumkani babo.\n\n32 Kwaye ngoku ndinqwenela okokuba oku kungalingani kungabe kuphinde kubekho kulo eli lizwe, ingakumbi phakathi kwaba bantu bam; kodwa ndinqwenela ukuba eli lizwe libe lilizwe lenkululeko, kwaye wonke umntu abe nokunambitha iimfanelo zakhe namalungelo awodwa ngokufanayo, kangangoko iNkosi ibona kufanelekile ukuba sibe nokuphila kwaye silifumane njengelifa eli lizwe, ewe, nakangangokuba nayiphina enye yenzala yethu isala phezu kobuso beli lizwe.\n\n33 Kwaye nezinye ezininzi-ninzi izinto awathi wababhalela zona ukumkani uMozaya, ebatyhilela zonke izilingo neenkathazo zokumkani olilungisa, ewe, yonke imigudu enzima yomphefumlo yabantu babo, kananjalo konke ukumbombozela kwabantu kuye ukumkani wabo; kwaye wakuchaza konke kubo.\n\n34 Kwaye wabaxelela okokuba ezi zinto akufanelekanga ukuba zibekhona; kodwa umthwalo umele ube phezu kwabo bonke abantu, ukuze wonke umntu athwale eyakhe indima.\n\n35 Kananjalo wabatyhilela zonke izithintelo abasebenza phantsi kwazo, ngokuba nokumkani ongelolungisa ukuba alawule phezu kwabo;\n\n36 Ewe, bonke ubugwenxa namasikizi, nazo zonke iimfazwe, neembambano nempalalo-gazi, nobusela, nokurhwaphiliza, nokwenziwa kohenyuzo, kwaye nalo lonke uhlobo lobugwenxa obungena kubalwa—ebaxelela ukuba ezi zinto akufanelekanga ukuba zibekhona, nokokuba zaye zinezothe ngokucacileyo kuyo imiyalelo kaThixo.\n\n37 Kwaye ngoku kwenzekile, emva kokuba ukumkani uMozaya ezithumele phambili phakathi kwabantu baye baqinisekiswa ngobunyaniso bamazwi akhe.\n\n38 Ke ngoko bayincama iminqweno yabo yokumkani, kwaye bakuxhalabela ngokugqithisileyo ukuba wonke umntu ufanele ukuba nethuba elilinganayo kulo lonke ilizwe; ewe, kwaye wonke umntu wabonakalisa ukukuthakazelela ukuphendula ngezono zakhe.\n\n39 Ke ngoko, kwenzekile okokuba bahlanganisana kunye ngamaqela kulo lonke ilizwe, ukuba baphose amazwi abo malunga nokuba ngoobani abafanele ukuba ngabagwebi babo, ukuba babagwebe ngokwasemthethweni abathe bawunikwa; kwaye bagcoba ngokugqithisileyo ngenxa yenkululeko ethe bayinikwa.\n\n40 Kwaye baye baba nokomelela eluthandweni kuye uMozaya; ewe, baye bambalela ekubeni ungaphezulu kunayo nayiphina indoda; kuba babengamthathi njengomgonyameli owayefuna inzuzo, ewe, ofuna loo ngeniso ethi yonakalise umphefumlo; kuba akazange abize butyebi kubo, engazange ayivuyele impalalo-gazi; kodwa wathi wamisela uxolo kulo ilizwe, kwaye wabavumela abantu bakhe ukuba bakhululwe kulo lonke uhlobo lobukhoboka; ke ngoko baye bemnika isidima, ewe, ngokugqithisileyo, ngaphaya komlinganiselo.\n\n41 Kwaye kwenzekile okokuba baye bonyula abagwebi ukuba babalawule, okanye babagwebe ngokwasemthethweni; kwaye oku bakwenza kulo lonke ilizwe.\n\n42 Kwaye kwenzekile okokuba uAlma wonyulwa ukuba abe ngumgwebi wokuqala oyintloko, yena ke ekubeni ebengumbingeleli omkhulu kanjalo, uyise inguye owaye wanikela umsebenzi phezu kwakhe, kwaye emnike imfanelo malunga nayo yonke imicimbi yebandla.\n\n43 Kwaye ngoku kwenzekile okokuba uAlma waye wahamba ngazo iindlela zeNkosi, waze wayigcina imiyalelo yayo, waye wagweba izigwebo zobulungisa; kwaze kwaqhubeka kukho uxolo kulo lonke ilizwe.\n\n44 Kwaye lwaqhubeka njalo ke ulawulo lwabagwebi kulo lonke ilizwe laseZarahemla, phakathi kwabo bonke abantu ababebizwa ngokuba ngamaNifayithi; kwaye uAlma waye engowokuqala nomkhulu umgwebi.\n\n45 Kwaye ngoku kwenzekile okokuba uyise afe, eminyaka ingamashumi asibhozo anambini iminyaka ubudala, ekubeni ethe waphila eyizalisekisa imiyalelo kaThixo.\n\n46 Kwaye kwenzekile okokuba uMozaya naye wafa kanjalo, kunyaka wamashumi amathathu anesithathu wolawulo lwakhe, eminyaka ingamashumi amathandathu anesithathu ubudala; isenza iyonke, amakhulu amahlanu anesithoba eminyaka ukususela kwilixa awathi uLihayi walishiya elaseYerusalem.\n\n47 Lwaze lwaphela njalo ke ulawulo lookumkani phezu kwabantu bakaNifayi; kwaye yaphela njalo ke imihla ka-Alma, owaye emngummiseli webandla labo.\n\n", "alma 1": "[center][font_size=26]INcwadi ka-Alma Unyana ka-Alma[/font_size][/center]\n\nIngxelo ka-Alma, owayengunyana ka-Alma, owokuqala noyintloko umgwebi phezu kwabantu bakaNifayi, kananjalo nombingeleli omkhulu phezu kweBandla. Ingxelo yolawulo lwabagwebi, neemfazwe neembambano phakathi kwabantu. Kanjalo nengxelo yemfazwe phakathi kwamaNifayithi namaLeymenayithi, ngokwembali ka-Alma, owokuqala noyintloko umgwebi.\n\n[center][font_size=26]Isahluko 1[/font_size][/center]\n\n[i]UNehore ufundisa iimfundiso ezingeyonyani, umisa ibandla, uqalisa ububingeleli bobuqhinga, aze abulale uGidiyon—UNehore ufumana isigwebo sokufa ngenxa yamatyala akhe—Ububingeleli bobuqhinga neentshutshiso ziyanwenwa phakathi kwabantu—Ababingeleli baya zibonelela, abantu bakhathalela abangamahlwempu, neBandla liyaphumelela. Malunga 91–88 P.K.[/i]\n\n1 Ngoku kwenzekile okokuba kowokuqala unyaka wolawulo lwabagwebi phezu kwabantu bakaNifayi, ukususela kweli lixa ukuya phambili, ukumkani uMozaya ekubeni ehambe indlela yawo wonke umhlaba, ekubeni elwe ukulwa umlo omhle, ehamba ethe ngqo phambi koThixo, engashiyanga namnye ukuba alawule esikhundleni sakhe; nangona kunjalo wayemise imithetho, kwaye yavunywa ngabantu; ke ngoko babebophelelekile ukuba bayithobele imithetho awathi wayenza.\n\n2 Kwaye kwenzekile okokuba kunyaka wokuqala wolawulo luka-Alma kuso isihlalo-sokugweba, kwakukho indoda eyathi yaziswa kuye ukuba igwetywe, indoda eyaye inomzimba omkhulu, kwaye iqapheleka ngokomelela kwayo okukhulu.\n\n3 Kwaye yayihamba-hamba phakathi kwabantu, ishumayela kubo oko yayikubiza ngokuba lilizwi likaThixo, icinezela ibandla; ivakalisa ebantwini okokuba wonke umbingeleli notitshala umele ukuba athandwe; kwaye abamelanga ukuba basebenze ngezandla zabo, kodwa nje bamele ukubonelelwa ngabantu.\n\n4 Kananjalo wangqina ebantwini okokuba lonke uluntu lumele lusindiswe ngomhla wokugqibela, kwaye nokokuba akukho mfuneko yakoyika nakungcangcazela, kodwa nje mababe nokuphakamisa iintloko zabo kwaye bavuye; kuba iNkosi idale bonke abantu, kananjalo ikhulule bonke abantu; kwaye, ekugqibeleni, bonke abantu bamele bafumane ubomi obungunaphakade.\n\n5 Kwaye kwenzekile okokuba waye wazifundisa ezi zinto kangangokuba abantu abaninzi baye bakholelwa kumazwi akhe, baba baninzi kangangokuba bade baqalisa ukumbonelela baza bamnika nemali.\n\n6 Kwaye waqalisa ukukhukhumala likratshi lentliziyo yakhe, nokunxiba izinxibo zexabiso eliphezulu, ewe, kwaye wade waqalisa ukumisa ibandla ngokohlobo lwentshumayelo yakhe.\n\n7 Kwaye kwenzekile njengoko wayehamba, ukuya kushumayela kwabo babekholelwa kumazwi akhe, wadibana nendoda eyaye iyeyebandla likaThixo, ewe, kwanayo enye yotitshala babo; waza waqalisa ukuphikisana nayo kabukhali, ukuze abe nokulahlekisa abantu bebandla; kodwa indoda leyo yamelana naye, imkhalimela ngamazwi kaThixo.\n\n8 Ngoku igama lendoda leyo lalinguGidiyon; kwaye yayinguye owayesisixhobo sokusebenza ezandleni zikaThixo ekuhlanguleni abantu bakaLimhayi baphume ebukhobokeni.\n\n9 Ngoku, ngenxa yokuba uGidiyon wathi wamelana naye ngamazwi kaThixo waba nomsindo ngakuGidiyon, waza warhola ikrele lakhe waza waqalisa ukumbetha. Ngoku uGidiyon ekubeni sele ekhulile ngeminyaka emininzi, ke ngoko akazange abenako ukumelana nezithonga zakhe, ke ngoko wabulawa ngekrele.\n\n10 Kwaye indoda leyo yambulalayo yathatyathwa ngabantu bebandla, yaza yaziswa phambi kuka-Alma, ukuba igwetywe ngokwamatyala ethe yawenza.\n\n11 Kwaye kwenzekile okokuba yema phambi kuka-Alma yaza yazithethelela ngokukhalipha okukhulu.\n\n12 Kodwa uAlma wathi kuye: Qaphela, eli lilixa lokuqala ukuba ububingeleli bobuqhinga buqaliswe phakathi kwaba bantu. Kwaye qaphela, akunatyala nje kuphela lobubingeleli bobuqhinga, kodwa uzame ukubunyanzelisa ngekrele; kwaye ukuba ububingeleli bobuqhinga bebunokunyanzeliswa phakathi kwaba bantu beluya kuphelela kwintshabalalo yabo bonke.\n\n13 Kwaye wena uphalaze igazi lendoda elilungisa, ewe, indoda eyenze okulunge kakhulu phakathi kwaba bantu; kwaye ukuba besingakusindisa igazi lakhe lingabizwa phezu kwethu ngempindezelo.\n\n14 Ke ngoko ugwetyelwa ukufa, ngokwasemthethweni esathi sawunikwa nguMozaya, ukumkani wethu wokugqibela; kwaye uvunyiwe ngaba bantu; ke ngoko aba bantu kufuneka babambelele kuwo umthetho.\n\n15 Kwaye kwenzekile okokuba bamthabatha; kwaye igama lakhe lalinguNehore; baza bamthwala bamsa phezu kwencopho yenduli eyiManti, waza apho wenziwa, okanye ngenye indlela waye wavuma, phakathi kwamazulu nomhlaba, okokuba into ebeyifundisa ebantwini yayiphikisana nelizwi likaThixo; kwaye apho wanyamezela ukufa okulihlazo.\n\n16 Nangona kunjalo, oku akuzange kukuphelise ukunwenwa kobubingeleli bobuqhinga kulo lonke ilizwe; kuba kwakukho abaninzi ababezithanda izinto ezililize zehlabathi, kwaye babheka phambili beshumayela iimfundiso ezingeyonyani; kwaye oku bakwenza ngenxa yobutyebi nembeko.\n\n17 Nangona kunjalo, zange balinge ukuxoka, ukuba babusaziwa, ngenxa yokoyika umthetho, kuba amaxoki ayesohlwaywa; ke ngoko babezenza ngathi bashumayela ngokwenkolo yabo; kwaye ngoku umthetho wawungenakuba namandla kuye nawuphina umntu ngenkolo yakhe.\n\n18 Kwaye babengenakuze balinge nokuba babe ngenxa yokoyika umthetho, kuba abanjalo babe sohlwaywa; bengenakuze balinge nokuphanga, nakubulala, kuba lowo ubulalayo wayesohlwaywa ngokufa.\n\n19 Kodwa kwenzekile okokuba nabani na ongenguye owebandla likaThixo waqalisa ukutshutshisa abo babengabebandla likaThixo, baza bathabathela kubo igama likaKrestu.\n\n20 Ewe, baye babatshutshisa, kwaye babavisa iintlungu ngalo lonke uhlobo lamazwi, kwaye konke oku kwakungenxa yentobeko yabo; ngenxa yokuba babengenakratshi emehlweni abo, kwaye nangenxa yokuba babesabelana ngelizwi likaThixo, omnye kunye nomnye, ngaphandle kwemali kwaye nangaphandle kwexabiso.\n\n21 Ngoku kwaye kukho umthetho ongqongqo phakathi kwabantu bebandla, wokuba akumele kubekho nawuphi na umntu, ongowebandla, ovukela kwaye atshutshise abo babengengabo abebandla, nokokuba akufanele kubekho ntshutshiso phakathi kwabo.\n\n22 Nangona kunjalo, babakhona abaninzi phakathi kwabo abaqalisa ukuba nekratshi, baza baqalisa ukuphikisana shushu neentshaba zabo, ngokude kubekho izithonga; ewe, babebethana omnye nomnye ngamanqindi.\n\n23 Ngoku oku kwakukunyaka wesibini wolawulo luka-Alma, kwaye kwakungunobangela weembandezelo ezininzi kulo ibandla; ewe, kwakungunobangela wokulingwa okuninzi ebandleni.\n\n24 Kuba iintliziyo zabaninzi zaziqaqadekile, kwaye namagama abo ayecinyiwe, ukuze bangabuye bakhunjulwe phakathi kwabantu bakaThixo. Kananjalo abaninzi bazikhwebula phakathi kwabo.\n\n25 Ngoku esi yayisisilingo esikhulu kwabo babeme nkqo elukholweni; nangona kunjalo, babezinzile kwaye bengagungqi ekugcineni imiyalelo kaThixo, kwaye bayithwala ngomonde intshutshiso eyayifunjwe phezu kwabo.\n\n26 Kwaye xa ababingeleli besimka beshiya imisebenzi yabo ukuya kugqithisa ilizwi likaThixo ebantwini, abantu kanjalo babeyishiya imisebenzi yabo ukuya kuphulaphula ilizwi likaThixo. Kwaye xa umbingeleli eligqithisile ilizwi likaThixo kubo babuyela bonke kwakhona ngenkuthalo emisebenzini yabo; nombingeleli, engazithabathi ngokuba ungaphezulu kunabo abaphulaphuli, kuba nomshumayeli wayengekho ngaphezulu kunaye umphulaphuli; notitshala engekho ngaphezulu kunomfundi; kwaye njalo babelingana, kwaye bonke babesebenza, wonke umntu ngokokomelela kwakhe.\n\n27 Kwaye babenikela ngezinto zabo, wonke umntu ngokwa loo nto anayo, kwabangamahlwempu, nabasweleyo, nemilwelwe, nababandezelekileyo; kwaye babenganxibi zinxibo zaxabiso likhulu, kanti ke babecocekile kwaye bekhangeleka kakuhle.\n\n28 Kwaye baye bayimisa njalo imicimbi yebandla; baza njalo baqalisa ukuba noxolo rhoqo kwakhona, nangona babenazo iintshutshiso.\n\n29 Kwaye ngoku, ngenxa yokuzinza kwebandla baqalisa ukuba zizityebi ngokugqithisileyo, benezinto zonke ngobuninzi nantoni na ababeyiswele—ubuninzi bempahla emfutshane nemihlambi yeenkomo, amathole atyetyisiweyo azo zonke iintlobo, kananjalo nobuninzi beenkozo, nobegolide, nobesilivere, nobezinto ezixabisekileyo, nobuninzi besilika nelineni eyolukwe ngokucekethekileyo entle, nalo lonke uhlobo olulungileyo noluqhelekileyo lwelaphu.\n\n30 Kwaye njalo, kwiimeko zabo zokuphumelela, abazange bagxothe nabanina owayeze, okanye ababelambile, okanye ababenxaniwe, okanye ababegula, okanye ababengondlekanga; kwaye abazange bazibeke iintliziyo zabo phezu kobutyebi; ke ngoko babenesisa kubo bonke, kunye abadala nabancinane, kunye ababophelelekileyo nabakhululekileyo, kunye amadoda nabafazi, nokuba bangaphandle kwebandla okanye phakathi ebandleni, bengakhethi buso bamntu malunga nabo basweleyo.\n\n31 Kwaye njalo baye baphumelela baza baba nobutyebi ngaphezulu kakhulu kunabo abo babengengabo abebandla labo.\n\n32 Kuba abo babengengabo abebandla baye bazanelisa ngobugqwirha, nangokunqula izithixo okanye ngobunqenerha, neentetho ezingento, nakubo oomona nokrutha-kruthwano; benxiba izinxibo zexabiso elikhulu; bekhukhumele likratshi emehlweni abo; betshutshisa, bexoka, besiba, bephanga, besenza uhenyuzo, kwaye bebulala, nalo lonke uhlobo lwenkohlakalo; nangona kunjalo, umthetho wawunyanzeliswa phezu kwabo bonke abo babewaphula, kangangoko kwakunokwenziwa.\n\n33 Kwaye kwenzekile okokuba ngokwenza njalo benyanzelisa umthetho phezu kwabo, wonke umntu efumana isohlwayo ngokwaloo nto athe wayenza, baye bazola ngakumbi, kwaye abazange balinga nokwenza nayiphina inkohlakalo ukuba ibisaziwa; ke ngoko, kwabakho uxolo kakhulu phakathi kwabantu bakaNifayi kwada kwaba ngowesihlanu unyaka wolawulo lwabagwebi.\n\n", "alma 2": "[center][font_size=26]Isahluko 2[/font_size][/center]\n\n[i]UAmlisayi uzama ukuba ngukumkani waza akamkelwa ngelizwi labantu—Abalandeli bakhe bamenza ukumkani—Ama-Amlisayithi adala imfazwe kumaNifayithi aza oyiswa—AmaLeymenayithi nama-Amlisayithi ahlanganisa imikhosi kwaye ayoyiswa—UAlma ubulala uAmlisayi. Malunga 87 P.K.[/i]\n\n1 Kwaye kwenzekile ekuqalekeni kowesihlanu unyaka wolawulo lwabo kwaqalisa ubukho bembambano phakathi kwabantu; kuba indoda ethile, ebizwa ngokuba nguAmlisayi, yena ke eyindoda enobuqhetseba, ewe, indoda elumkileyo ngokobulumko behlabathi, yena ke engokohlobo lwendoda eyathi yabulala uGidiyon ngekrele, eyayigwetyelwe ukufa ngokwasemthethweni—\n\n2 Ngoku lo Amlisayi waye, ngobuqhetseba bakhe, watsala abantu abaninzi emva kwakhe; abaninzi kangangokuba baqalisa ukuba namandla; baza baqalisa ukuzama ukumisa uAmlisayi ukuba abe ngukumkani phezu kwabantu.\n\n3 Ngoku oku kwakusothusa kubantu bebandla, kananjalo nakubo bonke abo babengatsalelwanga emva kweempembelelo zika-Amlisayi; kuba babesazi okokuba ngokomthetho wabo izinto ezinjalo kufuneka zimiswe ngezwi labantu.\n\n4 Ke ngoko, ukuba bekunokwenzeka okokuba uAmlisayi azuze izwi labantu, yena, ekubeni eyindoda ekhohlakeleyo, angabahlutha iimfanelo zabo namalungelo awodwa ebandla; kubo yaye iyinjongo yakhe ukuba alitshabalalise ibandla likaThixo.\n\n5 Kwaye kwenzekile okokuba abantu bahlanganisana kunye kulo lonke ilizwe, wonke umntu ngokwengqondo yakhe, nokokuba yayingakuAmlisayi okanye ngokuchasene naye uAmlisayi, ngokwamaqela ahlukeneyo, benempikiswano eninzi neembambano ezingumangaliso omnye nomnye.\n\n6 Kwaye njalo bahlanganisana kunye ukuze baphose amazwi abo ngokunxulumene nalo mba; aze athiwa thaca phambi kwabagwebi.\n\n7 Kwaye kwenzekile okokuba izwi labantu lachasana noAmlisayi, ukuze angenziwa ukumkani phezu kwabantu.\n\n8 Ngoku oku kwabangela uvuyo olukhulu ezintliziyweni zabo abo babechasene naye; kodwa uAmlisayi waye wabaxhokonxela emsindweni abo babekholiwe nguye ngokuchasene nabo babengakholwa nguye.\n\n9 Kwaye kwenzekile okokuba bahlanganisana kunye, baza bammisela uAmlisayi ukuba abe ngukumkani wabo.\n\n10 Ngoku akuba uAmlisayi enziwe ukumkani phezu kwabo wabayalela ukuba mabathabathe izikhali ngokuchasene nabazalwana babo; kwaye oku wakwenza ukuze abe nokubazisa phantsi kolawulo lwakhe.\n\n11 Ngoku abantu baka-Amlisayi babephawulwa ngegama lika-Amlisayi, bebizwa ngokuba ngama-Amlisayithi; yaza intsalela yabizwa ngokuba ngamaNifayithi, okanye abantu bakaThixo.\n\n12 Ke ngoko abantu bamaNifayithi babeyiqonda injongo yama-Amlisayithi, aza ke ngoko azilungiselela ukudibana nawo; ewe, baye bazixhobisa ngamakrele, namakrelana, nangezaphetha, nangeentolo, nangamatye, nangezilingi, nangazo zonke iintlobo zezikhali zemfazwe, zalo lonke udidi.\n\n13 Kwaye babezilungisele njalo ukuba bahlangane nama-Amlisayithi ngexesha lokufika kwawo. Kwaye kwakukho abaphathi-mikhosi abanyuliweyo, nabaphathi-mikhosi abangentla, nabaphathi-mikhosi abaziintloko, ngokwamanani abo.\n\n14 Kwaye kwenzekile okokuba uAmlisayi waye wawaxhobisa amadoda akhe ngazo zonke iintlobo zezikhali zemfazwe zalo lonke udidi; kananjalo wonyula abalawuli neenkokheli phezu kwabantu bakhe, ukuba babakhokele ukuba balwe ngokuchasene nabazalwana babo.\n\n15 Kwaye kwenzekile okokuba ama-Amlisayithi eza phezu kwenduli eyiAmnihu, eyaye isempuma yomlambo iTsidon, owawubaleka ngakwilizwe laseZarahemla, baza apho baqalisa ukwenza imfazwe namaNifayithi.\n\n16 Ngoku uAlma, ekubeni inguye umgwebi oyintloko nomlawuli wabantu bakaNifayi, ke ngoko wenyuka kunye nabantu bakhe, ewe, kunye nabaphathi-mikhosi bakhe, nabaphathi-mikhosi abaziintloko, ewe, entloko yemikhosi yakhe, ngokuchasene nama-Amlisayithi ukuya kulwa imfazwe.\n\n17 Kwaye baqalisa ukuwabulala ama-Amlisayithi phezu kwenduli esempuma yeTsidon. Kwaye ama-Amlisayithi aye alwa namaNifayithi ngokomelela okukhulu, kangangokuba amaNifayithi amaninzi aye awa phambi kwama-Amlisayithi.\n\n18 Nangona kunjalo iNkosi yaye yasomeleza isandla samaNifayithi, kangangokuba bawabulala ama-Amlisayithi ngendyikityha enkulu, kangangokuba baqalisa ukwesaba phambi kwabo.\n\n19 Kwaye kwenzekile okokuba amaNifayithi aye awasukela ama-Amlisayithi yonke loo mini, aze awabulala ngendyikityha enkulu, kangangokuba ababebulewe bama-Amlisayithi babe ngamawaka alishumi elinambini anamakhulu amahlanu anamashumi amathathu anesibini emiphefumlo; baza ababuleweyo bamaNifayithi baba ngamawaka amathandathu anamakhulu amahlanu anamashumi amathandathu anesibini emiphefumlo.\n\n20 Kwaye kwenzekile okokuba akuba uAlma engenakho ukuba angabe sawasukela ama-Amlisayithi wenza ukuba abantu bakhe bagxumeke iintente zabo kwintlambo kaGidiyon, intlambo leyo yayibizwa ngalaa Gidiyon owayebulewe ngesandla sikaNehore ngekrele; kwaye kuyo le ntlambo amaNifayithi aye agxumeka iintente zawo ngobo busuku.\n\n21 Kwaye uAlma wathumela iintlola ukuba zilandele intsalela yama-Amlisayithi, ukuze zibe nokwazi ngamacebo awo namayelenqe awo, anokuthi ngawo azikhusele kuwo, ukuze abe nokubakhusela abantu bakhe ekutshatyalalisweni.\n\n22 Ngoku abo wabathumayo ukuba baphume bayokuhlola inkampu yama-Amlisayithi babebizwa ngokuba nguZerami, noAmnori, noManti, noLimheri; aba ke ngabo babephume kunye namadoda abo ukuya kuhlola inkampu yama-Amlisayithi.\n\n23 Kwaye kwenzekile okokuba ngengomso babuyela kuyo inkampu yamaNifayithi bengxame kakhulu, bekhwankqiseke kakhulu, kwaye bebethwa luloyiko olukhulu, besithi:\n\n24 Qaphelani, siyilandele inkampu yama-Amlisayithi, kwaye ngokukhwankqiseka okukhulu, elizweni likaMinoni, ngentla kwelizwe laseZarahemla, endleleni eya kwilizwe likaNifayi, sibone intlaninge yezihlwele zamaLeymenayithi; kwaye qaphelani, ama-Amlisayithi azibandakanye nawo;\n\n25 Kwaye baphezu kwabazalwana bethu kwelo lizwe; kwaye bayasaba phambi kwabo nemihlambi yabo, nabafazi babo, nabantwana babo, bebhekisa ngasesixekweni sethu; kwaye ngaphandle kokuba singakhawuleza baya kusithabatha isixeko sethu, noobawo, nabafazi bethu, nabantwana bethu baze bababulale.\n\n26 Kwaye kwenzekile okokuba abantu bakaNifayi bathabatha iintente zabo, baza bemka baphuma kwintlambo kaGidiyon babheka ngakwisixeko sabo, esaye isisixeko saseZarahemla.\n\n27 Kwaye qaphelani, bathe xa benqumla umlambo iTsidon, amaLeymenayithi nama-Amlisayithi, abazizihlwele phantse, ngokungathi, bayintlabathi yolwandle, beza phezu kwabo ukuba babatshabalalise.\n\n28 Nangona kunjalo, amaNifayithi esomelezwa sisandla seNkosi, bethandaze ngamandlakazi kuyo ukuze ibahlangule baphume ezandleni zeentshaba zabo, ke ngoko iNkosi yaye yaziva izikhalo zabo, yaza yabomeleza, aza amaLeymenayithi nama-Amlisayithi awa phambi kwabo.\n\n29 Kwaye kwenzekile okokuba uAlma walwa kunye noAmlisayi ngekrele, ubuso ngobuso; kwaye baye balwa ngamandlakazi, omnye komnye.\n\n30 Kwaye kwenzekile okokuba uAlma, ekubeni eyindoda kaThixo, esetyenziswa lukholo olukhulu, wadanduluka, esithi: Owu Nkosi, yiba nenceba uze usindise ubomi bam, ukuze ndibe nokuba sisixhobo ezandleni zakho sokusindisa nokukhusela aba bantu.\n\n31 Ngoku akuba uAlma ethethe la mazwi walwa kwakhona kunye noAmlisayi; waza womelezwa, kangangokuba wambulala uAmlisayi ngekrele.\n\n32 Kwaye walwa kanjalo kunye nokumkani wamaLeymenayithi; kodwa ukumkani wamaLeymenayithi wasaba wabuya umva phambi koAlma waza wathumela abalindi bakhe ukuba balwe noAlma.\n\n33 Kodwa uAlma, kunye nabakhe abalindi, balwa kunye nabalindi bakakumkani wamaLeymenayithi wada wababulala kwaye wabadudulela emva.\n\n34 Kwaye njalo wawuvula umhlaba, okanye ngamanye amazwi udonga, olwaye lungasentshona komlambo iTsidon, wayiphosa imizimba yamaLeymenayithi awaye ebulewe emanzini eTsidon, ukuze ngaloo ndlela abantu bakhe babe nokufumana umhlaba wokuwela baze balwe kunye namaLeymenayithi nama-Amlisayithi ngakwicala lasentshona lomlambo iTsidon.\n\n35 Kwaye kwenzekile okokuba bakuba bonke bewuwelile umlambo iTsidon amaLeymenayithi nama-Amlisayithi aqalisa ukusaba phambi kwabo, nangona babeyintlaninge kangangokuba babengenako nokubalwa.\n\n36 Kwaye basaba phambi kwamaNifayithi babheka ngakwintlango eyaye ingasentshona nasemantla, kude ngaphaya kwemida yelizwe; aza amaNifayithi awasukela ngamandlakazi awo, aza awabulala.\n\n37 Ewe, afunyanwa kuwo onke amacala, aza abulawa aza aqhutywa, ada achithachithwa ngasentshona, nasemantla, ada aba afika entlango, eyayibizwa ngokuba yiHermawuntsi; kwaye yayilelo cala lentlango elaye lizaliswe zizilo zasendle nezinoburhalarhume.\n\n38 Kwaye kwenzekile okokuba abaninzi bafa entlango ngenxa yamanxeba abo, baza babimbithwa zezo zilo namaxhalanga omoya kanjalo; aze amathambo abo afunyanwa, kwaye afunjwa emhlabeni.\n\n", "alma 3": "[center][font_size=26]Isahluko 3[/font_size][/center]\n\n[i]Ama-Amlisayithi aziphawula ngokwelizwi lesiprofetho—AmaLeymenayithi ayeqalekisiwe ngenxa yemvukelo yawo—Abantu bazizisela iziqalekiso phezu kwabo ngokwabo—AmaNifayithi oyisa omnye umkhosi wamaLeymenayithi. Malunga 87–86 P.K.[/i]\n\n1 Kwaye kwenzekile okokuba amaNifayithi angazange abulawa ngezikhali zemfazwe, emva kokuba engcwabe abo babebulewe—ngoku inani labo babulawayo alizange libalwe, ngenxa yobuninzi benani labo—emva kokuba begqibile ukungcwaba abafileyo babo babuyela bonke emazweni abo, nasezindlwini zabo, nasebafazini babo, nasebantwaneni babo.\n\n2 Ngoku abafazi nabantwana abaninzi babebulewe ngekrele, kananjalo nempahla emfutshane nemihlambi yabo emininzi nemihlambi yeenkomo; kananjalo namaninzi amasimi abo eenkozo atshatyalaliswa, kuba ayexushelwe phantsi zizihlwele zabantu.\n\n3 Kwaye ngoku ngobuninzi babo ababulawayo phezu kodonga lomlambo iTsidon abamaLeymenayithi nabama-Amlisayithi baphoswa emanzini eTsidon; kwaye qaphelani amathambo abo asenzulwini yolwandle, kwaye maninzi.\n\n4 Kwaye ama-Amlisayithi ayehlukile kumaNifayithi, kuba ayeziphawule bomvu emabunzini awo ngokohlobo lwamaLeymenayithi; nangona kunjalo babengazichebanga iintloko zabo nje ngamaLeymenayithi.\n\n5 Ngoku iintloko zamaLeymenayithi zazichetyiwe; kwaye ayeze, ikuphela nje kwesikhumba esasibhinqwe ezinqeni zabo, kwanesikrweqe sabo, awayesibhinqile, nezaphetha zabo, neentolo zabo, namatye abo, nezilingi zabo, njalo-njalo.\n\n6 Kwaye izikhumba zamaLeymenayithi zazintsundu, ngokophawu olalubekwe phezu kooyise, olwalusisiqalekiso phezu kwabo ngenxa yokona kwabo nemvukelo yabo ngokuchasene nabantakwabo, aba ngaba uNifayi, uYakobi, noYosefu, noSem, ababengamadoda anobulungisa nangcwele.\n\n7 Kwaye abakhuluwa babo babezama ukubabulala, ke ngoko baqalekiswa; yaza iNkosi uThixo yabeka uphawu phezu kwabo, ewe, uLeymeni noLemuweli, kananjalo noonyana bakaIshmayeli, nabafazi bama Ishmayelayithi.\n\n8 Kwaye oku kwenziwa ukuze imbewu yabo ibe nokwahlulwa kwimbewu yabantakwabo, ukuze ngale ndlela iNkosi uThixo abe nokubalondoloza abantu bakhe, ukuze bangabi nakuxubana baze bakholelwe kwizithethe eziphosakeleyo ezaziya kuphelela kwintshabalalo yabo.\n\n9 Kwaye kwenzekile okokuba nabanina owathi waxuba imbewu yakhe kunye naleyo yamaLeymenayithi waye wazisa eso siqalekiso phezu kwembewu yakhe.\n\n10 Ke ngoko, nabani na ozivumela ukuba alahlekiswe ngamaLeymenayithi wayebizwa phantsi kwalo ntloko, kwaye kwakubakho uphawu olubekwa phezu kwakhe.\n\n11 Kwaye kwenzekile okokuba nabani na owayengakholelwa kwizithethe zamaLeymenayithi, kodwa azikholelwa ezo mbali zazikhutshwe kwilizwe laseYerusalem, kananjalo kwizithethe zooyise, ezazilungile, ababekholelwa kwimiyalelo kaThixo baze bayigcine, babebizwa ngokuba ngamaNifayithi, okanye abantu bakaNifayi, ukususela kwelo lixa ukuya phambili—\n\n12 Kwaye ngabo bagcine iimbali eziyinyani zabantu babo, kananjalo ezabantu bamaLeymenayithi.\n\n13 Ngoku siza kubuyela kwakhona kuma-Amlisayithi, kuba nabo kanjalo babenophawu olwalubekwe phezu kwabo; ewe, bazibeka uphawu ngokwabo, ewe, nalo uphawu olubomvu phezu kwamabunzi abo.\n\n14 Njalo ke ilizwi likaThixo lizalisekile, kuba la ngamazwi awathethe kuNifayi: Qaphela, amaLeymenayithi ndiwaqalekisile, kwaye ndiya kubeka uphawu kuwo ukuze wona nembewu yawo ibe nokwahlulwa kuni nakuyo imbewu yenu, ukususela kweli lixa ukuya phambili nango naphakade, ngaphandle kokuba aguquke kuyo inkohlakalo yawo aze abuyele kum ukuze ndibe nokuba nenceba kuwo.\n\n15 Kwaye kwakhona: Ndiya kubeka uphawu phezu kwakhe lowo uxuba imbewu yakhe neyabakhuluwa bakho, ukuze nabo baqalekiswe kanjalo.\n\n16 Kwaye kwakhona: Ndiya kubeka uphawu phezu kwakhe lowo ulwa ngokuchasene nawe nembewu yakho.\n\n17 Kwaye kwakhona, ndithi lowo umkayo kuwe akayi kube abizwe ngokuba yimbewu yakho; kwaye ndiya kukusikelela, naye nabani na oya kubizwa ngokuba uyimbewu yakho, ukususela ngoku nangonaphakade; kwaye ezi yaye izizithembiso zeNkosi kuye uNifayi nakuyo imbewu yakhe.\n\n18 Ngoku ama-Amlisayithi ayengazi okokuba ayezalisekisa amazwi kaThixo xa babeqalisa ukuziphawula emabunzini abo; nangona kunjalo babephume phandle elubala ngemvukelo ngokuchasene noThixo; ke ngoko kwakuyimfuneko okokuba isiqalekiso sasimele siwe phezu kwabo.\n\n19 Ngoku ndinga ningabona okokuba bazizisela isiqalekiso phezu kwabo; kwaye kwangolo hlobo wonke umntu oqalekisiweyo uthi azizisele phezu kwakhe esakhe isigwebo.\n\n20 Ngoku kwenzekile okokuba zingephi iintsuku emva kwedabi elaliwayo kulo ilizwe laseZarahemla, ngamaLeymenayithi nama-Amlisayithi, ekwathi kwabakho omnye umkhosi wamaLeymenayithi oweza phezu kwabantu bakaNifayi, kwakwindawo apho umkhosi wokuqala wadibana khona nama-Amlisayithi.\n\n21 Kwaye kwenzekile okokuba kwabakho umkhosi othunyelwayo ukuba uwuqhubele ngaphandle kwelizwe lawo.\n\n22 Ngoku uAlma ngokwakhe esezintlungwini linxeba akazange enyuke aye edabini ngesi sihlandlo ngokuchasene namaLeymenayithi;\n\n23 Kodwa wathumela intlaninge yomkhosi ngokuchasene nabo; baza benyuka kwaye babulala abaninzi bamaLeymenayithi, baza intsalela yabo bayiqhubela ngaphandle kwemida yelizwe labo.\n\n24 Baza ke babuya kwakhona baza baqalisa ukumisela uxolo kulo ilizwe, bengasahlutshwa okwexeshana ziintshaba zabo.\n\n25 Ngoku zonke ezi zinto zenziwa, ewe, zonke ezi mfazwe neembambano zaqaliswa zaza zaphela kowesihlanu unyaka wolawulo lwabagwebi.\n\n26 Kwaza ngonyaka omnye kwabakho amawaka namashumi amawaka emiphefumlo eyathunyelwa kwihlabathi lanaphakade, ukuze ibe nokuvuna imivuzo yawo ngokwemisebenzi yawo, nokokuba ibe ilungile okanye nokokuba ibe imibi, ukuba ivune ulonwabo lwanaphakade okanye inkxwaleko yanaphakade, ngokomoya ayayikhethe ukuwuthobela, nokokuba ibingumoya olungileyo okanye ombi.\n\n27 Kuba wonke umntu ufumana umvuzo kulowo athi akhethe ukumthobela, kwaye oku kungokwamazwi omoya wesiprofetho; ke ngoko makube kungokwe nyaniso. Kwaye njalo waphela owesihlanu unyaka wolawulo lwabagwebi.\n\n", "alma 4": "[center][font_size=26]Isahluko 4[/font_size][/center]\n\n[i]UAlma ubhaptiza amawaka abaguqukileyo—Ubugwenxa buyangena eBandleni, ize inkqubelaphambili yeBandla iphazamiseke—UNifayiha uyonyulwa ukuba abe ngumgwebi oyintloko—UAlma, njengombingeleli omkhulu, uya zinikela kubo ubulungiseleli. Malunga 86–83 P.K.[/i]\n\n1 Ngoku kwenzekile okokuba kowesithandathu unyaka wolawulo lwabagwebi phezu kwabantu bakaNifayi, akuzange kubekho zimbambano nazimfazwe kulo ilizwe laseZarahemla;\n\n2 Kodwa abantu babe bandezelekile, ewe, bebandezeleke kakhulu ngenxa yokulahlekelwa ngabazalwana babo, kananjalo nokulahlekelwa yimpahla emfutshane nemihlambi yeenkomo zabo, kananjalo nokulahlekelwa ngamasimi eenkozo zabo, ezazinyathelelwe phantsi kweenyawo zaze zatshatyalaliswa ngamaLeymenayithi.\n\n3 Kwaye zazinkulu kakhulu iimbandezelo zabo kangangokuba imiphefumlo yonke yaba nesizathu sokuba lusizi; kwaye babekholelwa okokuba yayizizigwebo zikaThixo zithunyelwa phezu kwabo ngenxa yenkohlakalo yabo namasikizi abo; ke ngoko bavuselelwa kwinkumbulo yomsebenzi wabo.\n\n4 Kwaye baqalisa ukumisa ibandla ngokupheleleyo; ewe, kwaye abaninzi babhaptizwa emanzini aseTsidon baza bamanyelwa ebandleni likaThixo; ewe, babhaptizwa ngesandla sika-Alma, owaye engcwaliswe njengombingeleli omkhulu phezu kwabantu bebandla, ngesandla sikayise uAlma.\n\n5 Kwaye kwenzekile kowesixhenxe unyaka wolawulo lwabagwebi kwabakho imiphefumlo emalunga namawaka amathathu namakhulu amahlanu eyathi yazimanya nebandla likaThixo yaza yabhaptizwa. Kwaye waphela njalo owesixhenxe unyaka wolawulo lwabagwebi phezu kwabantu bakaNifayi; kwaye kwabakho uxolo ngalo lonke ixesha kulo lonke elo lixa.\n\n6 Kwaye kwenzekile kowesibhozo unyaka wolawulo lwabagwebi, okokuba abantu bebandla baqalisa ukuba babe nekratshi, ngenxa yobutyebi babo obugqithisileyo, neesilika zabo ezicwengileyo, neelineni zabo ezolukwe ngokucekethekileyo, kwaye ngenxa yemihlambi yabo emininzi neenkomo, negolide yabo nesilivere, nazo zonke iintlobo zezinto ezixabisekileyo, abathi bazizuza ngokusebenza ngenkuthalo yabo; kwaye kuzo zonke ezi zinto baphakamela kwikratshi lamehlo abo, kuba baqalisa ukunxiba izinxibo zexabiso elikhulu.\n\n7 Ngoku oku kwaku ngunobangela wembandezelo enkulu kuAlma, ewe, nakwabaninzi babantu awathi uAlma wabamisela ukuba babeziititshala, nababingeleli, nabadala phezu kwebandla; ewe, abaninzi babo babebuhlungu kakhulu ngenxa yenkohlakalo ababeyibona ukuba iqalisile ukubakho phakathi kwabantu babo.\n\n8 Kuba babona baza baqaphela ngosizi olukhulu ukuba abantu bebandla baqalisa ukuphakamela kwikratshi lamehlo abo, nokubeka iintliziyo zabo phezu kobutyebi naphezu kwezinto ezililize zehlabathi, ukuze baqalise ukugxekana, omnye komnye, kwaye baqalisa ukutshutshisa abo babengakholelwa ngokwentando nolonwabo lwabo.\n\n9 Kwaye njalo, kulo wesibhozo unyaka wolawulo lwabagwebi, kwaqalisa ukubakho iimbambano ezinkulu phakathi kwabantu bebandla; ewe, kwabakho oomona, nokukrutha-kruthana, nolunya, neentshutshiso, nekratshi, ngokude lidlule ikratshi labo babengengabo abebandla likaThixo.\n\n10 Kwaye njalo waye waphela owesibhozo unyaka wolawulo lwabagwebi; yaza inkohlakalo yebandla yaba sisikhubekiso esikhulu kwabo babengengabo abebandla; kwaye njalo ibandla laqalisa ukungabi nampumelelo kwinkqubela-phambili yalo.\n\n11 Kwaye kwenzekile ekusungulweni konyaka wesithoba, uAlma wayibona inkohlakalo yebandla, waza wabona kanjalo ukuba umzekelo webandla wawuqalisa ukukhokelela abo babengakholwa ukusuka kwelinye isuntsu lobugwenxa ukuya kwelinye, njalo besizisa intshabalalo yabantu.\n\n12 Ewe, wabona ukungalingani okukhulu phakathi kwabantu, abanye beziphakamisele phezulu ngekratshi labo, bebacekisa abanye, bebanikela imiva yabo abasweleyo nabaze nabo babelambile, nabo babenxaniwe, nabo babegula kwaye bebandezelekile.\n\n13 Ngoku oku kwakungunobangela omkhulu wezijwili phakathi kwabantu, ngeli lixa abanye babezithoba, benceda abo babeludinga uncedo lwabo, olunje ngokunikela ngezinto zabo kwabo babengamahlwempu nabasweleyo, bedlisa abalambileyo, kwaye benyamezela zonke iintlobo zeembandezelo, ngenxa kaKrestu, omele eze ngokomoya wesiprofetho;\n\n14 Bekhangele phambili kuloo mhla, njalo bezuza uxolelo lwezono zabo; bezaliswe luvuyo olukhulu ngenxa yovuko lwabafileyo, ngokwentando negunya lenkululo kaYesu Krestu ukusuka kumakhamandela okufa.\n\n15 Kwaye ngoku kwenzekile okokuba uAlma, ezibonile iimbandezelo zabalandeli abathobekileyo bakaThixo, neentshutshiso ezazifunjwe phezu kwabo yintsalela yabantu bakhe, kwaye ekubona konke ukungalingani kwabo, waqalisa ukuba lusizi kakhulu; nangona kunjalo uMoya weNkosi awuzange umdanise.\n\n16 Kwaye wonyula indoda esisilumko eyayiphakathi kwabadala, waza wayinika igunya ngokwelizwi labantu, ukuze ibe negunya lokuwisa imithetho malunga nemithetho eyayinikiwe, nokuba ayisebenzise ngokwenkohlakalo namatyala abantu.\n\n17 Ngoku igama lalendoda lalinguNifayiha, kwaye wonyulwa ukuba abe ngumgwebi oyintloko; waze wahlala kuso isihlalo-sokugweba ukuba agwebe kwaye alawule abantu.\n\n18 Ngoku uAlma akazange alunikele kuye ubizo lokuba ngumbingeleli omkhulu phezu kwebandla, kodwa walugcina ubizo lobubingeleli obukhulu kuye; kodwa wasinikezela isihlalo-sokugweba kuNifayiha.\n\n19 Kwaye oku wakwenza ukuze yena ngokwakhe abe nokubheka phambili phakathi kwabantu bakhe, okanye phakathi kwabantu bakaNifayi, ukuze abe nokushumayela ilizwi likaThixo kubo, ukuba vuselela ekukhumbuleni umsebenzi wabo, kwaye abe nokulisusa, ngelizwi likaThixo, lonke ikratshi nobuqhetseba nazo zonke iimbambano ezaye ziphakathi kwabo bantu bakhe, engaboni nandlela anokuthi ababange ngayo kwakhona ngaphandle kokuba abacinizele ngobungqina obumsulwa ngokuchasene nabo.\n\n20 Kwaye njalo ekuqalekeni kowesithoba unyaka wolawulo lwabagwebi phezu kwabantu bakaNifayi, uAlma wasinikezela isihlalo-sokugweba kuNifayiha, waza wazibophelela ngokupheleleyo kububingeleli obukhulu bohlobo olungcwele lukaThixo, ukuba angqine ngelizwi, ngokomoya wesityhilelo nowesiprofetho.\n\n", "alma 5": "Amazwi awathi uAlma, uMbingeleli oMkhulu ngokohlobo olungcwele lukaThixo, wawanika kubantu kwizixeko zabo nakwiilali zabo kulo lonke ilizwe.\n\nIqala ngesahluko 5.\n\n[center][font_size=26]Isahluko 5[/font_size][/center]\n\n[i]Ukuze kufumaneke usindiso, abantu kufuneka baguquke, kwaye bayigcine imiyalelo, bazalwe kwakhona, bazihlambe iingubo zabo ngegazi likaKrestu, bathobeke bazihlube ekratshini nasemoneni, baze benze imisebenzi yobulungisa—UMalusi oLungileyo ubiza abantu Bakhe—Abo benza imisebenzi emibi ngabantwana bakatyholi—UAlma ungqina ngobunyani bemfundiso yakhe kwaye uyalela abantu ukuba baguquke—Amagama amalungisa aya kubhalwa encwadini yobomi. Malunga 83 P.K.[/i]\n\n1 Ngoku kwenzekile okokuba uAlma aqalise ukunikela ilizwi likaThixo ebantwini, kuqala elizweni laseZarahemla, waza ukusuka apho waya kulo lonke ilizwe.\n\n2 Kwaye la ngamazwi awathethayo ebantwini ebandleni elamiselwa esixekweni saseZarahemla, ngokwengxelo yakhe, athi:\n\n3 Mna, Alma, ekubeni ndimiselwe ngubawo, uAlma, ukuba ndibe ngumbingeleli omkhulu ebandleni likaThixo, ekubeni yena enamandla kwanegunya elivela kuThixo lokwenza ezi zinto, qaphelani, ndithi kuni waqalisa ukumisela ibandla elizweni elalikwimida yaseNifayi; ewe, ilizwe elalibizwa ilizwe likaMormoni; ewe, kwaye wababhaptiza abazalwana bakhe emanzini aseMormoni.\n\n4 Kwaye qaphelani, ndithi kuni, bahlangulwa bakhutshwa ezandleni zabantu bakakumkani uNowa, ngenceba namandla kaThixo.\n\n5 Kwaye qaphelani, emva koko, baziswa kubukhoboka ngezandla zamaLeymenayithi entlango; ewe, ndithi kuni, babesekuthinjweni, kwaye kwakhona iNkosi yabahlangula ebukhobokeni ngamandla elizwi lakhe; saza saziswa kweli lizwe, saze apha saqalisa ukumisa ibandla likaThixo nakulo lonke eli lizwe.\n\n6 Kwaye ngoku qaphelani, ndithi kuni, bazalwana bam, nina eningabo abebandla, ingaba nizigcine ngokwaneleyo kwiinkumbulo zokuthinjwa kooyihlo? Ewe, kwaye ingaba nizigcine ngokwaneleyo kwiinkumbulo inceba nokuzeka kade umsindo kwakhe ngakubo? Kwaye ngaphezu koko, ingaba nizigcine ngokwaneleyo iinkumbulo zokuba uyihlangule imiphefumlo yabo esihogweni?\n\n7 Qaphelani, waziguqula iintliziyo zabo; ewe, wabavusa ebuthongweni obunzulu, bavuselwa kuThixo. Qaphelani, babesenzulwini yobumnyama; nangona kunjalo, imiphefumlo yabo yakhanyiswa kukukhanya kwelizwi lanaphakade; ewe, baberhanqwe ngamakhamandela okufa, namatyathanga esihogo, kwaye intshabalalo yanaphakade yayibalindele.\n\n8 Kwaye ngoku ndiyanibuza, bazalwana bam, ingaba batshatyalaliswa? Qaphelani, ndithi kuni, Hayi, abazange.\n\n9 Kwaye kwakhona ndiyabuza, ingaba amakhamandela okufa akhululwa, namatyathanga esihogo awayebarhangqile akhululwa? Ndithi kuni, Ewe, akhululwa, kwaye nemiphefumlo yabo yakhukhumala, baze bavuma ingoma ngothando olukhululayo. Kwaye ndithi kuni basindisiwe.\n\n10 Kwaye ngoku ndiyanibuza ukuba basindiswe phantsi kweziphi iimeko? Ewe, zeziphi izizathu abanazo ezazinokubabeka ethembeni lokusindiswa? Kungani bekhululwa kumakhamandela okufa, ewe, kanjalo nakumatyathanga esihogo?\n\n11 Qaphelani, ndinganixelela—ingaba ubawo wam uAlma wayengakholelwa kumazwi aphuma emlonyeni ka-Abhinadayi? Kwaye ingaba wayengenguye umprofeti ongcwele? Ingaba akathethanga mazwi kaThixo, waze ubawo wam uAlma wawakholelwa?\n\n12 Kwaye ngokokholo lwakhe kwabakho utshintsho olumandlakazi olwenzekayo entliziyweni yakhe. Qaphelani ndithi kuni konke oku kuyinyaniso.\n\n13 Kwaye qaphelani, washumayela ilizwi kooyihlo kanjalo notshintsho olumandlakazi lwenzeka ezintliziyweni zabo, baza bazithoba babeka ithemba labo kuThixo wokwenene ophilayo. Kwaye qaphelani, bathembeka ukuya ekupheleni; ke ngoko basindiswa.\n\n14 Kwaye ngoku qaphelani, ndiyabuza kuni, bazalwana bam bebandla, ingaba nizelwe ngokomoya nguThixo? Ingaba niyifumene inkangeleko yakhe ebusweni benu? Ingaba nilufumene olu tshintsho olunamandlakazi ezintliziyweni zenu?\n\n15 Ingaba niyalusebenzisa ukholo lwenkululeko yakhe lowo wanidalayo? Ingaba nikhangele phambili ngeliso lokholo, nize niwubone lo mzimba ufayo uphakanyiselwa ekungafini, kwaye noku konakalayo kuphakanyiselwa ekungonakalini, nize nime phambi koThixo nigwetywe ngokwezenzo ezenziwe emzimbeni ofayo?\n\n16 Ndithi kuni, ninako na ukuzithelekelela ingathi niva ilizwi leNkosi, lisithi kuni, ngaloo mhla: Yizani kum nina basikelelweyo, kuba qaphelani, imisebenzi yenu ibe iyimisebenzi yobulungisa ebusweni behlabathi?\n\n17 Okanye nizithelekelela ngathi ninako ukuxokisa iNkosi ngaloo mhla, nize nithi—Nkosi, imisebenzi yethu ibiyeyobulungisa phezu kobuso bomhlaba—kwaye ebeya kunisindisa?\n\n18 Okanye ngenye indlela, ningazicingela niziswe phambi kwenkundla kaThixo nemiphefumlo yenu ezele ubutyala nokuzohlwaya, nineenkumbulo zawo onke amatyala enu, ewe, inkumbulo efezekileyo yayo yonke inkohlakalo yenu, ewe, inkumbulo yokuba nayidela imiyalelo kaThixo?\n\n19 Ndithi kuni, ingaba ningakhangela kuThixo ngaloo mhla ngentliziyo enyulu nezandla ezicocekileyo? Ndithi kuni, ingaba ningakhangela phezulu, ninenkangeleko kaThixo ikrolwe ebusweni benu?\n\n20 Ndithi kuni, ingaba ningacinga ngokusindiswa xa niziyekele ukuba nibe zizicaka zomtyholi?\n\n21 Ndithi kuni, niya kwazi ngaloo mhla ukuba aninako ukusindiswa; kuba akukho mntu oya kusindiswa ngaphandle kokuba izambatho zakhe zihlanjwe zabamhlophe; ewe, izambatho zakhe kufuneka zihlanjululwe zide zicoceke kuwo onke amachaphaza, ngegazi lakhe lowo kwathethwa ngaye ngoobawo bethu, ofanele ukuza kukhulula abantu bakhe ezonweni zabo.\n\n22 Kwaye ngoku ndiyanibuza, bazalwana bam, niya kuziva njani, nabani na kuni, ukuba niya kuma phambi kwenkundla yokugweba kaThixo, ninezambatho ezichatshazelwe igazi nazo zonke iintlobo zobunyhuku-nyhuku? Qaphelani, ezi zinto ziya kungqina ntoni ngokuchasene nani?\n\n23 Qaphelani ingaba aziyikungqina ukuba ningababulali, ewe, nokuba kanjalo ninetyala lazo zonke iintlobo zenkohlakalo?\n\n24 Qaphelani, bazalwana bam, ingaba nicinga ukuba onjalo unokuba nayo indawo yokuhlala phantsi ebukumkanini bukaThixo, noAbraham, noIsake, kunye noYakobi, kananjalo bonke abaprofeti abangcwele, abazambatho zabo zihlanjwe zaza azabi nachaphaza, zamsulwa kwaye zamhlophe?\n\n25 Ndithi kuni, Hayi; ngaphandle kokuba nimenza ixoki uMdali wethu ukususela ekuqalekeni, okanye nicinga ukuba ulixoki ukususela ekuqalekeni, aninako ukucinga ukuba abanjalo banokuba nendawo ebukumkanini bezulu; kodwa baya kukhutshelwa ngaphandle kuba bona bangabantwana bobukumkani bukamtyholi.\n\n26 Kwaye ngoku qaphelani, ndithi kuni, bazalwana bam, ukuba nive utshintsho lwentliziyo, nokuba ninqwenele ukuvuma ingoma yothando olukhululayo, ndingabuza, ingaba niseva njalo ngoku?\n\n27 Ingaba nihambile, nizigcine ningenatyala phambi kukaThixo? Beninako ukuthi, ngaphakathi kwenu, ukuba beninokubizwa nife ngeli xesha, ukuba benithobeke ngokwaneleyo? Nokuba izambatho zenu bezihlanjwe zaze zenziwa mhlophe egazini likaKrestu, oya kuza akhulule abantu bakhe ezonweni zabo?\n\n28 Qaphelani, ingaba nihlutywe ikratshi? Ndithi kuni, ukuba aninjalo anikulungelanga ukubonana noThixo. Qaphelani kufuneka nilungise ngokukhawuleza; kuba ubukumkani bezulu busondele, kwaye onjalo akanabo ubomi obungunaphakade.\n\n29 Qaphelani, ndithi, ingaba ukhona phakathi kwenu ongahlutyulwanga umona? Ndithi kuni onjalo akazilungiselelanga; kwaye kwanga angazilungiselela ngokukhawuleza, kuba ilixa lisondele, kwaye akazi ukuba ixesha liya kufika nini; kuba onjalo akayi kufunyanwa engenatyala.\n\n30 Kwaye kwakhona ndithi kuni, ingaba ukhona phakathi kwenu ogxeka umntakwabo, okanye omthwalisa iintshutshiso?\n\n31 Yeha kulowo, kuba akazilungiselelanga, kwaye ixesha lisondele lokuba aguquke, okanye akanakusindiswa!\n\n32 Ewe, yeha kwanakuni nonke basebenzi bobugwenxa; guqukani, guqukani, kuba iNkosi uThixo ikuthethile!\n\n33 Qaphelani, uthumela isimemo kubo bonke abantu, kuba iingalo zenceba zolulilwe ngakubo, kwaye ithi: Guqukani, kwaye ndiya kunamkela.\n\n34 Ewe, ithi: Yizani kum kwaye niya kudla kwiziqhamo zomthi wobomi; ewe, niya kudla nisele okwesonka namanzi obomi ngokukhululekileyo;\n\n35 Ewe, yizani kum kwaye nize nemisebenzi yobulungisa, kwaye aniyi kugawulelwa phantsi nize niphoselwe emlilweni—\n\n36 Kuba qaphelani, ixesha lisondele lokuba nabani na ongazisi ziqhamo zilungileyo, okanye ongenzi misebenzi yobulungisa, onjalo unesizathu sokwenza, isijwili kwaye azile.\n\n37 Owu nina basebenzi bobugwenxa; nina bakhukhumele zizinto ezingento zehlabathi, nina bathe nizazile iindlela zobulungisa nangona kunjalo naphuma endleleni, njengezimvu ezingenamalusi, ningenakumelana nomalusi othe wanibiza kwaye usanibiza, kodwa anifuni kuliphulaphula ilizwi lakhe!\n\n38 Qaphelani, ndithi kuni, ukuba umalusi olungileyo uyanibiza; ewe, kwaye unibiza ngegama lakhe, eli ligama likaKrestu; kwaye ukuba aninakuliphulaphula ilizwi lomalusi olungileyo, negama enibizwa ngalo, qaphelani, anizizo izimvu zomalusi olungileyo.\n\n39 Kwaye ngoku ukuba anizizo izimvu zomalusi olungileyo, ningabawuphi umhlambi? Qaphelani, ndithi kuni, umtyholi ungumalusi wenu, kwaye ningabomhlambi wakhe; kwaye ngoku, ngubani ongayiphikisayo le nto? Qaphelani, ndithi kuni, nabani na ophikisa le nto lixoki kwaye ungumntwana womtyholi.\n\n40 Kuba ndithi kuni nantoni na elungileyo ivela kuThixo, kwaye nantoni na embi ivela kumtyholi.\n\n41 Ke ngoko, ukuba umntu uzisa imisebenzi elungileyo uyaliphulaphula ilizwi lomalusi olungileyo, kwaye uyamlandela; kodwa nabani na ozisa imisebenzi emibi, lowo uba ngumntwana kamtyholi, kuba uphulaphula ilizwi lakhe, kwaye uyamlandela.\n\n42 Kwaye nabani na owenza oku kufuneka afumane umvuzo wakhe kuye; ke ngoko, ngomvuzo wakhe ufumana ukufa, ngokwezinto ezinxulumene nobulungisa, engofileyo kuyo yonke imisebenzi elungileyo.\n\n43 Kwaye ngoku, bazalwana bam, ndinga ningandiva, kuba ndithetha ngamandla omphefumlo wam; kuba qaphelani, ndithethe nani ngokucacileyo ukuze ningaphazami, okanye ndithethe ngokwemiyalelo kaThixo.\n\n44 Kuba ndibiziwe ukuba ndithethe ngolu hlobo, ngokohlobo olungcwele lukaThixo, obukuKrestu uYesu; ewe, ndiyalelwe ukuba ndime kwaye ndingqine kwaba bantu ngezinto ezathethwa ngoobawo bethu malunga nezinto eziya kwenzeka.\n\n45 Kwaye akuphelelanga apha. Anicingi ukuba ndiyazazela ngokwam ezi zinto? Qaphelani, ndiyangqina kuni ukuba ndiyazi ukuba ezi zinto endithethe ngazo ziyinyaniso. Nicinga ukuba ndikwazi njani ukuqiniseka kwazo?\n\n46 Qaphelani, ndithi kuni zaziswa kum ngoMoya oyiNgcwele kaThixo. Qaphelani, ndizile ukudla ndathandaza iintsuku ezininzi ukuze ndizazi ezi zinto ngokwam. Kwaye ngoku ndiyazazi ngokwam ukuba ziyinyaniso; kuba iNkosi uThixo izazisile kum ngoMoya oyiNgcwele wakhe; kwaye lo ngumoya wesityhilelo okum.\n\n47 Kwaye ngaphezu koko, ndithi kuni kutyhiliwe kum ukuba amazwi athi athethwa ngoobawo bethu ayinyaniso, nakanjalo nangomoya wesiprofetho okum, othe kanjalo wabonakaliswa ngoMoya kaThixo.\n\n48 Ndithi kuni, ndiyazi ngokwam ukuba nantoni na endiza kuyithetha kuni, malunga nezinto eziya kwenzeka, yinyani; kwaye ndithi kuni, ndiyazi ukuba uYesu Krestu uya kuza, ewe, uNyana, oKuphela koZelweyo kaBawo, ozele lubabalo, nenceba, nenyaniso. Kwaye qaphelani, nguye ozayo ukuza kususa izono zehlabathi, ewe, izono zakhe wonke umntu okholwa ngokuthe nkqi egameni lakhe.\n\n49 Kwaye ngoku ndithi kuni olu luhlobo endibizelwe kulo, ewe, ukushumayela kubazalwana bam abathandekayo, ewe, naye wonke umntu ohlala elizweni; ewe, ukushumayela kubo bonke, kunye abadala nabancinane, kunye abangamakhoboka nabakhululekileyo; ewe, nditsho kuni manyange, kananjalo namaqina, nesizukulwana esisakhulayo; ewe, ukukhala kubo ukuba baguquke baze bazalwe kwakhona.\n\n50 Ewe, utsho njalo uMoya: Guqukani, nonke ziphelo zomhlaba, kuba ubukumkani bamazulu busondele; ewe, uNyana kaThixo uyeza ngozuko lwakhe, ngamandlakazi akhe, nobungangamsha, namandla, nangobukhosi. Ewe, bazalwana bam abathandekayo, ndithi kuni, uMoya uthi: Qaphelani uzuko loKumkani wawo wonke umhlaba; kwaye kanjalo uKumkani wezulu uya kukhanya kwamsinyane kakhulu phakathi kwabo bonke abantwana babantu.\n\n51 Kwaye kanjalo uMoya uthi kum, ewe, khala kum ngelizwi elinamandla kazi, usithi: Hamba uthi kwaba bantu—Guqukani, kuba ngaphandle kokuba niguquke aninako nangayiphi na indlela ukubudla ilifa ubukumkani bezulu.\n\n52 Kwaye kwakhona ndithi kuni, uMoya uthi: Qaphelani, izembe libekiwe kwingcambu yomthi; ke ngoko, wonke umthi ongazisi ziqhamo zilungileyo uya kugawulelwa phantsi uphoswe emlilweni, ewe, umlilo ongapheliyo, kwanawo umlilo ongacimiyo. Qaphelani, nize nikhumbule, oNgcwele ukuthethile.\n\n53 Kwaye ngoku bazalwana bam abathandekayo, ndithi kuni, ingaba ningamelana na nezi ntetha; ewe, ingaba ningazibekela bucala ezi zinto, ninyathele oNgcwele phantsi kweenyawo zenu; ewe, ingaba ningakhukhumalela kwikratshi leentliziyo zenu; ewe, ingaba niseza kuphikela ukunxiba izambatho zexabiso kwaye nibeke iintliziyo zenu phezu kwezinto ezingento zomhlaba, phezu kobutyebi benu?\n\n54 Ewe, ingaba niza kuphikela ukucinga ukuba nilunge ngaphezulu omnye komnye, ewe ingaba niseza kuphikela ukutshutshisa abazalwana benu, abazithobayo kwaye behamba ngokohlobo olungcwele lukaThixo, abaziswe ngabo kweli bandla, bengcwaliswe nguMoya oyiNgcwele, kwaye besizisa imisebenzi efanelene nenguquko—\n\n55 Ewe, kwaye ingaba niza kuphikela ukufulathela amahlwempu, nabasweleyo, nokubavimba izinto zenu?\n\n56 Kwaye okokugqibela, nonke nina eniya kuphikela ukwenza inkohlakalo, ndithi kuni, aba ngabo baya kugawulelwa phantsi baphoswe emlilweni ngaphandle kokuba baguquke ngokukhawuleza.\n\n57 Kwaye ngoku ndithi kuni, nina nonke banqwenela ukulandela ilizwi lomalusi olungileyo, phumani kwabakhohlakeleyo, nohluke, ningaziphathi izinto zabo ezingcolileyo; kwaye qaphelani, amagama abo aya kucinywa, oko kukuthi amagama abakhohlakeleyo akanakubalwa phakathi kwamagama amalungisa, ukuze ilizwi likaThixo libe nokuzalisekiswa, elithi: Amagama abakhohlakeleyo akanakuxutywa namagama abantu bam;\n\n58 Kuba amagama amalungisa aya kubhalwa encwadini yobomi, kwaye ndiya kubanika ilifa esandleni sam sasekunene. Kwaye ngoku, bazalwana bam, yintoni na eninako ukuyithetha echasene noku? Ndithi kuni, ukuba nithetha nichasene nako, akunamsebenzi, kuba ilizwi likaThixo kufuneka lizalisekile.\n\n59 Kuba nguwuphi umalusi apho phakathi kwenu oya kuthi enezimvu ezininzi aze angazilondolozi, ukuze iingcuka zingangeni ziwuqwenge umhlambi wakhe? Kwaye qaphelani, ukuba ingcuka ingena emhlambini wakhe ingaba akayikhupheli ngaphandle? Ewe, kwaye ekugqibeleni, ukuba unako, angayibulala.\n\n60 Kwaye ngoku ndithi kuni umalusi olungileyo uyanibiza; kwaye ukuba niya kuliphulaphula ilizwi lakhe uya kunizisa emhlambini wakhe, nibe zizimvu zakhe; kwaye uniyalela ukuba ningavumeli ingcuka elambe kakhulu ukuba ingene phakathi kwenu, ukuze ningabinakutshatyalaliswa.\n\n61 Kwaye ngoku mna, Alma, ndiniyalela ngolwimi lwakhe lowo undiyaleleyo, ukuba niqwalasele ukuwenza amazwi endiwathethe kuni.\n\n62 Ndithetha ngendlela eyalelayo kuni eningabebandla; kwaye kwabo bangengabo abebandla ndithetha ngendlela yesimemo, ndisithi: Yizani nibhaptizelwe enguqukweni, ukuze nani nibe ngabaxhamli beziqhamo zomthi wobomi.\n\n", "alma 6": "Amazwi awathi uAlma, uMbingeleli oMkhulu ngokohlobo olungcwele lukaThixo, wawanika kubantu kwizixeko zabo nakwiilali zabo kulo lonke ilizwe.\n\nIqala ngesahluko 5.\n\n[center][font_size=26]Isahluko 6[/font_size][/center]\n\n[i]IBandla eZarahemla liyacocwa lize libekwe ngendlela—UAlma uya kuGidiyon ukuya kushumayela. Malunga 83 P.K.[/i]\n\n1 Kwaye ngoku kwenzekile okokuba emva kokuba uAlma ephezile ukuthetha ebantwini bebandla, elaye limiselwe kuso isixeko saseZarahemla, wamisela ababingeleli nabadala, ngokubeka izandla zakhe ngokohlobo lukaThixo, ukuba balongamele kwaye baligcine ibandla.\n\n2 Kwaye kwenzekile okokuba nabani ababe ngengabo abebandla abathi baguquka kuzo izono zabo babhaptizelwa enguqukweni, baza bamkelwa ebandleni.\n\n3 Kwaye kanjalo kwenzekile okokuba noobanina ababengengabo abebandla ababengaguquki kuyo inkohlakalo yabo baze bazithobe phambi koThixo—ndithetha ngabo babephakamele kwikratshi leentliziyo zabo—abo bakhutshwa, aza amagama abo acinywa, ukuze amagama abo angabalelwa phakathi kwalawo angawamalungisa.\n\n4 Kwaye njalo baqalisa ukumisa uhlobo lwebandla esixekweni saseZarahemla.\n\n5 Ngoku ndinga ningaqonda okokuba ilizwi likaThixo lalikhululekile kubo bonke, okokuba akukho namnye owahluthwayo ilungelo lokuzihlanganisa kunye ukuze baphulaphule ilizwi likaThixo.\n\n6 Nangona kunjalo abantwana bakaThixo babeyalelwe ukuba bahlanganisane kunye rhoqo, baze bamanyane ekuzileni ukudla nasemthandazweni onamandlakazi bethandazela intlalontle yemiphefumlo yabo babengamazi uThixo.\n\n7 Kwaye ngoku kwenzekile okokuba akuba uAlma eyenzile le mimiselo wemka kubo, ewe, kulo ibandla elaye likuso isixeko saseZarahemla, waza wawelela ngasempuma yomlambo iTsidon, kwintlambo kaGidiyon, apho kwisixeko esasakhiwe, saze sabizwa isixeko sikaGidiyon, esasikwintlambo eyayibizwa ngokukuba yiGidiyon, esabizwa ngendoda eyabulawa sisandla sikaNehore ngekrele.\n\n8 Waza uAlma wahamba waza waqalisa ukuvakalisa ilizwi likaThixo kulo ibandla elaye limiswe kwintlambo kaGidiyon, ngokwesityhilelo sobunyani belizwi elalithethiwe ngooyise, kwaye nangokomoya wesiprofetho owaye ukuye, ngokobungqina bukaYesu Krestu, uNyana kaThixo, owayeza kuza kukhulula abantu bakhe ezonweni zabo, nohlobo olungcwele awayebizwa ngalo. Kwaye njalo kubhaliwe. Amen.\n\n", "alma 7": "Amazwi ka-Alma awathi wawanikela ebantwini eGidiyon, ngokweyakhe imbali.\n\nIquka isahluko 7.\n\n[center][font_size=26]Isahluko 7[/font_size][/center]\n\n[i]UKrestu uya kuzalwa nguMariya—Uya kukhulula amakhamandela okufa aze athwale izono zabantu Bakhe—Abo baguqukayo, babhaptizwe, baze bagcine imiyalelo baya kuba nobomi obungunaphakade—Ubunyhuku-nyhuku abunako ukubudla ilifa ubukumkani bukaThixo—Intobeko, ukholo, ithemba, nothando lwenene ziyafuneka. Malunga 83 P.K.[/i]\n\n1 Qaphelani bazalwana bam abathandekayo, njengokuba ndivunyelwe ukuza kuni, ke ngoko ndizama ukuthetha nani ngolwimi lwam; ewe, ngowam umlomo, njengokuba ililixa lokuqala lokuba ndithethe nani ngamazwi omlomo wam, mna ekubeni bendibopheleleke kwisihlalo-sokugweba, ndinomsebenzi omninzi ukuze ndingabinako ukuza kuni.\n\n2 Kwaye nakaloku nje ngendingezanga ngoku ngalo eli lixa ukuba ibingekuba isihlalo-sokugweba sinikwe omnye, ukuba alawule endaweni yam; kwaye iNkosi ngenceba enkulu indinyulele ukuba ndize kuni.\n\n3 Kwaye qaphelani, ndize ndinamathemba amakhulu nomnqweno omkhulu wokuba ndinifumane nizithobile phambi koThixo, nokokuba niqhubekile ekubongozeni ubabalo lwakhe, nokuba ndinifumene ukuba benimsulwa phambi kwakhe, okokuba ndinifumene ningekho kwimeko yokuthingaza eyoyikekayo ebebekuyo abazalwana bam eZarahemla.\n\n4 Kodwa malisikelelwe igama likaThixo, kuba endinike ukuba ndazi, ewe, endinike uvuyo olugqithisileyo kakhulu lokwazi ukuba bamiselwe kwakhona endleleni yobulungisa bakhe.\n\n5 Kwaye ndiyathemba, ngokoMoya kaThixo okum, okokuba ndiya kuba novuyo kanjalo ngani; nangona kunjalo andinqweneli ukuba uvuyo lwam ngani luze ngokubangelwa ziimbandezelo ezininzi nosizi endithe ndanalo ngabazalwana eZarahemla, kuba qaphelani, uvuyo lwam ngabo lweza emva kokunyovula kwiimbandezelo ezininzi nosizi.\n\n6 Kodwa qaphelani, ndiyathemba ukuba anikho kwimeko enkulu yokungakholelwa njengokuba babenjalo abazalwana benu; ndiyathemba okokuba aniphakamelanga kwikratshi leentliziyo zenu; ewe, ndiyathemba okokuba anibekanga ntliziyo zenu phezu kobutyebi nezinto ezililize zehlabathi; ewe, ndiyathemba okokuba aninquli zithixo, kodwa nithi ninqule uThixo wenene nophilayo, nokokuba nikhangele phambili kuxolelo lwezono zenu, ngokholo lwanaphakade, oluzayo.\n\n7 Kuba qaphelani, ndithi kuni kusekho izinto ezininzi ezisezayo; kwaye qaphelani, kukho into enye ebaluleke ukuzodlula zonke—kuba qaphelani, ilixa alikude lokuba uMkhululi aphile kwaye afike phakathi kwabantu bakhe.\n\n8 Qaphelani, anditsho ukuba uya kufika phakathi kwethu ngelixa lokuhlala kwakhe kumnquba wakhe wenyama; kuba qaphelani, uMoya awutshongo kum ukuba oku kuya kuba njalo. Ngoku malunga noku andazi; kodwa ndazi nje kangangoku, okokuba iNkosi uThixo inamandla okwenza zonke izinto ezinxulumene nelizwi layo.\n\n9 Kodwa qaphelani, uMoya uthethe kangangoku kum, usithi: Danduluka kwaba bantu, usithi—Guqukani nina, kwaye niwulungise umendo weNkosi, nize nihambe ezindleleni zayo, ezithe tye; kuba qaphelani, ubukumkani bezulu busondele, kwaye uNyana kaThixo uyeza phezu kobuso bomhlaba.\n\n10 Kwaye qaphelani, uya kuzalwa nguMariya, eYerusalem elilizwe loobawo bethu, yena ke eyintombi engazani nandoda, exabisekileyo nesisitya esonyuliweyo, eya kusitheliswa ngesithunzi ize ikhawulwe ngegunya loMoya oyiNgcwele, aze azale unyana, ewe, kwanaye uNyana kaThixo.\n\n11 Kwaye uya kubheka phambili, esiva iintlungu neembandezelo nezihendo zazo zonke iindidi; kwaye oku kuya kwenzeka ukuze ilizwi libe nokuzaliseka elithi uya kuthabathela kuye iintlungu nezifo zabantu bakhe.\n\n12 Kwaye uya kuthabathela phezu kwakhe ukufa, ukuze abe nokuwakhulula amakhamandela okufa okuqamangela abantu bakhe; kwaye uya kuthabathela phezu kwakhe ubuthathaka babo, ukuze izibilini zakhe zibe nokuzaliswa yimfesane, ngokwasenyameni, ukuze abe nokuyazi ngokwasenyameni indlela yokunceda abantu bakhe ngokobuthathaka babo.\n\n13 Ngoku uMoya uyazazi zonke izinto; nangona kunjalo uNyana kaThixo eya bandezeleka ngokwasenyameni ukuze abe nokuthabathela phezu kwakhe izono zabantu bakhe, ukuze abe nokuzosula iziphoso zabo ngokwamandla akhe okuhlangula; kwaye ngoku qaphelani, obu bubungqina obukum.\n\n14 Ngoku ndithi kuni kufuneka niguquke, kwaye nizalwe ngokutsha; kuba uMoya uthi ukuba anizalwanga kwakhona aninako ukubudla ilifa ubukumkani bezulu; ke ngoko yizani kwaye nibhaptizelwe enguqukweni, ukuze nibe nokuhlanjwa ezonweni zenu, ukuze nibe nokholo kuyo iMvana kaThixo, esusa izono zehlabathi, enamandlakazi okusindisa nawokusicoca kuyo intswelabulungisa.\n\n15 Ewe, ndithi kuni yizani kwaye ningoyiki, kwaye nisibekele bucala sonke isono, esithi sinihlasele ngokulula, esithi sinibophelele phantsi entshabalalweni, ewe, yizani kwaye nibheke phambili, nize nibonise kuThixo wenu ukuba niyavuma ukuguquka ezonweni zenu nize ningene kuwo umnqophiso kunye naye wokuba niyigcine imiyalelo yakhe, nize nikungqine oku kuye ngolu suku ngokuya emanzini obhaptizo.\n\n16 Kwaye nabani na okwenzayo oku, aze ayigcine imiyalelo kaThixo ukususela ngoku ukuya phambili, onjalo uya kukukhumbula oko ndikuthetha kuye, ewe, uya kukhumbula ukuba ndithe kuye, uya kuba nobomi obungunaphakade, ngokobungqina boMoya oyiNgcwele, obungqina ngaphakathi kum.\n\n17 Kwaye ngoku bazalwana bam abathandekayo, ingaba niya zikholelwa ezi zinto? Qaphelani, ndithi kuni, ewe, ndiyazi okokuba niya zikholelwa; kwaye indlela endazi ngayo ukuba niyazikholelwa ingembonakaliso yoMoya ekum. Kwaye ngoku ngenxa yokuba ukholo lwenu lomelele malunga noko, ewe, malunga nezinto endizithethileyo, uvuyo lwam lukhulu.\n\n18 Kuba njengoko ndatshoyo kuni ukususela ekuqalekeni, ukuba ndinomnqweno omkhulu wokokuba nibe beningekho kwimeko yokuthingaza ngokufana nabazalwana benu, nokuba kunjalo ndifumanise ukuba iminqweno yam yonelisekile.\n\n19 Kuba ndiyabona okokuba nisezindleleni zobulungisa; ndiyabona okokuba nisendleleni ekhokelela ebukumkanini bukaThixo; ewe, ndiyabona okokuba niwenza uthi tye umendo wakhe.\n\n20 Ndiyabona okokuba kwazisiwe kuni, ngobungqina belizwi lakhe, okokuba akanako ukuhamba ngeendlela ezimagoso-goso; engaphambuki nakuloo nto athe wayithetha; engenaso nasithunzi sakujikela kokusekunene ukuya ekhohlo, okanye ukusuka koko kulungileyo ukuya koko kungalunganga; ke ngoko, umgaqo wakhe ngumjikelo omnye wanaphakade.\n\n21 Kwaye akahlali kuzo iitempile ezingangcwelanga; bungenako nobunyhuku-nyhuku okanye nantoni na engacocekanga ukwamkelwa kubo ubukumkani bukaThixo; ke ngoko ndithi kuni ilixa liyeza, ewe, kwaye liya kuba ngomhla wokugqibela, lokokuba lowo unyhuku-nyhuku uya kuhlala kubo ubunyhuku-nyhuku bakhe.\n\n22 Kwaye ngoku bazalwana bam abathandekayo, ndizithethile ezi zinto kuni ukuze ndibe nokunivusela ekuyiqondeni imfanelo yenu kuThixo, ukuze nibe nokuhamba ningenatyala phambi kwakhe, ukuze nibe nokulandela uhlobo olungcwele lukaThixo, emva kokuba nathi namkelwa kubo.\n\n23 Kwaye ngoku ndinga ningathobeka, nize nilulame kwaye nibe nobubele; nibelula ukufikeleleka; nizele ngumonde nokuzeka kade umsindo; ninobungcathu kuzo zonke izinto; nikhuthele ekuyigcineni imiyalelo kaThixo ngawo onke amaxesha; nicela nantoni na eniyisweleyo, kunye ezasemphefumlweni neza senyameni; nisoloko nibuyisela imibulelo kuye uThixo nangazo naziphi na izinto enizifumanayo.\n\n24 Kwaye niqiniseke ukuba ninokholo, ithemba, nothando lwenene, kwaye ke niya kusoloko nizele yimisebenzi elungileyo.\n\n25 Kwaye inga iNkosi inganisikelela, kwaye izigcine izambatho zenu zingena chaphaza, ukuze ekugqibeleni nibe nokuziswa ukuba nihlale phantsi kunye noAbraham, noIsake, noYakobi, nabaprofeti abangcwele ababekho ukususela okoko ihlabathi laqalayo, ninezambatho ezingena chaphaza nanje ngoko ezabo izambatho zingena chaphaza, ebukumkanini bezulu ukuba bangabi saphinda baphume ngaphandle.\n\n26 Kwaye ngoku bazalwana bam abathandekayo, ndiwathethe la mazwi kuni ngokwaseMoyeni othi ungqine ngaphakathi kum; kwaye umphefumlo wam uyagcoba ngokugqithisileyo, ngenxa yenkuthalo egqithisileyo nenyameko enithe nayinikela kulo ilizwi lam.\n\n27 Kwaye ngoku, inga uxolo lukaThixo lungaphumla phezu kwenu, naphezu kwezindlu zenu nemihlaba, naphezu kwempahla emfutshane nemihlambi yenu yeenkomo, nazo zonke izinto eninazo, abafazi benu nabantwana benu, ngokokholo lwenu nemisebenzi emihle, ukususela kweli lixa ukuya phambili nangonaphakade. Kwaye njalo ndithethile. Amen.\n\n", "alma 8": "Amazwi ka-Alma awathi wawanikela ebantwini eGidiyon, ngokweyakhe imbali.\n\nIquka isahluko 7.\n\n[center][font_size=26]Isahluko 8[/font_size][/center]\n\n[i]UAlma ushumayela aze abhaptize eMeleki—Akafunwa eAmoniha aze ahambe—Ingelosi imyalela ukuba abuyele aze adanduluke inguquko ebantwini—Uyamkelwa nguAmyuleki, baze bobabini bashumayele eAmoniha. Malunga 82 P.K.[/i]\n\n1 Kwaye ngoku kwenzekile okokuba uAlma wabuyela elizweni likaGidiyon, emva kokuba ebafundisile abantu bakaGidiyon izinto ezininzi ezingenakho ukuba zingabhalwa, ekubeni emisele uhlobo lwebandla, ngokohlobo awayethe wenza ngalo ngaphambili kwilizwe laseZarahemla, ewe, wabuyela kweyakhe indlu eZarahemla ukuba aziphumze kwimisebenzi awayeyenzile.\n\n2 Kwaye njalo waphela owesithoba unyaka wolawulo lwabagwebi phezu kwabantu bakaNifayi.\n\n3 Kwaye kwenzekile ekuqalekeni koweshumi unyaka wolawulo lwabagwebi phezu kwabantu bakaNifayi, okokuba uAlma wemka apho waza wathabatha uhambo lwakhe ngaphaya wangena kulo ilizwe laseMeleki, ngasentshona yomlambo iTsidon, ngasentshona ngakwimida yentlango.\n\n4 Kwaye waqalisa ukubafundisa abantu elizweni likaMeleki ngokohlobo olungcwele lukaThixo, awayebizwe ngalo; kwaye waqalisa ukubafundisa abantu kulo lonke ilizwe laseMeleki.\n\n5 Kwaye kwenzekile okokuba abantu beza kuye ngayo yonke imida yelizwe elali ngasecaleni kwentlango. Kwaye babhaptizwa kulo lonke ilizwe;\n\n6 Ukuze athi akuba ewugqibile umsebenzi wakhe eMeleki emke apho, waza wahamba uhambo lweentsuku ezintathu ngasemantla elizwe laseMeleki; waya wafika kwisixeko esibizwa ngokuba yiAmoniha.\n\n7 Ngoku yayilisiko kubantu bakaNifayi ukuba bawabize amazwe abo, nezixeko zabo, needolophana zabo, ewe, kwanazo iidolophana zabo ezincinane, ngegama lakhe lowo waqalayo ukuzibanga; kwaye kwabanjalo kwilizwe lika-Amoniha.\n\n8 Kwaye kwenzekile okokuba akuba uAlma efikile kuso isixeko sase Amoniha waqalisa ukushumayela ilizwi likaThixo kubo.\n\n9 Ngoku uSathana wayezibambe ngamandla iintliziyo zabantu besixeko saseAmoniha; ke ngoko abafunanga ukuwaphulaphula amazwi ka-Alma.\n\n10 Nangona kunjalo uAlma wasebenza kakhulu ngokwasemoyeni, ezamana noThixo ngomthandazo onamandlakazi, ukuze awuthulule uMoya wakhe phezu kwabantu ababekuso isixeko; ukuze kanjalo abe uya kumnika ukuba abe nokuba bhaptizela enguqukweni.\n\n11 Nangona kunjalo, baziqaqadekisa iintliziyo zabo, besithi kuye: Qaphela, siyakwazi ukuba unguAlma; kwaye siyazi okokuba ungumbingeleli omkhulu phezu kwebandla othe walimisa kwiindawo ezininzi zelizwe, ngokwesithethe sakho; kwaye thina asingabo abebandla lakho, kwaye asizikholelwa izithethe zobuyatha ezinjalo.\n\n12 Kwaye ngoku siyazi ukuba ngenxa yokuba singengabo abebandla lakho siyazi ukuba akunalo igunya phezu kwethu; kwaye usinikezele isihlalo-sokugweba kuye uNifayiha; ke ngoko akunguye umgwebi omkhulu phezu kwethu.\n\n13 Ngoku bakuba abantu bekuthethile oku, kwaye bawachasa onke amazwi akhe, kwaye bamthuka, kwaye bamtshicela, baza benza ukuba aphoselwe ngaphandle kwesixeko, wemka apho waza wathabatha uhambo lwakhe ukuya ngakwisixeko esibizwa ngokuba yiAron.\n\n14 Kwaye kwenzekile okokuba xa wayehamba ngaphaya, esindeka lusizi, enyovula kwinkxwaleko eninzi nentlupheko yomphefumlo, ngenxa yenkohlakalo yabantu ababekwisixeko saseAmoniha, kwenzekile xa uAlma wayesindeka njalo lusizi, qaphelani ingelosi yeNkosi yabonakala kuye, isithi:\n\n15 Usikelelekile wena, Alma; ke ngoko, yiphakamisele phezulu intloko yakho kwaye ugcobe, kuba unesizathu esikhulu sokugcoba; kuba uye wanenkathalo ekuyigcineni imiyalelo kaThixo ukususela kwilixa owathi wawufumana umyalezo wakho wokuqala ovela kuye. Qaphela, ndinguye lowo wawuzisayo kuwe.\n\n16 Kwaye qaphela, ndithunyelwe ukuba ndikuyalele ukuba ubuyele kwisixeko saseAmoniha, kwaye ushumayele kwakhona kubo abantu besixeko; ewe, ushumayele kubo. Ewe, yithi kubo, ngaphandle kokuba bayaguquka iNkosi uThixo iya kubatshabalalisa.\n\n17 Kuba qaphela, bayafunda ngalo eli lixa ukuze babe nokutshabalalisa inkululeko yabantu bakho, (kuba itsho njalo iNkosi) into leyo ephikisanayo nemimiselo, nezigwebo, nemiyalelo ethe yayinikela kubo abantu bayo.\n\n18 Ngoku kwenzekile okokuba emva kokuba uAlma ewufumene umyalezo wakhe kuyo ingelosi yeNkosi wabuyela ngokukhawuleza kwilizwe lika-Amoniha. Waze wangena esixekweni ngenye indlela, ewe, ngendlela engasemazantsi esixeko laseAmoniha.\n\n19 Kwaye xa wayengena esixekweni wayelambile, waza wathi kwindoda ethile: Ungasinika na isicaka esithobekileyo sikaThixo into yokutya?\n\n20 Yaza indoda leyo yathi kuye: NdingumNifayithi, kwaye ndiyazi ukuba ungumprofeti ongcwele kaThixo, kuba uyindoda ethe ingelosi kumbono: Uya kumamkela. Ke ngoko, hamba kunye nam uye endlwini yam kwaye ndiya kukunika kokunye kokutya kwam; kwaye ndiyazi okokuba uya kuba yintsikelelo kum nendlu yam.\n\n21 Kwaye kwenzekile okokuba indoda leyo yamamkela endlwini yayo; kwaye indoda leyo yayibizwa ngokuba nguAmyuleki; kwaye yazisa isonka nenyama yaza yazibeka phambi koAlma.\n\n22 Kwaye kwenzekile okokuba uAlma wasitya isonka waza wahlutha; waza wamsikelela uAmyuleki nendlu yakhe, waza wanikela umbulelo kuye uThixo.\n\n23 Kwaye emva kokuba etyile waza wahlutha wathi kuAmyuleki: NdinguAlma, kwaye ndingumbingeleli omkhulu phezu kwebandla likaThixo kulo lonke ilizwe.\n\n24 Kwaye qaphela, ndiye ndabizwa ukuba ndishumayele ilizwi likaThixo phakathi kwabo bonke aba bantu, ngokomoya wesityhilelo nobuprofethi; kwaye ndandikulo eli lizwe baza abandamkela, kodwa bandiphosela ngaphandle kwaye ndandisele ndiza kulifulathela eli lizwe ngonaphakade.\n\n25 Kodwa qaphela, ndiyalelwe ukuba ndibuye kwakhona kwaye ndiprofethe kubo aba bantu, ewe, kwaye nokuba ndingqine ngokuchasene nabo malunga nobugwenxa babo.\n\n26 Kwaye ngoku, Amyuleki, ngenxa yokuba undidlisile kwaye wandingenisa ngaphakathi, usikelelekile; kuba bendilambile, kuba bendizile ukutya iintsuku ezininzi.\n\n27 Kwaye uAlma wahlala iintsuku ezininzi kunye noAmyuleki phambi kokuba aqalise ukushumayela kubo abantu.\n\n28 Kwaye kwenzekile okokuba abantu baba nokugqithisa kakhulu kubo ubugwenxa babo.\n\n29 Laza ilizwi lafika kuAlma, lisithi: Hamba; kwaye uthi kanjalo kuso isicaka sam uAmyuleki, bheka phambili kwaye uprofethe kubo aba bantu, usithi—Guqukani nina, kuba itsho njalo iNkosi, ngaphandle kokuba niguquke ndiya kubavelela aba bantu ngomsindo wam; ewe, kwaye andiyi kuwubuyisa mva umsindo wam owoyikekayo.\n\n30 Waza uAlma wabheka phambili, noAmyuleki kanjalo, phakathi kwabantu, ukuya kuvakalisa amazwi kaThixo kubo; kwaye babezaliswe nguMoya oyiNgcwele.\n\n31 Kwaye babenamandla ababewanikiwe, kangangokuba babengenako ukuvalelwa emihadini; kwakungenakwenzeka nokokuba nguwuphina umntu abenako ukubabulala; nangona kunjalo abazange bawasebenzise amandla abo bada babe bakhonkxwe ngamakhamandela baza baphoswa entolongweni. Ngoku, oku kwenziwa ukuze iNkosi ibe nokubonakalisa amandla ayo kubo.\n\n32 Kwaye kwenzekile okokuba babheka phambili baza baqalisa ukushumayela nokuprofetha kubo abantu, ngokomoya amandla eyathi iNkosi yabanika wona.\n\n", "alma 9": "Amazwi ka-Alma, kananjalo namazwi ka-Amyuleki, awayevakalisiwe kubo abantu ababe kulo ilizwe lase-Amoniha. Kananjalo baphoswa entolongweni, baza bahlangulwa ngamandla amangalisayo kaThixo awayekubo, ngokwembali ka-Alma.\n\nIquka izahluko 9 ukuya ku 14.\n\n[center][font_size=26]Isahluko 9[/font_size][/center]\n\n[i]UAlma uyalela abantu baseAmoniha ukuba baguquke—INkosi iya kuba nemfesane kuwo amaLeymenayithi ngemihla yokugqibela—Ukuba amaNifayithi ayakulahla ukukhanya, aya kutshatyalaliswa ngamaLeymenayithi—UNyana kaThixo uya kuza kwakamsinya—Uya kukhulula abo baguqukayo, babhaptizwe, baze babenokholo egameni Lakhe. Malunga 82 P.K.[/i]\n\n1 Kwaye kwakhona, mna, Alma, ekubeni ndiyalelwe nguThixo ukuba ndimele ndithabathe uAmyuleki size sibheke phambili kwaye sishumayele kwakhona kubo aba bantu, okanye abantu ababekuso isixeko saseAmoniha, kwenzekile njengoko ndandiqalisa ukushumayela kubo, baqalisa ukuphikisana nam, besithi:\n\n2 Ungubani wena? Ucinga ukuba siya kukholelwa bubungqina bomntu omnye, nangona esishumayeza ukuba umhlaba kumele udlule?\n\n3 Ngoku babengawaqondi amazwi ababewathetha; kuba babengazi ukuba umhlaba kumele udlule.\n\n4 Kwaye bathi kanjalo: Asiyi kuwakholelwa amazwi akho ukuba uza kuprofetha ukuba esi sixeko sikhulu siya kutshatyalaliswa ngemini enye.\n\n5 Ngoku babengazi ukuba uThixo unako ukwenza imisebenzi enjalo ukumangalisa, kuba babengabantu abantliziyo ziqaqadekileyo nabantamo zilukhuni.\n\n6 Baza bathi: Ngubani uThixo, ukuba angathumela igunya elingaphezulu kumntu omnye phakathi kwaba bantu, ukuba avakalise kubo inyaniso yezinto ezinkulu kangaka nezimangalisayo?\n\n7 Baza baphakama beza phambili ukuba bandibambe; kodwa qaphelani, abazange. Kwaye ndema ngenkalipho ukuze ndivakalise kubo, ewe, ndaye ndangqina ngenkalipho kubo, ndisithi:\n\n8 Qaphelani, Owu nina sizukulwana sikhohlakeleyo nesigwenxa, nizilibele njani na izithethe zooyihlo; ewe, njani ukuba nikhawuleze ukuyilibala imiyalelo kaThixo.\n\n9 Anikhumbuli na ukuba ubawo, uLihayi, wakhutshwa ngaphandle kweYerusalem ngesandla sikaThixo? Anikhumbuli na ukuba babekhokelwa nguye ukucanda intlango?\n\n10 Kwaye ingaba nilibele kamsinya kangaka ukuba mangaphi amaxesha ebahlangula oobawo baphume ezandleni zeentshaba zabo, aze abakhusele ekutshatyalalisweni, kwanangazo izandla zabazalwana abangababo?\n\n11 Ewe, kwaye ukuba bekungengelilo igunya lakhe elingenamlinganiselo, nemfesane yakhe, nokuzeka kade umsindo kwakhe ngakuthi, ngokungaphephekiyo singe sisikelwe ngaphandle kubo ubuso bomhlaba kude lee phambi kwesi sigaba sexesha, kwaye mhlawumbi sibe sithunyelwe kwimeko yenkxwaleko engena siphelo nosizi.\n\n12 Qaphelani, ngoku ndithi kuni uniyalela ukuba niguquke; kwaye ngaphandle kokuba niguquke, aninako nangayiphina indlela ukubudla ilifa ubukumkani bukaThixo. Kodwa qaphelani, akuphelelanga apho—uniyalele ukuba niguquke, okanye uya kunitshabalalisa kuphele nisuke kubuso bomhlaba; ewe, uya kunivelela ngomsindo wakhe, kwaye ngomsindo wakhe owoyikekayo akayi kubuya ngamva.\n\n13 Qaphelani, aniwakhumbuli na amazwi awathethayo kuye uLihayi, ethetha oku: Kangangokuba niya kuyigcina imiyalelo yam, niya kuphumelela elizweni? Kwaye kwakhona kuthiwa: Kangangokuba ningasayi kuyigcina imiyalelo yam niya kusikelwa ngaphandle ebusweni beNkosi.\n\n14 Ngoku ndinga ningakhumbula, okokuba kangangokuba amaLeymenayithi engayigcinanga imiyalelo kaThixo, asikelwe ngaphandle kobuso beNkosi. Ngoku siyabona okokuba ilizwi leNkosi liqinisekisiwe kuyo le nto, kwaye amaLeymenayithi asikelwe ngaphandle kobuso bakhe, ukususela ekuqalekeni kokona kwabo elizweni.\n\n15 Nangona kunjalo ndithi kuni, kuya kunyamezeleka ngakumbi kubo ngomhla womgwebo kunakuni, ukuba nihlala ezonweni zenu, ewe, kwaye kuya kuba ngaphezulu nangakumbi ukunyamezeleka kubo kobu bomi kunakuni, ngaphandle kokuba niya guquka.\n\n16 Kuba zininzi izithembiso ezinikelweyo kuwo amaLeymenayithi; kuba kungenxa yezithethe zooyise ezabangela ukuba bahlale bekwimo yabo yokungazi; ke ngoko iNkosi iya kuba nemfesane kubo ize ibolulele ubukho babo elizweni.\n\n17 Kwaye ngathuba lithile lexesha baya kuziswa ekubeni balikholelwe ilizwi lakhe, baze babenokwazi ngokungalungi kwezithethe zooyise; kwaye abaninzi babo baya kusindiswa, kuba iNkosi iya kuba nemfesane kubo bonke abaya kulibiza igama lakhe.\n\n18 Kodwa qaphelani, ndithi kuni ukuba nithe gqolo kwinkohlakalo yenu ukuze imihla yenu ingolulwa elizweni, kuba amaLeymenayithi aya kuthunyelwa phezu kwenu; kwaye ukuba aniguquki aya kuza ngelixa eniya kube ningazi, kwaye niya kuvelelwa ngentshabalalo epheleleyo; kwaye kuya kuba ngokomsindo owoyikekayo weNkosi.\n\n19 Kuba ayisayi kunivumela ukuba nihlale kubugwenxa benu ukuze nitshabalalise abantu bayo. Ndithi kuni, Hayi; endaweni yoko angawavumela amaLeymenayithi ukuba abe nokubatshabalalisa bonke abantu bakhe ababizwa ngokuba ngabantu bakaNifayi, ukuba bekunako ukwenzeka ukuba bangawela ezonweni nasekukreqeni ekubeni bebenokukhanya okukhulu kangako nolwazi olukhulu kangako abalunikiweyo yiNkosi uThixo wabo.\n\n20 Ewe, ekubeni beningabantu beNkosi abathandwa kakhulu; ewe, ekubeni nithandwe ngakumbi ngaphezu kwaso nasiphina isizwe, isalamane, ulwimi, okanye abantu; ekubeni ninazo zonke izinto ezazisiweyo kubo, ngokweminqweno yabo, nokholo lwabo, nemithandazo, malunga naloo nto ibikho, nekhoyo, nesaya kuza.\n\n21 Ekubeni benivelelwe ngoMoya kaThixo; ekubeni benincokole neengelosi, nasekubeni kuthethwe nani ngelizwi leNkosi; kwaye nasekubeni ninomoya wesiprofetho, nomoya wesityhilelo, kananjalo nezipho ezininzi, isipho sokuthetha ngeelwimi, nesipho sokushumayela, nesipho soMoya oyiNgcwele, nesipho sokuguqulela;\n\n22 Ewe, kwaye ekubeni nihlangulwe nguThixo naphuma kulo ilizwe laseYerusalem, ngesandla seNkosi; ekubeni nisindiswe endlaleni, nakuso isifo, nakuzo zonke iintlobo zezifo zalo lonke udidi; kwaye bona ekubeni baba nokomelela edabini, ukuze bangabi nakutshatyalaliswa; ekubeni bekhutshiwe ebukhobokeni amaxesha ngamaxesha, nasekubeni begciniwe baza balondolozwa kwada kwaba ngoku; kwaye baphunyelelisiwe bada bazizityebi kulo lonke uhlobo lwezinto—\n\n23 Kwaye ngoku qaphelani ndithi kuni, ukuba aba bantu, abafumana iintsikelelo ezininzi esandleni seNkosi, baya kuthi bakreqe bephikisa ukukhanya nolwazi abanalo ndithi kuni ukuba kunjalo ukuba baya kuwela ekukreqeni, kuya kuba nokunyamezeleka kakhulu kuwo amaLeymenayithi kunakubo.\n\n24 Kuba qaphelani, izithembiso zeNkosi zolulelwe kuwo amaLeymenayithi, kodwa azolulelwanga kuni ukuba niyakreqa; kuba iNkosi ayithembisanga ngokucacileyo yaza yavakalisa ngokungqingqwa, okokuba ukuba niya kuvukela ngokuchasene nayo niya kutshatyalaliswa kwaphela nisuke kubuso bomhlaba?\n\n25 Kwaye ngoku kungesi sizathu, ukuze ningatshatyalaliswa, iNkosi ithumele ingelosi yayo ukuba ihambele abantu bayo abaninzi, ivakalisa kubo ukuba kufuneka babheke phambili kwaye badanduluke ngamandlakazi kubo aba bantu, besithi: Guqukani nina, kuba ubukumkani bezulu busondele;\n\n26 Kwaye kungentsuku zingaphi ukususela ngoku uNyana kaThixo uza kufika esebuqaqawulini bakhe; kwaye ubuqaqawuli bakhe buya kuba bubuqaqawuli balowo oKuphela koZelweyo kaBawo, ezele lubabalo, bubulungisa, nenyaniso, ezele ngumonde, nemfesane, nokuzeka kade umsindo, ekhawuleza ukuziva izikhalo zabantu bakhe nokuyiphendula imithandazo yabo.\n\n27 Kwaye qaphelani, uyeza ukuze abakhulule abo baya kubhaptizelwa enguqukweni, ngokholo egameni lakhe.\n\n28 Ke ngoko, wutyenenezeni umendo weNkosi, kuba ilixa selikufuphi lokokuba bonke abantu baya kuvuna umvuzo wemisebenzi yabo, ngokwaloo nto ibiyiyo—ukuba ibibubulungisa baya kuvuna usindiso lwemiphefumlo yabo, ngokwamandla nenkululeko kaYesu Krestu; kwaye ukuba ibimibi baya kuvuna isigwebo semiphefumlo yabo, ngokwamandla nokuthinjwa komtyholi.\n\n29 Ngoku qaphelani, eli lilizwi le ngelosi, lidanduluka ebantwini.\n\n30 Kwaye ngoku, bazalwana bam abathandekayo, kuba ningabo abazalwana bam, kwaye nimele nithandeke, kwaye nimele nivelise imisebenzi efanele inguquko, ekubeni iintliziyo zenu beziqaqadeke kakhulu ngokuchasene nelizwi likaThixo, kwaye nasekubeni nilahlekile kwaye ningabantu abawileyo.\n\n31 Ngoku kwenzekile okokuba ndakuba mna, Alma, ndithethe la mazwi, qaphelani, abantu baba nomsindo kum ngenxa yokuba ndathi kubo bangabantu abantliziyi ziqaqadekileyo nabantamo zilukhuni.\n\n32 Kananjalo ngenxa yokuba ndathi kubo bangabantu abalahlekileyo nabawileyo baba nomsindo kum, kwaye bafuna ukundibamba, ukuze babe nokundiphosa entolongweni.\n\n33 Kodwa kwenzekile okokuba iNkosi ayizange ibavumele ukuba bandithabathe ngelo lixa kwaye bandiphose entolongweni.\n\n34 Kwaye kwenzekile okokuba uAmyuleki weza kwaye wema ngaphambili, waza waqalisa ukushumayela kubo kanjalo. Kwaye ngoku amazwi ka-Amyuleki awabhalwanga onke, nangona kunjalo inxalenye yamazwi akhe abhaliwe kuyo le ncwadi.\n\n", "alma 10": "[center][font_size=26]Isahluko 10[/font_size][/center]\n\n[i]ULihayi yinzala kaManase—UAmyuleki ubalisa ngomyalelo wengelosi wokokuba akhathalele uAlma—Imithandazo yamalungisa ibangela ukuba abantu basindiswe—Abaqondisi-mthetho abangemalungisa nabagwebi babeka isiseko sentshabalalo yabantu. Malunga 82 P.K.[/i]\n\n1 Ngoku la ngamazwi awathi wawashumayela uAmyuleki ebantwini ababekwilizwe laseAmoniha, esithi:\n\n2 Mna ndinguAmyuleki; ndingunyana kaGidona, owaye ngunyana kaIshmayeli; owaye yinzala ka-Aminadayi; kwaye yayikwanguye laa-Aminadayi owayetolike umbhalo owawu seludongeni lwetempile, owawubhalwe ngomnwe kaThixo.\n\n3 Kwaye uAminadayi waye yinzala kaNifayi, owayengunyana kaLihayi, owayephuma kwilizwe laseYerusalem, owayeyinzala kaManase, owayeyinzala kaYosefu owayethengiswe eYiputa ngezandla zabakhuluwa bakhe.\n\n4 Kwaye qaphelani, ndiyindoda kanjalo engena ludumo luncinane phakathi kwabo bonke abo bandaziyo; ewe, kwaye qaphelani, ndinezalamane ezininzi nezihlobo, kwaye kanjalo ndifumene ubutyebi obuninzi ngesandla senkuthalo yam.\n\n5 Nangona kunjalo, ngaphandle kwako konke oku, andizange ndazi kangako ngeendlela zeNkosi, kwaye nangeemfihlelo zayo namandla ayo amangalisayo. Ndithe andizange ndazi kangako ngezi zinto; kodwa qaphelani, ndiyaphazama, kuba ndizibonile kakhulu iimfihlelo zayo namandla ayo amangalisayo; ewe, kwanasekulondolozweni kobomi baba bantu.\n\n6 Nangona kunjalo, ndaye ndayiqaqadekisa intliziyo yam, kuba ndabizwa amaxesha amaninzi ndaza andasabela; ke ngoko ndandisazi malunga nezi zinto, kanti ke andizange ndifune ukwazi; ke ngoko ndaqhubeka ndivukela ngokuchasene noThixo, ngenkohlakalo yentliziyo yam, ngokude kube lolu suku lwesine lwayo le nyanga, ekoweshumi unyaka wolawulo lwabagwebi.\n\n7 Njengokuba ndandithabatha uhambo ukuya kubona isalamane esisondeleyo kakhulu, qaphelani ingelosi yeNkosi yabonakala kum yaza yathi: Amyuleki, buyela emzini wakho, kuba uza kudlisa umprofeti weNkosi; ewe, indoda engcwele, eyindoda eyonyuliweyo kaThixo; kuba ebezile ukudla kangangeentsuku ezininzi ngenxa yezono zaba bantu, kwaye ulambile, kwaye uza kumamkela kuwo umzi wakho uze umdlise, kwaye uza kukusikelela wena nendlu yakho; kwaye iintsikelelo zeNkosi ziya kuphumla phezu kwakho nendlu yakho.\n\n8 Kwaye kwenzekile okokuba ndalithobela ilizwi lengelosi, ndaza ndabuyela ngasemzini wam. Kwaye njengokuba ndandibheka phaya ndayifumana indoda leyo ingelosi eyathi kum: Uya kuyamkela emzini wakho—kwaye qaphela ikwa yile ndoda ibisoloko ithetha nani malunga nezinto zikaThixo.\n\n9 Kwaye ingelosi yathi kum iyindoda engcwele; ngako oko ndiyazi ukuba iyindoda engcwele ngenxa yokuba kwakutsho ingelosi kaThixo.\n\n10 Kwaye kwakhona, ndiyazi okokuba izinto athe wangqina ngazo ziyinyani; kuba qaphelani ndithi kuni, njengoko iNkosi iphila, kwangokunjalo yathumela ingelosi yayo ukuba yenze ezi zinto zibonakale kum; kwaye oku ikwenze ngelixa uAlma wayehleli emzini wam.\n\n11 Kuba qaphelani, iyisikelele indlu yam, indisikelele mna nabafazi bam, nabantwana bam, nobawo nezizalwana zam; ewe, kwanazo zonke izalamane zam uzisikelele, kwaye intsikelelo yeNkosi iphumle phezu kwethu ngokwamazwi eyawathethayo.\n\n12 Kwaye ngoku, akuba uAmyuleki ewathethile la mazwi abantu baqalisa ukukhwankqiswa, bebona okokuba kwakukho ngaphezulu kunengqina elinye elalingqina ngazo ezi zinto ababetyholwa ngazo, kananjalo ngezinto ezaziya kuza, ngokomoya wesiprofetho owawukubo.\n\n13 Nangona kunjalo, babekhona abanye phakathi kwabo ababecinga ukubathandabuza, ukuze ngamayelenqe amaqhinga abo babe bamisela emazwini abo, ukuze babe nokufumana ubungqina obuchasene nabo, ukuze babe nokubanikezela kubagwebi babo ukuze babe nokugwetywa ngokwasemthethweni, nokokuze babulawe okanye baphoswe entolongweni, ngokwetyala aba nokulijolisa okanye lingqine ngokuchasene nabo.\n\n14 Ngoku yaye ingawo loo madoda awayefuna ukubatshabalalisa, awaye ngabaqondisi-mthetho, ababeqeshiwe okanye bonyuliwe ngabantu ukuba basebenzise umthetho ngamaxesha abo amatyala, okanye ematyaleni olwaphulomthetho lwabantu phambi kwabagwebi.\n\n15 Ngoku aba baqondisi-mthetho babefundile ngabo bonke ubuqhophololo nobuqhinga babantu; kwaye oku kwakwenzelwe ukubanceda ukuze babe nobuchule kumsebenzi wabo.\n\n16 Kwaye kwenzekile okokuba baqalisa ukumbuza uAmyuleki, ukuze ngaloo ndlela babe nokumenza awaphixanise amazwi akhe, okanye awaphikise amazwi ekumele awathethe.\n\n17 Ngoku babengazi ukuba uAmyuleki wayenako ukwazi ngamayelenqe abo. Kodwa kwenzekile njengoko babeqalisa ukumbuza, waziqonda iingcinga zabo, waza wathi kubo: Owu nina sizukulwana sikhohlakeleyo nesigqwethekileyo, nina baqondisi-mthetho nabahana-hanisi, kuba nibeka isiseko somtyholi; kuba nibeka izigcayiseli nezabatha ukuze nibambise abangcwele bakaThixo.\n\n18 Niyila amacebo ukuze nigqwethe iindlela zobulungisa, kwaye nokuzehlisela umsindo kaThixo phezu kweentloko zenu, kangangokude kube yintshabalalo epheleleyo yaba bantu.\n\n19 Ewe, watsho kakuhle uMozaya, owayengukumkani wethu wokugqibela, xa wayekwisithuba sokunikezela ubukumkani, engenabani wokuba abunikele phezu kwakhe, esenza ukuba aba bantu bazilawule ngamazwi angawabo—ewe, watsho kakuhle ukuthi ukuba ilixa kumele lifike lokuba izwi laba bantu liya kukhetha ubugwenxa, oko kukuthi, ukuba ilixa kumele lifike lokokuba aba bantu kumele bawele ekoneni, baya kuba bayivuthelwe intshabalalo.\n\n20 Kwaye ngoku ndithi kuni iNkosi inigweba kakuhle ngobugwenxa benu; kuhle ukudanduluka kwayo kubo aba bantu, ngelizwi leengelosi zayo: Guqukani nina, guqukani, kuba ubukumkani bamazulu busondele.\n\n21 Ewe, kulungile ukudanduluka kwayo, ngelizwi leengelosi zayo okokuba: Ndiya kwehla ndize phakathi kwabantu bam, ngokuthe tye nangobulungisa ezandleni zam.\n\n22 Ewe, kwaye ndithi kuni ukuba bekungengayo imithandazo yamalungisa, aselizweni ngoku, ndithi nakaloku nje ninge nivelelwe ngentshabalalo epheleleyo; kanti akuyi kuba ngonogumbe, njengoko kwakunjalo kubantu ngemihla kaNowa, kodwa kuya kuba ngendlala, nangezifo, nangekrele.\n\n23 Kodwa kungemithandazo yamalungisa ukuba nisindiswe; ngoku ke ngoko, ukuba niya kuwakhuphela ngaphandle amalungisa phakathi kwenu ke iNkosi ayisayi kusibamba isandla sayo; kodwa ngomsindo wayo owoyikekayo iya kuphuma ize kuni ngokuchasene nani; nize ke nibethwe ngendlala, nangezifo, nangekrele; kwaye ilixa lisondele ngaphandle kokuba ningaguquka.\n\n24 Kwaye ngoku kwenzekile okokuba abantu baba nomsindo ngakumbi ngakuAmyuleki, baza bamemeza, besithi: Le ndoda yenyelisa ngokuchasene nemithetho yethu elungileyo, nabaqondisi-mthetho bethu abazizilumko esithe sabanyula.\n\n25 Kodwa uAmyuleki wolula isandla sakhe, waza wadanduluka ngamandlakazi kubo, esithi: Owu nina sizukulwana sikhohlakeleyo nesigqwethekileyo, kungani ukuba uSathana abe nolawulo olunamandla kangaka ezintliziyweni zenu? Kungani ukuba nizinikele kuye ukuze abe namandla phezu kwenu, ukuba amfamekise amehlo enu, ukuze ningawaqondi amazwi ayethethwe, ngokobunyani bawo?\n\n26 Kuba qaphelani, ingaba ndingqine ngokuchaseneyo nomthetho wenu? Aniqondi; nithi ndithethe ngokuchasene nomthetho wenu; kodwa andikwenzanga oko, kodwa ndithethe ndivumelana nomthetho wenu, ukuze nigwetywe.\n\n27 Kwaye ngoku qaphelani, ndithi kuni, isiseko sentshabalalo yaba bantu siyaqalisa ukubekwa ngokungabi nabulungisa kwabaqondisi-mthetho benu nabagwebi benu.\n\n28 Kwaye ngoku kwenzekile okokuba akuba uAmyuleki ethethe la mazwi abantu bamemeza ngokuchasene naye, besithi: Ngoku siyazi okokuba le ndoda ingumntwana womtyholi, kuba isixokisile; kuba ithethe ngokuchasene nomthetho wethu. Kwaye ngoku ithi ayithethanga ngokuchasene nawo.\n\n29 Kwaye kwakhona, wenyelise ngokuchasene nabaqondisi-mthetho nabagwebi bethu.\n\n30 Kwaye kwenzekile okokuba abaqondisi-mthetho bagqiba ezintliziyweni zabo okokuba kufuneka bazikhumbule ezi zinto ngokuchasene naye.\n\n31 Kwaye kwakukho omnye phakathi kwabo ogama lakhe lalinguZiyezirom. Ke kaloku waye ngoyena uphambili ukutyhola uAmyuleki noAlma, yena ke engoyena uyingcaphephe ngakumbi phakathi kwabo, efumana umsebenzi omninzi phakathi kwabantu.\n\n32 Ke kaloku injongo yaba baqondisi-mthetho yaye ikukuzuza ingeniso; kwaye babefumana ingeniso ngokokusebenza kwabo.\n\n", "alma 11": "[center][font_size=26]Isahluko 11[/font_size][/center]\n\n[i]AmaNifayithi achaza ngendlela emisiweyo yeemali zawo—UAmyuleki uthetha noZiyezirom—UKrestu akayi kusindisa abantu abasezonweni zabo—Kuphela ngabo baya kufumana ilifa lobukumkani bezulu abaya kusindiswa—Bonke abantu baya kuvuka ngemizimba engafiyo—Akukho kufa emva koVuko. Malunga 82 P.K.[/i]\n\n1 Ngoku yayisemthethweni kaMozaya into yokuba wonke umntu owayengumgwebi womthetho, okanye abo ababemiselwe ukuba babe ngabagwebi, bamele bafumane umvuzo ngokwexesha abalisebenzileyo ukugweba abo baziswe phambi kwabo ukuba babagwebe.\n\n2 Ngoku ukuba umntu utyala omnye, aze angavumi ukuhlawula into ayityalayo, wayemangalelwa kumgwebi; aze umgwebi asebenzise igunya, aze uthumele amagosa azise loo mntu phambi kwayo; aze amgwebe umntu ngokulandela umthetho nobungqina obabuziswe ngokuchasene naye, kwaye njalo umntu wayenyanzelwa ukuhlawula oko akutyalayo, okanye abhunyulwe, okanye akhutshwe phakathi kwabantu njengesela nomphangi.\n\n3 Umgwebi wayefumana umvuzo ngokwexesha lakhe—isinayini yegolide ngosuku, okanye isinam yesilivere, engumlinganiso olinganayo nesinayini yegolide; kwaye oku kungokulandela umthetho owawunikiwe.\n\n4 Ngoku la ngamagama amaqhekeza ahlukeneyo egolide yabo, nawesilivere yabo, ngokwamaxabiso awo. Kwaye amagama anikwe ngamaNifayithi, kuba babengabhali ngokwendlela yamaYuda awayeseYerusalem; kwaye babengalinganiseli ngokohlobo lamaYuda; kodwa bakuguqula ukubala kwabo kwanemilinganiselo yabo, ngokweengqondo neemeko zabantu, kuzo zonke izizukulwana, kwade kwaba lixesha lolawulo lwabagwebi, ekubeni ayemiselwe ngukumkani uMozaya.\n\n5 Ngoku ukubala imali kunje—isinayini yegolide, isiyon yegolide, isham yegolide, nelimna yegolide.\n\n6 Isinam yesilivere, iamnor yesilivere, iezrom yesilivere, neontayi yesilivere.\n\n7 Isinam yesilivere yayilingana nesinayini yegolide, nayiphina yezi yayilingana nomlinganiselo werhasi, kananjalo nomlinganiselo walo lonke uhlobo lweenkozo.\n\n8 Ngoku ixabiso lesiyoni yegolide laliphinda-phinda kabini ixabiso lesinayini.\n\n9 Kwaye isham yegolide yaliphinda-phinda kabini ixabiso lesiyoni.\n\n10 Kwaye ilimna yegolide yayilixabiso lazo zonke.\n\n11 Kwaye iamnor yesilivere yayinkulu kangangeesinam ezimbini.\n\n12 Kwaye iezrom yesilivere yayinkulu kangangeesinam ezine.\n\n13 Kwaye iontayi yayinkulu ingangazo zonke.\n\n14 Ngoku la ngamaxabiso amanani aphantsi ekubaleni kwabo—\n\n15 Ishiblon isisiqingatha sesinam; ke ngoko, isiqingatha somlinganiselo werhasi sibiza ishibloni.\n\n16 Kwaye ishiblam isisiqingatha seshiblon.\n\n17 Kwaye iliya isisiqingatha seshiblam.\n\n18 Ngoku la ngamanani abo, ngokokubala kwabo.\n\n19 Ngoku iantiyon yegolide ilingana neeshiblon ezintathu.\n\n20 Ngoku, injongo yabo eyodwa yaye ikukufumana inzuzo, kuba babefumana umvuzo wabo ngokomsebenzi wabo, ke ngoko, babexhokonxela abantu ukwenza izidubedube, nazo zonke iintlobo zeziphazamiso neenkohlakalo, ukuze babenokufumana umsebenzi omninzi, nokuba bafumane imali ngokwamatyala aziswe phambi kwabo; ke ngoko baye baxhokonxela abantu ngokuchasene noAlma noAmyuleki.\n\n21 Kwaye lo Ziyezirom waqalisa ukumbuza uAmyuleki, esithi: Ingaba ungandiphendula imibuzo embalwa endiza kuyibuza kuwe? Ngoku uZiyezirom wayeyindoda eyayilichule emaqhingeni kamtyholi, ukuze atshabalalise okulungileyo; ke ngoko, wathi kuAmyuleki: Ingaba uza kuyiphendula imibuzo endiza kuyibuza kuwe?\n\n22 Waza uAmyuleki wathi kuye: Ewe, ukuba ingokoMoya weNkosi, okum; kuba akukho nto endiya kuyithetha echasene noMoya weNkosi. Waza uZiyezirom wathi kuye: Qaphela, nazi iiontayi ezintandathu zesilivere, kwaye ndiya kukunika zona zonke ukuba uya kukuphika ubukho boPhezu Konke.\n\n23 Ngoku uAmyuleki wathi: Owu wena mntwana wesihogo, kungani ukuba undilinge? Akwazi ukuba amalungisa akanikezeli kwizihendo ezinje?\n\n24 Ingaba uyakholelwa okokuba akukho Thixo? Ndithi kuwe, Hayi, uyayazi okokuba ukhona uThixo, kodwa uthanda loo ngeniso ukudlula yena.\n\n25 Kwaye ngoku uxokile kum phambi koThixo. Uthe kum—Qaphela ezi-ontayi ezintandathu, ezilixabiso elikhulu, ndiya kukunika—xa wena ubusazi entliziyweni yakho okokuba uza kuzigcina ungandiniki; kwaye umnqweno wakho kuphela ibingowokuba ndikhanyele uThixo wokwenene ophilayo, ukuze ube nesizathu sokunditshabalalisa. Kwaye ngoku qaphela, ngenxa yobu bubi bukhulu uya kuwufumana umvuzo wakho.\n\n26 Waza uZiyezirom wathi kuye: Uthi kukho uThixo wokwenene ophilayo?\n\n27 Waza uAmyuleki wathi: Ewe, ukho uThixo wokwenene ophilayo.\n\n28 Ngoku uZiyezirom wathi: Bakhona abanye ngaphandle koThixo omnye?\n\n29 Waza waphendula, Hayi.\n\n30 Ngoku uZiyezirom waphinda wathi kuye: Uzazi njani ezi zinto?\n\n31 Waza wathi: Ingelosi yazazisa kum.\n\n32 Waza uZiyezirom waphinda wathi: Ngubani lo oya kuza? Ingaba nguNyana kaThixo?\n\n33 Waza wathi kuye, Ewe.\n\n34 Waza uZiyezirom waphinda wathi: Ingaba uya kubasindisa abantu bakhe abasezonweni zabo? Waza uAmyuleki waphendula wathi kuye: Ndithi kuwe akangekhe, kuba akanako ukuliphikisa ilizwi lakhe.\n\n35 Ngoku uZiyezirom wathi ebantwini; Bonani ukuba niyazikhumbula ezi zinto; kuba uthe mnye kuphela uThixo; kodwa uthi uNyana kaThixo uya kuza, kodwa akayi kubasindisa abantu bakhe—ngokungathi unegunya lokuyalela uThixo.\n\n36 Ngoku uAmyuleki waphinda wathi kuye: Qaphela uxokile, kuba uthi ndithethe ngokungathi ndinegunya lokuyalela uThixo kuba ndithe akayi kubasindisa abantu bakhe besezonweni zabo.\n\n37 Kwaye kwakhona ndithi kuwe akanako ukubasindisa besezonweni zabo; kuba andinako ukuliphikisa ilizwi lakhe, kwaye uthe akukho nto ingcolileyo eya kubudla ilifa ubukumkani bezulu; ke ngoko, ningasindiswa njani, ngaphandle kokuba nibudla ilifa ubukumkani bamazulu? Ke ngoko, aninako ukusindiswa nisesezonweni zenu.\n\n38 Ngoku uZiyezirom waphinda wathi kuye: Ingaba uNyana kaThixo nguye ngokwenene uBawo onguNaphakade?\n\n39 Waza uAmyuleki wathi kuye: Ewe, nguye ngokwenene uBawo onguNaphakade wezulu nomhlaba, nazo zonke izinto ezikuwo; usisiqalo nesiphelo, owokuqala nowokugqibela;\n\n40 Kwaye uya kuza ehlabathini ukuza kukhulula abantu bakhe; kwaye uya kuthabathela kuye izigqitho zabo bakholwayo egameni lakhe; kwaye aba ngabo baya kufumana ubomi banaphakade, kwaye usindiso aluzi nakubani na ongomnye.\n\n41 Ke ngoko abakhohlakeleyo baya kuhlala ngokungathi bekungekho nkululeko yenziweyo, ngaphandle kokuba ibe kukukhululwa kwamakhamandela okufa; kuba qaphelani, umhla uyeza wokuba bonke baya kuvuka kwelabafileyo kwaye beme phambi koThixo, kwaye bagwetywe ngokwemisebenzi yabo.\n\n42 Ngoku, kukho ukufa okubizwa ngokuba kukufa kwenyama; kwaye ukufa kukaKrestu kuya kukhulula amakhamandela oku kufa kwenyama, ukuze bonke bavuswe koku kufa kwenyama.\n\n43 Umoya nomzimba ziya kubuyelana kwakhona kwimo yazo egqibeleleyo; kunye amalungu nezihlanganisi zomzimba ziya kubuyiselwa kwimo yazo egqibeleleyo, njengoko sinjalo thina ngoku ngeli xesha; kwaye siya kuziswa ukuba sime phambi koThixo, sisazi njengokuba sisazi ngoku, sibe nenkumbulo eqaqambileyo ngawo onke amatyala ethu.\n\n44 Ngoku, olu buyiselo luya kuza kubo bonke, kunye abadala nabancinane, kunye abangamakhoboka nabakhululekileyo, kunye abangamadoda nabangabafazi, kunye abakhohlakeleyo namalungisa; kwanokuba akuyi kubakho nkqu nonwele lweentloko zabo oluya kulahleka; kodwa yonke into iya kubuyiselwa kwimo yayo egqibeleleyo, njengokuba kunjalo ngoku, okanye emzimbeni, kwaye baya kuziswa kwaye bamiswe phambi kwenkundla kaKrestu uNyana, noThixo uBawo, noMoya oyiNgcwele, abanguThixo omnye waNaphakade, ukuze bagwetywe ngokwemisebenzi yabo, nokuba ilungile okanye nokuba mibi.\n\n45 Ngoku, qaphelani, ndithethe nani malunga nokufa komzimba ofayo, kananjalo ngokunxulumene nogovuko lomzimba ofayo. Ndithi kuni lo mzimba ofayo uvuselwa kumzimba ongafiyo, oko kukuthi ukusuka ekufeni, nakuko ukufa kokuqala kuye ebomini, ukuze ingaphinde ife; oomoya bayo idibane nemizimba yabo, bangaze baphinde bahlukaniswe; njalo iyonke ibe ngokwasemoyeni nasemzimbeni ongafiyo, ukuze ingaphinde ikubone ukonakala.\n\n46 Ngoku, akuba uAmyuleki ewagqibile la mazwi abantu baqalisa kwakhona ukukhwankqiswa, kananjalo noZiyezirom waqalisa ukungcangcazela. Kwaye njalo aphela amazwi ka-Amyuleki, okanye oku kuko konke endikubhalileyo.\n\n", "alma 12": "[center][font_size=26]Isahluko 12[/font_size][/center]\n\n[i]UAlma uphikisana noZiyezirom—Iimfihlelo zikaThixo zinganikwa kwabathembekileyo kuphela—Abantu bagwetywa ngokweengcinga zabo, iinkolo, amazwi, nemisebenzi—Abakhohlakeleyo baya kuva ubuhlungu bokufa kwasemoyeni—Obu bomi bomzimba onokufa buyimo yobulingwa—Icebo lenkululeko lizisa uVuko kwaye, ngokholo, ukuxolelwa kwezono—Abaguqukileyo banebango kuyo inceba ngoNyana oKuphela koZelweyo. Malunga 82 P.K.[/i]\n\n1 Ngoku uAlma, akuba ebonile ukuba amazwi ka-Amyuleki amenze uZiyezirom wathi cwaka, kuba wabona ukuba uAmyuleki umbambile ebuxokini bakhe nokulahlekisa kuba efuna ukumtshabalalisa, kwaye akubona ukuba uqalisa ukungcangcazela sisazela setyala lakhe, wavula umlomo wakhe waza waqalisa ukuthetha naye, nokumilisela amazwi ka-Amyuleki, nokucacisa izinto ngokungakumbi, okanye ukusombulula izibhalo ngaphaya koko kwenziwe nguAmyuleki.\n\n2 Ngoku amazwi athethwe nguAlma kuZiyezirom aviwa ngabo bonke abantu macala onke; kuba isihlwele sasisikhulu, waza wathetha ngale ndlela:\n\n3 Ngoku Ziyezirom, ekubeni ubhaqiwe ebuxokini nakubuqhophololo bakho, kuba akuxokisanga bantu bodwa kodwa uxokile nakuThixo; kuba qaphela, uyazazi zonke iingcinga zakho, kwaye uyabona okokuba iingcinga zakho zazisiwe kuthi ngoMoya wakhe;\n\n4 Kwaye uyabona okokuba siyazi ukuba icebo lakho ibilicebo elinobuqhokolo kakhulu, njengobuqhokolo bomtyholi, ukuze uxoke kwaye ulahlekise aba bantu ukuze ubenze bachasane nathi, ukuze basenyelise kwaye basilahlele ngaphandle—\n\n5 Ngoku eli ibilicebo lotshaba lwakho, kwaye usebenzise igunya lakhe kuwe. Ngoku ndinga ungakhumbula ukuba oko ndikuthetha kuwe ndikuthetha kubo bonke.\n\n6 Kwaye qaphelani ndithi kuni nonke lo ibingumgibe wotshaba oluthe lwawubeka ukuze ubambise aba bantu, ukuze lunizise phantsi kolawulo lwalo, ukuze lunirhangqele ngamatyathanga alo, ukuze lunibophelele phantsi kwentshabalalo yanaphakade, ngokwamandla alo okuthimba.\n\n7 Ngoku akuba uAlma ethethe la mazwi, uZiyezirom waqalisa ukungcangcazela ngokugqithise ngakumbi, kuba wayeqinisekisiwe ngakumbi nangakumbi ngamandla kaThixo; kananjalo wayeqinisekisiwe okokuba uAlma noAmyuleki babenolwazi ngaye, kuba wayekhwankqisekile ngenxa yokokuba babezazi iingcinga neenjongo zentliziyo yakhe; kuba babenikwe amandla okuba bazazi ezi zinto ngokomoya wesiprofetho.\n\n8 Kwaye uZiyezirom waqalisa ukubuza kubo ngenkuthalo, ukuze abe nolwazi olungakumbi malunga nobukumkani bukaThixo. Waza wathi kuAlma: Ithetha ntoni le nto ithethwe nguAmyuleki malunga novuko lwabafileyo, ukuba bonke baya kuvuka ekufeni, kunye abangamalungisa nabangemalungisa, baze baziswe ukuza kuma phambi koThixo ukuba bagwetywe ngokwemisebenzi yabo?\n\n9 Ngoku uAlma waqalisa ukuzichaza ezi zinto kuye esithi: Baninzi abanikwe ulwazi ngeemfihlelo zikaThixo; nangona kunjalo babekelwe imithetho engqongqo yokuba bangayinikezeli, banikezele kuphela inxenye yelizwi lakhe elo alinikela kubantwana babantu, ngokuthobela nenkuthalo abayibonakalisayo kuye.\n\n10 Kwaye ke ngoko, lowo uya kuyiqaqadekisa intliziyo yakhe, onjalo ufumana inxenye encinane yelizwi; kwaye lowo ungayiqaqadekisiyo intliziyo yakhe, yena unikwa inxenye enkulu yelizwi, ade anikwe ulwazi ngeemfihlelo zikaThixo ade azazi ngokupheleleyo.\n\n11 Kwaye abo baya kuziqaqadekisa iintliziyo zabo, bona banikwa inxenye encinane yelizwi bade bangazi nto malunga neemfihlelo zakhe, ukuze ke bathinjwe ngumtyholi, baze bakhokelwe yintando yakhe ukuya ezantsi kwantshabalalo. Ngoku oku kuko okuthethwa ngamatyathanga esihogo.\n\n12 UAmyuleki wayethethe ngokucacileyo malunga nokufa, nokuvuswa koku kufa ukuya kwimo yokungafi, nokuziswa phambi kwenkundla kaThixo, ukuza kugwetywa ngokwemisebenzi yethu.\n\n13 Ke ukuba iintliziyo zethu ziqaqadekile, ewe, ukuba siziqaqadekisile iintliziyo zethu ngokuchasene nelizwi, kangangokuba lingafunyanwa kuthi, ke imeko yethu iya koyikeka, kuba ke siya kubekwa ityala.\n\n14 Kuba amazwi ethu aya kusibeka ityala, ewe, yonke imisebenzi yethu iya kusibeka ityala; asinakufunyanwa singenachaphaza; kwaye neengcinga zethu nazo kananjalo ziya kusibeka ityala; kwaye kule meko yoyikekayo asinakulinga ukujongana noThixo wethu; kwaye sinokuvuya kakhulu xa sinokuyalela ukuba amatye neentaba ziwe phezu kwethu ukusifihla ebusweni bakhe.\n\n15 Kodwa oko akungekhe kwenzeke; kufuneka size sime ngaphambi kwakhe eluzukweni lwakhe, nasegunyeni lakhe, nakumandlakazi akhe, nobungangamsha, nobukhosi, size sivume ngehlazo lethu elingenasiphelo ukuba izigwebo zakhe zilungile; nokuba ulungile kuyo yonke imisebenzi yakhe, nokuba unenceba kubantwana babantu, nokuba unalo lonke igunya lokusindisa wonke umntu okholwayo egameni lakhe nozisa iziqhamo ezilungele inguquko.\n\n16 Kwaye ngoku qaphelani, ndithi kuni ke kuyeza ukufa, kwanokufa kwesibini, okukukufa kwasemoyeni; ke eli lilixa lokuba nabani ofela ezonweni zakhe, ngokokufa kwenyama, uya kufa kanjalo ngokwasemoyeni; ewe, uya kufa ngokwezinto ezinxulumene nobulungisa.\n\n17 Elo ke lixesha xa intuthumbo yabo iya kufana nedike lomlilo nesalfure, elimadangatye alo anyukela phezulu ngonaphakade kanaphakade; kwaye elo ke lilixa lokuba babotshelelwe phantsi ngamatyathanga kwintshabalalo yanaphakade, ngokwamandla nokuthimba kukaSathana, awayebenze ukuba bathobele intando yakhe.\n\n18 Ke, ndithi kuni, baya kuba ngokungathi akuzange kubekho nkululeko; kuba abasenako ukukhululwa ngokobulungisa bukaThixo; kwaye abasenako nokufa, kuba akusekho konakala.\n\n19 Ngoku kwenzekile okokuba akuba uAlma ephezile ukuthetha la mazwi, abantu baqalisa ukukhwankqiswa ngakumbi;\n\n20 Kodwa kwakukho omnye onguAntiyona, owaye engumlawuli oyintloko phakathi kwabo, weza ngaphambili waza wathi kuye: Yintoni le uyithethileyo, yokuba abantu baya kuvuka kwabafileyo baze baguqulwe ukusuka kule mo yokufa baye kwimo engafiyo, nokuba umphefumlo awusoze ufe?\n\n21 Izibhalo zithetha ukuthini, xa zisithi uThixo wabeka ikerubhi nekrele elinedangatye ngasempumalanga yomyezo we-Eden, hleze abazali bethu bokuqala bangene badle kuso isiqhamo somthi wobomi, baze baphile ngonaphakade? Kananjalo siyabona ukuba bekungekho ndlela yokuba baphile ngonaphakade.\n\n22 Ngoku uAlma wathi kuye: Le yinto ebendiseza kuyichaza. Ngoku siyabona ukuba uAdam wawa ngokutya kuso isiqhamo esalelweyo, ngokwelizwi likaThixo; njalo, siyabona, ukuba ngokuwa kwakhe, lonke uluntu luye lwaba ngabantu abalahlekileyo nabawileyo.\n\n23 Kwaye ngoku qaphelani, ndithi kuni, ukuba kwakungenzeka ukuba uAdam adle kuso isiqhamo somthi wobomi ngelo lixa, ngekungekho kufa, ilizwi ngeliphuthile, ngelisenza uThixo abelixoki, kuba wathi: Ukuba uyadla ngokuqinisekileyo uya kufa.\n\n24 Kwaye siyabona ukuba ukufa kuza phezu koluntu, ewe, ukufa ebekuthethwe ngako nguAmyuleki, oku kukufa kwenyama; nangona kunjalo uluntu lwalunikwe ithuba lokuba luguquke; ke ngoko obu bomi baba yimo yobulingwa; ilixa lokulungiselela ukuhlangana noThixo; ilixa lokulungiselela laa mo engenasiphelo esithethe ngayo thina, esemva kokuvuka kwabafileyo.\n\n25 Ngoku, ukuba bekungengalo icebo lenkululeko, elasekwa ukususela kwisiseko sehlabathi, ngeba alukho uvuko kwabafileyo; kodwa lalikhona icebo lenkululeko elenziwayo, eliya kwenza ukuba lubekho uvuko lwabafileyo, okuthethwe ngalo.\n\n26 Kwaye ngoku qaphelani, ukuba kwakunokwenzeka ukuba abazali bethu bokuqala babheke phambili baze badle kumthi wobomi, babeya kuxhwaleka ngonaphakade, lingekho ilixa lobulingwa; kwaye njalo icebo lenkululeko ngeba liphanzile, nelizwi likaThixo ngeba liphuthile, lingenakusebenza.\n\n27 Kodwa qaphelani, akubanga njalo; kodwa kwamiselwa ebantwini ukuba kufuneka bafe; kuze emva kokufa, kufuneke ukuba beze emgwebeni, kwanaso esa sigwebo sithethe ngaso, eso sisisiphelo.\n\n28 Kwaye emva kokuba uThixo emisele ukuba ezi zinto zize ebantwini, qaphelani, waye wabona kuyimfuneko ukuba abantu mababe nolwazi ngokunxulumene nezinto ezo azimisele bona;\n\n29 Ke ngoko wathumela iingelosi ukuba zincokole nabo, ezenze ukuba abantu balubone uzuko lwakhe.\n\n30 Kwaye baqalisa ngelo lixa ukubheka phambili ukulibiza igama lakhe; ke ngoko uThixo wancokola nabantu, wenza ukuba balazi icebo lenkululeko, elalungiswayo ukususela kwisiseko sehlabathi; kwaye oku wakwazisa kubo ngokokholo lwabo nenguquko nemisebenzi yabo engcwele.\n\n31 Ke ngoko, wanika abantu imiyalelo, ekubeni bona beqale ngokona imiyalelo yokuqala ngokwezinto zenyama, baza bafana noothixo, bekwazi ukulunga ukwahlula kububi, bazibeka kwimo yokwenza, okanye babekwa kwimo yokwenza ngokwentando nolonwabo lwabo, nokuba kukwenza okubi okanye ukwenza okulungileyo—\n\n32 Ke ngoko uThixo wabanika imiyalelo, emva kokuba ebazisile ngecebo lenkululeko, ukuba bangenzi bubi, isohlwayo soko kukufa kwesibini, okwaye ikukufa kwanaphakade ngokwezinto ezinxulumene nobulungisa; kuba kwabanjalo icebo lenkululeko belingenakuba namandla; kuba imisebenzi yobulungisa ibingekhe itshatyalaliswe, ngokokulunga okukhulu kukaThixo.\n\n33 Kodwa uThixo ubabizile abantu, egameni loNyana wakhe, (eli ke licebo lenkululeko elalisekiwe) esithi: Ukuba niyaguquka, ningaziqaqadekisi iintliziyo zenu, ke ndiya kuba nenceba kuni, ngoNyana wam oKuphela koZelweyo;\n\n34 Ke ngoko, nabani na oguqukayo, angayiqaqadekisi intliziyo yakhe, uya kuba nebango kuyo inceba ngoNyana wam oKuphela koZelweyo, ukuze axolelwe izono zakhe; kwaye aba baya kungena ekuphumleni kwam.\n\n35 Kwaye nabani na oya kuyiqaqadekisa intliziyo yakhe aze enze ubugwenxa, qaphelani, ndiyafunga ngengqumbo yam ukuba lowo akayi kungena ekuphumleni kwam.\n\n36 Kwaye ngoku, bazalwana bam, qaphelani ndithi kuni, ukuba niya kuziqaqadekisa iintliziyo zenu aninakungena ekuphumleni kweNkosi; ke ngoko ubugwenxa benu buyicaphukisela ekubeni ithobe umsindo wayo phezu kwenu, njengakwisihlandlo sokuqala sokucatshukiswa, ewe, ngokwelizwi layo ekucatshukisweni kokugqibela kwakunye nokokuqala, okungisa kwintshabalalo yanaphakade yemiphefumlo yenu; ke ngoko, ngokwelizwi layo, kude kuye ekufeni kokugqibela, kwakunye nokokuqala.\n\n37 Kwaye ngoku, bazalwana bam, njengokuba sizazi ezi zinto, kwaye zona ziyinyani, masiguquke, singaziqaqaqadekisi iintliziyo zethu, ukuze singayicaphukisi iNkosi uThixo wethu ukuba ithobe umsindo wayo phezu kwethu kule miyalelo yakhe yesibini asinike yona; kodwa masingeneni ekuphumleni kukaThixo, okulungiselelwe ngokwelizwi lakhe.\n\n", "alma 13": "[center][font_size=26]Isahluko 13[/font_size][/center]\n\n[i]Abantu babizwa njengababingeleli abakhulu ngenxa yokholo lwabo olugqithileyo nemisebenzi elungileyo—Kufuneka bafundise imiyalelo—Ngenxa yobulungisa baya ngcwaliswa baze bangene ekuphumleni kweNkosi—UMelkitsedeke waye ngomnye waba—Iingelosi zivakalisa iindaba zovuyo kulo lonke ilizwe—Ziya kubhengeza okona kuthe ncam ukuza kukaKrestu. Malunga 82 P.K.[/i]\n\n1 Kwaye kwakhona, bazalwana bam, ndingazolathisa iingqondo zenu phambili kwilixa apho iNkosi uThixo yanika le miyalelo kubo abantwana bayo; kwaye ndinga ningakhumbula okokuba iNkosi uThixo yamisa ababingeleli, ngokohlobo lwayo olungcwele, olwalungokobulungiseleli boNyana wayo, ukuba bazifundise ezi zinto kubo abantu.\n\n2 Kwaye abo babingeleli babemiswe ngokohlobo lobulungiseleli boNyana wayo, ngohlobo abanokuthi ngalo abantu babenokwazi ukuba luhlobo luni na abanokukhangela phambili ngalo kuNyana wayo ukuze bakhululwe.\n\n3 Kwaye olu luhlobo abamiselwa ngalo—bebizwa kwaye belungiswa ukususela kwisiseko sehlabathi ngokolwazi lwangaphambili lukaThixo, ngengxelo yokholo lwabo olugqithileyo nemisebenzi elungileyo; okokuqala beshiywa ukuba bakhethe okulungileyo okanye okubi; ke ngoko bona kuba bekhethe okulungileyo, baza basebenzisa ukholo olugqithisileyo kakhulu, babizwe ngobizo olungcwele, ewe, ngolo bizo lungcwele olwaye lulungisiwe, kwaye ngokubhekisele kuyo, inkululeko elungiselelweyo kwabanjalo.\n\n4 Kwaye njalo ke babizwa kulo olu bizo lungcwele ngenxa yokholo lwabo, ngeli lixa abanye babewala uMoya kaThixo ngenxa yokuqaqadeka kweentliziyo zabo nobumfama beengqondo zabo, ngeli lixa, ukuba bekungekuko oku ngebabenalo ilungelo elilodwa elikhulu njengabazalwana babo.\n\n5 Okanye lilonke, okokuqala babelingana nabazalwana babo, njalo ke olu bizo lungcwele lwalulungiselelwa ukususela kwisiseko sehlabathi lulungiselelwa abo babe ngayi kuziqaqadekisa iintliziyo zabo, lukuyo kwaye lungayo intlawulelo yakhe oKuphela koZelweyo uNyana, owayelungisiwe—\n\n6 Kwaye njalo wabizwa ngolu bizo lungcwele, waza wamiswa kubo ububingeleli obukhulu bohlobo olungcwele lukaThixo, ukuba afundise imiyalelo yakhe kubo abantwana babantu, ukuze kanjalo babe nokungena ekuphumleni kwakhe—\n\n7 Obu bubingeleli bukhulu bungokohlobo loNyana wakhe, ubulungiseleli obo obabukho ukususela kwisiseko sehlabathi; okanye ngamanye amazwi, abunaso isiqalo semihla okanye isiphelo seminyaka, silungiselelwe ukususela kunaphakade ukuya kunaphakade wonke, ngokolwazi lwakhe lwangaphambili lwazo zonke izinto—\n\n8 Ngoku babemiselwe ngolu hlobo—babebizwe ngobizo olungcwele, baza bamiselwa ngommiselo ongcwele, baza bathabathela phezu kwabo ububingeleli obukhulu bohlobo olungcwele, ubizo olo, nommiselo, nobubingeleli obukhulu, abunasiqalo okanye siphelo—\n\n9 Njalo ke baba ngababingeleli abakhulu ngonaphakade, ngokohlobo loNyana, oKuphela koZelweyo kaBawo, ongenasiqalo semihla okanye siphelo seminyaka, ozele lubabalo bubulungisa, nenyaniso. Kwaye kunjalo ke. Amen.\n\n10 Ngoku, njengoko nditshilo malunga nohlobo olungcwele, okanye obu bubingeleli bukhulu, babebaninzi ababemiselwe baza baba ngababingeleli abakhulu bakaThixo; kwaye kwakungxelo yokholo lwabo olugqithileyo nenguquko, nobulungisa babo phambi koThixo, bekhethe ukuguquka baze basebenze ubulungisa kunokuba batshabalale;\n\n11 Ke ngoko babebizwe ngolu hlobo lungcwele, baza bangcwaliswa, zaza izambatho zabo zahlanjwa zaba mhlophe ngegazi leMvana.\n\n12 Ngoku bona, emva kokuba bengcwalisiwe ngoMoya oyiNgcwele, ngenxa yokuba iingubo zabo zenziwe mhlophe, zaba msulwa kwaye azabi nacaphaza phambi koThixo, babengenako ukujongana nesono ngaphandle kokuba kube kungentiyo; kwaye babebaninzi, bebaninzi ngokugqithisileyo kakhulu, ababenziwe nyulu baza bangena ekuphumleni kweNkosi uThixo wabo.\n\n13 Kwaye ngoku, bazalwana bam, ndinga ningazithoba phambi koThixo, nize nizise ngaphambili iziqhamo ezifanele inguquko, ukuze nabo kanjalo babenokungena koko kuphumla.\n\n14 Ewe, zithobeni nanjengabo abantu bemihla kaMelkitsedeke, owaye kanjalo engumbingeleli omkhulu ngolu hlobo endithethe ngalo, owathi naye kanjalo wathabathela kuye ububingeleli obukhulu ngonaphakade.\n\n15 Kwaye yayikwangulo Melkitsedeke awathi uAbraham wanikela kuye izishumi; ewe, kwanaye ubawo wethu uAbraham wahlawula izishumi zenxalenye kwako konke awayenako isiqingatha esinye eshumini.\n\n16 Ngoku le mimiselo yayinikwe nglu hlobo, ukuze ngayo abantu babe nokukhangela phambili kuNyana kaThixo, yona ke ingumqondiso wohlobo lwakhe, okanye yona iluhlobo lwakhe, kwaye oku ukuze babe nokukhangela phambili kuye ukuze baxolelwe izono zabo, ukuze babe nokungena ekuphumleni kweNkosi.\n\n17 Ngoku lo Melomelela kubugwenxa nesikizi; ewe, bonke babephambukile; babezele lulo lonke uhlobo lwenkohlakalo.\n\n18 Kodwa uMelkitsedeke wasebenzisa ukholo olunamandlakazi, waza wamkela isikhundla sobubingeleli obukhulu ngokohlobo olungcwele lukaThixo, waye washumayela inguquko kubo abantu bakhe. Kwaye qaphelani, baye baguquka; kwaye uMelkitsedeke waye wamisela uxolo elizweni ngemihla yakhe; ke ngoko wabizwa ngokuba uyinkosana yoxolo, kuba waye ngukumkani waseSalem; kwaye waye walawula ngaphantsi koyise.\n\n19 Ngoku, babebaninzi ngaphambi kwakhe, kananjalo babebaninzi nasemva koko, kodwa akukho namnye owabekeka kakhulu kunaye; ke ngoko, ngaye bakhankanye ngokukhetheke ngakumbi.\n\n20 Ngoku akukho mfuneko yokokuba ndibalise ngale nto; oko ndikuthethileyo kwanele. Qaphelani, izibhalo ziphambi kwenu; ukuba niya kuzigqwetha kuya kuba kuyintshabalalo yenu.\n\n21 Kwaye ngoku kwenzekile okokuba akuba uAlma ewathethile la mazwi kubo, wasolulela phambili isandla sakhe kubo waza wadanduluka ngelizwi elinamandlakazi, esithi: Ngoku eli lilixa lokuguquka, kuba umhla wosindiso uyasondela;\n\n22 Ewe, kwaye nelizwi leNkosi, ngomlomo weengelosi, uya kulivakalisa kuzo zonke izizwe; ewe, uya kulivakalisa, ukuze babenazo iindaba zovuyo zolonwabo olukhulu; ewe, kwaye uyazazisa ezi ndaba zovuyo phakathi kwabo bonke abantu bakhe, ewe, kwanakubo abo basasazwe kude phezu kobuso bomhlaba; ngako oko zifikile kuthi.\n\n23 Kwaye zazisiwe kuthi ngeentetho ezicacileyo, ukuze sibe nokuqonda, ukuze singabi nakuphazama; kwaye oku kungenxa yokuba sizizibhadu-bhadu elizweni lasemzini; ke ngoko, njalo sithandwe kakhulu, kuba sinazo ezi ndaba zovuyo zivakaliswe kuthi kuyo yonke imimandla yesidiliya sethu.\n\n24 Kuba qaphelani, iingelosi ziyalivakalisa kwabaninzi ngalo eli lixa elizweni lethu; kwaye oku kungenjongo yokulungisa iintliziyo zabantwana babantu ukuba balamkele ilizwi lakhe ngelixa lokuza kwakhe esebuqaqawulini bakhe.\n\n25 Kwaye ngoku silindele kuphela ukuva iindaba ezivuyisayo zivakaliswa kuthi ngomlomo weengelosi, ezokuza kwakhe; kuba ilixa liyeza, asazi ukuba likufuphi kangakanani na. Ndinqwena kuThixo ukuba inga ingaba ngumhla wam; kodwa nokuba ukufuphi okanye kukamva, kuwo ndiya kugcoba.\n\n26 Kwaye kuya kwaziswa kumadoda angamalungisa nangcwele, ngomlomo weengelosi, ngelixa lokuza kwakhe, ukuze amazwi oobawo abe nokuzaliseka, malunga noko bakuthethayo malunga naye, okwakungokomoya wesiprofetho owawukubo.\n\n27 Kwaye ngoku, bazalwana bam, ndinqwenela ngokusuka emazantsi entliziyo yam, ewe, ngenkxalabo enkulu ngokude kube yintlungu, okokuba ningawaphula-phula amazwi am, nize niziphose kude izono zenu, kwaye ningawulibazisi umhla wokuguquka kwenu;\n\n28 Kodwa okokuba ningazithoba phambi kweNkosi, nize nilibize igama layo elingcwele, nize nilinde kwaye nithandaze ngamaxesha onke, ukuze ningahendeki ngaphezu koko ninako ukukuthwala, nize njalo nikhokelwe nguMoya oyiNgcwele, nithobeke, nilulame, nithozame, nibe nomonde, nizele luthando nako konke ukuzeka kade umsindo;\n\n29 Ninokholo kuyo iNkosi; ninethemba lokuba niya kufumana ubomi obungunaphakade; ninothando lukaThixo ngamaxesha onke ezintliziyweni zenu, ukuze nibe nokuphakanyiselwa phezulu ngomhla wokugqibela nize ningene ekuphumleni kwayo.\n\n30 Kwaye inga iNkosi inganikela kuni inguquko, ukuze ningabi nakuzizisela umsindo wayo phezu kwenu, ukuze ningarhintyelelwa phantsi ngamatyathanga esihogo, ukuze ningahlungiswa kukufa kwesibini.\n\n31 Kwaye uAlma wathetha namanye amazwi amaninzi kubo abantu, angabhalwanga kuyo le ncwadi.\n\n", "alma 14": "[center][font_size=26]Isahluko 14[/font_size][/center]\n\n[i]UAlma noAmyuleki bakhonkxiwe baza babethwa—Amakholwa nezibhalo zawo ezingcwele ayatshiswa ngomlilo—Aba bafeli-nkolo bamkelwa yiNkosi ebuqaqawulini—Iindonga zentolongo ziya qhekeka kwaye ziwe—UAlma noAmyulek bayakhululwa, baze abatshutshisi babo babulawe. Malunga 82–81 P.K.[/i]\n\n1 Kwaye kwenzekile emva kokuba ephezile ukuthetha nabantu abaninzi babo baye bakholelwa kumazwi akhe, baza baqalisa ukuguquka, nokuziphengulula izibhalo.\n\n2 Kodwa inxalenye yesininzi sabo yayinqwenela ukuba bangamtshabalalisa uAlma noAmyuleki; kuba babenomsindo kuAlma, ngenxa yokucaca kwamazwi akhe kuye uZiyezirom; baza bathi kanjalo uAmyuleki ubaxokisile, kwaye wenyelise nomthetho wabo kanjalo nabaqondisi-mthetho babo nabagwebi.\n\n3 Kwaye babenomsindo kanjalo kuAlma noAmyuleki; kwaye ngenxa yokuba babengqine ngokucacileyo ngokuchasene nenkohlakalo yabo, bafuna ukubasusa endleleni ngokusemfihlakalweni.\n\n4 Kodwa kwenzekile okokuba bangabi nako; kodwa babathabatha baza bababophelela ngeentsontela ezomeleleyo, baza babasa phambi komgwebi oyintloko welizwe.\n\n5 Baza abantu babheka phambili baza bangqina ngokuchasene nabo bengqina okokuba—bawunyelisile umthetho wabo, nabaqondisi-mthetho babo nabagwebi belizwe, kananjalo nabo bonke abantu ababekulo ilizwe; kananjalo bangqine ukuba kwakukho kodwa uThixo omnye, nokokuba uya kuthumela uNyana wakhe phakathi kwabantu, kodwa akayi kubasindisa; kwaye zazininzi izinto ezilolo hlobo abathi abantu bangqina ngazo ngokuchasene noAlma kunye noAmyuleki. Ngoku oku kwenziwa phambi komgwebi oyintloko welizwe.\n\n6 Kwaye kwenzekile okokuba uZiyezirom wakhwankqiswa ngamazwi athethwayo; kwaye wayesazi kanjalo malunga nobumfama beengqondo athe wabenza phakathi kwabantu ngamazwi akhe obuxoki; waza umphefumlo wakhe waqalisa ukuhlupheka phantsi kwesazela sobutyala bakhe; ewe, waqalisa ukurhangqwa ziintlungu zesihogo.\n\n7 Kwaye kwenzekile okokuba waqalisa ukudanduluka ebantwini, esithi: Qaphelani, ndinetyala, kwaye la madoda awanachaphaza phambi koThixo. Waza waqalisa ukubacengela ukususela kwela lixa ukuya phambili; kodwa bamthuka, besithi: Akungenwanga nawe kanjalo ngumtyholi? Baza bamtshicela, kwaye bamkhuphela ngaphandle phakathi kwabo, kananjalo bonke abo babekholelwa kuwo amazwi awayethethwe nguAlma noAmyuleki; baza babakhuphela ngaphandle, baza bathumela abantu ukuba babaxulube ngamatye.\n\n8 Baza baqokelela abafazi nabantwana babo kunye, kwaye nabani na okholelwayo okanye ofundisiweyo ukuba akholelwe kulo ilizwi likaThixo bababangela ukuba baphoswe emlilweni; baza kanjalo bazisa ngaphambili iimbali zabo ezaziqulathe izibhalo ezingcwele, baza baziphosa emlilweni nazo ngokunjalo, ukuze zitshe kwaye zitshatyalaliswe ngumlilo.\n\n9 Kwaye kwenzekile okokuba bamthabatha uAlma noAmyuleki, baza babasa ngaphambili kwindawo yabafeli-nkolo, ukuze babe nokubukela intshabalalo yabo abo babetshatyalaliswa ngumlilo.\n\n10 Waza uAmyuleki xa ebona iintlungu zabo abafazi nabantwana ababetshabalala emlilweni, naye ngokunjalo weva intlungu; waza wathi kuAlma: Singathini ukuwubukela lo mbono woyikekayo? Ke ngoko masolulele phambili izandla zethu, kwaye sisebenzise amandla kaThixo akuthi, size sibasindise kuwo amalangatye.\n\n11 Kodwa uAlma wathi kuye: UMoya uyandinyanzela okokuba kufuneka ndingasoluleli phambili isandla sam; kuba qaphela iNkosi iyabamkela phezulu kuyo, ebuqaqawulini, kwaye iyabayekela ukuba bangakwenza oku, okanye okokuba abantu bangakwenza oku kubo, ngokokuqaqadeka kweentliziyo zabo, ukuze izigwebo ezo aya kuthi azisebenzise phezu kwabo ngomsindo wayo zibe nobulungisa; kwaye igazi labo bangenatyala liya kuma njengobungqina ngokuchasene nabo, ewe, lize likhale ngamandlakazi ngokuchasene nabo ngomhla wokugqibela.\n\n12 Ngoku uAmyuleki wathi kuAlma: Qaphela, mhlawumbi baya kusitshisa nathi ngokunjalo.\n\n13 Waza uAlma wathi: Makube ngokwentando yeNkosi. Kodwa, qaphela, umsebenzi wethu awukapheli; ke ngoko abasayi kusitshisa.\n\n14 Ngoku kwenzekile okokuba yakuba imizimba yabo abo babephoswe emlilweni itshatyalalisiwe, kananjalo neembali ezaziphoswe phakathi kunye nabo, umgwebi oyintloko weza waza wema phambi koAlma noAmyuleki, njengoko babebotshelelwe; waza wababetha ngesandla sakhe ezidleleni zabo, waza wathi kubo: Emva koku nikubonileyo, ingaba ningaphinda kwakhona nishumayele kubo aba bantu, ukuze babe baya kuphoselwa edikeni lomlilo nesalfure?\n\n15 Qaphelani, niyabona okokuba aninawo amandla okubasindisa abo baphoselwe emlilweni; noThixo lowo engabasindisanga ngenxa yokuba bengabenkolo yenu. Waza umgwebi wababetha kwakhona ezidleleni zabo, waza wabuza: Nizithethelela ngantoni?\n\n16 Ngoku lo mgwebi wayengowohlobo nenkolo kaNehore, owabulala uGidiyon.\n\n17 Kwaye kwenzekile okokuba uAlma noAmyuleki abazange bamphendule nganto; waza wababetha kwakhona, waza wabanikezela kubaphathi ukuba baphoselwe entolongweni.\n\n18 Kwaye bakuba bephoselwe entolongweni iintsuku ezintathu, kwafika abaqondisi-mthetho abaninzi, nabagwebi, nababingeleli, nootitshala, ababe ngabenkolo kaNehore; kwaye bangena entolongweni ukuya kubabona, baza bababuza malunga namazwi amaninzi; kodwa abazange babaphendule.\n\n19 Kwaye kwenzekile okokuba umgwebi wema phambi kwabo, waza wathi: Kungani ningayiphenduli imibuzo yaba bantu? Anazi na ukuba ndinegunya lokuninikezela emalangatyeni? Waza wabayalela ukuba bathethe; kodwa abazange baphendule.\n\n20 Kwaye kwenzekile okokuba bemka baza bahamba iindlela zabo, kodwa babuya kwakhona ngengomso; baza nabagwebi kanjalo wababetha kwakhona ezidleleni zabo. Baza nabaninzi kanjalo beza ngaphambili, baza bababetha, besithi: Ningema kwakhona nize nigwebe aba bantu, nize nigwebe nomthetho wethu? Ukuba ninamandla amakhulu kangako kungani ningazihlanguli?\n\n21 Kwaye nezinto ezininzi ezilolohlobo bazithetha kubo, betshixizisa amazinyo abo kubo, kwaye bebatshicela, baze bathi: Siya kukhangeleka njani xa sigwetyiwe?\n\n22 Nezinto ezininzi ezilolohlobo, ewe, zonke iintlobo zezinto ezilolohlobo baye bazithetha kubo; baza njalo bahlekisa ngabo kangangeentsuku ezininzi. Kwaye baye babavimba ukutya ukuze balambe, namanzi ukuze banxanwe; kwaye baye kanjalo bazithabatha kubo neempahla zabo ukuze babe ze; kwaye njalo babotshelelwa ngeentambo ezomeleleyo, kwaye bavalelwa entolongweni.\n\n23 Kwaye kwenzekile emva kokuba bebandezeleke njalo kangangeentsuku ezininzi, (kwaye kwakungumhla weshumi elinambini, kwinyanga yeshumi, koweshumi unyaka wolawulo lwabagwebi phezu kwabantu bakaNifayi) okokuba umgwebi oyintloko phezu kwelizwe laseAmoniha nabaninzi bootitshala babo nabaqondisi-mthetho babo baya bangena entolongweni apho uAlma noAmyuleki babebotshelelwe khona ngeentambo.\n\n24 Kwaye umgwebi oyintloko wema phambi kwabo, waza wababetha kwakhona, waza wathi kubo: Ukuba ninegunya likaThixo zikhululeni kula makhamandela, kwaye ke siya kukholelwa ukuba iNkosi iya kubatshabalalisa aba bantu ngokwamazwi enu.\n\n25 Kwaye kwenzekile okokuba bonke babheka phambili baza bababetha, bethetha amazwi amanye, kwada kwaba ngowokugqibela; waza akuba owokugqibela ethethile nabo amandla kaThixo aba phezu koAlma noAmyuleki, baza baphakama baza bema ngeenyawo zabo.\n\n26 Waza uAlma wadanduluka, esithi: Koda kube nini sinyamezele ezi mbandezelo zibuhlungu, Owu Nkosi? Owu Nkosi, sinike ukomelela ngokokholo lwethu olukuye uKrestu, nasekukhululweni. Baza baziqhawula iintambo abebeqanyangelwe ngazo; baza bathi abantu bakukubona oku, baqalisa ukubaleka, kuba uloyiko lwentshabalalo lwabafikela.\n\n27 Kwaye kwenzekile okokuba lwaba lukhulu uloyiko lwabo kangangokuba bawa emhlabeni, baza bafikelela kwicango langaphandle lentolongo; waza umhlaba washukuma ngamandlakazi, zaza iindonga zentolongo zaqhekeka kubini, kangangokuba zawa emhlabeni; waza umgwebi oyintloko, nabaqondisi-mthetho, nababingeleli, nootitshala, abo babetha uAlma noAmyuleki, babulawa kukuwa kwazo.\n\n28 Waza uAlma noAmyuleki beza phambili baphuma kuyo intolongo, kwaye babengonzakalanga; kuba iNkosi ibibanike amandla, ngokokholo lwabo olwaye lukuye uKrestu. Kwaye ngoko nangoko beza phambili baphuma kuyo intolongo; baza bakhululwa kuwo amakhamandela abo; kwaye intolongo yayidilikele emhlabeni, waza wonke umphefumlo ngaphakathi kweendonga zayo, ngaphandle kuka-Alma noAmyuleki, wabulawa; baza ke ngoko nangoko beza phambili bangena kuso isixeko.\n\n29 Ngoku abantu beyivile ingxolo enkulu beza bebaleka kunye bezizihlwele ukuze bazi ngonobangela wayo; baza bakubona uAlma noAmyuleki besiza phambili bephuma entolongweni, kwaye neendonga zayo ziwele emhlabeni, bafikelwa luloyiko olukhulu, baza basaba kubukho buka-Alma no Amyuleki kwananje ngebhokhwe isaba netakane layo kuzo iingonyama ezimbini; kwaye njalo ke baye basaba kubukho buka-Alma noAmyuleki.\n\n", "alma 15": "Amazwi ka-Alma, kananjalo namazwi ka-Amyuleki, awayevakalisiwe kubo abantu ababe kulo ilizwe lase-Amoniha. Kananjalo baphoswa entolongweni, baza bahlangulwa ngamandla amangalisayo kaThixo awayekubo, ngokwembali ka-Alma.\n\nIquka izahluko 9 ukuya ku 14.\n\n[center][font_size=26]Isahluko 15[/font_size][/center]\n\n[i]UAlma noAmyuleki baya eTsidom baza bamisa ibandla—UAlma uphilisa uZiyezirom, ozibandakanya neBandla—Abaninzi baya bhaptizwa, kwaye iBandla liyaphumelela—UAlma noAmyuleki baya eZarahemla. Malunga 81 P.K.[/i]\n\n1 Kwaye kwenzekile okokuba uAlma noAmyuleki bayalelwa ukuba bemke baphume kweso sixeko; baza bemka, baza baphumela nakulo ilizwe laseTsidom; kwaye qaphelani, apho bafumana bonke abantu ababemkile baphuma kulo ilizwe laseAmoniha, ababekhutshelwe ngaphandle baza baxulutywa ngamatye, ngenxa yokuba babekholelwa kumazwi ka-Alma.\n\n2 Baza babachazela ngako konke okwenzekileyo kubo abafazi babo nabantwana babo, kananjalo malunga nabo, nangamandla abo okuhlangula.\n\n3 Kwaye noZiyezirom kanjalo walala egula eTsidom, enomkhuhlane otshisayo, owawubangelwa zinkxwaleko ezinkulu zengqondo yakhe ngenxa yenkohlakalo yakhe, kuba wayecinga okokuba uAlma noAmyuleki abasekho; kwaye wayecinga ukuba babulewe ngenxa yobugwenxa bakhe. Kwaye esi sono sikhulu, nezinye izono zakhe ezininzi, zaye zayihlupha ingqondo yakhe yada yababuhlungu ngokugqithisileyo, engenakukhululeka; ke ngoko waqalisa ukugqatswa bubushushu obutshisayo.\n\n4 Ngoku, akuba evile ukuba uAlma noAmyuleki babekwilizwe laseTsidom, intliziyo yakhe yaqalisa ukukhuthazeka; waza wathumela umyalezo ngokonangoko kubo, enqwenela ukuba beze kuye.\n\n5 Kwaye kwenzekile okokuba baya ngoko-nangoko, bethobela umyalezo lowo wayewuthumele kubo; baza bangena ngaphakathi endlwini kuye uZiyezirom; baza bamfumana ephezu komandlalo wakhe, egula, etyhafile kakhulu enomkhuhlane otshisayo; kwaye nengqondo yakhe kanjalo yayixhwaleke ngokugqithisileyo ngenxa yobugwenxa bakhe; waza akubabona wosolulela phambili isandla sakhe, waza wababongoza ukuba bamphilise.\n\n6 Kwaye kwenzekile okokuba wathi uAlma kuye, embamba ngesandla: Uyakholelwa na kuwo amandla kaKrestu okusindisa?\n\n7 Waza waphendula kwaye wathi: Ewe, ndiyawakholelwa onke amazwi othe wawafundisa.\n\n8 Waza uAlma wathi: Ukuba uyakholelwa kuyo inkululeko kaKrestu unako ukuphiliswa.\n\n9 Waza wathi: Ewe, ndiyakholelwa ngokwamazwi akho.\n\n10 Waza ke uAlma wadanduluka kuyo iNkosi, wathi: Owu Nkosi Thixo wethu, yiba nenceba kuyo le ndoda, uze uyiphilise ngokokholo lwayo olukuye uKrestu.\n\n11 Waza akuba uAlma ewathethile la mazwi, uZiyezirom waxhuma wema ngeenyawo zakhe, waza waqalisa ukuhamba; kwaye oku kwenzeka ekukhwankqisekeni okukhulu kwabo bonke abantu; kwaze ukwaziwa kwako oku kwalityhutyha lonke ilizwe laseTsidom.\n\n12 Waza uAlma wambhaptizela eNkosini uZiyezirom; waza waqalisa ukususela kwelo lixa ukushumayela ebantwini.\n\n13 Waza uAlma wamisa ibandla elizweni laseTsidom, waza wangcwalisa ababingeleli notitshala elizweni, ukuba babhaptizele eNkosini nabani na abanqwenela ukuba babhaptizwe.\n\n14 Kwaye kwenzekile okokuba baba baninzi; kuba beza beyimihlambi besuka kuso sonke isithili esirhangqe iTsidom, baza babhaptizwa.\n\n15 Kodwa bona ngokwabo abantu ababekwilizwe laseAmoniha, babesahleli bengabantu abantliziyo ziqaqadekileyo nabantamo zilukhuni; kwaye abazange baguquke ezonweni zabo, ngokubhekisele kuwo onke amandla ka-Alma noAmyuleki kumtyholi; kuba babengabenkolo kaNehore, kwaye bengakholelwa enguqukweni yezono zabo.\n\n16 Kwaye kwenzekile okokuba uAlma kwakunye noAmyuleki, ekubeni uAmyuleki eshiye yonke igolide yakhe, nesilivere, nazo zonke izinto zakhe zexabiso, ezazikulo ilizwe laseAmoniha, ngenxa yelizwi likaThixo, ekubeni elahliwe ngabo babefudula bezizihlobo zakhe nanguyise kananjalo nezalamane zakhe;\n\n17 Ke ngoko, emva kokuba uAlma emisele ibandla eTsidom, ebona ukuzibamba okukhulu, ewe, ebona ukuba abantu babezibambile ngokubhekisele kwikratshi leentliziyo zabo, baza baqalisa ukuzithoba phambi koThixo, baza baqalisa ukuzihlanganisa kunye kwiindawo zabo ezingcwele ukuba banqule uThixo phambi kwesibingelelo, belindile kwaye bethandaza ngamaxesha onke, ukuze babe nokukhululwa kuSathana, nakuko ukufa, nakuyo intshabalalo—\n\n18 Ngoku njengokuba benditshilo, uAlma ekubeni ezibonile zonke ezi zinto, ke ngoko wathabatha uAmyuleki waza wawelela kwilizwe laseZarahemla, waza wamthabathela kweyakhe indlu, waza wamsikelela kwiinkxwaleko zakhe, waza wamomeleza eNkosini.\n\n19 Kwaye waphela njalo oweshumi unyaka wolawulo lwabagwebi phezu kwabantu bakaNifayi.\n\n", "alma 16": "[center][font_size=26]Isahluko 16[/font_size][/center]\n\n[i]AmaLeymenayithi atshabalalisa abantu baseAmoniha—UZorami ukhokelela amaNifayithi eloyisweni phezu kwamaLeymenayithi—UAlma kwakunye noAmyuleki nabanye abaninzi bashumayela ilizwi—Bafundisa ukuba emva koVuko Lwakhe uKrestu uya kubonakala kumaNifayithi. Malunga 81–77 P.K.[/i]\n\n1 Kwaye kwenzekile kunyaka weshumi elinanye wolawulo lwabagwebi phezu kwabantu bakaNifayi, ngosuku lwesihlanu lwenyanga yesibini, emva kokuba bekukho uxolo kakhulu kwilizwe laseZarahemla, emva kokuba kungabangakho zimfazwe nazimbambano kangangethuba lenani elithile leminyaka, kangangokude kube lusuku lwesihlanu lwenyanga yesibini kunyaka weshumi elinanye, kwabakho isikhalo semfazwe esavakalayo kulo lonke ilizwe.\n\n2 Kuba qaphelani, imikhosi yamaLeymenayithi yangena ngakwicala lasentlango, yangena kwimida yelizwe, nakuso isixeko saseAmoniha, yaza yaqalisa ukubulala abantu yaza yasitshabalalisa isixeko.\n\n3 Kwaye ngoku kwenzekile, phambi kokuba amaNifayithi abe nokuhlaba umkhosi ngokwaneleyo ukuba uwaqhubele ngaphandle kwelizwe, babebatshabalalisile abantu ababekwisixeko saseAmoniha, kananjalo nabanye ukujikeleza imida kaNowa, baza bathabathela abanye ekuthinjweni bangena entlango.\n\n4 Ngoku kwenzekile okokuba amaNifayithi ayenqwenela ukufumana abo babethatyathelwe ekuthinjweni bangena entlango.\n\n5 Ke ngoko, yena lowo wayenyulelwe ukuba ngumphathi-mkhosi oyintloko phezu komkhosi wamaNifayithi, (kwaye igama lakhe lalinguZorami, kwaye waye enoonyana ababini, uLihayi noAha)—ngoku uZorami kunye noonyana bakhe ababini, besazi ukuba uAlma wayengumbingeleli omkhulu phezu kwebandla, kwaye bevile okokuba waye enomoya wesiprofetho, ke ngoko baya kuye baza banqwenela ukwazi kuye ukuba ingaba iNkosi iyafuna na ukuba bangene entlango ukuya kukhangela abazalwana babo kusini na, ababethatyathelwe ekuthinjweni ngamaLeymenayithi.\n\n6 Kwaye kwenzekile okokuba uAlma wabuza eNkosini malunga nalo mba. Waza uAlma wabuya waza wathi kubo: Qaphelani, amaLeymenayithi aza kuwela umlambo iTsidon kwintlango, esemazantsi kude ngasentla ngaphesheya kwemida yelizwe laseManti. Kwaye qaphelani niya kuhlangana nawo apho, ngasempuma yomlambo iTsidon, kwaye apho iNkosi iya kubanikezela kuni abazalwana benu ababethatyathelwe ekuthinjweni ngamaLeymenayithi.\n\n7 Kwaye kwenzekile okokuba uZorami noonyana bakhe bawelela ngaphaya komlambo iTsidon, kunye nemikhosi yabo, baza bahambela kude ngaphesheya kwemida yaseManti bangena emazantsi entlango, eyaye ingakwicala lasempuma yomlambo iTsidon.\n\n8 Baza bawufikela umkhosi wamaLeymenayithi, aza amaLeymenayithi achithachithwa aza aqhutyelwa entlango; baza babathabatha abazalwana babo ababethatyathelwe ekuthinjweni ngamaLeymenayithi, kwaye akuzange kubekho nomphefumlo omnye kubo owalahlekayo kwabo babethatyathelwe ekuthinjweni. Kwaye baziswa ngabazalwana babo ukuba babange imihlaba yabo.\n\n9 Kwaye njalo waphela unyaka weshumi elinanye wabagwebi, amaLeymenayithi eqhutyelwe ngaphandle kwelizwe, baza abantu baseAmoniha batshatyalaliswa; ewe, wonke umphefumlo ophilayo wamaAmonihayithi watshatyalaliswa, kananjalo nesixeko sabo esikhulu, ababesithi uThixo akasoze asitshabalalise, ngenxa yobukhulu baso.\n\n10 Kodwa qaphelani, ngosuku olunye sasiyinkangala; kwaye nezidumbu zaziqwengwa zizinja nezilo zasendle zentlango.\n\n11 Nangona kunjalo, emva kweentsuku ezininzi imizimba yabo efileyo yafunjwa yenyuka phezu kobuso bomhlaba, kwaye yayigqunyelelwe ngokunganzulwanga. Kwaye ngoku lalilikhulu ivumba layo kangangokuba abantu abazange baye ukuya kubanga ilizwe laseAmoniha kangangeminyaka emininzi. Kwaye yayibizwa ngokuba yiNkangala yooNehore, kuba babengabenkolo kaNehore; abo babebulewe; yaza imihlaba yabo yasala iyinkangala.\n\n12 Kwaye amaLeymenayithi awazanga kwakhona ukuza kulwa imfazwe ngokuchasene namaNifayithi kwada kwaba ngoweshumi elinesine unyaka wolawulo lwabagwebi phezu kwabantu bakaNifayi. Kwaye njalo kangangeminyaka emithathu abantu bakaNifayi baqhubeka benoxolo kulo ilizwe.\n\n13 Kwaye uAlma noAmyuleki babheka phambili beshumayela inguquko ebantwini ezitempileni zabo, nakuzo iindawo zabo ezingcwele kananjalo kwizindlu zabo zesikhungo, ezazakhiwe ngohlobo lwamaYuda.\n\n14 Kwaye kanga ngobuninzi babo abawaphulaphulayo amazwi abo, kwaba bababela ilizwi likaThixo, bengahloniphanga bantu, ngamaxesha onke.\n\n15 Kwaye njalo uAlma noAmyuleki babheka phambili, kananjalo nabanye abaninzi ababebizelwe umsebenzi, ukuba bashumayele ilizwi kulo lonke ilizwe. Kwaye ukumiselwa kwebandla kwaba yinto eqhelekileyo kulo lonke ilizwe, kuzo zonke iingingqi ezingqongileyo, phakathi kwabo bonke abantu bamaNifayithi.\n\n16 Kwaye kwakungekho kungalingani phakathi kwabo; iNkosi yaye yawuthulula uMoya wayo phezu kwabo bonke ubuso belizwe ukulungisa iingqondo zabantwana babantu, okanye ukulungisa iintliziyo zabo ukuba zilamkele ilizwi ekwakumele lifundiswe phakathi kwabo ngelixa lokuza kwakhe—\n\n17 Ukuze bangabi nakuqaqadeka ngokuchasene nelizwi, ukuze bangabi ngabangakholwayo, baze baqhubeke ukuya entshabalalweni, kodwa babe nokulamkela ilizwi ngovuyo, baze njengesebe bamiliselwe kuwo umdiliya oyinyani, ukuze babe nokungena ekuphumleni kweNkosi uThixo wabo.\n\n18 Ngoku abo babingeleli bathi babheka phambili phakathi kwabantu baye bashumayela ngokuchasene nabo bonke ubuxoki, nokulahlekisa, nomona, neengxabano, nolunya, nokwenyelisa, nokuba, ukuphanga, ukurhwaphiliza, ukubulala, bekrexeza, nalo lonke uhlobo loburheletya, bedanduluka okokuba ezi zinto azimelanga kubakho—\n\n19 Bevakalisa izinto ekufuneka kwakufutshane zifike; ewe, bevakalisa ukuza koNyana kaThixo, iimbandezelo nokufa kwakhe, kananjalo novuko lwabafileyo.\n\n20 Kwaye abaninzi abantu baye babuza malunga nendawo apho uNyana kaThixo aya kufikela khona; baza bafundiswa okokuba uya kubonakala kubo emva kovuko lwakhe; baza oku abantu bakumamela ngovuyo nemihlali.\n\n21 Kwaye ngoku emva kokuba ibandla limiselwe kulo lonke ilizwe—ekubeni lifumene uloyiso phezu komtyholi, nelizwi likaThixo lishunyayelwa ngobunyulu balo kulo lonke ilizwe, kwaye neNkosi izithulula iintsikelelo zayo phezu kwabantu—njalo ke waphela oweshumi elinesine unyaka wolawulo lwabagwebi phezu kwabantu bakaNifayi.\n\n", "alma 17": "Ingxelo yoonyana bakaMozaya, abawalayo amalungelo abo ebukumkanini ngenxa yelizwi likaThixo, baza benyukela phezulu kwilizwe likaNifayi ukuya kushumayela kumaLeymenayithi; iimbandezelo nokuhlangulwa kwabo—ngokwembali ka-Alma.\n\nIquka izahluko 17 ukuya ku 27.\n\n[center][font_size=26]Isahluko 17[/font_size][/center]\n\n[i]Oonyana bakaMozaya banomoya wesiprofetho nowesityhilelo—Bahamba ngeendlela zabo ezahlukahlukeneyo ukuya kuvakalisa ilizwi kumaLeymenayithi—UAmon uya kwilizwe likaIshmayeli aze abe sisicaka sikaKumkani uLamonayi—UAmon usindisa imihlambi kakumkani aze abulale iintshaba zakhe kumanzi aseSebhasi. Iivesi 1–3, malunga 77 P.K.; ivesi 4, malunga 91–77 P.K.; neevesi 5–39, malunga 91 P.K.[/i]\n\n1 Kwaye ngoku kwenzekile okokuba njengoko uAlma wayethabatha uhambo esuka kwilizwe likaGidiyon ngasemazantsi, kude kwilizwe laseManti, qaphelani, ekukhwankqisekeni kwakhe, wahlangana noonyana bakaMozaya bethabatha uhambo besingise ngakwilizwe laseZarahemla.\n\n2 Ngoku aba nyana bakaMozaya babekunye noAlma ngelixa ingelosi ibonakala okokuqala kuye; ke ngoko uAlma waye wagcoba ngokugqithisileyo ukubona abazalwana bakhe; kwaye into eyongezeleleka ngakumbi kuvuyo lwakhe, babesengabazalwana bakhe eNkosini; ewe, kwaye babesele bomelele kulwazi lwenyaniso; kuba babengamadoda anengqiqo efanelekileyo kwaye babeziphengulule izibhalo ngenkuthalo, ukuze babenokulazi ilizwi likaThixo.\n\n3 Kodwa akuphelelanga apho; babezinikele ekuthandazeni okukhulu, nasekuzileni ukudla; ke ngoko babenawo umoya wesiprofetho, nomoya wesityhilelo, kwaye xa babefundisa, babefundisa ngamandla negunya likaThixo.\n\n4 Kwaye babefundisa ilizwi likaThixo kangangethuba leminyaka elishumi elinane phakathi kwamaLeymenayithi, banempumelelo enkulu ekuziseni abaninzi kulwazi lwenyaniso; ewe, ngamandla amazwi abo abaninzi baziswa phambi kwesibingelelo sikaThixo, ukuba balibize igama lakhe baze bazivume izono zabo phambi kwakhe.\n\n5 Ngoku ezi zaye zizimeko abathi bajongana nazo kwihambo zabo, kuba babe neembandezelo ezininzi; baye bahlupheka kakhulu, kunye emzimbeni nasengqondweni, ezinje ngendlala, ukunxanwa nokudinwa, kananjalo nokuzamazama okuninzi emoyeni.\n\n6 Ngoku ezi zaye iziihambo zabo: Bemshiyile uyise wabo, uMozaya, kowokuqala unyaka wabagwebi; bebulandula ubukumkani uyise wabo awayenqwenela ukubunikela phezu kwabo, kananjalo oku kwakuziingcinga zabantu;\n\n7 Nangona kunjalo bemka baphuma kwilizwe laseZarahemla, baza bathabatha amakrele abo, nemikhonto yabo, nezaphetha zabo, neentolo zabo, nezilingi zabo; kwaye oku bakwenzela ukuze babenakho ukuzibonelela ngokutya ngelilixa basentlango.\n\n8 Kwaye njalo bemka bangena entlango namanani abo ababewakhethile, ukuba benyukele kwilizwe likaNifayi, ukuya kushumayela ilizwi likaThixo kuwo amaLeymenayithi.\n\n9 Kwaye kwenzekile okokuba bahamba iintsuku ezininzi entlango, kwaye bazila ukudla kakhulu kwaye bathandaza kakhulu ukuze iNkosi ibanike inxalenye yoMoya wayo ukuba uhambe nabo, kwaye uhlale nabo, ukuze babe nokuba zizixhobo ezandleni zikaThixo, ukuba bekungenzeka, bazise abazalwana babo, amaLeymenayithi, kulwazi lwenyaniso, kulwazi ngobugwenxa bezithethe zooyise, ezazingalunganga.\n\n10 Kwaye kwenzekile okokuba iNkosi yaye yabavelela ngoMoya wayo, yaza yathi kubo: Thuthuzelekani. Baza bathuthuzeleka.\n\n11 Yaza iNkosi kanjalo yathi kubo: Bhekani phambili phakathi kwamaLeymenayithi, abazalwana benu, nize nilimisele ilizwi lam; kanti ke niya kuba nomonde ekuzekeni kade umsindo neembandezelo, ukuze nibe nokubonakalisa umzekelo omhle kubo ngam, kwaye ndiya kunenza izixhobo ezandleni zam ukuze kube lusindiso lwemiphefumlo emininzi.\n\n12 Kwaye kwenzekile okokuba iintliziyo zoonyana bakaMozaya, kananjalo nabo babe nabo, zaba nokukhuthazeka ukuze babheke phambili kuwo amaLeymenayithi ukuya kuvakalisa kubo ilizwi likaThixo.\n\n13 Kwaye kwenzekile ekubeni befikile kwimida yelizwe lamaLeymenayithi, baye bazahlula baza bemka omnye komnye, bethembele eNkosini ukuba baya kubonana kwakhona ekupheleni kwesivuno sabo; kuba babecinga ukuba wawumkhulu umsebenzi ababewamkele.\n\n14 Kwaye ngokuqinisekileyo wawumkhulu, kuba bamkela ukushumayela ilizwi likaThixo kubantu abandlongo-ndlongo, nabaqaqadekileyo nabanoburhalarhume; abantu abavuyiswayo kukugebenga amaNifayithi, nokuphanga nokubarhwaphiliza; kwaye neentliziyo zabo bazibeka phezu kobutyebi, okanye phezu kwegolide nesilivere, namatye axabisekileyo; kanti ke bafuna ukuzuza ezi zinto ngokubulala nangokurhwaphiliza, ukuze bangabi nakuzisebenzela ngezandla zabo.\n\n15 Njalo ke babengabantu abadangeleyo, abaninzi babo babenqula izithixo, kwaye isiqalekiso sikaThixo sawela phezu kwabo ngenxa yezithethe zooyise; nangona kunjalo izithembiso zeNkosi zazolulelwe kubo ngaphandle kokuba bayaguquka.\n\n16 Ke ngoko, oku kwakungunobangela wokuba oonyana bakaMozaya bawamkele umsebenzi, ukuze mhlawumbi banganokubazisa enguqukweni; ukuze mhlawumbi bangabazisa ukuba bazi ngecebo lenkululeko.\n\n17 Ke ngoko bohlukana omnye komnye, baza babheka phambili phakathi kwawo, wonke umntu yedwa, ngokwelizwi namandla kaThixo awayenikezelwe kuye.\n\n18 Ngoku uAmon ekubeni eyintloko phakathi kwabo, okanye mhlawumbi wabalungiselela, waza wemka kubo, emva kokuba ebasikelele ngokwezikhundla zabo ezahlukeneyo, akuba ebabele ngelizwi likaThixo, okanye ebalungiselele phambi kokumka kwakhe; baza njalo bazithabatha iihambo zabo ezahlukeneyo benqumla ilizwe.\n\n19 Waza uAmon wabheka kwilizwe likaIshmayeli, ilizwe elo libizwa ngoonyana bakaIshmayeli, abathi nabo kananjalo baba ngamaLeymenayithi.\n\n20 Kwaye kwathi uAmon akungena kwilizwe likaIshmayeli, amaLeymenayithi amthabatha aza ambophelela, njengoko kwakulisiko labo ukuba bawabophelele amaNifayithi athi awele ezandleni zabo, baze bawathwale bawase phambi kokumkani; kwaye njalo yayishiywa kwintando kakumkani into yokubulawa kwawo, okanye ukubagcina ekuthinjweni, okanye ukubaphosa entolongweni, okanye ukubakhuphela ngaphandle kwelizwe lakhe, ngokwentando yakhe nolonwabo.\n\n21 Waza njalo ke uAmon wathwalwa wasiwa phambi kokumkani owayelawula phezu kwelizwe likaIshmayeli; kwaye igama lakhe lalinguLamonayi; kwaye wayeyinzala kaIshmayeli.\n\n22 Waza ukumkani wambuza uAmon ukuba kungumnqweno wakhe na ukuhlala elizweni phakathi kwamaLeymenayithi, okanye phakathi kwabantu bakhe.\n\n23 Waza uAmon wathi kuye: Ewe, ndinqwenela ukuhlala phakathi kwaba bantu okwethutyana; ewe, kwaye mhlawumbi ndide ndife.\n\n24 Kwaye kwenzekile okokuba ukumkani uLamonayi weneliseka kakhulu nguAmon, waza wenza ukuba amakhamandela akhe akhululwe; kwaye wayenqwenela ukuba uAmon angathabatha enye yeentombi zakhe ibe ngumfazi.\n\n25 Kodwa uAmon wathi kuye: Hayi, kodwa ndiya kuba sisicaka sakho. Ke ngoko uAmon waba sisicaka kukumkani uLamonayi. Kwaye kwenzekile okokuba wabekwa phakathi kwezinye izicaka ukuba oluse imihlambi kaLamonayi, ngokwesiko lamaLeymenayithi.\n\n26 Kwaye emva kokuba esebenzele ukumkani iintsuku ezintathu, xa waye kunye nezicaka ezazingamaLeymenayithi bebheka phambili kunye nemihlambi yabo besiya kwindawo yamanzi, eyayibizwa ngokuba ngamanzi aseSebhasi, kwaye onke amaLeymenayithi ayeqhubela imihlambi yawo apho, ukuze ibe nokufumana amanzi—\n\n27 Ke ngoko, njengokuba uAmon nezicaka zika kumkani babeyiqhubela phambili imihlambi yabo ukuya kule ndawo yamanzi, qaphelani, igqiza elithile lamaLeymenayithi, alaye linemihlambi yalo ukuya kuyiseza, lema laza lawudunga umhlambi ka-Amon nezicaka zikakumkani, kwaye bawudunga kangangokuba yabaleka ngeendlela ezininzi.\n\n28 Ngoku izicaka zika kumkani zaqalisa ukumbombozela, zisithi: Ngoku ukumkani uza kusibulala, njengoko wenzayo kubazalwana bethu ngenxa yokuba imihlambi yabo yadungwa ngenxa yenkohlakalo yala madoda. Baza baqalisa ukulila ngokugqithisileyo, besithi: Qaphela, imihlambi yethu sele ichithachithakele.\n\n29 Ngoku babelila ngenxa yokoyika ukubulawa. Ngoku xa uAmon ebona oku intliziyo yakhe yadumba ngaphakathi kwakhe luvuyo; kuba, watsho, ndiza kubonisa amandla am kwaba balingane bam, okanye amandla akum, ngokubuyisela le mihlambi kuye ukumkani, ukuze ndizuze iintliziyo zaba bangabalingane bam, ukuze ndibakhokelele ekukholweni kumazwi am.\n\n30 Kwaye ngoku, ezi zaba ziingcinga zika-Amon, akubona iimbandezelo zabo wayebabiza ngokuba ngabazalwana bakhe.\n\n31 Kwaye kwenzekile okokuba wabakhuthaza ngamazwi akhe, esithi: Bazalwana bam, yomelelani kwaye masihambeni siye kuyikhangela imihlambi, kwaye siya kuyihlanganisa kunye size siyibuyisele kuyo indawo yamanzi; size njalo siyilondolozele ukumkani imihlambi kwaye akasayi kusibulala.\n\n32 Kwaye kwenzekile okokuba bahamba baya kuyikhangela imihlambi, kwaye baye balandela uAmon, baza bafunzela phambili ngokukhawuleza okukhulu baza bayiqhiwula imihlambi kakumkani, baza bayihlanganisa kunye kwakhona kuyo indawo yamanzi.\n\n33 Kwaye loo madoda kwakhona ema ukuze ayichithachithe imihlambi yabo; kodwa uAmon wathi kubazalwana bakhe: Yirhangqeni imihlambi macala onke ukuze ingabaleki; kwaye mna ndiza kuhamba ndiyokulwa nala madoda athi achithachitha imihlambi yethu.\n\n34 Ke ngoko, baye benza njengoko uAmon waye bayalela, waza wabheka phambili waza wema ukuze alwe nabo babemile ngasemanzini aseSebhasi kwaye amanani abo ayengembalwa.\n\n35 Ke ngoko babengamoyiki uAmon, kuba babecinga ukuba indoda enye yabo ingambulala ngokwentando yabo, kuba babengazi ukuba iNkosi yayimthembisile uMozaya okokuba iya kubahlangula oonyana bakhe ezandleni zabo; bengazi nanto ngokunxulumene neNkosi; ke ngoko babevuyiswa yintshabalalo yabazalwana babo; kwaye kungeso sizathu bema ukuze bayichithachithe imihlambi kakumkani.\n\n36 Kodwa uAmon wema phambili waza waqalisa ukubagibisela ngamatye ngesilingi sakhe; ewe, ngokomelela okunamandlakazi waye wagibisela amatye phakathi kwabo; waza njalo wabulala igqiza elithile labo kangangokuba baqalisa ukukhwankqiswa kukomelela kwakhe; nangona kunjalo baba nomsindo ngenxa yabo babebulewe kubazalwana babo, baza bazimisela ukuba kumele awe; ke ngoko, bakubona ukuba abakwazi ukumelana namatye abo, beza phambili ngamagqudu ukuba bambulale.\n\n37 Kodwa qaphelani, wonke umntu owaphakamisa igqudu lakhe ukuba abethe uAmon, yena wabanqumla iingalo zabo ngekrele lakhe; kuba waye wamelana nezithonga zabo ngokunqumla iingalo zabo ngencam yekrele lakhe, kangangokuba baqalisa ukukhwankqiseka, baza baqalisa ukusaba phambi kwakhe; ewe, kwaye babe ngembalwa ngenani; kwaye wabenza basaba ngokomelela kwengalo yakhe.\n\n38 Ngoku isithandathu sabo sawa ngesilingi, kodwa akabulalanga namnye ngaphandle nje kwenkokeli yabo ngekrele lakhe; kwaye wanqumla iingalo zabo kangangobuninzi bazo ezaziphakanyiswe ngokuchasene naye, kwaye zazingembalwa.\n\n39 Waza akuba ebaqhubele kude kakhulu, wabuya baza bayiseza imihlambi yabo baza bayibuyisela edlelweni likakumkani, baza ke bayakungena kuye ukumkani, bethwele kabukhali iingalo ebezinqunyulwe ngekrele lika-Amon, ezabo babezama ukumbulala; kwaye zathwalwa zasiwa ngaphakathi kukumkani njengobungqina bezinto abazenzayo.\n\n", "alma 18": "[center][font_size=26]Isahluko 18[/font_size][/center]\n\n[i]UKumkani uLamonayi ucinga ukuba uAmon unguye uMoya onaMandla—UAmon ufundisa ukumkani ngeNdalo, nenkqubo kaThixo ngabantu, nangayo inkululeko eza ngoKrestu—ULamonayi uyakholelwa aze awe emhlabeni ngokungathi ufile. Malunga 90 P.K.[/i]\n\n1 Kwaye kwenzekile oku ukumkani uLamonayi wenza izicaka zakhe ukuba zime ngaphambili baze kwaye zibangqine ngazo zonke izinto abathe bazibona malunga nalo mba.\n\n2 Baza bakuba bonke bengqinile ngezinto ezo babe zibonile, kwaye wafumanisa ngokuthembeka kuka-Amon ekulondolozeni imihlambi yakhe, kananjalo nangamandla akhe amakhulu ekulweni nabo babezama ukumbulala, waye wakhwankqiswa ngokugqithisileyo, waza wathi: Ngokwenene, lo ungaphezulu kunomntu. Qaphelani, ingaba asinguye na lo uMoya onaMandla othumela isohlwayo esikhulu kangaka phezu kwaba bantu, ngenxa yokubulala kwabo?\n\n3 Baza bamphendula ukumkani, baza bathi: Nokokuba unguMoya onaMandla okanye ungumntu, asazi; kodwa sazi kangaka, ukuba akanako ukubulawa ziintshaba zikakumkani; bengenako nokuyichithachitha imihlambi kakumkani xa enathi, ngenxa yobungcali bakhe nokomelela okukhulu; ke ngoko, siyazi okokuba ungumhlobo kuye ukumkani. Kwaye ngoku, Owu kumkani, asikholelwa ukuba umntu nje unamandla amakhulu kangaka, kuba siyazi ukuba akanako ukubulawa.\n\n4 Kwaye ngoku, akuweva la mazwi, ukumkani wathi kubo: Ngoku ndiyazi ukuba nguMoya onaMandla; kwaye wehlele ezantsi ngelilixa ukuze abulondoloze ubomi benu, ukuze ndingabi nakunibulala njengoko ndenzayo kubazalwana benu. Ngoku lo nguMoya onaMandla abathi bathetha ngaye oobawo bethu.\n\n5 Ngoku esi yayisisithethe sikaLamonayi, awayesizuze kuyise, sokokuba kwakukho uMoya onaMandla. Nangona babekholelwa kuwo uMoya onaMandla, babecinga ukuba nantoni na ababeyenza yayilungile; nangona kunjalo, uLamonayi waqalisa ukoyika ngokugqithisileyo, ngoloyiko lokuba hleze abe wenze okungalunganga ngokubulala izicaka zakhe;\n\n6 Kuba wayebulele abaninzi babo ngenxa yokuba abazalwana babo babechithachithe imihlambi yabo endaweni yamanzi; baza njalo, ngenxa yokuba bayeka imihlambi yabo ichithachithwe baye babulawa.\n\n7 Ngoku kwakusisiqhelo sala maLeymenayithi ukuba beme ngasemanzini aseSebhasi ukuze ayichithachithe imihlambi yabantu, ukuze ngaloo ndlela abenokuyiqhubela kude emininzi echithachithiweyo kwilizwe labo, leyo ke isisiqhelo sabo sokurhwaphiliza phakathi kwabo.\n\n8 Kwaye kwenzekile okokuba ukumkani uLamonayi wabuza kwizicaka zakhe, esithi: Iphi le ndoda inamandla amakhulu kangaka?\n\n9 Baza bathi kuye: Qaphela, udlisa amahashe akho. Ngoku ukumkani wayeyalele izicaka zakhe, ngaphambi kweli lixa lokuseza imihlambi yabo, ukuba bamele balungise amahashe akhe neenqwelo zakhe zokulwa, baze bamqhubele ukuya kwilizwe likaNifayi; kuba apho kwakukho isidlo esikhulu esasimiselwe kwilizwe likaNifayi, nguyise kaLamonayi, owayengukumkani phezu kwalo lonke ilizwe.\n\n10 Ngoku akuva ukumkani uLamonayi okokuba uAmon wayelungisa amahashe akhe neenqwelo zokulwa zakhe wakhwankqiswa ngakumbi, ngenxa yentembeko ka-Amon, esithi: Ngokwenene akuzange kubekho nasinye isicaka phakathi kwezicaka zam zonke ebesithembeke njengale ndoda; kuba ude ayikhumbule yonke imiyalelo yam ukuba ayenze.\n\n11 Ngoku ndiyazi okokuba lo nguye uMoya onaMandla, kwaye ndinganqwenela ukuba aze angene ngaphakathi kum, kodwa andingekhe ndilinge.\n\n12 Kwaye kwenzekile okokuba akuba uAmon elungiselele ukumkani nezicaka zakhe amahashe neenqwelo zokulwa, wangena ngaphakathi kuye ukumkani, waza wabona ukuba imbonakalo yobuso bukakumkani yayiguqukile; ke ngoko wayesele eza kubuyela ngaphandle emke kubukho bakhe.\n\n13 Waza omnye wezicaka zikakumkani wathi kuye: Rabhana, ethi, ukutolikwa, kumkani onamandla okanye kumkani omkhulu, becinga ukuba ookumkani babo banamandla; waza njalo ke wathi kuye: Rabhana, ukumkani unqwenela ukuba uhlale.\n\n14 Ke ngoko uAmon waguqukela kuye ukumkani, waza wathi kuye: Ingaba yintoni onqwenela ukuba ndikwenzele yona, Owu kumkani? Waza ukumkani akamphendula kangangethuba leyure, ngokwexesha labo, kuba wayengayazi into amakayithethe kuye.\n\n15 Kwaye kwenzekile okokuba uAmon wathi kuye kwakhona: Ingaba unqwenela ntoni kum? Kodwa ukumkani akamphendulanga.\n\n16 Kwaye kwenzekile okokuba uAmon, ezaliswe nguMoya kaThixo, ke ngoko waziqonda iingcinga zikakumkani. Waza wathi kuye: Kungenxa yokuba uvile ukuba ndikhusele izicaka zakho nemihlambi yakho, ndaza ndabulala isixhenxe sabazalwana babo ngesilingi nangekrele, ndaza ndanqumla iingalo zabanye, ukuze ndikhusele iimihlambi yakho nezicaka zakho; qaphela, ingaba kuko oku okukubangele ukumangaliswa?\n\n17 Ndithi kuwe, ingaba yintoni, ukuba umangaliswe kakhulu kangaka? Qaphela, ndingumntu, kwaye ndisisicaka sakho; ke ngoko, nantoni na oyinqwenelayo elungileyo, loo nto ndiya kuyenza.\n\n18 Ngoku akuba ukumkani ewavile la mazwi, wamangaliswa kwakhona, kuba waqaphela ukuba uAmon wayekwazi ukuziqonda iingcinga zakhe; kodwa nangona kunjalo, ukumkani uLamonayi waye wawuvula umlomo wakhe, waza wathi kuye: Ungubani? Unguye laa Moya unaMandla, owazi zonke izinto?\n\n19 UAmon waphendula kwaye wathi kuye: Andinguwo.\n\n20 Waza ukumkani wathi: Uzazi njani iingcinga zentliziyo yam? Ungathetha ngenkalipho, kwaye undixelele malunga nezi zinto; kananjalo undixelele ukuba kungamandla mani obulele waza wanqumla iingalo zabazalwana bam abebechithachitha imihlambi yam—\n\n21 Kwaye ngoku, ukuba ungandixelela malunga nezi zinto, nantoni na oyinqwenelayo ndiya kukunika; kwaye ukuba bekuyimfuneko, bendiya kukukhusela ngemikhosi yam yonke; kodwa ndiyazi ukuba unamandla kakhulu ngaphezu kwayo yonke; nangona kunjalo, nantoni na oyinqwenelayo kum ndiya kuyinikezela kuwe.\n\n22 Ngoku uAmon elumkile, kanti ke engenabungozi, wathi kuye uLamonayi: Ingaba uza kuwaphula-phula amazwi am, ukuba ndiya kuxelela ukuba kungamandla mani endizenza ngawo ezi zinto? Kwaye le yinto endiyinqwenelayo kuwe.\n\n23 Waza ukumkani wamphendula, kwaye wathi: Ewe, ndiya kuwakholelwa onke amazwi akho. Kwaye njalo wabambiseka ngenkohliso.\n\n24 Waza uAmon waqalisa ukuthetha ngenkalipho, kwaye wathi kuye: Uyakholelwa na ukuba kukho uThixo?\n\n25 Waza waphendulu, kwaye wathi kuye: Andiyazi ukuba ithetha ntoni na loo nto.\n\n26 Waza ke uAmon wathi: Uyakholelwa na ukuba kukho uMoya onoMandla?\n\n27 Waza wathi, Ewe.\n\n28 Waza wathi uAmon: Lo ke nguThixo. Waza uAmon wathi kuye kwakhona: Uyakholelwa ukuba lo Moya unaMandla, onguThixo, wadala zonke izinto ezisezulwini kwaye nasemhlabeni?\n\n29 Waza wathi: Ewe, ndiyakholelwa ukuba wadala zonke izinto ezikuwo umhlaba; kodwa andiwazi amazulu.\n\n30 Waze uAmon wathi kuye: Amazulu yindawo apho uThixo ahlala khona kwaye nazo zonke iingelosi ezingcwele.\n\n31 Waza ukumkani uLamonayi wathi: Lingasentla komhlaba?\n\n32 Waza uAmon wathi: Ewe, kwaye ukhangele ezantsi phezu kwabo bonke abantwana babantu; kwaye uyazazi zonke iingcinga neenjongo zentliziyo; kuba ngesandla sakhe bonke bakholwa ukususela ekuqalekeni.\n\n33 Waza ukumkani uLamonayi wathi: Ndiyazikholelwa zonke ezi zinto uzithethileyo. Ingaba uthunyelwe usuka kuThixo?\n\n34 UAmon wathi kuye: Mna ndingumntu; kwaye umntu ekuqalekeni wayedalwe ngokwemfano kaThixo, kwaye mna ndibizwe ngoMoya wakhe oyiNgcwele ukuba ndifundise ezi zinto kubo aba bantu, ukuze babe nokuziswa kulwazi lwaloo nto ilungileyo kwaye neyinyani;\n\n35 Kwaye inxalenye yaloo Moya uhleli ngaphakathi kum, endinika ulwazi, kananjalo namandla ngokokholo lwam neminqweno ekuye uThixo.\n\n36 Ngoku akuba uAmon ewathethile la mazwi, waqala kuyo indalo yehlabathi, kananjalo nokudalwa kuka-Adam, waza wamxelela zonke izinto ezinxulumene nokuwa komntu, waza wacengceleza kwaye wabeka phambi kwakhe iimbali nezibhalo ezingcwele zabantu, ezazithethwe ngabaprofeti, nokusuka ezantsi kulo ilixa awathi uyise wabo, uLihayi, walishiya elaseYerusalem.\n\n37 Waza kanjalo wabacengcelezela (kuba kwakukuye ukumkani kwaye nakuzo izicaka zakhe) zonke iihambo zooyise entlango, kwaye nazo zonke iintlupheko zabo ngendlala nonxano, nemigudu yabo enzima, njalo-njalo.\n\n38 Kwaye kanjalo waye wababalisela ngokunxulumene neemvukelo zikaLeymeni noLemuweli, noonyana bakaIshmayeli, ewe, zonke iimvukelo zabo waye wazicengceleza kubo; kwaye wabacacisela zonke iimbali nezibhalo ukususela kwilixa awathi uLihayi walishiya elaseYerusalem ukwehla ukuza kwixesha elimiyo.\n\n39 Kodwa akuphelelanga apho; kuba wabacacisela ngecebo lenkululeko, elalilungiselelwe ukususela kwisiseko sehlabathi; waza kanjalo wabazisa malunga nokuza kukaKrestu, kwaye nayo yonke imisebenzi yeNkosi wayazisa kubo.\n\n40 Kwaye kwenzekile okokuba emva kokuba ezithethile zonke ezi zinto, kwaye wazicacisa kukumkani, ukumkani waye wawakholelwa onke amazwi akhe.\n\n41 Waza waqalisa ukudanduluka kuyo iNkosi, esithi: Owu Nkosi, yiba nenceba; ngokwenceba yakho eninzi owathi wanayo phezu kwabantu bakaNifayi, yiba nayo phezu kwam, nakubantu bam.\n\n42 Kwaye ngoku, akuba ekuthethile oku, wawa emhlabeni, ngokungathi wayefile.\n\n43 Kwaye kwenzekile okokuba izicaka zakhe zamthabatha kwaye zamthwala zamngenisa kumfazi wakhe, kwaye zambeka phezu komandlalo; kwaye walala ngokungathi ufile kangangethuba leentsuku ezimbini nobusuku obubini; waza umfazi wakhe, noonyana bakhe, neentombi zakhe bamzilela, ngokohlobo lwamaLeymenayithi, besenza isijwili kakhulu ngokulahlekelwa nguye.\n\n", "alma 19": "[center][font_size=26]Isahluko 19[/font_size][/center]\n\n[i]ULamonayi wamkela ukukhanya kobomi obungunaphakade kwaye ubona uMkhululi—Indlu yakhe yonke iwela kwimo ebuphupharha, baza abaninzi babona iingelosi—UAmon uyalondolozwa ngokumangalisayo—Ubhaptiza abaninzi aze amise ibandla phakathi kwabo. Malunga 90 P.K.[/i]\n\n1 Kwaye kwenzekile okokuba emva kweentsuku ezimbini nobusuku obubini babesele beza kuwuthabatha umzimba wakhe baze bawulalise engcwabeni, ababelenze ngenjongo yokungcwaba abafileyo babo.\n\n2 Ngoku ukumkanikazi eluvile udumo luka-Amon, ke ngoko wathumela kwaye enqwenela nokokuba eza angene ngaphakathi kuye.\n\n3 Kwaye kwenzekile okokuba uAmon waye wenza njengoko wayeyalelwe, kwaye wangena ngaphakathi kuye ukumkanikazi, kwaye wanqwenela ukwazi ukuba ingaba yintonina anqwenela ukuba angayenza.\n\n4 Waza wathi ke kuye: Izicaka zomyeni wam zindazisile okokuba ungumprofeti woThixo ongcwele, nokokuba unamandla okwenza imisebenzi yamandlakazi egameni lakhe;\n\n5 Ke ngoko, ukuba kunjalo, ndinga ungangena ngaphakathi uze umbone umyeni wam, kuba ubekwe phezu komandlalo wakhe kangangethuba leentsuku ezimbini nobusuku obubini; kwaye abanye bathi akafile, kodwa abanye bathi ufile kwaye sele enuka, kwaye nokokuba kumele abekwe engcwabeni; kodwa ngokwam, kum akanuki.\n\n6 Ngoku, oku kwakukoko kwakunqwenelwa nguAmon, kuba wayesazi okokuba ukumkani uLamonayi wayephantsi kwamandla kaThixo; wayesazi ukuba isigqubuthelo esimnyama sokungakholwa sasikhutshelwa kude sikhutshwa engqondweni yakhe, kwaye ukukhanya okwakukhanyisela ingqondo yakhe, okwaye ikukukhanya kobuqaqawuli bukaThixo, okwaye ikukukhanya okumangalisayo kokulunga kwakhe—ewe, oku kukhanya kwakuzise olunjani lona uvuyo emphefulweni wakhe, lakuba ilifu lobumnyama lisusiwe, kwaye nokuba ukukhanya kobomi obungunaphakade kwakukhanyisiwe emphefumlweni wakhe, ewe, wayesazi okokuba oku kwakuwoyisile umzimba wemveli, kwaye wayethatyathelwe kude ekuThixo—\n\n7 Ke ngoko, oko kwakunqwenelwa ngukumkanikazi kuye kwakukuphela komnqweno wakhe. Ke ngoko, wangena ngaphakathi kuye ukumkani njengoko ukumkanikazi wayemnqwenela ukuba akwenze; waza wambona ukumkani, kwaye wayesazi okokuba waye engafile.\n\n8 Kwaye wathi kuye ukumkanikazi: Akafile, kodwa ulele ekuThixo, kwaye ngengomso uya kuvuka kwakhona; ke ngoko musani ukumngcwaba.\n\n9 Kwaye uAmon wathi kuye: Uyakholelwa koku? Waza yena wathi ke kuye: Andibanga nabungqina ngaphandle nje kwelizwi lakho, nelizwi lezicaka zethu; nangona kunjalo ndiyakholelwa okokuba kuya kuba njengokuba utshilo.\n\n10 Waza uAmon wathi kuye: Usikelelekile wena ngenxa yokholo lwakho olugqithileyo; ndithi kuwe, mfazi, akubangakho lukholo lukhulu kangaka phakathi kwabo bonke abantu bamaNifayithi.\n\n11 Kwaye kwenzekile okokuba walinda phezu komandlalo womyeni wakhe, ukususela kwelo lixa kwade kwaba lelo lixa ngengomso abethe uAmon walimisa lokuba umele avuke ngalo.\n\n12 Kwaye kwenzekile okokuba wavuka, ngokwamazwi ka-Amon; kwaye njengoko wayevuka, wasolulela phambili isandla sakhe kuye umfazi, waza wathi: Malibongwe igama likaThixo, kwaye usikelelekile wena.\n\n13 Kuba njengoko kuqinisekile ukuba uyaphila, qaphela, ndimbonile uMkhululi wam; kwaye uya kuza ngaphambili, kwaye azalwe ngumfazi, kwaye uya kukhulula lonke uluntu olukholelwa egameni lakhe. Ngoku, akuba ewathethile la mazwi, intliziyo yakhe yadumba ngaphakathi kuye, waza wazika kwakhona luvuyo; waza nokumkanikazi kanjalo wathi folokohlo phantsi, onganyelwe nguMoya.\n\n14 Ngoku uAmon akubona uMoya weNkosi uthululwe, ngokwemithandazo yakhe phezu kwamaLeymenayithi, abazalwana bakhe, ababengunobangela wenzilo eninzi phakathi kwamaNifayithi, okanye phakathi kwabo bonke abantu bakaThixo ngenxa yobugwenxa babo nezithethe zabo, wawa ngamadolo akhe, waza waqalisa ukuwuthulula umphefumlo wakhe ngomthandazo nangombulelo kuThixo ngenxa yento abenzele yona abazalwana bakhe; kwaye naye kanjalo wonganyelwa luvuyo; baza njalo bonke bobathathu bathi folokohlo emhlabeni.\n\n15 Ngoku, zakuba izicaka zikakumkani zibonile ukuba bawile, nazo kanjalo zaqalisa ukudanduluka kuye uThixo, kuba uloyiko lweNkosi lwafika phezu kwazo kanjalo, kuba yayizizo ezaziphambi kokumkani kwaye zangqina kuye malunga namandla amakhulu ka-Amon.\n\n16 Kwaye kwenzekile okokuba baye balibiza igama leNkosi, ngamandlakazi abo, bada nabo ngokwabo bawela bonke emhlabeni, ngaphandle nje komnye kubafazi bamaLeymenayithi, ogama lakhe lalinguEyibishi, ekubeni yena ebeguqukele eNkosini kangangeminyaka emininzi, ngenxa yombono kayise wakhe owawubalasele—\n\n17 Njalo ke, ekubeni ebaguqukele eNkosini, kwaye engazanga akwazise oko, ke ngoko, akubona ukuba zonke izicaka zikaLamonayi ziwele emhlabeni, kwaye kanjalo nomqeshikazi wakhe, ukumkanikazi, nokumkani, kwaye noAmon wayelele ethe natya phezu komhlaba, wayesazi ukuba yayingamandla kaThixo; kwaye ecinga ukuba eli thuba, ngokubazisa abantu oko kwenzekileyo phakathi kwabo, ukuba ngokubona esi sehlo siya kubabangela ukuba bakholelwe kuwo amandla kaThixo, ke ngoko wabaleka wesuka kwindlu ngendlu, esazisa oku ebantwini.\n\n18 Baza ke baqalisa ukuhlanganisana kunye besiya kuyo indlu kakumkani. Kwaye kweza isihlwele, baza ekukhwankqisweni, kwabo baqaphela ukumkani, nokumkanikazi, nezicaka zabo zithe natya phezu komhlaba, kwaye bonke babelele apho ngokungathi babefile; baza kanjalo babona uAmon, kwaye qaphela, wayengumNifayithi.\n\n19 Kwaye ngoku abantu baqalisa ukumbombozela phakathi kwabo; abanye besithi yayibububi obukhulu elalibafikele, okanye phezu kokumkani, nendlu yakhe, ngenxa yokuba evumele ukuba umNifayithi ahlale elizweni.\n\n20 Kodwa abanye babakhalimela, besithi: Ukumkani uzibizele eli shwangusha phezu kwendlu yakhe, ngenxa yokuba wabulala izicaka zakhe ezabe zichithachithe imihlambi yazo kumanzi aseSebhasi.\n\n21 Kwaye kanjalo bakhalinyelwa nangaloo madoda awayeme emanzini aseSebhasi aze ayichithachitha imihlambi eyayiyekakumkani, kuba ayenomsindo ngakuAmon ngenxa yenani labazalwana bawo awalibulalayo emanzini aseSebhasi, ngelixa wayekhusela imihlambi kakumkani.\n\n22 Ngoku, omnye wabo, owayebulawelwe umntakwabo ngekrele lika-Amon, enomsindo ngokugqithisileyo ngakuAmon, walirhutya ikrele lakhe waza wabheka phambili ukuze abe nokuliwisa phezu kuka-Amon, ukuba ambulale; waza xa eliphakamisa ikrele ukuze amenzakalise, qaphelani, wawa wafa.\n\n23 Ngoku siyabona okokuba uAmon ebengenakho ukubulawa, kuba iNkosi yathi kuMozaya, uyise wakhe: Ndiya kamsindisa, kwaye kuya kwenzeka kuye ngokokholo lwakho—ke ngoko, uMozaya wamnikezela eNkosini.\n\n24 Kwaye kwenzekile okokuba xa isihlwele siqaphela okokuba indoda leyo eyaphakamisa ikrele ukuba ibulale uAmon iwile yafa, uloyiko lwabafikela bonke, kwaye ababanga nakulinga nokusondeza zandla zabo ukuba bamchukumise okanye nawuphina kwabo babewile; baza baqalisa ukumangaliswa kwakhona phakathi kwabo ukuba ingaba yintoni unobangela wala mandla makhulu, okanye yintoni intsingiselo yezi zinto zonke.\n\n25 Kwaye kwenzekile okokuba baba baninzi abathi uAmon wayenguye uMoya onaMandla, kwaye abanye bathi wayethunywe nguMoya onaMandla;\n\n26 Kodwa abanye babakhalimela bonke, besithi wayesisidalwa esingaqhelekanga, esasithunyelwe sisuka kumaNifayithi ukuba sibathuthumbise.\n\n27 Kwaye kwakukho nabanye abathi uAmon wayethunywe nguMoya onaMandla ukuba ubahlungise ngenxa yobugwenxa babo; nokokuba yayinguMoya onaMandla owawusoloko uwakhusele amaNifayithi, owawuhleli uwahlangula ubakhupha ezandleni zabo; kwaye bathi yayingulo Moya unaMandla owawutshabalalise abazalwana babo abaninzi kakhulu, amaLeymenayithi.\n\n28 Kwaye njalo yaqalisa impikiswano ukuba bukhali ngokugqithisileyo phakathi kwabo. Kwaye besaphikisana njalo, umfazi osisicakakazi owayebangele ukuba isihlwele sihlanganisane kunye wafika, waza wathi akuyibona le mpikiswano eyayiphakathi kwesihlwele wabalusizi ngokugqithisileyo, ngokude alile iinyembezi.\n\n29 Kwaye kwenzekile okokuba wahamba waza wathabatha ukumkanikazi ngesandla, ukuze mhlawumbi angamphakamisa emhlabeni; waza kamsinya nje akuba echukumise isandla sakhe wavuka waza wema ngeenyawo zakhe, waza wadanduluka ngelizwi elikhulu, esithi: Owu Yesu osikelelekileyo, ondisindisileyo kwisihogo esoyikekayo! Owu Thixo osikelelekileyo, yiba nenceba kwaba bantu!\n\n30 Waza akuba ekuthethile oku, wazibamba izandla zakhe, ezaliswe luvuyo, ethetha amazwi amaninzi awaye engenakuqondwa; kwaye akuba ekwenzile oku, wathabatha ukumkani, uLamonayi, ngesandla, kwaye qaphela waphakama waza wema ngeenyawo zakhe.\n\n31 Waza yena, ngoko nangoko, ebona impikiswano ephakathi kwabantu bakhe, wabheka phambili waza waqalisa ukubakhalimela, nokubafundisa amazwi abewavile ephuma emlonyeni ka-Amon, baza ngobuninzi babo abawavileyo amazwi akhe bakholelwa, baza baguqukela eNkosini.\n\n32 Kodwa kwabakho abaninzi phakathi kwabo abangafunanga ukuwaphula-phula amazwi akhe; ke ngoko bahamba indlela yabo.\n\n33 Kwaye kwenzekile okokuba akuba ephakamile uAmon waye kanjalo wabasikelela, waza kanjalo wenza njalo nakuzo izicaka zikaLamonayi; baza bonke bavakalisa ebantwini into enye efanayo—yokokuba iintliziyo zabo ziguqulwe; nokokuba abasenawo umnqweno wokwenza ububi.\n\n34 Kwaye qaphela, abaninzi baye bavakalisa ebantwini okokuba bazibonile iingelosi kwaye bathetha nazo; kwaye njalo ke babaxelela zabaxelela izinto zikaThixo, nezobulungisa bakhe.\n\n35 Kwaye kwenzekile okokuba baba baninzi abathi bakholwa kumazwi abo; baza ngobuninzi babo abakholwayo babhaptizwa; baza baba ngabantu abangamalungisa, kwaye baye bamisa ibandla phakathi kwabo.\n\n36 Waza njalo umsebenzi weNkosi waqalisa phakathi kwamaLeymenayithi; njalo ke iNkosi yaye yaqalisa ukuwuthulula uMoya wayo phezu kwabo; kwaye siyabona okokuba ingalo yayo yolulelwe kubo bonke abantu abaya kuguquka baze bakholwe egameni lakhe.\n\n", "alma 20": "[center][font_size=26]Isahluko 20[/font_size][/center]\n\n[i]INkosi ithumela uAmon eMidonayi ukuba akhulule abazalwana bakhe abafakwe entolongweni—UAmon noLamonayi bahlangana noyise kaLamonayi, ongukumkani phezu kwalo lonke ilizwe—UAmon unyanzelisa umkumkani oselemdala ukuba akuvumele ukukhululwa kwabazalwana bakhe. Malunga 90 P.K.[/i]\n\n1 Kwaye kwenzekile okokuba bakuba belimisele ibandla kwelo lizwe, ukumkani uLamonayi wanqwenela okokuba uAmon ahambe naye ukuya kulo ilizwe likaNifayi, ukuze abe nokumbonisa kuyise wakhe.\n\n2 Laza ilizwi leNkosi lafika kuAmon, lisithi: Akusayi kunyukela kwilizwe likaNifayi, kuba qaphela, ukumkani uya kuzungula ubomi bakho; kodwa uyakuya kwilizwe laseMidonayi; kuba qaphela, umntakwenu uAron, kwaye kanjalo noMyulakayi noAma basentolongweni.\n\n3 Ngoku kwenzekile okokuba akuba uAmon ekuvile oku, wathi kuye uLamonayi: Qaphela, umntakwethu nabazalwana bam basentolongweni eMidonayi, kwaye ndiyaya ukuze ndibe nokubakhulula.\n\n4 Ngoku uLamonayi wathi kuye uAmon: Ndiyazi, emandleni eNkosi unakho ukuzenza zonke izinto. Kodwa qaphela, ndiza kuhamba nawe ukuya kwilizwe laseMidonayi; kuba ukumkani welizwe laseMidonayi, ogama lakhe linguAntiyamno, usisihlobo kum; ke ngoko ndiyaya kwilizwe laseMidonayi, ukuze ndibe nokumncoma kakhulu ukumkani welizwe, kwaye uya kubakhupha abazalwana bakho baphume entolongweni. Ngoku wathi uLamonayi kuye: Ngubani okuxeleleyo ukuba abazalwana bakho basentolongweni?\n\n5 Waza wathi uAmon kuye: Akukho bani undixeleleyo, ngaphandle kokuba ibe nguThixo; kwaye uthe kum—Hamba uze ukhulule abazalwana bakho, kuba basentolongweni kwilizwe laseMidonayi.\n\n6 Ngoku akuba uLamonayi ekuvile oku wenza okokuba izicaka zakhe zilungise amahashe akhe neenqwelo zakhe zokulwa.\n\n7 Waza wathi kuAmon: Yiza, ndiza kuhamba nawe ndehlele kwilizwe laseMidonayi, kwaye apho ndiya kumcenga ukumkani ukuba abakhuphe abazalwana bakho baphume entolongweni.\n\n8 Kwaye kwenzekile okokuba njengoko uAmon noLamonayi babesiya apho, bahlangana noyise kaLamonayi, owayengukumkani phezu kwalo lonke ilizwe.\n\n9 Kwaye qaphelani, uyise kaLamonayi wathi kuye: Kungani ungezanga kumsitho ngalaa mhla mkhulu xa ndandenzele oonyana bam umsitho, kwaye ndenzele nabantu bam?\n\n10 Kwaye kanjalo wathi: Uyaphi kunye nalo mNifayithi, ongomnye wabantwana bexoki?\n\n11 Kwaye kwenzekile okokuba uLamonayi wamchazela apho aya khona, kuba wayesoyika ukumkhathaza.\n\n12 Kwaye wamxelela kanjalo sonke isizathu sokulibaziseka kwakhe kobakhe ubukumkani, ukuze angayi kuyise emsithweni abewulungisile.\n\n13 Kwaye ngoku akuba uLamonayi emchazele zonke ezi zinto, qaphela, ekukhwankqisweni kwakhe, uyise waba nomsindo ngakuye, waza wathi: Lamonayi, uya kukhulula la maNifayithi, abangoonyana bexoki. Qaphela, wabaphanga oobawo bethu; kwaye ngoku abantwana bakhe kanjalo baze phakathi kwethu ukuze babe, ngobuqhinga babo nobuxoki babo, nokusilahlekisa, ukuze basilahlekise kwakhona babe nokusiphanga izinto zethu.\n\n14 Ngoku uyise kaLamonayi wamyalela ukuba ambulale uAmon ngekrele. Waza wamyalela kanjalo ukuba angayi kwilizwe laseMidonayi, kodwa umele abuyele naye kwilizwe lakwaIshmayeli.\n\n15 Kodwa uLamonayi wathi kuye: Andisayi kumbulala uAmon, ndingayi kubuyela kwilizwe lakwaIshmayeli, kodwa ndiya kwilizwe laseMidonayi ukuze ndibe nokukhulula abazalwana baka-Amon, kuba ndiyazi ukuba bangamadoda anobulungisa nabaprofeti abangcwele boThixo oyinyani.\n\n16 Ngoku akuba uyise wakhe ewavile la mazwi, waba nomsindo ngakuye, waza walirhutya ikrele lakhe ukuze abe nokumosela awe emhlabeni.\n\n17 Kodwa uAmon wema ngaphambili kwaye wathi kuye: Qaphela akusayi kumbulala unyana wakho; nakubeni bekungalunga ngaphezulu ukuba awe kunokuba abaleke, kuba qaphela, uguqukile ezonweni zakhe; kodwa ukuba wena unokuwa ngeli lixa, usemsindweni wakho, umphefumlo wakho awunakusindiswa.\n\n18 Kwaye kwakhona, kuyimfuneko ukuba uzibambe; ukuba unokumbulala unyana wakho, yena eyindoda emsulwa, igazi lakhe lingakhala ukusuka emhlabeni ukuya kwiNkosi uThixo wakhe, ukuba impindezelo ifike phezu kwakho; kwaye mhlawumbi uphulukane nomphefumlo wakho.\n\n19 Ngoku akuba uAmon ewathethile la mazwi kuye, wamphendula, esithi: Ndiyazi okokuba ukuba ndingambulala unyana wam, ndingaba ndiphalaze igazi elimsulwa; kuba nguwe ofune ukumtshabalalisa.\n\n20 Waze wasolulela phambili isandla sakhe ukuba abulale uAmon. Kodwa uAmon wamelana nezithonga zakhe, kwaye kanjalo wayibetha ingalo yakhe ukuze angabinako ukuyisebenzisa.\n\n21 Ngoku akubona ukumkani ukuba uAmon angambulala, waqalisa ukumbongoza uAmon ukuba abusindise ubomi bakhe.\n\n22 Kodwa uAmon waliphakamisa ikrele lakhe, kwaye wathi kuye: Qaphela, ndiya kukosela ngaphandle kokuba uya kundivumela ukuba abazalwana bam babe nokukhutshelwa ngaphandle kwentolongo.\n\n23 Ngoku ukumkani, enoloyiko lokuba angaphulukana nobomi bakhe, wathi: Ukuba ungandisindisa ndiya kunika nantoni na oya kuyicela, nokude kube sisiqingatha sobukumkani.\n\n24 Ngoku xa uAmon ebona ukuba wenze kukumkani ngokomnqweno wakhe, wathi kuye: Ukuba ungavumela ukuba abazalwana bam bakhutshelwe ngaphandle kwentolongo, nokokuba uLamonayi abugcine ubukumkani bakhe, nokokuba ningabi nokungoneliseki nguye, kodwa umvumele ukuba enze ngokweyakhe iminqweno nakuyo nayiphina into ayicingayo, ke ndiya kukusindisa; kungenjalo ndiya kubetha uwe emhlabeni.\n\n25 Ngoku akuba uAmon ewathethile la mazwi, ukumkani waqalisa ukugcoba ngenxa yobomi bakhe.\n\n26 Kwaye akubona ukuba uAmon akanawo umnqweno wokumtshabalalisa, kwaye akulubona kanjalo uthando olukhulu awayenalo ngonyana wakhe uLamonayi, wakhwankqiswa ngokugqithisileyo, waza wathi: Ngenxa yokuba unqwenele kuphela nje oku, ukuba ndikhulule abazalwana bakho, kwaye ndimvumele unyana wam uLamonayi ukuba abugcine ubukumkani bakhe, qaphela, ndiya kumvumela unyana wam ukuba angabugcina ubukumkani bakhe ukususela ngeli lixa kwaye nangonaphakade; kwaye andisayi kube ndimlawule—\n\n27 Kwaye kanjalo ndiya kukuvumela ukuba abazalwana bakho babe nokukhutshelwa ngaphandle kwentolongo, kwaye wena nabazalwana bakho ningeza kum, ebukumkanini bam; kuba ndiya kunqwenela kakhulu ukuba ndinibone. Kuba ukumkani wayekhwankqiswe kakhulu ngamazwi abewathethile, kananjalo ngamazwi abethethwe ngunyana wakhe uLamonayi, ke ngoko wayenqwenela ukuwazi.\n\n28 Kwaye kwenzekile okokuba uAmon noLamonayi baqhubeka nohambo lwabo oluya ngakwilizwe laseMidonayi. Kwaye uLamonayi wababalwa emehlweni kakumkani welizwe; ke ngoko abazalwana baka-Amon baziswa ngaphambili baphuma entolongweni.\n\n29 Kwaye xa uAmon wathi ehlangane nabo wabalusizi ngokugqithisileyo, kuba qaphelani babeze, kwaye nezikhumba zabo zazidlekile ngokugqithisileyo ngenxa yokubotshelelwa ngeentambo ezomeleleyo. Kwaye kanjalo babebandezeleke ngendlala, unxano, kwanazo zonke iindidi zeembandezelo; nangona kunjalo baba nomonde kuzo zonke iintlupheko zabo.\n\n30 Kwaye, njengoko kwenzekile, ibingummiselo wabo ukuba bawele ezandleni zabona bantu baqaqadeke ngakumbi kwaye nabona bantamo zilukhuni ngakumbi; ke ngoko babe ngafuni ukuwaphulaphula amazwi abo, kwaye babebakhuphela ngaphandle, kwaye babethwa, kwaye bebaqhuba ukusuka kwindlu ngendlu, nokusuka kwiindawo ngeendawo, nangokude bayekufika kwilizwe laseMidonayi; baza apho bathatyathwa baza baphoswa entolongweni, baza babotshelelwa ngeentambo, baza bagcinwa entolongweni kangangeentsuku ezininzi, baza bahlangulwa nguLamonayi noAmon.\n\n", "alma 21": "Ingxelo yentshumayelo ka-Aron, noMyulakayi, nabazalwana babo, kumaLeymenayithi.\n\nIquka izahluko 21 ukuya ku 25.\n\n[center][font_size=26]Isahluko 21[/font_size][/center]\n\n[i]UAron ufundisa ama-Amalekayithi ngoKrestu neNtlawulelo Yakhe—UAron nabazalwana bakhe bafakwa entolongweni eMidonayi—Emva kokuhlangulwa kwabo, bafundisa kwizindlu zesikhungo kwaye baguqula abaninzi—ULamonayi unika inkululeko yonqulo kubantu elizweni likaIshmayeli. Malunga 90–77 P.K.[/i]\n\n1 Ngoku bakuba uAmon nabazalwana bakhe bezahlulile emideni yelizwe lamaLeymenayithi, qaphelani uAron waluthabatha uhambo lwakhe olubhekisa ngakwilizwe elalibizwa ngamaLeymenayithi, ngokuba yiYerusalem, belibiza ngelizwe lokuzalwa looyise; kwaye lalikude liqhagamshelana nemida yaseMormoni.\n\n2 Ngoku amaLeymenayithi kunye nama-Amalekayithi nabantu baka-Amyuloni babakhe isixeko esikhulu, esasibizwa ngokuba yiYerusalem.\n\n3 Ngoku amaLeymenayithi ewodwa nje ayeqaqadeke ngokwaneleyo, kodwa ama-Amalekayithi nama-Amyulonayithi ayesele eqaqadeke ngakumbi; ke ngoko bawabangela amaLeymenayithi ukuba aziqaqadekise iintliziyo zawo, ukuze babalasele ngokomelela kwinkohlakalo nakumasikizi abo.\n\n4 Kwaye kwenzekile okokuba uAron wafika kulo ilizwe laseYerusalem, waza kuqala waqalisa ukushumayela kuma-Amalekayithi. Kwaye waqalisa ukushumayela kuwo ezindlwini zawo zesikhungo, kuba babakhe izindlu zesikhungo ngokohlobo lwamaNehore; kuba abaninzi bama-Amalekayithi nama-Amyulonayithi babengabohlobo lwamaNehore.\n\n5 Ke ngoko, akungena uAron kwenye yezindlu zabo zesikhungo ukuba ashumayele ebantwini, kwaye njengokuba wayethetha nabo, qaphela kwaphakama umAmalekayithi waza waqalisa ukuphikisana naye, esithi: Yintoni leyo ungqina ngayo? Ingaba uyibonile ingelosi? Kungani iingelosi zingabonakali kuthi? Qaphela ingaba aba bantu abalunganga njengabantu bakho?\n\n6 Uthi kanjalo, ngaphandle kokuba siguquke siya kutshabalala ngokwasemoyeni. Uzazi njani iingcinga neenjongo zeentliziyo zethu? Wazi njani ukuba sinesizathu sokuba siguquke? Usazi njani ukuba thina asingabo abantu abangamalungisa? Qaphela, sakhe iindawo ezingcwele, kwaye siyahlanganisana kunye ukuba sinqule uThixo. Siyakholwa okokuba uThixo uya kubasindisa bonke abantu.\n\n7 Ngoku uAron wathi kuye: Uyakholwa okokuba uNyana kaThixo uya kufika akhulule uluntu ezonweni zalo?\n\n8 Yaza indoda leyo yathi kuye: Asikholelwa ukuba uyayazi into enjalo. Asizikholelwa ezi zithethe zibubuyatha. Asikholelwa okokuba uyazi ngezinto ezisezayo, singakholelwa nokokuba ooyihlo kananjalo nokokuba oobawo babesazi malunga nezinto ababezithetha, malunga noko kusezayo.\n\n9 Ngoku uAron waqalisa ukuzityhila izibhalo kubo malunga nokuza kukaKrestu, kananjalo malunga novuko lwabafileyo, kwaye nokokuba akunakubakho nkululeko yoluntu ngaphandle kokuba kube kungokufa nangeentlungu zikaKrestu, nentlawulelo ngegazi lakhe.\n\n10 Kwaye kwenzekile njengoko wayeqalisa ukuzicacisa ezi zinto kubo baba nomsindo ngakuye, baza baqalisa ukumhleka; baza abafuna ukuwaphulaphula amazwi awayewathetha.\n\n11 Ke ngoko, akubona ukuba abafuni ukuwaphulaphula amazwi akhe, wemka waphuma endlwini yabo yesikhungo, waza wagqithela kwidolophana eyayibizwa ngokuba yi-AnayiAntayi, waza apho wafumana uMyulakayi eshumayela ilizwi kubo; kananjalo noAma nabazalwana bakhe. Kwaye baphikisana nabaninzi ngalo ilizwi.\n\n12 Kwaye kwenzekile okokuba babona ukuba abantu babeya kuziqaqadekisa iintliziyo zabo, ke ngoko bemka baza bagqithela kwilizwe laseMidonayi. Kwaye baye balishumayela ilizwi kwabaninzi, kwaye bambalwa abakholelwayo kumazwi ababewafundisa.\n\n13 Nangona kunjalo, uAron negqiza elithile labazalwana bakhe bathatyathwa baza baphoswa entolongweni, yaza intsalela yabo yasaba yaphuma elizweni laseMidonayi yangena kwiingingqi ezaziyingqongile.\n\n14 Baza abo babephoswe entolongweni bahlungiswa zizinto ezininzi, baza bahlangulwa ngesandla sikaLamonayi noAmon, baza badliswa kwaye bombeswa.\n\n15 Kwaye babheka phambili kwakhona ukuya kuvakalisa ilizwi, kwaye njalo babehlangulwa okokuqala ukuphuma entolongweni; kwaye njalo babandezeleka.\n\n16 Kwaye babheka phambili naphina apho babekhokelelwa khona nguMoya weNkosi, beshumayela ilizwi likaThixo kuzo zonke izindlu zesikhungo zama-Amalekayithi, okanye kuzo zonke iindibano zamaLeymenayithi apho babevunyelwa khona.\n\n17 Kwaye kwenzekile okokuba iNkosi yaqalisa ukubasikelela, kangangokuba bazisa abaninzi kulwazi lwenyaniso; ewe, baye baqinisekisa abaninzi ngezono zabo, kwaye nangezithethe zooyise, ezaye zingalungile.\n\n18 Kwaye kwenzekile okokuba uAmon noLamonayi babuya kwilizwe laseMidonayi baya kwilizwe likaIshmayeli, elaye ililizwe lelifa labo.\n\n19 Waza ukumkani uLamonayi akamvumela uAmon ukuba amsebenzele, okanye abe sisicaka sakhe.\n\n20 Kodwa wenza ukuba kubekho izindlu zesikhungo ezakhiwayo kwilizwe likaIshmayeli; kwaye wenza okokuba abantu bakhe, okanye abantu ababephantsi kolawulo lwakhe, bazihlanganise kunye.\n\n21 Kwaye waye wagcoba ngenxa yabo, kwaye waye wabafundisa izinto ezininzi. Kwaye waye wavakalisa kubo kanjalo okokuba babengabantu ababephantsi kwakhe, nokokuba babengabantu abakhululekileyo, nokokuba babekhululekile kwingcinezelo yokumkani, uyise wakhe; kuba uyise wakhe umnikile ukuba abe nokulawula phezu kwabantu ababekwilizwe likaIshmayeli, nakulo lonke ilizwe elibangqongileyo.\n\n22 Kananjalo wavakalisa kubo okokuba babenayo inkululeko yokunqula iNkosi uThixo wabo ngokweminqweno yabo, nakuyiphina indawo ababekuyo, ukuba yayikwilizwe elaliphantsi kolawulo lukakumkani uLamonayi.\n\n23 Kwaye uAmon waye washumayela kubo abantu bakakumkani uLamonayi; kwaye kwenzekile okokuba waye wabafundisa zonke izinto malunga nezinto eziphathelele nobulungisa. Kwaye waye wabayala imihla ngemihla, ngayo yonke inkuthalo; baza balinyamekela ilizwi lakhe, kwaye babenenzondelelo ekuyigcineni imiyalelo kaThixo.\n\n", "alma 22": "[center][font_size=26]Isahluko 22[/font_size][/center]\n\n[i]UAron ufundisa uyise kaLamonayi ngeNdalo, uKuwa kuka-Adam, nangecebo lenkululeko ngaye uKrestu—Ukumkani nabendlu yakhe bonke bayaguquka—Ukwahlulwa kwelizwe phakathi kwamaNifayithi namaLeymenayithi kuyacaciswa. Malunga 90–77 P.K.[/i]\n\n1 Ngoku, njengoko uAmon wayebafundisa abantu bakaLamonayi ngawo onke amaxesha, siza kubuyela kwingxelo ka-Aron nabazalwana bakhe; kuba emva kokuba emkile kulo ilizwe laseMidonayi wakhokelelwa nguMoya kulo ilizwe likaNifayi, kwanakuyo indlu kakumkani owayephezu kwalo lonke ilizwe ngaphandle nje kwelizwe likaIshmayeli; kwaye wayenguyise kaLamonayi.\n\n2 Kwaye kwenzekile okokuba waya kuye ngaphakathi ebhotweni likakumkani, kunye nabazalwana bakhe, waza waqubuda phambi kokumkani, waza wathi kuye: Qaphela, Owu kumkani, singabazalwana baka-Amon, lowo uthe wamkhulula entolongweni.\n\n3 Kwaye ngoku, Owu kumkani, ukuba ungabusindisa ubomi bethu, siya kuba zizicaka zakho. Waza ukumkani wathi kubo: Phakamani, kuba ndiza kubunikela kuni ubomi benu, kwaye andisayi kunivumela ukuba nibe zizicaka zam; kodwa ndiza kuninyanzelisa okokuba nindinike uncedo; kuba bendinokukhathazeka nje okuthile engqondweni yam ngenxa yesisa nobukhulu bamazwi omntakwenu uAmon; kwaye ndinqwenela ukwazi isizathu sokuba kungani engenyukanga waphuma kunye nani eMidonayi.\n\n4 Waza uAron wathi kuye ukumkani: Qaphela, uMoya weNkosi umbizele kwenye indlela; uye kulo ilizwe likaIshmayeli, ukuya kufundisa abantu bakaLamonayi.\n\n5 Ngoku ukumkani wathi kubo: Yintoni le niyithethileyo malunga noMoya weNkosi? Qaphelani, le yinto endikhathazayo kanye.\n\n6 Kananjalo, yintoni le yayithethwa nguAmon—Ukuba niya kuguquka niya kusindiswa, kwaye ukuba aniyi kuguquka, niya kukhutshelwa ngaphandle ngomhla wokugqibela?\n\n7 Waza uAron wamphendula kwaye wathi kuye: Uyakholelwa na okokuba kukho uThixo? Waza ukumkani wathi: Ndiyazi okokuba ama-Amalekayithi athi kukho uThixo, kwaye ndiwavumele ukuba akhe izindlu zesikhungo, ukuze babe nokuzihlanganisa kunye ukuba baqubude kuye. Kwaye ukuba ngoku nithi kukho uThixo, qaphelani ndiza kukholelwa.\n\n8 Kwaye ngoku akuba uAron ekuvile oko, intliziyo yakhe yaqalisa ukugcoba, waza wathi: Qaphela, ngokwenene njengokuba uphila, Owu kumkani, ukhona uThixo.\n\n9 Waza ukumkani wathi: Ingaba uThixo ngula Moya onaMandla owakhupha oobawo kulo ilizwe laseYerusalem?\n\n10 Waza uAron wathi kuye: Ewe, ungula Moya onaMandla, kwaye wadala zonke izinto kunye ezulwini nasemhlabeni. Uyakukholelwa oku?\n\n11 Waza wathi: Ewe, ndiyakholelwa okokuba uMoya onaMandla wadala zonke izinto, kwaye ndinqwenela okokuba nindixelele malunga nazo zonke ezi zinto, kwaye ndiya kuwakholelwa amazwi enu.\n\n12 Kwaye kwenzekile okokuba xa uAron ebona okokuba ukumkani uya kuwakholelwa amazwi akhe, waqalisa ukususela ekudalweni kuka-Adam, emfundela izibhalo ukumkani—indlela uThixo awadala ngayo umntu ngokomfanekiso wakhe, nokokuba uThixo wamnika imiyalelo, nokokuba ngenxa yolwaphulo-mthetho, umntu wawa.\n\n13 Kwaye uAron waye wazicacisa kuye izibhalo ukususela ekudalweni kuka-Adam, esandlala ukuwa komntu phambi kwakhe, nemo yabo yasenyameni kananjalo necebo lenkululeko, elalilungiselelwe ukususela kwisiseko sehlabathi, ngoKrestu, lilungiselelwa nabaphina abaya kuthi bakholelwe egameni lakhe.\n\n14 Kwaye ukusukela oko abantu bathi bawa abanako ukuzifumanela nantoni na ngokukokwabo; kodwa iimbandezelo nokufa kukaKrestu kuya zihlawulela izono zabo, ngokholo nenguquko, kwaye njalo-njalo; nokokuba wawaqhawula amakhamandela okufa, ukuze ingcwaba lingabi naloyiso, nokokuba ulwamvila lokufa lumele luginywe ngamathemba obuqaqawuli; kwaye uAron waye wazicacisa zonke ezi zinto kuye ukumkani.\n\n15 Kwaye kwenzekile okokuba emva kokuba uAron ezicacisile ezi zinto kuye, ukumkani wathi: Ndingenza ntoni ukuze ndibe nokubufumana obu bomi banaphakade othe wathetha ngabo? Ewe, ndingenza ntoni ukuze ndibe nokuzalwa ngokukaThixo, ndibe nokuncothulwa lo moya ukhohlakeleyo uphume esifubeni sam, kwaye ndamkele uMoya wakhe, ukuze ndibe nokuzaliswa luvuyo, ukuze ndingabi nakukhutshelwa ngaphandle ngomhla wokugqibela? Qaphelani, watsho, ndiya kuncama konke endinako, ewe, ndiya kubushiya ubukumkani bam, ukuze ndibe nokufumana olu vuyo lukhulu.\n\n16 Kodwa uAron wathi kuye: Ukuba uyayinqwenela le nto, ukuba uya kuqubuda phambi kukaThixo, ewe, ukuba uya kuguquka kuzo zonke izono zakho, uze uqubude phambi kukaThixo, kwaye ulibize igama lakhe ngokholo, ukholelwa ukuba uya kufumana oko ukunqwenelayo, ke uya kulifumana ithemba elo ulinqwenelayo.\n\n17 Kwaye kwenzekile okokuba akuba uAron ewathethile la mazwi, ukumkani waye waqubuda phambi kweNkosi, ngamadolo akhe; ewe, kwanokude azithi natya phezu komhlaba, waza wadanduluka ngamandlakazi, esithi:\n\n18 Owu Thixo, uAron undixelele okokuba kukho uThixo; kwaye ukuba kukho uThixo, kwaye ukuba unguye uThixo, ungazenza ukuba waziwe kum, kwaye ndiya kuziyeka zonke izono zam ukuze ndikwazi, nokokuba ndibe nokuvuswa ekufeni, kwaye ndisindiswe ngomhla wokugqibela. Kwaye ngoku akuba ukumkani ewathethile la mazwi, wahlaseleka ngokungathi wayefile.\n\n19 Kwaye kwenzekile okokuba izicaka zakhe zabaleka kwaye zaxelela ukumkanikazi konke okwenzeke kuye ukumkani. Waza wangena ngaphakathi kukumkani; waza akumbona elele ngokungathi wayefile, kananjalo noAron nabazalwana bakhe bemi ngokungathi babengunobangela wokuwa kwakhe, waba nomsindo kubo, waza wayalela ukuba izicaka zakhe okanye izicaka zikakumkani, zibathabathe kwaye zibabulale.\n\n20 Ngoku izicaka zaziwubonile unobangela wokuwa kukakumkani, ke ngoko azizange zalinga ukubeka zandla zazo kuAron nabazalwana bakhe; baza bamcenga ukumkanikazi besithi: Kungani ukuba usiyalele ukuba siwabulale la madoda, ekubeni sibonile okokuba omnye wabo unamandlakazi kunathi sonke? Ke ngoko siya kuwa phambi kwabo.\n\n21 Ngoku akulubona ukumkanikazi uloyiko lwezicaka zakhe naye kanjalo waqalisa ukoyika ngokugqithisileyo, hleze kubekho ububi obunokuza phezu kwakhe. Waza waziyalela izicaka zakhe ukuba zihambe kwaye zibize abantu, ukuze babe nokumbulala uAron nabazalwana bakhe.\n\n22 Ngoku akukubona uAron ukuzimisela kukakumkanikazi, yena, kanjalo esazi ngokuqaqadeka kweentliziyo zabantu, waba noloyiko lokuba hleze isihlwele sihlanganisane kunye, kuze kubekho impikiswano enkulu nesiphazamiso phakathi kwabo; ke ngoko wasolula isandla sakhe waza wamphakamisa ukumkani emhlabeni, waza wathi kuye: Yima. Waza wema ngeenyawo zakhe, wafumana amandla akhe.\n\n23 Ngoku oku kwenzeka ekhona ukumkanikazi nabaninzi kuzo izicaka. Baza bathi bakukubona oku bamangaliswa kakhulu, baza baqalisa ukoyika. Waza ukumkani wema ngaphambili, waza waqalisa ukubalungiselela. Kwaye waye wabalungiselela, kangangokuba indlu yakhe iphela yaguqukela eNkosini.\n\n24 Ngoku kwakukho isihlwele esasihlanganisene kunye ngenxa yomyalelo kakumkanikazi, kwaye kwaqalisa ukubakho ukumbombozela okokhulu phakathi kwabo ngenxa ka-Aron nabazalwana bakhe.\n\n25 Kodwa ukumkani wema ngaphambili phakathi kwabo waza wabanika uncedo. Kwaye bazoliswa ngakuAron nakwabo babenaye.\n\n26 Kwaye kwenzekile okokuba akubona ukumkani ukuba abantu bazolile, wabangela ukuba uAron nabazalwana bakhe beme ngaphambili embindini wesihlwele, nokokuba bashumayele ilizwi kubo.\n\n27 Kwaye kwenzekile okokuba ukumkani wathumela isibhengezo kulo lonke ilizwe, phakathi kwabo bonke abantu bakhe ababekulo lonke ilizwe lakhe, ababekuzo zonke iingingqi ezingqongileyo, elalenze umda kwanokuya kulo ulwandle, ngasempuma kwaye nasentshona, nezazahlulwe kulo ilizwe laseZarahemla sisiqwenga esimxinwa sentlango, esasibaleka ukusuka kulwandle olusempuma nakulo ulwandle olusentshona, nasekurhangqweni kwemida yonxweme yolwandle, nemida yentlango eyaye ingasemantla ngakulo ilizwe laseZarahemla, sinqumla imida yaseManti, ngakuyo intloko yomlambo iTsidon, sithathela ukusuka empuma ukuya ngase-ntshona—kwaye ayohlulwe njalo amaLeymenayithi namaNifayithi.\n\n28 Ngoku, abo babengabona bonqena ngakumbi bamaLeymenayithi babehlala entlango, kwaye behlala ezintenteni; kwaye babenabele kanye entlango entshona, kulo ilizwe likaNifayi; ewe, kananjalo entshona yelizwe laseZarahemla, kuyo imida engaselunxwemeni lolwandle, kwaye nasentshona kulo ilizwe likaNifayi, kuyo indawo yooyise yelifa labo lokuqala, kwaye njalo lenza umda ngasecaleni konxweme lolwandle.\n\n29 Kananjalo kwakukho amaLeymenayithi amaninzi empuma ngaselunxwemeni lolwandle, apho amaNifayithi ayebaqhubele khona. Kwaye njalo amaNifayithi ayephantse arhangqwa ngamaLeymenayithi; nangona kunjalo amaNifayithi ayeyithabathile ayibanga yonke imimandla engasemantla elizwe elinxuse intlango, kwintloko yomlambo iTsidon, ukusuka empuma ukuya entshona, lirhangqe ngakwicala lasentlango; emantla, ngokude beze kulo ilizwe ababelibiza ngokuba yiNdyebo.\n\n30 Kwaye lalinxuse phezu kwelizwe ababe libiza ngokuba yiNkangala, ekubeni lona limgama kakhulu ngasemantla ngokude lingene kulo ilizwe elalimiwe ngabantu baza batshatyalaliswa, abantu abamathambo abo esithethileyo ngawo, elalifunyenwe ngabantu baseZarahemla, ekubeni yona iyindawo yokuqala yokufika kwabo.\n\n31 Kwaye besuka apho benyukela kwintlango esemazantsi. Njalo ke ilizwe elingasemantla labizwa ngokuba yiNkangala, laza ilizwe elingasemazantsi labizwa ngokuba yiNdyebo, ekubeni lona ke liyintlango ezaliswe lulo lonke uhlobo lwezilo zasendle zalo lonke udidi, inxalenye yazo iyileyo yayize isuka kulo ilizwe elingasentla ikhangela ukutya.\n\n32 Kwaye ngoku, yaye ingumganyana wosuku olunye nesiqingatha kuphela sohambo kumNifayithi, emgceni weNdyebo nelizwe iNkangala, ukusuka kulwandle lwasempuma ukuya kulwandle lwasentshona; kwaye njalo ilizwe likaNifayi nelizwe laseZarahemla ayephantse arhangqwa ngamanzi, ekubeni apho kukho intamo encinane yomhlaba phakathi kwelizwe elingasemantla nelizwe elingasemazantsi.\n\n33 Kwaye kwenzekile okokuba amaNifayithi aye alima ilizwe iNdyebo, nokusuka empuma ukuya kulwandle lwasentshona, aza njalo amaNifayithi kubulumko bawo, kunye nabalindi nemikhosi yawo, bawarhangqa amaLeymenayithi ngasezantsi, ukuze ngaloo ndlela angabinalubango ngasentla, ukuze angabinako ukugqithela kwilizwe elingasemantla.\n\n34 Ke ngoko amaLeymenayithi ayengasenakube kuphela nabango kwilizwe likaNifayi, nentlango eyayibarhangqile. Ngoku oku yayibubulumko kumaNifayithi—njengoko amaLeymenayithi ayezintshaba kubo, babengayi kuva iimbandezelo macala onke, kwaye kanjalo nokuba babenelizwe apho babenokusabela khona, ngokweminqweno yabo.\n\n35 Kwaye ngoku mna, emva kokuba ndithethe oku, ndibuyela kwakhona kwingxelo ka-Amon noAron, uOmna noHimnayi, nabazalwana babo.\n\n", "alma 23": "[center][font_size=26]Isahluko 23[/font_size][/center]\n\n[i]Inkululeko yonqulo iyabhengezwa—AmaLeymenayithi kumazwe asixhenxe nezixeko ayaguquka—Bazibiza ngokuba bangama-Antayi-Nifayi-Lihayi kwaye bakhululwe kuso isiqalekiso—Ama-Amalekayithi nama-Amyulonayithi ala inyaniso. Malunga 90–77 P.K.[/i]\n\n1 Qaphelani, ngoku kwenzekile okokuba ukumkani wamaLeymenayithi wathumela isibhengezo phakathi kwabo bonke abantu bakhe, sokokuba bangazibeki izandla zabo kuAmon, okanye uAron, okanye uOmna, okanye uHimnayi, nakowuphi na owabazalwana babo oya kubheka phambili eshumayela ilizwi likaThixo, nakuyiphi na indawo abaya kuba kuyo, nakuwuphi na ummandla welizwe labo.\n\n2 Ewe, wathumela ummiselo phakathi kwabo, wokokuba maze bangazibeki izandla zabo kubo ukuba bababophelele, okanye ukubaphosa entolongweni; bangabatshiceli, okanye bababethe, okanye babakhuphele ngaphandle kwezindlu zabo zesikhungo, okanye bababethe ngeziniya; bangabaxulubi ngamatye, kodwa nje bamele babenelungelo elikhululekileyo lokungena ezindlwini zabo, kwaye kanjalo neetempile zabo, nezindlu zabo ezingcwele.\n\n3 Kwaye njalo babenako ukubheka phambili baze bashumayele ilizwi ngokweminqweno yabo, kuba ukumkani wayeguqukele eNkosini, nendlu yakhe iphela; ke ngoko wathumela isibhengezo sakhe kulo lonke ilizwe kubo abantu bakhe, ukuze ilizwi likaThixo lingabi nasiphazamiso, kodwa libe nokuhambela phambili kulo lonke ilizwe, ukuze abantu bakhe babe nokuqinisekiswa malunga nezithethe ezikhohlakeleyo zooyise, kwaye nokokuba babe nokuqinisekiswa okokuba bonke babengabazalwana, nokokuba kwakungafuneki ukuba babulale, nakurhwaphiliza, nakuba, nakukrexeza, nakwenza naluphi na uhlobo lwenkohlakalo.\n\n4 Kwaye ngoku kwenzekile okokuba akuba ukumkani esithumele esi sibhengezo, sokokuba uAron nabazalwana bakhe babheke phambili besuke kwisixeko baye kwesinye, nakwenye indlu yokunqula ukuya kwenye, bemisa amabandla, kwaye bemisela ababingeleli nootitshala kulo lonke ilizwe phakathi kwamaLeymenayithi, ukuba bashumayele kwaye bafundise ilizwi likaThixo phakathi kwawo; baza njalo baqalisa ukuba nempumelelo enkulu.\n\n5 Baza abangamawaka baziswa kulwazi lweNkosi, ewe, amawaka aziswa ukuba akholelwe kuzo izithethe zamaNifayithi; kwaye bafundiswa ngeembali neziprofetho ezazinikezelwe ukwehla kwanokude zize kwixesha elimiyo.\n\n6 Kwaye ngokuqiniseke njengokuba iNkosi iphila, kuqiniseke ngokunjalo ngobuninzi babo abakholwayo, okanye ngobuninzi babo abaziswa kulwazi lwenyaniso, ngokushumayela kuka-Amon nabazalwana bakhe, ngokomoya wesityhilelo nowesiprofetho, namandla kaThixo esebenza imimangaliso kubo—ewe, ndithi kuwe, njengoko iNkosi iphila, ngobuninzi bawo amaLeymenayithi athi akholelwa kwintshumayelo yabo, aza aguqukela eNkosini, akazange akreqe.\n\n7 Kuba aba ngabantu abangamalungisa; aye azibeka phantsi izikhali zemvukelo yabo, ukuze angabi saphinda alwe ngokuchasene noThixo kwakhona, nangokuchasene nabo nabaphi na abangabazalwana bawo.\n\n8 Ngoku, aba ngabo baguqukela eNkosini:\n\n9 Abantu bamaLeymenayithi ababekulo ilizwe likaIshmayeli;\n\n10 Kananjalo abangabantu bamaLeymenayithi ababekulo ilizwe laseMidonayi;\n\n11 Kananjalo, abangabantu bamaLeymenayithi ababesesixekweni sikaNifayi;\n\n12 Kananjalo abangabantu bamaLeymenayithi ababekulo ilizwe laseShayilom, kwaye nababeselizweni laseShemloni, nasesixekweni sikaLemuweli, nasesixekweni sika Shimnilam.\n\n13 Kwaye la ngamagama ezixeko zamaLeymenayithi awayeguqukele eNkosini; kwaye aba ngabo bazibeka phantsi izikhali zemvukelo yabo, ewe, zonke izikhali zabo zemfazwe; kwaye bonke babengamaLeymenayithi.\n\n14 Kwaye ama-Amalekayithi ayengaguqukanga, ngaphandle nje komnye kuphela; nabo nabaphi na abama-Amyulonayithi; kodwa baye baziqaqadekisa iintliziyo zabo, kananjalo neentliziyo zamaLeymenayithi kwelo cala lelizwe naphina apho ayehlala khona, ewe, kwaye nazo zonke iidolophana zabo kwaye nazo zonke izixeko zabo.\n\n15 Ke ngoko, sizixelile zonke izixeko zamaLeymenayithi awathi kuzo aguquka kwaye eza kulwazi lwenyaniso, aza aguquka.\n\n16 Kwaye ngoku kwenzekile okokuba ukumkani nabo babeguqukile babenqwenela okokuba babenegama, ukuze ngalo babe nokwahluka kubazalwana babo; ke ngoko ukumkani wacebisana kunye noAron nabaninzi bababingeleli babo, malunga negama emabalithabathele kubo, ukuze babenokwahluka.\n\n17 Kwaye kwenzekile okokuba bazibiza amagama abo ngokuba ngama-Antayi-Nifayi-Lihayi; kwaye babebizwa ngeli gama kwaye bengasabizwa ngokuba ngamaLeymenayithi.\n\n18 Kwaye baqalisa ukuba ngabantu abakhutheleyo; ewe, kwaye babenobuhlobo kunye namaNifayithi; ke ngoko, baye bavula imbalelwano kunye nabo, saza isiqalekiso sikaThixo asaphinda sibalandele.\n\n", "alma 24": "[center][font_size=26]Isahluko 24[/font_size][/center]\n\n[i]AmaLeymenayithi ahlasela ngokuchasene nabantu bakaThixo—Ama-Antayi-Nifayi-Lihayi ayagcoba kuKrestu kwaye ahanjelwa ziingelosi—Akhetha ukunyamezela ukufa kunokuba bazikhusele—AmaLeymenayithi angakumbi ayaguquka. Malunga 90–77 P.K.[/i]\n\n1 Kwaye kwenzekile okokuba ama-Amalekayithi nama-Amyulonayithi namaLeymenayithi awaye ekulo ilizwe lase-Amyuloni, kananjalo nakulo ilizwe laseHelam, kwaye nabo babekulo ilizwe laseYerusalem, kwaye lilonke, kulo lonke ilizwe elirhangqileyo, ababengaguqukanga kwaye bengalithabathanga igama lika-Antayi-Nifayi-Lihayi, bavuselelwa ngama-Amalekayithi nangama-Amyulonayithi emsindweni ngokuchasene nabazalwana babo.\n\n2 Yaza intiyo yabo yabanzulu ngokugqithisileyo ngokuchasene nabo, kangangokude baqalise ukuvukela ngokuchasene nokumkani wabo, kangangokuba babengamfuni ukuba abe ngukumkani wabo; ke ngoko, bathabatha izikhali ngokuchasene nabantu baka-Antayi-Nifayi-Lihayi.\n\n3 Ngoku ukumkani wabunikela ubukumkani phezu konyana wakhe, waza wambiza ngegama elinguAntayi-Nifayi-Lihayi.\n\n4 Waza ukumkani wafa kanye ngaloo nyaka athi amaLeymenayithi aqalisa ukwenza amalungiselelo emfazwe ngokuchasene nabantu bakaThixo.\n\n5 Ngoku akuba uAmon nabazalwana bakhe nabo bonke abo babenyuke kunye naye bebona amalungiselelo amaLeymenayithi okutshabalalisa abazalwana babo, beza phambili kulo ilizwe laseMidiyan, waza apho uAmon wahlangana nabo bonke abazalwana bakhe; baza ukusuka apho beza kulo ilizwe likaIshmayeli ukuze babe nokubamba ibhunga kunye noLamonayi kananjalo kunye nomntakwabo uAntayi-Nifayi-Lihayi, lokuba bangenza ntoni na ukuze bazikhusele kumaLeymenayithi.\n\n6 Ngoku kwakungekho namnye umntu phakathi kwabo bonke abantu ababeguqukele eNkosini owayefuna ukuthabatha izikhali ngokuchasene nabazalwana babo; hayi, babengafuni kwanokude benze nawaphina amalungiselelo emfazwe; ewe, kananjalo nokumkani wabo wabayalela ukuba bangakhe.\n\n7 Ngoku, la ngawo amazwi awathi wawathetha ebantwini malunga nalo mba: Ndiyambulela uThixo wam, bantu bam abathandekayo, ukuba uThixo wethu onamandlakazi ethe ngokulunga wathumela aba bazalwana bethu, amaNifayithi, kuthi ukuza kushumayela kuthi, nokusiqinisekisa ngezithethe zoobawo abakhohlakeleyo.\n\n8 Kwaye qaphelani, ndiyambulela uThixo wam omkhulu kuba esinike isuntswana loMoya wakhe ukuba uthambise iintliziyo zethu, ukuze sivule imbalelwano kunye naba bazalwana, amaNifayithi.\n\n9 Kwaye qaphelani, ndiyambulela kananjalo uThixo wam, ukuba ngokuvula le mbalelwano siye saqinisekiswa ngezono zethu, nangokubulala okuninzi esikwenzileyo.\n\n10 Kwaye ndiyambulela kanjalo uThixo wam, ewe, uThixo wam omkhulu, ukuba esivumele ukuba sibe nokuguquka kwezi zinto, kananjalo nokokuba esixolele ngazo ezo zono zethu zininzi nokubulala esithe sakwenza, waza wabususa ubutyala ezintliziyweni zethu, ngokusivuza ngoNyana wakhe.\n\n11 Kwaye ngoku qaphelani, bazalwana bam, njengokuba ibikuko konke ebesinako ukukwenza (njengoko besingabona balahleke ngaphezu kwalo lonke uluntu) ukuguquka kuzo zonke izono zethu kwaye nangokubulala okuninzi esikwenzileyo, kwaye nokwenza ukuba uThixo azisuse ezintliziyweni zethu, kuba bekukonke esinako ukukwenza ukuze siguquke ngokwaneleyo phambi koThixo ukuze alisuse ichaphaza ethu—\n\n12 Ngoku, bazalwana bam abathandeka kakhulu, njengokuba uThixo ewasusile amachaphaza ethu, kwaye namakrele ethu ebengezela, ke masingabuye siwangcolise amakrele ethu ngegazi labazalwana bethu.\n\n13 Qaphelani, ndithi kuni, Hayi, masiwagcineni amakrele ethu ukuze angangcoliseki ngegazi labazalwana bethu; kuba mhlawumbi, ukuba singawangcolisa amakrele ethu kwakhona awangeze aphinde ahlanjwe abengezele ngegazi loNyana kaThixo wethu omkhulu, eliya kuphalazelwa intlawulelo yezono zethu.\n\n14 Kwaye uThixo omkhulu ube nenceba kuthi, kwaye wazenza ezi zinto ukuba zazeke kuthi ukuze singabinakutshabalala; ewe, kwaye wenze okokuba zazeke ezi zinto kuthi kwa ngaphambili, ngenxa yokuba uyayithanda imiphefumlo yethu njengokuba ebathanda nabantwana bethu; ke ngoko, ngenceba yakhe uthi asivelele ngeengelosi zakhe, ukuze icebo losindiso libe nokwaziswa kuthi ngokunjalo nakuzo izizukulwana zelixa elizayo.\n\n15 Owu, unjani ukuba nenceba uThixo wethu! Kwaye ngoku qaphelani, ukususela kangangoko sinokwenza ukuze amachaphaza ethu asuswe kuthi, namakrele ethu enziwe akhazimle, masiwafihle kude ukuze abe nokugcinwa ekhazimla, njengobungqina kuThixo wethu ngomhla wokugqibela, okanye ngomhla esiya kuziswa ukuba sime phambi kwakhe ukuba sigwetywe, okokuba asiwangcolisanga amakrele ethu egazini labazalwana bethu okokoko wanikezela ngelizwi lakhe kuthi waza wasihlambulula ngalo.\n\n16 Kwaye ngoku, bazalwana bam, ukuba abazalwana bethu bafuna ukusitshabalalisa, qaphelani, siya kuwafihla kude amakrele ethu, ewe, siya kude siwangcwabe nzulu emhlabeni, ukuze abe nokugcinwa ekhazimla, njengobungqina bokuba asizange siwasebenzise, ngomhla wokugqibela; kwaye ukuba abazalwana bethu bayasitshabalalisa, qaphelani, siya kuya kuThixo wethu kwaye siya kusindiswa.\n\n17 Kwaye ngoku kwenzekile okokuba akuba ukumkani enze isiphelo sezi ntetha, kwaye bonke abantu behlangene kunye, bawathabatha amakrele abo, nazo zonke izikhali ezazisetyenziselwa ukuphalaza igazi lomntu, baye bazingcwabela nzulu emhlabeni.\n\n18 Kwaye oku bakwenza, ngenxa yokuba kwimbono yabo ibubungqina kuThixo, kananjalo nakubantu, bokuba abasokuze baphinde basebenzise izikhali kwakhona ekuphalazeni igazi lomntu; kwaye oku bakwenza, befunga kwaye benqophisana noThixo, okokuba banokuphalaza igazi labazalwana babo baya kuncama obabo ubomi; kwaye kunokuba bathabathe kumzalwana baya kunikela kuye; kwaye kunokuba bachithe imihla yabo ebuvileni baya kusebenza ngenkuthalo ngezandla zabo.\n\n19 Kananjalo siyabona okokuba, xa amaLeymenayithi ebesiziswa ekukholweni nasekwazini inyaniso, aqina, kwaye abeya kunyamezela kude kube sekufeni kunokuba enze isono; kwaye njalo siyabona okokuba azingcwaba izikhali zawo zoxolo, okanye azingcwaba izikhali zemfazwe, ngenxa yoxolo.\n\n20 Kwaye kwenzekile okokuba abazalwana babo, amaLeymenayithi, enza amalungiselelo emfazwe, kwaye enyukela kulo ilizwe likaNifayi ngenjongo yokutshabalalisa ukumkani, nokubeka omnye endaweni yakhe, kananjalo neyokutshabalalisa abantu baka-Antayi-Nifayi-Lihayi bangabikho elizweni.\n\n21 Ngoku abantu bakubona ukuba ayesiza ngokuchasene nabo baphuma ukuya kuhlangana nawo, baza bazithi natya phambi kwawo emhlabeni, baza baqalisa ukulibiza igama leNkosi; kwaye njalo babe kule mo xa amaLeymenayithi eqalisa ukubahlasela, aza aqalisa nokubabulala ngekrele.\n\n22 Kwaye njalo bengahlangani nankcaso, baye babulala iwaka elinesihlanu labo; kwaye siyazi okokuba basikelelekile, kuba bahambile ukuya kuhlala kunye noThixo wabo.\n\n23 Ngoku akubona amaLeymenayithi okokuba abazalwana bawo awesabi ekreleni, engaguqukeli nabucala ngakwisandla sokunene okanye kwesokhohlo, kodwa nje babelala phantsi baze batshabalale, kwaye bambonge uThixo kwanakweso senzo kanye sokutshabalala phantsi kwekrele—\n\n24 Ngoku akubona oku amaLeymenayithi aye azibamba ekubabulaleni; kwaye babebaninzi abantliziyo zadumbayo ngaphakathi kwawo ngenxa yabo babazalwana babo ababewe phantsi kwekrele, kuba baguquka ngezinto ababezenzile.\n\n25 Kwaye kwenzekile okokuba baziphosa phantsi izikhali zabo zemfazwe, kwaye abafuna ukuphinda bazithabathe kwakhona, kuba babehlabekile ngenxa yokubulala ababekwenzile; beza phantsi kwananjengabo bazalwana babo, bexhomekeke kwiinceba zabo bangalo zabo zaziphakanyiselwe ukuba bababulale.\n\n26 Kwaye kwenzekile okokuba abantu bakaThixo ngaloo mhla bamanyana nenani elingaphezulu kunelo lababuleweyo; kwaye abo babebulewe babengabantu abangamalungisa, ke ngoko asinasizathu sokuthandabuza okokuba basindiswa.\n\n27 Kwaye kwakungekho mntu ukhohlakeleyo owayebulewe phakathi kwabo; kodwa babengaphezulu kwewaka abaziswa kulwazi lwenyaniso; njalo ke siyabona okokuba iNkosi isebenza ngeendlela ezininzi ekusindisweni kwabantu bayo.\n\n28 Ngoku elona nani likhulu kakhulu lamaLeymenayithi athi abulala abaninzi kangako babazalwana babo babengama-Amalekayithi nama-Amyulonayithi, elona nani likhulu kakhulu labo babengabohlobo lwamaNehore.\n\n29 Ngoku, phakathi kwabo bazimanya nabantu beNkosi, kwakungekho nabaphi ababengama-Amalekayithi okanye ama-Amyulonayithi, okanye ababengabohlobo lukaNehore, kodwa babeyinzala ethe ngqo kaLeymeni noLemuweli.\n\n30 Kwaye njalo sinokuqonda ngokucacileyo, okokuba emva kokuba isizwe sasikhe sakhanyiselwa ngoMoya kaThixo, kwaye saba nolwazi olukhulu ngezinto eziphathelele kubulungisa, saza ke sawela esonweni nasekwaphuleni umthetho, saqaqadeka ngakumbi, kwaye njalo imo yaso ibe ngaphezulu kunokuba ngesingazange sazazi ezi zinto.\n\n", "alma 25": "[center][font_size=26]Isahluko 25[/font_size][/center]\n\n[i]Uhlaselo lwamaLeymenayithi luyanda—Imbewu yababingeleli bakaNowa ifa ngokokuprofetha kuka-Abhinadayi—AmaLeymenayithi amaninzi ayaguquka aze amanyane nabantu baka-Antayi-Nifayi-Lihayi—Ayakholelwa kuKrestu kwaye awugcine umthetho kaMoses. Malunga 90–77 P.K.[/i]\n\n1 Kwaye qaphelani, ngoku kwenzekile okokuba loo maLeymenayithi abanomsindo ngakumbi ngenxa yokuba ebulele abazalwana bawo, ke ngoko bafungela impindezelo phezu kwamaNifayithi; kwaye ababanga baphinde bazame ukubabulala abantu baka-Antayi-Nifayi-Lihayi ngelo lixa.\n\n2 Kodwa bayithabatha imikhosi yabo baza bawelela ngaphaya kwimida yelizwe laseZarahemla, baza bahlasela abantu ababekulo ilizwe laseAmoniha kwaye babatshabalalisa.\n\n3 Baza emva koko, baba namadabi amaninzi kunye namaNifayithi, awathi kuwo aqhutywa kwaye abulawa.\n\n4 Kwaye phakathi kwamaLeymenayithi awayebulewe kwakukho phantse yonke imbewu ka-Amyuloni nabazalwana bakhe, ababengababingeleli bakaNowa, kwaye babebulewe ngezandla zamaNifayithi;\n\n5 Yaza intsalela, ekubeni yasabela kwintlango esempuma, kwaye nasekubeni yayiphange amandla okulawula negunya phezu kwamaLeymenayithi, yabangela ukuba amaLeymenayithi amaninzi afe ngomlilo ngenxa yokholo lwawo—\n\n6 Kuba amaninzi awo, emva kokuva intlungu yokulahlekelwa okukhulu neembandezelo ezininzi kangako, aqalisa ukuvuseleleka ekukhumbuleni amazwi awathi uAron nabazalwana bakhe bawashumayela kuwo elizweni lawo; ke ngoko aqalisa ukungazikholelwa izithethe zooyise, nokukholelwa eNkosini, nokokuba yanika amandla amakhulu kumaNifayithi; kwaye njalo kwabakho amaninzi awo aguqukayo entlango.\n\n7 Kwaye kwenzekile okokuba abo balawuli ababeyintsalela yabantwana baka-Amyuloni bababangela ukuba babulawe, ewe, bonke abo babekholelwa kwezi zinto.\n\n8 Ngoku olu felo-nkolo lwabangela ukuba abaninzi babazalwana babo mabavuseleleke emsindweni; kwaza kwaqalisa imbambano entlango; aza amaLeymenayithi aqalisa ukuyizingela imbewu ka-Amyuloni nabazalwana bakhe baza baqalisa ukuyibulala; yaza yasabela entlango esempumalanga.\n\n9 Kwaye qaphela bayazingelwa nangalo mhla ngamaLeymenayithi. Njalo amazwi ka-Abhinadayi enzeka, awathi wawathetha malunga nembewu yababingeleli abambangela ukuba eve iintlungu zokufa ngomlilo.\n\n10 Kuba wathi kubo: Eniya kuthi nikwenze kum kuya kuba ngumqondiso wezinto ezisezayo.\n\n11 Kwaye ngoku uAbhinadayi wayengowokuqala owathi weva iintlungu zokufa ngomlilo ngenxa yokholo lwakhe kuThixo; ngoku oku kuko awayesingisele kuko, ukuba abaninzi bamele beve iintlungu zokufa ngomlilo, njengokohlobo naye ave iintlungu ngalo.\n\n12 Kwaye wayethe kubabingeleli bakaNowa okokuba imbewu yabo iya kubangela ukuba abaninzi babulawe, ngohlobo olunjengaye, nokokuba bamele ukusasazwa kude kwaye babulawe, kwananjengokuba imvu engenaye umalusi iqhutywa ize ibulawe zizilo zasendle; kwaye ngoku qaphelani, la mazwi aqinisekisiwe, kuba babeqhutywa ngamaLeymenayithi, kwaye babezingelwa, kwaye babebethwa.\n\n13 Kwaye kwenzekile okokuba akuba amaLeymenayithi ebonile okokuba awanakho ukuwongamela amaNifayithi abuyela kwakhona kwelabo ilizwe; baza abaninzi babo bezokuhlala kulo ilizwe likaIshmayeli nelizwe likaNifayi, baza bazimanya nabantu bakaThixo, ababengabantu baka-Antayi-Nifayi-Lihayi.\n\n14 Kwaye nabo kanjalo baye bazingcwaba izikhali zabo zemfazwe, njengokohlobo ababenze ngalo abazalwana babo, kwaye baqalisa ukuba ngabantu abangamalungisa; baye bahamba ngeendlela zeNkosi, kwaye bakuqwalasela ukuyigcina imiyalelo yayo nemimiselo yayo.\n\n15 Ewe, kwaye baye bawugcina umthetho kaMoses; kuba kwakuyimfuneko ukuba bamele bawugcine umthetho kaMoses okwangoku, kuba wawungekazaliseki wonke. Kodwa nangona benomthetho kaMoses, baye bakhangela phambili ekuzeni kukaKrestu, bewuthabatha umthetho kaMoses ngokuba ngumqondiso wokuza kwakhe, kwaye bekholelwa ekubeni kufuneka bezigcinile ezo zenzo zibonakalayo kude kube lixesha lokuba kumele atyhilwe kubo.\n\n16 Ngoku babengacingi ukuba usindiso lweza ngomthetho kaMoses; kodwa umthetho kaMoses waye wasebenza ukulomeleza ukholo lwabo kuKrestu; kwaye njalo baye baligcina ithemba ngokholo, elikhokelela kusindiso lwanaphakade, bekholose ngomoya wesiprofetho, owathetha ngezo zinto ezisezayo.\n\n17 Kwaye ngoku qaphelani, uAmon, noAron, no-Omna, noHimnayi, nabazalwana babo baye bagcoba ngokugqithisileyo, ngenxa yempumelelo ababenayo phakathi kwamaLeymenayithi, bebona okokuba iNkosi ibanike ngokwemithandazo yabo, nokokuba iliqinisekisile kanjalo ilizwi layo kubo kuyo yonke inkcukacha.\n\n", "alma 26": "[center][font_size=26]Isahluko 26[/font_size][/center]\n\n[i]UAmon uyaqhayisa ngeNkosi—Abanyanisekileyo bayomelezwa yiNkosi kwaye banikwa ulwazi—Ngokholo abantu banokuzisa amawaka emiphefumlo enguqukweni—UThixo unawo onke amandla kwaye uqonda zonke izinto. Malunga 90–77 P.K.[/i]\n\n1 Kwaye ngoku, la ngamazwi ka-Amon kubazalwana bakhe, athetheka ngolu hlobo: Bantakwethu nabazalwana bam, qaphelani ndithi kuni, sinesizathu esingakanani na sokugcoba; ukuba sasinako ukucinga xa sasiqala ukusuka elizweni laseZarahemla okokuba uThixo ngewayesinike ezinkulu kangaka na iintsikelelo?\n\n2 Kwaye ngoku, ndiyabuza, ziintsikelelo zini na azithobe phezu kwethu? Ningatsho?\n\n3 Qaphelani, ndiza kuniphendulela; kuba abazalwana bethu, amaLeymenayithi, ayesebumnyameni, ewe, nakweyona nzonzobila imnyama, kodwa qaphelani, bangaphi na kubo abazise ukuze bakubone ukukhanya okumangalisayo kukaThixo! Kwaye le yintsikelelo ethe yathotywa phezu kwethu, ukuba sithe senziwa izixhobo ezandleni zikaThixo ukuphumeza lo msebenzi mkhulu.\n\n4 Qaphelani, amawaka awo ayagcoba, kwaye aziswe kuso isibaya sikaThixo.\n\n5 Qaphelani, intsimi yayivuthiwe, kwaye nisikelelwe nina, kuba naye naphosa irhengqe, naze navuna ngamandlakazi enu, ewe, ebudeni bemini yonke nasebenza, kwaye qaphelani inani lezithungu zenu! Kwaye ziya kuqokelelwa koovimba, ukuze zingachithakali.\n\n6 Ewe, aziyi kuwiswa phantsi luqhwithela ngomhla wokugqibela; ewe, zingayi kuchitha-chithwa zizitshingitshane; kodwa xa sukuba sifika isaqhwithi ziya kuqokelelwa kunye endaweni yazo, ukuze isaqhwithi singabinako ukungena kuzo; ewe, zingasayi kuqhutywa na yimimoya endlongo-ndlongo naphina apho utshaba lunqwenela ukuzithwalela khona.\n\n7 Kodwa qaphelani, zisesandleni seNkosi yesivuno, kwaye zezakhe; kwaye uya kuzivusa ngomhla wokugqibela.\n\n8 Malisikelelwe igama likaThixo wethu; masimvumele indumiso, ewe, masilinike umbulelo igama lakhe elingcwele, kuba usebenza ngobulungisa ngonaphakade.\n\n9 Kuba ukuba besingenyukanga saphuma kwilizwe laseZarahemla, aba bazalwana bethu bathandeka ngokwenene, abasithande ngokwenene kangaka, ngebesabhuqwa yintiyo ngokuchasene nathi, ewe, kwaye kanjalo ngebesengabaphambukeli kuThixo.\n\n10 Kwaye kwenzekile okokuba akuba uAmon ewathethile la mazwi, umntakwabo uAron wamngxolisa, esithi: Amon ndinoloyiko lokuba uvuyo lwakho lukuthabathekisele ekuzigwagwiseni.\n\n11 Kodwa uAmon wathi kuye: Andizigwagwisi ngokwam ukomelela, nangabulumko bam; kodwa qaphela, ndizele luvuyo, ewe, intliziyo yam iyaphuphuma luvuyo, kwaye ndiya kugcoba kuThixo wam.\n\n12 Ewe, ndiyazi okokuba andinto yanto; ngokokomelela kwam ndibuthathaka; ke ngoko andiyi kuzigwagwisa ngokokwam, kodwa ndiya kuzigwagwisa ngoThixo wam, kuba ekomeleleni kwakhe ndingazenza zonke izinto; ewe, qaphela, imimangaliso emininzi enamandlakazi siyenzile kweli lizwe, esiya kuthi ngayo silidumise igama lakhe ngonaphakade.\n\n13 Qaphela, mangaphi amawaka abazalwna bethu athe wawakhulula kwiintlungu zesihogo; kwaye azisiwe ukuze avume ingoma yothando olukhululayo kwaye oku kungenxa yamandla elizwi lakhe elingaphakathi kuthi, ke ngoko ingaba asinaso isizathu esikhulu sokugcoba?\n\n14 Ewe, sinesizathu sokumdumisa ngonaphakade, kuba unguThixo oseNyangweni, kwaye ubakhulule abazalwana bethu kumatyathanga esihogo.\n\n15 Ewe, baberhangqwe bobumnyama banaphakade nentshabalalo; kodwa qaphelani, ubazise ekukhanyeni kwakhe kwanaphakade, ewe, kusindiso lwanaphakade; kwaye barhangqwe ngesisa esingenamlinganiselo sothando lwakhe; ewe, kwaye sibe zizixhobo zokusebenza ezandleni zakhe zokwenza lo msebenzi mkhulu nomangalisayo.\n\n16 Ke ngoko, masizingce, ewe siya kuzingca eNkosini; ewe, siya kugcoba, kuba sizele luvuyo; ewe, siya kumdumisa uThixo ngonaphakade. Qaphelani, ngubani ongazingca gqitha eNkosini? Ewe, ngubani ongathetha gqitha ngamandla akhe amakhulu, nangenceba yakhe, nangokuzeka kade umsindo kwakhe ngakubantwana babantu? Qaphelani, ndithi kuni, andinakuchaza nelona suntswana loko ndikuvayo.\n\n17 Ngubani owaye nokucinga ukuba uThixo wethu wayengaba nenceba engaka ngokude asixhwile kwimo yethu eyoyikekayo, ezele sisono, neyobunqambi?\n\n18 Qaphelani, sabheka phambili kwanangoburhalarhume, ngezisongelo ezinamandlakazi zokutshabalalisa ibandla lakhe.\n\n19 Owu ke, kungani engazange asithumele kwintshabalalo eyoyikekayo, ewe, kungani engazange aliyeke ikrele lobulungisa bakhe liwele phezu kwethu, kwaye asigwebele kukungabi nathemba kwanaphakade?\n\n20 Owu, mphefumlo wam, uphantse ubengathi, uyanyamalala nje ngokuyicinga. Qaphelani, akazange abusebenzise ubulungisa bakhe phezu kwethu, kodwa ngenceba yakhe engenamda usiwezile kuloo mwonyo wokufa nenkxwaleko, ngokude kube selusindisweni lwemiphefumlo yethu.\n\n21 Kwaye ngoku qaphelani, bazalwana bam, nguwuphi na ke umntu wemvelo okhoyo ozaziyo ezi zinto? Ndithi kuni, akukho namnye ozaziyo ezi zinto, ngaphandle kwabazohlwayayo.\n\n22 Ewe, lowo uguqukayo kwaye asebenzise ukholo, aze azise ngaphambili imisebenzi emihle, kwaye athandaze rhoqo engaphezi—kulowo unjalo unikiwe ukuba azi ngeemfihlelo zikaThixo; ewe, kulowo unjalo kuya kunikwa ukuba atyhile izinto ezingazange zikhe zityhilwe; ewe, kwaye kuya kunikwa kulowo unjalo ukuba azise amawaka emiphefumlo enguqukweni, nanjengokuba kunikiwe kuthi ukuba sizise aba bazalwana bethu enguqukweni.\n\n23 Ngoku ingaba niyakhumbula, bazalwana bam, okokuba sathi kubazalwana bethu elizweni laseZarahemla, sinyukela kwilizwe likaNifayi, ukuba sishumayele kubo abazalwana bethu, amaLeymenayithi, baza basihleka besigxeka?\n\n24 Kuba bathi kuthi: Nicinga ukuba ningazisa amaLeymenayithi kulwazi lwenyaniso? Nicinga ukuba ningawaqinisekisa amaLeymenayithi ngokungalungi kwezithethe zooyise, njengokuba bengabantu abantamo zilukhuni benjalo; abantliziyo zabo zivuyiswayo kukuphalazwa kwegazi; abamihla yabo ichithwe kobona bugwenxa bubi; abandlela zabo ibiziindlela zabaphuli-mthetho ukususela ekuqaleni? Ngoku bazalwana bam, niyakhumbula okokuba oku yayikukuthetha kwabo.\n\n25 Kwaye ngaphezu koko baye bathi: Masithabathe izikhali ngokuchasene nabo, ukuze sibatshabalalise buze nobugwenxa babo bungabikho elizweni, hleze basongamele baze basitshabalalise.\n\n26 Kodwa qaphelani, bazalwana bam abathandekayo, sangena entlango singena zinjongo zokubatshabalalisa abazalwana bethu, kodwa ngenjongo yokokuba mhlawumbi singaba nako ukusindisa eminye embalwa yemiphefumlo yabo.\n\n27 Ngoku zakuba iintliziyo zethu zidakumbile, kwaye sasimalunga nokuphendukela emva, qaphelani, iNkosi yasithuthuzela, kwaye yathi: Yiyani phakathi kwabazalwana benu, amaLeymenayithi, kwaye nizinyamezele ngomonde iimbandezelo zenu, kwaye ndiya kuninika impumelelo.\n\n28 Kwaye ngoku qaphelani, sizile, kwaye siselizweni lasemzini phakathi kwabo; kwaye sibe nomonde kuzo iintlungu zethu, kwaye siyinyamezele yonke intswelo yezinto eziyimfuneko, ewe, sihambe ukusuka kwindlu ngendlu, sixhomekeke kwiinceba zehlabathi—ingekuko kwiinceba zehlabathi kuphela kodwa nakwiinceba zikaThixo.\n\n29 Kwaye singenile ezindlwini zabo saza sabafundisa kwaye sibafundise nasezitratweni zabo; ewe, kwaye sibafundise naphezu kweenduli zabo; kananjalo singenile nasezitempileni zabo kwaye nasezindlwini zabo zesikhungo saza sabafundisa; kwaye besikhutshelwa ngaphandle, kwaye sihlekwa, kwaye sitshicelwa, kwaye sibethwa ezidleleni; kwaye sixulutywa ngamatye, saza sathatyathwa saza sabotshelelwa ngeentambo ezomeleleyo, kwaye saphoswa entolongweni; kwaye ngamandla nobulumko bukaThixo sihlangulwe kwakhona.\n\n30 Kwaye sinyamezele zonke iintlobo zeembandezelo, kwaye konke oku, ukuze mhlawumbi singaba nokuba yindlela yokusindisa mphefumlo uthile; kwaye sacinga okokuba uvuyo lwethu lungazala ukuba mhlawumbi singaba yindlela yokusindisa eminye.\n\n31 Ngoku qaphelani, singajonga phambili kwaye sizibone iziqhamo zokusebenza kwethu; kwaye ingaba zimbalwa? Ndithi kuni, Hayi, zininzi; ewe, kwaye singangqina ngokunyaniseka kwabo, ngenxa yothando lwabo kubazalwana babo kananjalo nakuthi.\n\n32 Kuba qaphelani, baxolela ukuncama ubomi babo kunokuba bade bathabathe ubomi botshaba lwabo; kwaye bazingcwaba izikhali zabo zemfazwe nzulu emhlabeni, ngenxa yothando lwabo kubazalwana babo.\n\n33 Kwaye ngoku qaphelani ndithi kuni, lukhe lwakho uthando olukhulu kulo lonke ilizwe? Qaphelani, ndithi kuni, Hayi, alubangakho, kwa naphakathi kwamaNifayithi.\n\n34 Kuba qaphelani, babethabatha izikhali ngokuchasene nabazalwana babo; babengaziyekeli ukuba babulawe. Kodwa qaphela bangaphi kwaba abathe babubeka phantsi ubomi babo; kwaye siyazi okokuba baye kuThixo wabo, ngenxa yothando lwabo nokusithiya kwabo isono.\n\n35 Ngoku ingaba asinaso isizathu sokugcoba? Ewe, ndithi kuni, abazange babekho abantu abanesizathu esikhulu kangaka sokugcoba njengathi; ukususela oko ihlabathi laqalayo; ewe, kwaye uvuyo lwam luthabathekile, kwanokude ndizigwagwise ngoThixo wam; kuba unawo onke amandla, bonke ubulumko, kwaye unako konke ukuqonda; uqiqa zonke izinto, kwaye usisiqu esinenceba, kwanokude kuse elusindisweni, kwabo baya kuthi baguquke kwaye bakholelwe egameni lakhe.\n\n36 Ngoku ukuba oku kukuzigwagwisa, kwa ngokunjalo ndiya kuzigwagwisa; kuba obu bubomi bam nokukhanya kwam, uvuyo lwam nosindiso lwam, nenkululeko yam kuso isimbonono sanaphakade. Ewe, malisikelelwe igama likaThixo wam, obebakhathalele aba bantu, abalisebe lomthi kaSirayeli, kwaye belilahlekile kwisiqu salo phakathi kwelizwe lasemzini; ewe, ndithi, malisikelelwe igama likaThixo wam, obesikhathalele, ababhaduli elizweni lasemzini.\n\n37 Ngoku bazalwana bam, siyabona okokuba uThixo ubakhathalele bonke abantu, nakuliphi na ilizwe abanokuthi babekulo; ewe, uyababala abantu bakhe, kwaye izibilini zemfesane yakhe ziphezu kwawo wonke umhlaba. Ngoku olu luvuyo lwam, nombulelo wam omkhulu; ewe, kwaye ndiya kunikela imibulelo yam kuThixo wam ngonaphakade. Amen.\n\n", "alma 27": "[center][font_size=26]Isahluko 27[/font_size][/center]\n\n[i]INkosi iyalela uAmon ukuba akhokelele abantu baka-Antayi-Nifayi-Lihayi kukhuseleko—Ekuhlanganeni kwakhe noAlma, uvuyo luka-Amon lwawagqiba amandla akhe—AmaNifayithi anika ama-Antayi-Nifayi-Lihayi ilizwe laseYershan—Babizwa ngokuba ngabantu baka-Amon. Malunga 90–77 P.K.[/i]\n\n1 Ngoku kwenzekile okokuba akuba loo maLeymenayithi awayemkile ukuya kulwa imfazwe ngokuchasene namaNifayithi efumanise, emva kweenzame zawo ezininzi zokuwatshabalalisa, okokuba kwakulilize ukufuna intshabalalo yawo, abuyela kwakhona kulo ilizwe likaNifayi.\n\n2 Kwaye kwenzekile okokuba ama-Amalekayithi, ngenxa yokulahlekelwa kwawo, abanomsindo ngokugqithisileyo. Kwaye athi akubona ukuba awanakho ukuzama impindezelo kumaNifayithi, aqalisa ukubavuselela abantu ukuba babenomsindo ngakubazalwana babo, abantu baka-Antayi-Nifayi-Lihayi; ke ngoko baqalisa kwakhona ukubatshabalalisa.\n\n3 Ngoku aba bantu kwakhona balile ukuthabatha izikhali zabo, kwaye baziyekela ukuba babulawe ngokweminqweno yeentshaba zabo.\n\n4 Ngoku akuba uAmon nabazalwana bakhe bewubonile lo msebenzi wentshabalalo phakathi kwabo babebathanda ngokwenene, kwaye naphakathi kwabo abo babebathande bona ngokwenene—kuba babephethwe ngokungathi babeziingelosi ezazithunyelwe zivela kuThixo ukuba zibasindise kwintshabalalo yanaphakade—ke ngoko, akuba uAmon nabazalwana bakhe bewubona lo msebenzi mkhulu wentshabalalo, basikwa yimfesane, baza bathi kuye ukumkani:\n\n5 Sivumele sibahlanganise kunye abantu beNkosi, kwaye usivumele sihle siye kulo ilizwe laseZarahemla kubazalwana bethu amaNifayithi, size sisabe siphume ezandleni zeentshaba zethu, ukuze singatshatyalaliswa.\n\n6 Kodwa ukumkani wathi kubo: Qaphelani, amaNifayithi aya kusitshabalalisa, ngenxa yokubulala okuninzi nezono esizenzileyo ngokuchasene nawo.\n\n7 Waza uAmon wathi: Ndiya kuhamba ndiye kubuza eNkosini, kwaye ukuba ithi kuthi, masihambe sihle siye kubazalwana bethu, ingaba siya kuhamba?\n\n8 Waza ukumkani wathi kuye: Ewe, ukuba iNkosi ithi kuthi hambani, siya kuhamba sihle siye kubazalwana bethu, kwaye siya kuba ngamakhoboka abo side sikulungise kubo ukubulala okuninzi nezono esithe sazenza ngokuchasene nabo.\n\n9 Kodwa uAmon wathi kuye: Kuchasene nomthetho wabazalwana bethu, owawumiselwe ngubawo, okokuba kubekho nawaphina amakhoboka phakathi kwabo; ke ngoko masihambeni sihle kwaye sixhomekeke kwiinceba zabazalwana bethu.\n\n10 Kodwa ukumkani wathi kuye: Buza eNkosini, kwaye ukuba ithi kuthi hambani, siya kuhamba; kungenjalo siya kufa elizweni.\n\n11 Kwaye kwenzekile okokuba uAmon wahamba waza wabuza eNkosini, yaza iNkosi yathi kuye:\n\n12 Khupha aba bantu baphume elizweni, ukuze bangafi; kuba uSathana unolawulo oluthe nkqi ezintliziyweni zama-Amalekayithi, athi awavuselele amaLeymenayithi emsindweni ngokuchasene nabazalwana bawo ukuba ababulale; ke ngoko phuma wena kweli lizwe; kwaye basikelelekile aba bantu kwesi sizukulwana, kuba ndiya kubalondoloza.\n\n13 Kwaye ngoku kwenzekile okokuba uAmon wahamba waya kuxelela ukumkani onke amazwi eyathi yawathetha iNkosi kuye.\n\n14 Baza bahlanganisa kunye bonke abantu babo, ewe, bonke abantu beNkosi, baza bahlanganisa kunye yonke impahla emfutshane yabo nemihlambi yeenkomo, baza bemka baphuma elizweni, kwaye baza bangena entlango eyayahlule ilizwe likaNifayi kwilizwe laseZarahemla, kwaye beza nganeno kufuphi nemida yelizwe.\n\n15 Kwaye kwenzekile okokuba uAmon wathi kubo: Qaphelani, mna nabazalwana bam siza kubheka phambili elizweni laseZarahemla, kwaye nina niza kusala apha side sibuye; kwaye siza kuzivavanya iintliziyo zabazalwana bethu, ukuba bayavuma na okokuba ningene elizweni labo.\n\n16 Kwaye kwenzekile okokuba njengokuba uAmon wayebheka phambili engena elizweni, yena nabazalwana bakhe bahlangana noAlma, ngaphesheya kwindawo leyo ebekuthethwe ngayo; kwaye qaphela, le yaba yindibano evuyisayo.\n\n17 Ngoku uvuyo luka-Amon lwaba lukhulu kangangokuba aphuphume; ewe, waginyelwa ngokupheleleyo eluvuyweni lukaThixo wakhe, nokude luwagqibe amandla akhe; waza kwakhona wawela emhlabeni.\n\n18 Ngoku ingaba olu lwalungelulo uvuyo olugqithileyo? Qaphelani, olu luvuyo olungafunyanwa nangubanina ngaphandle kokuba kube ngabazohlwaye ngokwenene kwaye nabafuna ulonwabo bethobekile.\n\n19 Ngoku uvuyo luka-Alma ekuhlanganeni nabazalwana bakhe lwaba lukhulu ngokwenene, kananjalo noluka-Aron, olukaOmna, noHimnayi; kodwa qaphelani uvuyo lwabo lwalungelulo olo lube lugqibe amandla abo.\n\n20 Kwaye ngoku kwenzekile okokuba uAlma wabakhokelela emva abazalwana bakhe kwilizwe laseZarahemla; kwanakuyo indlu yakhe. Kwaye bahamba baza baxelela umgwebi oyintloko zonke izinto ezithe zenzeka kubo elizweni likaNifayi, phakathi kwabazalwana babo, amaLeymenayithi.\n\n21 Kwaye kwenzekile okokuba umgwebi oyintloko wathumela isibhengezo kulo lonke ilizwe, enqwenela izwi labantu ngokunxulumene nokwamkela abazalwana babo, ababengabantu baka-Antayi-Nifayi-Lihayi.\n\n22 Kwaye kwenzekile okokuba izwi labantu lafika, lisithi: Qaphela, siya kulinikezela ilizwe laseYershan, elisempuma ngaselwandle, elidibanisa ilizwe iNdyebo, elisemazantsi elizwe iNdyebo; kwaye eli lizwe iYershan lilizwe esiya kuthi silinikele kubo abazalwana bethu nje ngelifa.\n\n23 Kwaye qaphela, siya kumisa imikhosi yethu phakathi kwelizwe iYershan nelizwe iNifayi, ukuze sibe nokubakhusela abazalwana bethu elizweni iYershan; kwaye oku sikwenzela abazalwana bethu, ngesizathu soloyiko lwabo lokuphakamisa izikhali ngokuchasene nabazalwana babo hleze benze isono; kwaye olu loyiko lwabo lukhulu lweza ngenxa yenguquko yabo elusizi ababenayo, ngesizathu sokubulala kwabo okuninzi nenkohlakalo yabo eyoyikekayo.\n\n24 Kwaye ngoku qaphela, oku siya kukwenzela abazalwana bethu, ukuze babe nokulizuza njengelifa ilizwe iYershan; kwaye siya kubakhusela ezintshabeni zabo ngemikhosi yethu, ngaphandle kokuba baya kusinika inxenye yezinto abanazo ukusincedisa ukuze sibe nokugcina imikhosi yethu.\n\n25 Ngoku, kwenzekile okokuba akuba uAmon ekuvile oku, wabuyela kubo abantu baka-Antayi-Nifayi-Lihayi, kananjalo noAlma ekunye naye, bangena entlango, apho babegxumeke iintente zabo, baza babazisa zonke ezi zinto. Waza noAlma kanjalo wabachazela ngenguquko yakhe, ekunye noAmon noAron, kwaye nabazalwana bakhe.\n\n26 Kwaye kwenzekile okokuba oku kwabangela uvuyo olukhulu phakathi kwabo. Baza behla bangena elizweni laseYershan, baza balithabatha balima ilizwe laseYershan; kwaye babizwa ngamaNifayithi ngokuba ngabantu baka-Amon; ke ngoko bohlulwa ngelo gama emva koko.\n\n27 Kwaye babe phakathi kwabantu bakaNifayi, kananjalo bebalelwa phakathi kwabantu ababengabebandla likaThixo. Kwaye kanjalo babe sohlulwa ngenzondelelo yabo kuThixo, kananjalo nasebantwini; kuba babenyaniseke ngokugqibeleleyo kwaye bethe tye kuzo zonke izinto; kwaye babezinzile elukholweni lukaKrestu, kwanokude kube sesiphelweni.\n\n28 Kwaye baye bakukhangela ukuphalazwa kwegazi labazalwana babo ngentiyo egqithileyo; kwaye babengeze bacengelwe ekubeni bathabathe izikhali ngokuchasene nabazalwana babo; kwaye babe ngazange bakukhangele ukufa nangawuphi na umlinganiselo woloyiko, ngenxa yethemba labo neembono ngoKrestu novuko; ke ngoko, ukufa kwakuginywe kwaphela kubo ngoloyiso lukaKrestu phezu kwako.\n\n29 Ke ngoko, babeya kunyamezela ukufa ngelona zinga liphezulu lentlungu nohlobo lwenkxwaleko olwaye lunokusetyenziswa ngabazalwana babo, ngaphambi kokuba bathabathe ikrele okanye ikrele elifutshane eli ligwegwe ukuze babonzakalise.\n\n30 Kwaye njalo babe ngabantu abanenzondelelo kwaye nabathandekayo, abantu abathandeka kakhulu beNkosi.\n\n", "alma 28": "Ingxelo yoonyana bakaMozaya, abawalayo amalungelo abo ebukumkanini ngenxa yelizwi likaThixo, baza benyukela phezulu kwilizwe likaNifayi ukuya kushumayela kumaLeymenayithi; iimbandezelo nokuhlangulwa kwabo—ngokwembali ka-Alma.\n\nIquka izahluko 17 ukuya ku 27.\n\n[center][font_size=26]Isahluko 28[/font_size][/center]\n\n[i]AmaLeymenayithi ayoyiswa kwidabi elikhulukazi—Amashumi amawaka ayabulawa—Abakhohlakeleyo bathunyelwa kwimo yesimbonono esingenasiphelo; abangamalungisa bafumana ulonwabo olungasoze luphele. Malunga 77–76 P.K.[/i]\n\n1 Kwaye ngoku kwenzekile okokuba emva kokuba abantu baka-Amon bezinzisiwe kulo ilizwe laseYershan, nebandla kanjalo lamiswa kulo ilizwe laseYershan, nemikhosi yamaNifayithi yabekwa ngapha nangapha elizweni laseYershan, ewe, kuyo yonke imida erhangqe ilizwe laseZarahemla; qaphelani imikhosi yamaLeymenayithi yayibalandele abazalwana bayo yangena entlango.\n\n2 Kwaye njalo kwabakho idabi elikhulukazi; ewe, kwa nelingazange laziwa phakathi kwabo bonke abantu elizweni ukususela kwilixa uLihayi elishiya elaseYerusalem; ewe, kwaye amashumi amawaka amaLeymenayithi abulawa aza asasazwa kude.\n\n3 Ewe, kwaye kanjalo kwabakho ukubulala okukhulukazi phakathi kwabantu bakaNifayi; nangona kunjalo, amaLeymenayithi adudulwa kwaye asasazwa, baza abantu bakaNifayi babuyela kwakhona elizweni labo.\n\n4 Kwaye ngoku eli yaba lilixa ekwathi kwabakho ukulila okukhulu nesijwili esavakalayo kulo lonke ilizwe, phakathi kwabo bonke abantu bakaNifayi—\n\n5 Ewe, isikhalo sabahlolokazi belilela abayeni babo, kananjalo nesooyise belilela oonyana babo, nentombi ililela umnakwayo, ewe, umntakwayo elilela uyise; kwaye njalo isikhalo sokulila savakala phakathi kwabo bonke, belilela isalamane sabo esibuleweyo.\n\n6 Kwaye ngoku ngokwenene le yayiyimini elusizi; ewe, ilixa londiliseko, ilixa lokuzila ukutya kakhulu nomthandazo.\n\n7 Kwaye njalo waphela oweshumi elinesihlanu unyaka wolawulo lwabagwebi phezu kwabantu bakaNifayi;\n\n8 Kwaye le yingxelo ka-Amon nabazalwana bakhe, iihambo zabo elizweni likaNifayi, iimbandezelo zabo elizweni, iintsizi zabo, neenkxwaleko zabo, novuyo lwabo olungena mlinganiselo, nolwamkelo nokhuseleko lwabazalwana elizweni laseYershan. Kwaye ngoku inga iNkosi, uMkhululi wabo bonke abantu, ingayisikelela imiphefumlo yabo ngonaphakade.\n\n9 Kwaye le yingxelo yeemfazwe neembambano phakathi kwamaNifayithi, kananjalo neemfazwe phakathi kwamaNifayithi namaLeymenayithi; kwaye oweshumi elinesihlanu unyaka wolawulo lwabagwebi uphelile.\n\n10 Kwaye ukususela kunyaka wokuqala ukuya koweshumi elinesihlanu kwenzeka intshabalalo yobomi obungamawaka amaninzi; ewe, kwenzeka umbono owoyikekayo wempalalo-gazi.\n\n11 Kwaye nemizimba yamawaka amaninzi alaliswe ezantsi emhlabeni, ngeli lixa imizimba yamawaka amaninzi ibola izimfumba phezu kobuso bomhlaba; ewe, kwaye amawaka amaninzi azilele ukuphulukana nezalamane zawo, ngenxa yokuba anesizathu sokoyika, ngokwezithembiso zeNkosi, zokokuba athunyelwe kwimo yesimbonono esingenasiphelo.\n\n12 Ngeli lixa amawaka amaninzi abanye azila ngokwenene ngokuphulukana nabomlibo wawo, kanti ayagcoba kwaye anemincili kulo ithemba, kwanokwazi, ngokwezithembiso zeNkosi, okokuba ayavuswa ukuze ahlale ngasekunene kukaThixo, ekwimo yolonwabo olungapheliyo.\n\n13 Kwaye njalo siyabubona ubungakanani obugqithileyo bokungalingani kwabantu ngenxa yesono nokona, namandla kamtyholi, okuza ngamacebo obuqhinga athe wabuyila ukuze arhintyele iintliziyo zabantu.\n\n14 Kwaye njalo siyalubona ubizo olushushu lwenkuthalo yabantu ukuba basebenze esidiliyeni seNkosi; kwaye njalo siyasibona isizathu esikhulu sosizi, nesokugcoba kanjalo—usizi ngenxa yokufa nentshabalalo phakathi kwabantu, novuyo ngenxa yokukhanya kukaKrestu okusa ebomini.\n\n", "alma 29": "[center][font_size=26]Isahluko 29[/font_size][/center]\n\n[i]UAlma unqwenela ukudanduluka inguquko ngenzondelelo ebungelosi—INkosi isinika iititshala kuzo zonke izizwe—UAlma uyaqhayisa ngomsebenzi weNkosi nangempumelelo ka-Amon nabazalwana bakhe. Malunga 76 P.K.[/i]\n\n1 Owu akwaba bendiyingelosi, kwaye ndinokuwuzuza umnqweno wentliziyo yam, ukuze ndibe nokubheka phambili ndize ndithethe ngexilongo likaThixo, ngelizwi ukuze kushukume umhlaba, kwaye ndidanduluke inguquko kubo bonke abantu!\n\n2 Ewe, ndingavakalisa kuwo wonke umphefumlo, ngokungathi lilizwi lendudumo, inguquko necebo lenkululeko, okokuba bamele baguquke kwaye beze kuThixo wethu, ukuze kungabi sabakho lusizi lungakumbi phezu kwabo bonke ubuso bomhlaba.\n\n3 Kodwa qaphelani, ndingumntu, kwaye ndiyona ngawo umnqweno wam; kuba bekufanele ndonele zizinto ezo ethe iNkosi yazabela kum.\n\n4 Akufanelekanga ukuba ndihlungiseke ngenxa yeminqweno yam kummiselo ongqingqwa woThixo olungileyo, kuba ndiyazi okokuba ubanika abantu ngokweminqweno yabo, nokokuba kusekufeni okanye ebomini; ewe, ndiyazi okokuba wabela abantu, ewe, umisa kubo imimiselo engena kuguqulwa, ngokweminqweno yabo, nokokuba kusa elusindisweni okanye kusa entshabalalweni.\n\n5 Ewe, kwaye ndiyazi okokuba ukulunga nobubi kukhona phambi kwabo bonke abantu; yena lowo ungakwaziyo okulungileyo kokubi akanatyala; kodwa yena lowo ukwaziyo okulungileyo nokubi, kuye lowo kunikwa ngokweminqweno yakhe, nokokuba unqwenela okulungileyo okanye okubi, ubomi okanye ukufa, uvuyo okanye ukuzisola kwesazela.\n\n6 Ngoku, ekubeni ndibona okokuba ndiyazazi ezi zinto, kungani ukuba ndinqwenele ngaphezulu kunokuba ndenze umsebenzi endithe ndabizelwa kuwo?\n\n7 Kungani ukuba ndinqwenele ukuba ndinge ndiyingelosi, okokuba ndibe nokuthetha kuzo zonke iziphelo zomhlaba?\n\n8 Kuba qaphelani, iNkosi ithi inike kuzo zonke izizwe, okwesizwe zazo nolwimi, ukuba zilifundise ilizwi lakhe, ewe, ngobulumko, konke oko ibona kuzilungele ukuba zibenako; ke ngoko siyabona okokuba iNkosi ithi iyalele ngobulumko, malunga naloo nto ilungileyo kwaye iyinyani.\n\n9 Ndiyakwazi oko iNkosi indiyalele kona, kwaye ndiyayizukisa ngako. Andizizukisi ngokokwam, kodwa ndizukisa oko iNkosi indiyalele kona; ewe, kwaye olu luzuko lwam, ukuba mhlawumbi ndingaba sisixhobo ezandleni zikaThixo ukuzisa umphefumlo othile enguqukweni; kwaye olu luvuyo lwam.\n\n10 Kwaye qaphelani, xa ndibona abaninzi babazalwana bam bezohlwaye ngokwenene, kwaye besiza kwiNkosi uThixo wabo, ke umphefumlo wam uzaliswa luvuyo; ke ndikhumbule into ethe yandenzela yona iNkosi, ewe, kwanokokuba iwuvile umthandazo wam; ewe, ke ndikhumbule ingalo yayo enenceba ethe yolulelwa ngakum.\n\n11 Ewe, kananjalo ndikhumbule ukuthinjwa koobawo; kuba ngokwenene ndiyazi okokuba iNkosi yaye yabahlangula baphuma ebukhobokeni, kwaye ngale ndlela yaye yalimisa ibandla layo; ewe, iNkosi uThixo, uThixo ka-Abraham, uThixo kaIsake, noThixo kaYakobi, waye wabahlangula baphuma ebukhobokeni.\n\n12 Ewe, bendisoloko ndikukhumbula ukuthinjwa koobawo; kwayena loo Thixo wabahlangulayo baphuma ezandleni zamaYiputa waye wabahlangula baphuma ebukhobokeni.\n\n13 Ewe, kwayena loo Thixo waye walimisa ibandla lakhe phakathi kwabo; ewe, kwayena loo Thixo undibizile ngobizo olungcwele, ukuba ndishumayele ilizwi kwaba bantu, kwaye undinike impumelelo enkulu, endinovuyo oluzeleyo ngayo.\n\n14 Kodwa andivuyiswa yeyam impumelelo ndodwa, kodwa uvuyo lwam luzele ngakumbi ngenxa yempumelelo yabazalwana bam, ababengasentla kwilizwe likaNifayi.\n\n15 Qaphelani, basebenze ngokugqithisileyo, kwaye bazise ngaphambili iziqhamo ezininzi; kwaye uya kubanjani ukubaluleka umvuzo wabo!\n\n16 Ngoku, xa ndicinga ngempumelelo yaba abazalwana bam umphefumlo wam uyemka, kwanokude ube nokwahlulwa kuwo umzimba, njengoko kwakunjalo, lukhulu kangako uvuyo lwam.\n\n17 Kwaye ngoku wanga uThixo angabavumela aba, abazalwana bam, okokuba babe nokuhlala phantsi ebukumkanini bukaThixo; ewe, kananjalo nabo abaziziqhamo zemisebenzi yabo ukuze bangabi nakube baphinde baphumele ngaphandle, kodwa babe nokumdumisa ngonaphakade. Kwaye wanga uThixo angavuma okokuba kungenziwa ngokwamazwi am, kwananjengokuba ndithethile. Amen.\n\n", "alma 30": "[center][font_size=26]Isahluko 30[/font_size][/center]\n\n[i]UKorihor, umchasi-Krestu, uphoxisa ngoKrestu, ngeNtlawulelo, kwaye nangomoya wesiprofetho—Ufundisa ukuba akukho Thixo, akukho kuwa kwamntu, akukho sohlwayo sesono, kwaye akukho Krestu—UAlma uyangqina okokuba uKrestu uya kuza nokokuba zonke izinto zibonisa okokuba ukho uThixo—UKorihor unyanzelisa umqondiso waza wabethwa wabasisimumu—Umtyholi wayebonakele kuKorihor njengengelosi waza wamfundisa oko amaze akuthethe—UKorihor unyhashelwa phantsi aze afe. Malunga 76–74 P.K.[/i]\n\n1 Qaphelani, ngoku kwenzekile okokuba emva kokuba abantu baka-Amon bemiselwe elizweni laseYershan, ewe, kwaye nasemva kokuba amaLeymenayithi eqhutyelwe ngaphandle kwelizwe, nabafileyo bawo bengcwatyiwe ngabantu belizwe—\n\n2 Ngoku abafileyo babo abazange babalwe ngenxa yobuninzi bamanani abo; bengazange babalwe nabafileyo bama-Nifayithi—kodwa kwenzekile emva kokuba bebangcwabile abafileyo babo, kananjalo emva kokuzila ukutya, nokulila, nomthandazo, (kwaye kwaku koweshumi elinesithandathu unyaka wolawulo lwabagwebi phezu kwabantu bakaNifayi) kwaqalisa ukubakho uxolo ngalo lonke ixesha kulo lonke ilizwe.\n\n3 Ewe, kwaye abantu baye bakuqwalasela ukuyigcina imiyalelo yeNkosi; kwaye babengqongqo ekuyizalisekiseni imimiselo kaThixo, ngokomthetho kaMoses; kuba babefundisiwe ukuwugcina umthetho kaMoses kude kube uzalisekisiwe.\n\n4 Kwaye njalo abantu baye ababinasiphazamiso kuwo wonke oweshumi elinesithandathu unyaka wolawulo lwabagwebi phezu kwabantu bakaNifayi.\n\n5 Kwaye kwenzekile okokuba ekuqalekeni koweshumi elinesixhenxe unyaka wolawulo lwabagwebi, kwabakho uxolo ngamaxesha onke.\n\n6 Kodwa kwenzekile kwisiphelo sokuphela konyaka weshumi elinesixhenxe, kwangena indoda elizweni laseZarahemla, kwaye yaye ingumchasi-Krestu, kuba yaqalisa ukushumayela ebantwini ngokuchasene neziprofetho ezazithethiwe ngabaprofeti, malunga nokuza kukaKrestu.\n\n7 Ngoku kwakungekho mthetho uchasene nenkolo yomntu; kuba oko kwakuphikisana ngokungqongqo nemiyalelo kaThixo okokuba kubekho umthetho ozisa abantu ekulinganeni.\n\n8 Kuba njalo zithi izibhalo: Zikhethele namhla, lowo uya kumkhonza.\n\n9 Ngoku ukuba umntu wayenqwenela ukukhonza uThixo, yayililungelo lakhe elilodwa; okanye ngenye indlela, ukuba wayekholelwa kuThixo yayililungelo lakhe elilodwa ukuba amkhonze; kodwa ukuba wayengakholelwa kuye kwakungekho mthetho wokumohlwaya.\n\n10 Kodwa ukuba ubulele wayesohlwayelwa ekufeni; kwaye ukuba uphangile wayesohlwaywa kanjalo; kwaye ukuba ubile kanjalo ubesohlwaywa; kwaye ukuba ukrexezile kanjalo wayesohlwaywa; ewe, ngayo yonke le nkohlakalo babesohlwaywa.\n\n11 Kuba kwakukho umthetho wokokuba abantu mabagwetywe ngokwamatyala abo. Nangona kunjalo, kwakungekho mthetho uchasene nenkolo yomntu; ke ngoko, umntu wayesohlwaywa kuphela ngamatyala athe wawenza; ke ngoko bonke abantu babelingana.\n\n12 Kwaye lo mchasi-Krestu, ogama lakhe lalinguKorihor, (kwaye umthetho wawungenanto yakubambelela kuye) waqalisa ukushumayela ebantwini okokuba akusayi kubakho Krestu. Kwaye waye washumayela ngolu hlobo, esithi:\n\n13 Owu nina niqanyangelwe phantsi kwethemba elibubuyatha nelilize, kungani ukuba nizithwalise idyokhwe ngezinto ezibubuyatha ngolu hlobo? Kungani, ukuba nifune uKrestu? Kuba akakho umntu onokwazi nantoni na eya kuza.\n\n14 Qaphelani, ezi zinto enizibiza ngokuba ziziprofetho, enithi zagqithiswa ngabaprofeti abangcwele, qaphelani, zizithethe zobuyatha zooyihlo.\n\n15 Nikwazi njani ukuqiniseka kwazo? Qaphelani, aninako ukwazi ngezinto eningaziboniyo; ke ngoko aninakho ukwazi okokuba kuya kubakho uKrestu.\n\n16 Nikhangela phambili nize nithi nibona uxolelo lwezono zenu. Kodwa qaphelani, ziziphumo zengqondo ephambeneyo; kwaye le mpambano yeengqondo zenu iza ngenxa yezithethe zooyihlo, ezinikhokelela kude kwinkolo yezinto ezingenjalo.\n\n17 Kwaye nezinye ezininzi izinto ezinjalo awazithethayo kubo, ebaxelela okokuba akunakubakho ntlawulelo yenziwayo yezono zabantu, kodwa wonke umntu kobu bomi uqhuba ngokokuzilawula ngokwendalo; ke ngoko wonke umntu uphumelela ngokobungqondi bakhe, nokokuba wonke umntu woyisa ngokokomelela kwakhe; kwaye nantoni na umntu awathi wayenza yayingelolwaphulo-mthetho.\n\n18 Kwaye washumayela njalo kubo, elahlekisa iintliziyo zabaninzi, ebabangela ukuba baziphakamisele phezulu iintloko zabo kwiinkohlakalo zabo, ewe, elahlekisa abafazi abaninzi, namadoda kanjalo, ukuba benze uhenyuzo—ebaxelela ukuba xa umntu efile, eso yayisisiphelo sakhe.\n\n19 Ngoku le ndoda yawelela kanjalo kwilizwe laseYershan, ukuze ishumayele ezi zinto phakathi kwabantu baka-Amon, ababefudula bengabantu bamaLeymenayithi.\n\n20 Kodwa qaphelani babelumke ngaphezulu kunabaninzi bamaNifayithi; kuba bamthabatha, baza bamqamangela, baze bamthwala bamsa phambi kuka-Amon, owayengumbingeleli omkhulu phezu kwabo bantu.\n\n21 Kwaye kwenzekile okokuba wenza okokuba akhutshelwe ngaphandle kwelizwe. Waza waya ngaphaya kwilizwe likaGidiyon, waza waqalisa kanjalo ukushumayela kubo; kwaye apha akabanga nampumelelo ingako, kuba wathatyathwa waza waqanyangelwa waza watyathwa wasiwa phambi kombingeleli omkhulu, kananjalo nomgwebi oyintloko phezu kwelizwe.\n\n22 Kwaye kwenzekile okokuba umbingeleli omkhulu wathi kuye: Kungani ukuba uhambahambe ugqwetha iindlela zeNkosi? Kungani ukuba ufundise aba bantu ukuba akusayi kubakho Krestu, uphazamise imigcobo yabo? Kungani ukuba uthethe ngokuchasene nazo zonke iziprofetho zabaprofeti abangcwele?\n\n23 Ngoku igama lombingeleli omkhulu lalinguGidona. Kwaye uKorihor wathi kuye: Kungenxa yokuba andifundisi zithethe zabuyatha zooyihlo, kwaye nangenxa yokokuba andibafundisi aba bantu ukuba baziqamangele ezantsi phantsi kwemimiselo nezenzo ezibekwe ngababingeleli bamandulo, ukuze baphange amandla negunya phezu kwabo, ukuba babagcine bengenalwazi, ukuze bangabi nakuziphakamisa iintloko zabo, kodwa bathotyelwe phantsi ngokwamazwi abo.\n\n24 Nithi aba bantu bangabantu abakhululekileyo. Qaphelani, ndithi basebukhobokeni. Nithi ezo ziprofetho zamandulo ziyinyani. Qaphelani, ndithi anizazi ukuba ziyinyani na.\n\n25 Nithi aba bantu bangabantu abanetyala nabawileyo, ngenxa yokona komzali. Qaphelani, ndithi umntwana akanatyala ngenxa yabazali bakhe.\n\n26 Kwaye kanjalo nithi uKrestu uya kuza. Kodwa qaphelani, ndithi aniyazi okokuba kuya kubakho uKrestu. Kwaye nithi kanjalo uya kubulawelwa izono zehlabathi—\n\n27 Nize njalo nilahlekise aba bantu balandele izithethe zobuyatha zooyihlo, kwaye nangokweminqweno yenu; kwaye niyabacinizela, kwanokungathi kusebukhobokeni, ukuze nibe nokungxala iziqu zenu ngemisebenzi yezandla zabo, ukuze bangakhe balinge baqwanye beqinisekile, ukuze bangakhe balinge bazonwabele iimfanelo zabo namalungelo abo awodwa.\n\n28 Ewe, abalingi nokuyisebenzisa loo nto iyeyabo hleze babakhubekise ababingeleli babo, abathi babathwalise idyokhwe ngokweminqweno yabo, kwaye babazise ekubeni bakholelwe, ngezithethe zabo namaphupha abo nangengcinga zabo eziguqu-guqukayo nangemibono yabo nangeemfihlelo abazenza ngathi zikho, ukuze bathi, ukuba abenzi ngokwamazwi abo, bakhathaze mntu uthile ongaziwayo, abathi unguThixo—umntu ongazange akhe abonwe okanye aziwe, ongazange abekho nongasoze abekho.\n\n29 Ngoku akuba umbingeleli omkhulu nomgwebi oyintloko bekubona ukuqaqadeka kwentliziyo yakhe, ewe, bakubona ukuba ubeya kwenyelisa ngokuchasene nkqu noThixo, abafunanga kuwaphendula amazwi akhe; kodwa benza ukuba aqanyangelwe; baza bamnikezela ezandleni zabaphathi, baza bamthumela kwilizwe laseZarahemla, ukuze abe nokuziswa phambi koAlma, nomgwebi oyintloko owayengumlawuli phezu kwalo lonke ilizwe.\n\n30 Kwaye kwenzekile okokuba akuba ezisiwe phambi koAlma nomgwebi oyintloko, waye waqhubeka kwangohlobo ebesenza ngalo elizweni likaGidiyon; ewe, waqhubeka esenyelisa.\n\n31 Kwaye waye wenyuka ngamazwi amakhulu okukhukumala phambi koAlma, kwaye waye wenyelisa ngokuchasene nababingeleli nootitshala, ebatyhola ngokukhokelela kude abantu ukulandela emva kwezithethe zobuhiba zooyise ngenxa yokuzingxala ngemisebenzi yabantu.\n\n32 Ngoku uAlma wathi kuye: Uyayazi okokuba asizingxali ngemisebenzi yaba bantu; kuba qaphela ndisebenze kwanasekuqalekeni kolawulo lwabagwebi kude kube kaloku nje, ngezam izandla ukuba ndizixhase, nangona ndinohambo oluninzi macala onke ngapha nangapha elizwe ndivakalisa ilizwi likaThixo kubo abantu bam.\n\n33 Kwaye nangona ndinemisebenzi emininzi endiyenzileyo ebandleni, andizange ndizuze kwankqu nesinayini enye ngomsebenzi wam; kungazange namnye kubazalwana bam, ngaphandle nje kwasesihlalweni sokugweba; kwaye ke sizuze nje kuphela ngokwasemthethweni ngexesha lethu.\n\n34 Kwaye ngoku, ukuba asizuzi nantoni na ngemisebenzi yethu ebandleni, ingaba inzuzo yethu yintoni ngokusebenza ebandleni ngaphandle kwasekuvakaliseni inyaniso, ukuze sifumane imigcobo ekuvuyeni kwabazalwana bethu?\n\n35 Ke kungani ukuba uthi sishumayela kwaba bantu ukuze sifumane inzuzo, xa wena, ngokwakho, usazi okokuba asifumani nzuzo? Kwaye ngoku, uyakholelwa okokuba siyabalahlekisa aba bantu, ngento ebabangela uvuyo olunje ezintliziyweni zabo?\n\n36 Waza uKorihor wamphendula, Ewe.\n\n37 Waza ke uAlma wathi kuye: Uyakholelwa na okokuba kukho uThixo?\n\n38 Waza waphendula, Hayi.\n\n39 Ngoku uAlma wathi kuye: Uza kukhanyela kwakhona okokuba kukho uThixo, uze kwakhona ukhanyele uKrestu? Kuba qaphela, ndithi kuwe, ndiyazi okokuba kukho uThixo, kanjalo nokokuba uKrestu uya kuza.\n\n40 Kwaye ngoku bungqina buni onabo bokokuba akukho Thixo, okanye okokuba uKrestu akayi kuza? Ndithi kuwe akunabo, ngaphandle nje kwelizwi lakho kuphela.\n\n41 Kodwa, qaphela, ndinazo zonke izinto nje ngobungqina bokokuba ezi zinto ziyinyani; kwaye nawe kanjalo unazo zonke izinto nje ngobungqina kuwe bokokuba ziyinyani; kwaye uza kuzikhanyela? Uyakholelwa okokuba ezi zinto ziyinyani?\n\n42 Qaphela, ndiyazi okokuba uyakholelwa, kodwa uphethwe ngumoya wokuxoka, kwaye uwubekele bucala uMoya kaThixo ukuze ungabi nandawo ngaphakathi kwakho; kodwa umtyholi unamandla phezu kwakho, kwaye ukuphethe, esebenzisa amacebo obuqhinga ukuze abe nokutshabalalisa abantwana bakaThixo.\n\n43 Kwaye ngoku uKorihor wathi kuAlma: Ukuba ungandibonisa umqondiso, ukuze ndibe nokuqinisekiswa okokuba kukho uThixo, ewe, ndibonise okokuba unamandla, kwaye ke ndiya kuqinisekiswa ngobunyani bamazwi akho.\n\n44 Kodwa uAlma wathi kuye: Uyifumene imiqondiso ngokwaneleyo; ingaba uya kumlinga na uThixo wakho? Ingaba uya kuthi, Ndibonise umqondiso, ekubeni unabo ubungqina babo bonke aba bazalwana bakho, kananjalo bonke abaprofeti abangcwele? Izibhalo zibekiwe phambi kwakho, ewe, kwaye zonke izinto zibonisa ukuba kukho uThixo; ewe, kwanawo umhlaba, kwaye nazo zonke izinto eziphezu kobuso bawo, ewe, nentshukumo yawo, ewe, kananjalo neeplanethi ezishukuma ngendlela yazo elungeleleneyo ziyangqina okokuba kukho uMdali oPhakamileyo.\n\n45 Kwaye kanti uhamba-hamba, ulahlekisa iintliziyo zaba bantu, ungqina kubo ukuba akukho Thixo? Kwaye kanti uza kukhanyela ngokuchasene nawo onke la mangqina? Waza wathi: Ewe, ndiza kukhanyela, ngaphandle kokuba undibonise umqondiso.\n\n46 Kwaye ngoku kwenzekile okokuba uAlma wathi kuye: Qaphela, ndilusizi ngenxa yokuqaqadeka kwentliziyo yakho, ewe, ukuba usaphikele ukuwuchasa umoya wenyaniso, ukuze umphefumlo wakho ube nokutshatyalaliswa.\n\n47 Kodwa qaphelani, kulunge ngaphezulu okokuba kumele umphefumlo wakho ulahleke kunokuba ube yindlela yokuzisa imiphefumlo emininzi ezantsi ekutshatyalalisweni, ngokuxoka kwakho kwaye nangamazwi akho okunyhwalaza; ke ngoko ukuba uya kukhanyela kwakhona qaphela uThixo uya kukubetha, ukuze ube sisimumu, ukuze ungaze uwuvule umlomo wakho kwakhona, ukuze ungabalahlekisi aba bantu kwakhona.\n\n48 Ngoku uKorihor wathi kuye: Andibukhanyeli ubukho bobuThixo, kodwa andikholelwa okokuba kukho uThixo; kwaye ndithi kanjalo, anazi okokuba kukho ubuThixo; kwaye ngaphandle kokuba nindibonise umqondiso, andisayi kukholelwa.\n\n49 Ngoku uAlma wathi kuye: Oku ndiya kukunika njengomqondiso, ukuba ubethwe ube sisimumu, ngokwamazwi am; kwaye ndithi, egameni likaThixo, uya kubethwa ube sisimumu, ukuze ungabe uphinde ubenako ukuthetha.\n\n50 Ngoku akuba uAlma ewathethile la mazwi, uKorihor wabethwa waba sisimumu, ukuze angabinako ukuthetha, ngokwamazwi ka-Alma.\n\n51 Kwaye ngoku akuba umgwebi oyintloko ekubona oku, wasolula isandla sakhe waza wambhalela uKorihor, esithi: Ingaba uqinisekisiwe ngamandla kaThixo? Kukubani apho ubunqwenela okokuba uAlma abonakalise umqondiso wakhe? Ubunga angahlungisa abanye, ukuze akubonise umqondiso? Qaphela, uwubonise kuwe umqondiso; kwaye ngoku ingaba ungaphika ngokungakumbi?\n\n52 Waza uKorihor wasibeka isandla sakhe waza wabhala, esithi: Ndiyazi okokuba ndisisimumu, kuba andikwazi ukuthetha; kwaye ndiyazi okokuba akukho nto ngaphandle kokuba kube ngamandla kaThixo anako ukuzisa oku phezu kwam; ewe, kwaye ndandisoloko ndisazi okokuba kwakukho uThixo.\n\n53 Kodwa qaphelani, umtyholi undikhohlisile; kuba wabonakala kum ekwinkangeleko yengelosi, waza wathi kum: Hamba kwaye ubabuyisele aba bantu, kuba bonke balahlekile belandela uThixo ongaziwayo. Kwaye wathi kum; Akukho Thixo; ewe, waza wandifundisa oko ndimele ndikuthethe. Kwaye ndifundise amazwi akhe; kwaye ndiwafundise ngenxa yokuba ayeyikholisa ingqondo yasenyameni, kwaye ndabafundisa, kwanokude ndibe nempumelelo enkulu, kangangokuba ndakholelwa ngokwenene okokuba ayeyinyani; kwaye kungesi sizathu ndayichasayo inyaniso, kwanokude ndizizisele esi siqalekiso sikhulu phezu kwam.\n\n54 Ngoku akuba ekuthethile oku, wabongoza uAlma ukuba athandaze kuThixo, ukuze isiqalekiso sibe nokususwa kuye.\n\n55 Kodwa uAlma wathi kuye: Ukuba esi siqalekiso siyasuswa kuwe uya kuthi kwakhona uzilahlekise iintliziyo zaba bantu; ke ngoko, kuya kuba nje kuwe kwanjengokwentando yeNkosi.\n\n56 Kwaye kwenzekile okokuba isiqalekiso asizange sisuswe kuye uKorihor; kodwa walahlelwa ngaphandle, waza wahamba-hamba esuka kwindlu nendlu engqiba khona ukuze afumane ukutya.\n\n57 Ngoku ulwazi ngokwenzekayo kuKorihor lwavakaliswa ngoko nangoko kulo lonke ilizwe; ewe, isibhengezo sathunyelwa phambili ngumgwebi oyintloko kubo bonke abantu elizweni, kusaziswa kwabo bebekholelwa kumazwi kaKorihor ukuze baguquke ngokukhawuleza, hleze kwa ezo zigwebo zifike kubo.\n\n58 Kwaye kwenzekile okokuba bonke baqinisekiswa ngenkohlakalo kaKorihor; ke ngoko bonke baguqukela kwakhona eNkosini; kwaye oku kwabuphelisa ubugwenxa obunje ngobo babusenziwa nguKorihor. Kwaye uKorihor waye wahamba-hamba esuka kwindlu nendlu, engqiba ukutya ukuze azibonelele.\n\n59 Kwaye kwenzekile okokuba wabheka phambili phakathi kwabantu, ewe, phakathi kwabantu ababezohlule kumaNifayithi baza bazibiza ngokuba ngamaZoramayithi, bekhokelwa yindoda egama layo lalinguZorami—kwaye njengokuba wayebheka phambili phakathi kwabo, qaphelani, wagilwa waza wanyhashelwa phantsi, kwanokude abe ufile.\n\n60 Kwaye njalo siyasibona isiphelo salowo wagqwetha iindlela zeNkosi; kwaye njalo siyabona okokuba umtyholi akabaxhasi abantwana bakhe ngomhla wokugqibela, kodwa uthi abarhuqele ezantsi esihogweni.\n\n", "alma 31": "[center][font_size=26]Isahluko 31[/font_size][/center]\n\n[i]UAlma wongamela umsebenzi omiselweyo wokubanga kwakhona amaZoramayithi akreqileyo—AmaZoramayithi ayamkhanyela uKrestu, akholelwa kwingqikelelo yobuxoki yonyulo, kwaye akhonza ngemithandazo emisiweyo—Abefundisi bazaliswa ngoMoya oyiNgcwele—Iimbandezelo zabo ziginyelwe eluvuyweni lukaKrestu. Malunga 74 P.K.[/i]\n\n1 Ngoku kwenzekile okokuba emva kwesiphelo sikaKorihor, uAlma ekubeni efumene iindaba zokokuba amaZoramayithi ayezigqwethile iindlela zeNkosi, nokokuba uZorami, owayeyinkokheli yawo, wayekhokelela iintliziyo zabantu ekubeni ziqubude kwizithixo ezizizimumu, intliziyo yakhe kwakhona yaba buhlungu ngenxa yobugwenxa babantu.\n\n2 Kuba yayingunobangela wosizi olunzulu kuAlma ukwazi ngobugwenxa phakathi kwabantu bakhe; ke ngoko intliziyo yakhe yabalusizi ngokugqithisileyo ngenxa yokwahlukana kwamaZoramayithi kumaNifayithi.\n\n3 Ngoku amaZoramayithi ayezihlanganise kunye kulo ilizwe awayelibiza ngokuba yiAnteyonam, elaye lingasempuma yelizwe laseZarahemla, elaye lime phantse ukunxusa phezu konxweme lolwandle olwalusemazantsi elizwe laseYershan, elaye kanjalo linxuse phezu kwentlango esemazantsi, intlango leyo eyayizele ngamaLeymenayithi.\n\n4 Ngoku amaNifayithi ayesoyika kakhulu ukuba amaZoramayithi angangena kwimbalelwano namaLeymenayithi, nokokuba kungangunobangela welahleko enkulu kwicala lamaNifayithi.\n\n5 Kwaye ngoku, njengoko ukushunyayelwa kwelizwi kunotyekelo olukhulu lokukhokelela abantu ekwenzeni oko kulungileyo—ewe, kwakunesiphumo esinamandla ngaphezu kweengqondo zabantu kunekrele, okanye nantoni na eyenye, eyayikhe yenzeka kubo—ke ngoko uAlma wacinga ukuba kwakuyimfuneko okokuba bamele bazame ukulunga kwelizwi likaThixo.\n\n6 Ke ngoko wathabatha uAmon, noAron, no-Omna; kwaye uHimnayi waye wamshiya nebandla eZarahemla; kodwa isithathu esekuthethwe ngaso wasithabathela kuye, kananjalo noAmyuleki noZiyezirom, ababeseMeleki; kananjalo wathabatha ababini koonyana bakhe.\n\n7 Ngoku oyena mdala koonyana bakhe akazange amthabathe ahambe naye, kwaye igama lakhe lalinguHilamani; kodwa amagama abo wabathabathayo kunye naye ayenguShiblani noKoreyantan; kwaye la ngamagama abo bathi bahamba kunye naye phakathi kwamaZoramayithi, ukuba bashumayele kuwo ilizwi.\n\n8 Ngoku amaZoramayithi ayengabakreqi asuka kumaNifayithi; ke ngoko ayesele enalo ilizwi likaThixo lishunyayelwe kuwo.\n\n9 Kodwa ayewele kwiimpazamo eziyingozi, kuba ayengakuqwalaseli ukuyigcina imiyalelo kaThixo, nemimiselo yakhe, ngokwemithetho kaMoses.\n\n10 Engafuni nokuzigqala izenzo zebandla, ukuqhubeka ngomthandazo nesikhungo kuThixo mihla yonke, ukuze angabi nakungena ekuhendweni.\n\n11 Ewe, lilonke, aye azigqwetha iindlela zeNkosi amaxesha amaninzi kakhulu; ke ngoko, kungesi sizathu, uAlma nabazalwana bakhe baya ngaphakathi kwelizwe ukuya kushumayela ilizwi kuwo.\n\n12 Ngoku, bakuba befikile elizweni, qaphelani, ekukhwankqisekeni kwabo bafumanisa okokuba amaZoramayithi akhe izindlu zesikhungo, nokokuba aye azihlanganisa kunye ngosuku olunye lweveki, umhla lowo athi alubiza ngokuba ngumhla lweNkosi; kwaye ayenqula ngokohlobo uAlma nabazalwana bakhe abangazanga balubona;\n\n13 Kuba ayenendawo eyakhelwe phezulu kumbindi wendlu yawo yesikhungo, indawo yokuma, eyaye inyukele phezu kwentloko; kwaye umphezulu wayo wawungangena kuphela umntu omnye.\n\n14 Ke ngoko, nabani na onqwenela ukunqula kufuneka abheke phambili aze eme ngaphezu kwayo, aze olulele izandla zakhe phezulu ngasezulwini, aze adanduluke ngelizwi elikhulu, esithi:\n\n15 Ngcwele, ngcwele Thixo; siyakholwa okokuba unguThixo, kwaye siyakholelwa okokuba uyingcwele, nokokuba wawungumoya, nokokuba ungumoya, nokokuba uya kuba ngumoya ngonaphakade.\n\n16 Thixo oNgcwele, siyakholwa okokuba usahlule kubazalwana bethu; kwaye asikholelwa kuzo izithethe zabazalwana bethu, ezazigqithiselwe kubo ngobuntwana booyise; kodwa sikholelwa ekubeni usonyulele ukuba sibe ngabantwana bakho abangcwele; kananjalo usazisile okokuba akusayi kubakho Krestu.\n\n17 Kodwa ukwanguye izolo, namhla, nangonaphakade; kwaye usonyulele ukuba siya kusindiswa, ngeli lixa bonke abasingqongileyo bonyulelwe ukuba baphoswe ngomsindo wakho ezantsi esihogweni; ngako okungcwele, Owu Thixo, siya kubulela; kananjalo siya kubulela ukuba usonyule, ukuze singalahlekiswa silandela izithethe zobuyatha zabazalwana bethu, ezithi zibaqamangelele phantsi kwinkolo kaKrestu, ethi ikhokelele iintliziyo zabo ukuba zibhadulele kude nawe, Thixo wethu.\n\n18 Kwaye kwakhona siyakubulela, Owu Thixo, ukuba singabanyuliweyo nabantu abangcwele. Amen.\n\n19 Ngoku kwenzekile okokuba emva kokuba uAlma nabazalwana bakhe beyivile le mithandazo, bakhwankqiseka ngaphaya kwawo wonke umlinganiselo.\n\n20 Kuba qaphelani, wonke umntu waye wabheka phambili waza wanikela phezulu kwale mithandazo minye.\n\n21 Ngoku indawo leyo babeyibiza ngokuba yiRameyamptam, ethi, xa itolikwa, isisikhundla esingcwele.\n\n22 Ngoku, bemi kwesi sikhundla baye banikela phezulu, wonke umntu, kwalo mthandazo mnye kuThixo, bembulela uThixo wabo kuba bonyulwa nguye, nokokuba engabalahlekisanga ukulandela izithethe zabazalwana babo, nokokuba iintliziyo zabo zingebiwanga ekubeni bakholelwe kwizinto ezisezayo, abangazi nto ngazo.\n\n23 Ngoku, emva kokuba abantu bonke benikele phezulu imibulelo ngolu hlobo, babuyela kumakhaya abo, bengazanga bathetha ngoThixo wabo kwakhona bada babe bahlanganisene kunye kwakhona esikhundleni esingcwele, ukunikela phezulu imibulelo ngokohlobo lwabo.\n\n24 Ngoku akuba uAlma ekubonile oku intliziyo yakhe yabindeka; kuba wabona okokuba babengabantu abakhohlakeleyo nabagqwethekileyo; ewe, wabona okokuba iintliziyo zabo zazibekwe phezu kwegolide, naphezu kwesilivere, naphezu kwayo yonke impahla ecwengileyo.\n\n25 Ewe, kananjalo wabona okokuba iintliziyo zabo zaziphakamele phezulu ekuzigwagwiseni okukhulu, ngekratshi labo.\n\n26 Waza waliphakamisela phezulu ezulwini ilizwi lakhe, waza wadanduluka, esithi: Owu, koda kubenini, Owu Nkosi, ingaba uya kuzivumela ukuba izicaka zakho ziya kuhlala apha ezantsi enyameni, ukuba zibone inkohlakalo embi ngolu hlobo phakathi kwabantwana babantu?\n\n27 Qaphela, Owu Thixo, bayadanduluka kuwe, kanti iintliziyo zabo ziginyelwe phezulu kwikratshi labo. Qaphela, Owu Thixo, bayadanduluka kuwe ngemilomo yabo, ngeli lixa bekhukhumele, nangokude bazibone bebakhulu, ngezinto ezililize zehlabathi.\n\n28 Qaphela, Owu Thixo wam, izambatho zabo zexabiso, nemisesane yabo, nezacholo zabo, nezihombiso zabo zegolide, kwaye nazo zonke izinto zabo ezixabisekileyo abathi bazihombise ngazo; kwaye qaphela, iintliziyo zabo zibekwe phezu kwazo, kanti ke badanduluka kuwe baze bathi—Siyakubulela, Owu Thixo, kuba singabantu abonyulelwe kuwe, ngeli lixa abanye beya kutshabalala.\n\n29 Ewe, kwaye bathi ubazisile into yokokuba akusayi kubakho Krestu.\n\n30 Owu Nkosi Thixo, ingaba uya kuyivumela kude kubenini ukuba inkohlakalo engaka nokunganyaniseki ukuba kubekho phakathi kwaba bantu? Owu Nkosi, wanga ungandipha ukomelela, ukuze ndibe nokubunyamezela ubuthathaka bam. Kuba ndibuthathaka, kwaye inkohlakalo elolu hlobo phakathi kwaba bantu iyawuhlungisa umphefumlo wam.\n\n31 Owu Nkosi, intliziyo yam ilusizi ngokugqithisileyo; wanga ungawuthuthuzela umphefumlo wam ngoKrestu. Owu Nkosi, wanga ungandinika ukuba ndibe nokomelela, ukuze ndibe nokuzinyamezela ngomonde ezi mbandezelo eziya kuthi zize phezu kwam, ngenxa yobugwenxa baba bantu.\n\n32 Owu Nkosi, ungawuthuthuzela umphefumlo wam, uze undiphe impumelelo, kananjalo nabo ndisebenza nabo abakunye nam—ewe, uAmon, noAron, no-Omna, kananjalo noAmyuleki noZiyezirom, kananjalo noonyana bam ababini—ewe, kwanabo bonke aba wanga ungabathuthuzela, Owu Nkosi. Ewe, wanga ungayithuthuzela imiphefumlo yabo ngoKrestu.\n\n33 Wanga ungabanika ukuba babe nokomelela, ukuze babe nokuzinyamezela iimbandezelo zabo eziya kuthi zize phezu kwabo ngenxa yobugwenxa baba bantu.\n\n34 Owu Nkosi, inga ungasinika ukuba sibe nempumelelo ekubaziseni kwakhona kuwe ngoKrestu.\n\n35 Qaphela, Owu Nkosi, imiphefumlo yabo ixabisekile, kwaye abaninzi babo bangabazalwana bethu; ke ngoko, siphe, Owu Nkosi, amandla nobulumko bokuba sibe nokuzisa aba, abazalwana bethu, kwakhona kuwe.\n\n36 Ngoku kwenzekile okokuba akuba uAlma ewathethile la mazwi, wazibeka izandla zakhe phezu kwabo bonke abo babekunye naye. Kwaye qaphela, njengokuba wayezibekile izandla zakhe phezu kwabo, bazaliswa nguMoya oyiNgcwele.\n\n37 Kwaye emva koko baye bazohlula omnye komnye, bengazicingeli into abaya kuyitya, okanye into abaya kuyisela, okanye into abaya kuyambatha.\n\n38 Yaza iNkosi yababonelela ukuze bangalambi, bengenakunxanwa; ewe, kananjalo yabapha ukomelela, ukuze bangabandezelwa nangaluphina uhlobo lweembandezelo, ngaphandle kokuba ziginyelwe eluvuyweni lukaKrestu. Ngoku oku kwakungenxa yomthandazo ka-Alma; kwaye oku kwakungenxa yokokuba wathandaza ngokholo.\n\n", "alma 32": "[center][font_size=26]Isahluko 32[/font_size][/center]\n\n[i]UAlma ufundisa amahlwempu awathi athobeka ngenxa yeembandezelo zawo—Ukholo lithemba kuloo nto engabonwayo kodwa eyinyani—UAlma ungqina ukuba iingelosi zilungiselela amadoda, abafazi, nabantwana—UAlma ulifanisa ilizwi nembewu—Kufuneka lilinywe kwaye londliwe—Lize ke likhule libe ngumthi apho kukhiwa khona iziqhamo zobomi banaphakade. Malunga 74 P.K.[/i]\n\n1 Kwaye kwenzekile okokuba baye babheka phambili, baza baqalisa ukushumayela ilizwi likaThixo ebantwini, bengena kwizindlu zabo zesikhungo, nasezindlwini zabo; ewe, kwaye bade balishumayela ilizwi nasezindleleni zabo.\n\n2 Kwaye kwenzekile okokuba emva komsebenzi omninzi onzima phakathi kwabo, baqalisa ukuba nempumelelo phakathi kwabantu abakudidi lweentsizana; kuba qaphelani, babekhutshelwe ngaphandle kwezindlu zesikhungo ngenxa yokurhwexa kwezambatho zabo—\n\n3 Ke ngoko babengavunyelwa ukungena kwizindlu zezikhungo zabo ukuba banqule uThixo, kuba bethatyathwa njengokungcola; ke ngoko babengamahlwempu; ewe, abazalwana babo babebathabatha njengabantu abangumququ; ke ngoko babengamahlwempu kwizinto zehlabathi; kananjalo babengamahlwempu ezintliziyweni.\n\n4 Ngoku, xa uAlma wayefundisa kwaye ethetha nabantu phezu kwenduli yaseOnayida, apho kweza isihlwele esikhulu kuye, esingabo besithetha ngabo, ababengamahlwempu ngentliziyo, ngenxa yobuhlwempu babo ngezinto zehlabathi.\n\n5 Kwaye beza kuAlma; waza lowo wayeyinkokheli eyiyona iphambili phakathi kwabo wathi kuye: Qaphela, baza kuthini abazalwana bam aba, kuba bayadelwa ngabo bonke abantu ngenxa yobuhlwempu babo, ewe, kwaye ngokungakumbi ngababingeleli bethu; kuba basikhuphele ngaphandle kwezindlu zethu zesikhungo esisebenze kakhulu ukuzakha ngezandla zethu; kwaye basikhuphele ngaphandle ngenxa yobuhlwempu bethu obugqithileyo; kwaye asinayo indawo yokunqula uThixo wethu; kwaye qaphelani, siza kuthini?\n\n6 Kwaye ngoku xa uAlma esiva la mazwi, waguquka, ubuso bakhe bajonga ngqo ngakuye, waza wabona ngovuyo olukhulu; kuba wabona ukuba iimbandezelo zabo zibenze bathobeka ngokwenene, kwaye nokokuba babelungiselelwa ukuliva ilizwi.\n\n7 Ke ngoko akabuyanga athethe okungakumbi kwesinye isihlwele; kodwa wasolula isandla sakhe, waza wadanduluka kwabo wayebajongile, ababezohlwaye ngokwenene, waza wathi kubo:\n\n8 Ndiyabona ukuba nithobekile entliziyweni; kwaye ukuba kunjalo, nisikelelwe nina.\n\n9 Qaphelani umzalwana wenu uthe, siza kuthini?—kuba sikhutshelwe ngaphandle kwezindlu zesikhungo zethu, ukuze singabinako ukumnqula uThixo wethu.\n\n10 Qaphelani ndithi kuni, ingaba nicinga okokuba aninako ukumnqula uThixo ngaphandle nje kuphela kwasezindlwini zesikhungo zenu?\n\n11 Kwaye ngaphezu koko, ndingabuza, nicinga ukuba akufunekanga nimnqule uThixo ngaphandle kokuba kube kanye nje kuphela ngeveki?\n\n12 Ndithi kuni, kuhle ukuba nikhutshelwe ngaphandle kwezindlu zesikhungo zenu, ukuze nibe nokuthobeka, nokuze nifunde ubulumko; kuba kuyafuneka ukuba nifunde ubulumko; kuba kungenxa yoko nikhutshelwe ngaphandle, ukuba nidelwa ngabazalwana benu ngenxa yobuhlwempu benu obugqithileyo, ukuze niziswe ekuthobekeni kwentliziyo; kuba niziswa ngokuyimfuneko ekubeni nithobeke.\n\n13 Kwaye ngoku, ngenxa yokuba ninyanzelwe ukuba nithobeke nisikelelwe nina; kuba umntu ngamanye amaxesha, ukuba uyanyanzelwa ukuba athobeke, uye afune ukuguquka; kwaye ngokuqinisekileyo, nabani na oguqukayo uya kufumana inceba; kwaye lowo ufumana inceba aze anyamezele ukuya esiphelweni yena lowo uya kusindiswa.\n\n14 Kwaye ngoku, njengoko nditshilo kuni, ukuba ngenxa yokuba nanyanzelwa ukuba nithobeke nasikelelwa, ingaba anicingi ukuba basikelelwe ngakumbi abo bazithoba ngokwenene ngenxa yelizwi?\n\n15 Ewe, lowo uzithoba ngokwenene, kwaye aguquke ezonweni zakhe, kwaye anyamezele ukuya esiphelweni, yena lowo uya kusikelelwa—ewe, uya kusikelelwa ngaphezulu ngakumbi kunabo banyanzelwayo ukuthobeka ngenxa yobuhlwempu babo obugqithileyo.\n\n16 Ke ngoko, basikelelwe abo bazithobayo ngaphandle kokunyanzelwa ukuba bathobeke; okanye ngoko, ngamanye amazwi, usikelelwe lowo ukholwayo elizwini likaThixo, kwaye abhaptizwe ngaphandle kwenkani yentliziyo, ewe, ngaphandle kokuba baziswe ekulazini ilizwi, okanye banyanzelwe kwa ekwazini, phambi kokuba bakholelwe.\n\n17 Ewe, baninzi abathi: Ukuba ungasibonisa umqondiso ovela ezulwini, ke siya kukwazi ngokwenene; ke siya kukholwa.\n\n18 Ngoku ndiyabuza, ingaba lukholo olo? Qaphelani, ndithi kuni, Hayi; kuba ukuba umntu uyayazi into akukho sizathu sokuba akholwe, kuba uyayazi.\n\n19 Kwaye ngoku, ingaba uqalekiswe ngaphezulu kangakanani lowo uyaziyo intando kaThixo aze angayenzi, kunalowo okholwayo nje kuphela, okanye onesizathu kuphela sokukholwa, aze awele ekwaphuleni umthetho?\n\n20 Ngoku kufuneka nigwebe malunga noku. Qaphelani, ndithi kuni, kunjalo kwesinye isandla nanjengokuba kukwanjalo nakwesinye; kwaye kuya kuba njalo emntwini wonke ngokwemisebenzi yakhe.\n\n21 Kwaye ngoku njengokuba senditshilo malunga nokholo—ukholo asikokuba nolwazi olufezekileyo lwezinto; ke ngoko ukuba unalo ukholo uthemba izinto ezingabonwayo, eziyinyani.\n\n22 Kwaye ngoku, qaphelani, ndithi kuni, kwaye ndinga ningakhumbula, ukuba uThixo unenceba kubo bonke abakholwayo egameni lakhe; ke ngoko, unqwenela, okokuqala ukuba nikholwe, ewe, kwanakulo ilizwi lakhe.\n\n23 Kwaye ngoku, ulabela ilizwi lakhe ebantwini ngeengelosi, ewe, hayi emadodeni kuphela kodwa nakubo abafazi kanjalo. Ngoku akuphelelanga apha; abantwana abancinane bayawanikwa amazwi ngamaxesha amaninzi, athi athobele phantsi izilumko nezifundiswa.\n\n24 Kwaye ngoku, bazalwana bam abathandekayo, njengokuba ninqwenela ukwazi kum ukuba nenze ntoni kuba nibandezelekile kwaye nikhutshelwe phandle—ngoku andinqweneli ukuba nicinge ukuba ndijonge ukunigweba kuphela ngokwaloo nto iyinyani—\n\n25 Kuba andithethi ukuthi nonke ninyanzelwe ukuzithoba; kuba ndiyakholwa ngokwenene ukuba bakhona phakathi kwenu ababeza kuzithoba, nokuba babekweziphi na iimeko.\n\n26 Ngoku, njengoko benditshilo malunga nokholo—okokuba yayingelulo ulwazi olufezekileyo—kukwanjalo ke nangamazwi am. Aninako ukuyazi ingqiniseko yawo ekuqaleni, ngokufezekileyo, nanjengokuba nokholo lungelolwazi lugqibeleleyo.\n\n27 Kodwa qaphelani, ukuba ningavuka niphaphamise amandla eengqondo zenu, nokuba nize niwalinge amazwi am, nize nisebenzise isuntswana lokholo, ewe, nokokuba ingangumnqweno nje wokukholwa, nivumele lo mnqweno usebenze phakathi kwenu, ngokokude nikholwe ngendlela eninokuthi ninike indawo yenxalenye yamazwi am.\n\n28 Ngoku, siza kulifanisa ilizwi nembewu. Ngoku, ukuba unika indawo, yokuba imbewu ibenokutyalwa ezintliziyweni zenu, qaphelani, ukuba yimbewu yokwenyani, okanye yimbewu elungileyo, ukuba aniyikhupheli ngaphandle ngenxa yokungakholwa kwenu, niphikisane noMoya weNkosi, qaphelani, iya kuqalisa ukukhukhumala ezifubeni zenu; kwaye xa nisiva ezi ntshukumo zokukhukhumala, niya kuqalisa ukuthi ngaphakathi kwenu—Kumele ukuba ibe yimbewu elungileyo le, okanye nokokuba ilizwi lilungile, kuba liqalisa ukuwukhukhumalisa umphefumlo wam; ewe, liqalisa ukukhanyisa ukuqonda kwam, ewe, liqalisa ukuba luncuthu kum.\n\n29 Ngoku qaphelani, akungekhe oku kulwandise ukholo lwenu? Ndithi kuni, Ewe; nangona kunjalo ayikhulanga yaba lulwazi olugqibeleleyo.\n\n30 Kodwa qaphelani, njengokuba imbewu ikhukhumala, ize intshule, kwaye iqalise ukukhula, ngoko kufuneka uthi yimbewu elungileyo; kuba qaphela iyakhukhumala, kwaye iyantshula, kwaye iqalisa ukukhula. Kwaye ngoku, qaphelani, ingaba oku akunako ukulomeleza ukholo lwenu? Ewe, kuya kulomeleza ukholo lwenu: kuba niya kuthi ndiyazi ukuba le yimbewu elungileyo; kuba qaphelani iyantshula kwaye iqalisa ukukhula.\n\n31 Kwaye ngoku, qaphelani, ingaba uqinisekile ukuba le yimbewu elungileyo? Ndithi kuni, Ewe; kuba yonke imbewu ivelisa okufana nayo.\n\n32 Ke ngoko, ukuba imbewu iyakhula ilungile, kodwa ukuba ayikhuli, qaphelani ayilungile, ke ngoko iyalahlwa.\n\n33 Kwaye ngoku, qaphelani, ngenxa yokuba nilizamile ilinge, naza nayityala imbewu, yaza yakhukhumala kwaye yantshula, kwaye yaqalisa ukukhula, kufuneka nazi ukuba imbewu ilungile.\n\n34 Kwaye ngoku, qaphelani, ingaba ulwazi lwenu lufezekile? Ewe, ulwazi lwenu lufezekile kuloo nto, kwaye ukholo lwenu lulele; kwaye oku kungenxa yokuba niyazi, kuba niyazi ukuba ilizwi liyikhukhumalise imiphefumlo yenu, kananjalo niyazi ukuba lintshulile, nokokuba ukuqonda kwenu kuqalisa ukukhanyiselwa, kwaye ingqondo yenu iqalisa ukwanda.\n\n35 Owu ke, ingaba oku akuyonto ikhoyo? Ndithi kuni, Ewe, kuba ikukukhanya; kwaye nantonina ekukukhanya, ilungile, kuba iyaqondakala, ke ngoko kufuneka nazi ukuba ilungile; kwaye ngoku qaphelani, emva kokuba nikungcamle oku kukhanya ingaba ulwazi lwenu lufezekile?\n\n36 Qaphelani ndithi kuni, Hayi; kungafuneki nokuba nilubeke ukholo lwenu ecaleni, kuba nisasebenzise ukholo lwenu nje kuphela ukuba nityale imbewu ukuze nibe nokulizama ilinge ukuze nazi ukuba imbewu ilungile kusini na.\n\n37 Kwaye qaphelani, njengoko umthi uqalisa ukukhula, niza kuthi: Masiwondle ngeyona nkathalo inkulu, ukuze umile iingcambu, ukuze ube nokukhula, uze usivelisele iziqhamo. Kwaye ngoku qaphelani, ukuba niwondla ngenkathalo enkulu uza kukhula iingcambu, uze ukhule, uze uvelise iziqhamo.\n\n38 Kodwa ukuba aniwunyamekeli umthi, kwaye ningacingi nto ngokondleka kwawo, qaphelani awunakukhula zingcambu; kwaye xa ubushushu belanga bufika buze buwutshise, kuba ungenazo iingcambu uya kubuna, kwaye uya kuwuncothula uwulahlele ngaphandle.\n\n39 Ngoku, oku asikokuba imbewu ibe ingalunganga, kungengakuba iziqhamo zawo bezingayi kunqweneleka; kodwa kungenxa yokuba umhlaba wakho uyinkqantosi, kwaye akuwondli umthi, ke ngoko akunako ukufumana iziqhamo kuwo.\n\n40 Kwaye njalo ke, ukuba akulondli ilizwi, ujonge phambili ngeliso lokholo, kuzo iziqhamo zalo, akungeke uzikhe iziqhamo zomthi wobomi.\n\n41 Kodwa ukuba uza kulondla ilizwi, ewe, uwondle umthi njengoko uqalisa ukukhula, ngokholo lwakho nge yona nkuthalo inkulu, nangomonde, ujonge phambili kuzo iziqhamo zawo, uya kumila iingcambu; kwaye qaphelani uya kuba ngumthi ohlumela kubomi obungunaphakade.\n\n42 Kwaye ngenxa yokuwondla ngelizwi ngenkuthalo yakho nokholo lwakho nomonde wakho, qaphelani, ethubeni uya kukha isiqhamo sawo esisesona, sixabiseke kakhulu, esimnandi ngaphezu kwabo bonke ukumnandi, kwaye esimhlophe ngaphezu kwayo yonke into emhlophe, ewe, kwaye esicwenge ngaphezu kwayo yonke into ecwengileyo; kwaye niya kudla kwesi siqhamo nide nihluthe, ukuze ningalambi, ningayi kunxanwa.\n\n43 Ngoku, bazalwana bam, niya kuvuna imivuzo yokholo lwenu, nenkuthalo yenu, nomonde, nokuzeka kade umsindo, nilinde ukuba umthi univelisele iziqhamo.\n\n", "alma 33": "[center][font_size=26]Isahluko 33[/font_size][/center]\n\n[i]UZenoshe wafundisa okokuba abantu kumele bathandaze kwaye banqule kuzo zonke iindawo nokokuba izigwebo ziyarhoxiswa ngenxa yoNyana—UZenokhi wafundisa okokuba inceba inikwa ngenxa yoNyana—UMoses waphakamisa entlango umzekelo woNyana kaThixo. Malunga 74 P.K.[/i]\n\n1 Ngoku akuba uAlma ewathethile la mazwi, bathumela kuye benqwenela ukwazi ukuba bangakholelwa na kuThixo omnye, ukuze babe nokuzuza esi siqhamo eso athe wathetha ngaso, okanye bangayityala njani na imbewu, okanye ilizwi elo athe wathetha ngalo, elo athe kufuneka lityalwe ezintliziyweni zabo; okanye kungahlobo luni na ekumele baqalise ngalo ukulusebenzisa ukholo lwabo.\n\n2 Waza uAlma wathi kubo: Qaphelani, nithe aninako ukunqula uThixo wenu ngenxa yokuba nikhutshelwa ngaphandle kwezindlu zenu zesikhungo. Kodwa qaphelani, ndithi kuni, ukuba nicinga okokuba aninako ukunqula uThixo, nenza imposiso enkulu, kwaye kufanele niziphengulule izibhalo; ukuba nicinga ukuba zinifundise oku, aniziqondi.\n\n3 Niyakhumbula na nifunda oko uZenoshe, umprofeti wakudala, akuthethayo malunga nomthandazo okanye unqulo?\n\n4 Kuba wathi: Unenceba wena, Owu Thixo, kuba uwuvile umthandazo wam, kwanangelixa endandisentlango; ewe, waba nenceba xa ndandithandaza malunga nabo babeziintshaba zam, kwaye waziguqulela ngakum.\n\n5 Ewe, Owu Thixo, kwaye waba nenceba wena kum xa ndaye ndamemeza kuwe entsimini yam; xa ndaye ndamemeza kuwe ngomthandazo wam, waza wena wandiva.\n\n6 Kwaye kwakhona, Owu Thixo, xa ndandisiya endlwini yam waye wandiva kumthandazo wam.\n\n7 Kwaye xa ndaye ndisiya egumbini lam langasese, Owu Nkosi, ndaza ndathandaza kuwe, waye wandiva.\n\n8 Ewe, unenceba wena kubo abantwana bakho xa bememeza kuwe, ukuba baviwe nguwe kwaye hayi ngabantu, kwaye uya kubeva.\n\n9 Ewe, Owu Thixo, ube nenceba wena kum, kwaye waziva izikhalo zam phakathi kwamabandla akho.\n\n10 Ewe, kananjalo undivile xa bendikhutshelwa ngaphandle kwaye ndicekiswa ziintshaba zam; ewe, waye waziva izikhalo zam, waza wanomsindo kuzo iintshaba zam, kwaye waye wazivelela ngomsindo wakho ngentshabalalo ekhawulezileyo.\n\n11 Kwaye waye wandiva ngenxa yeembandezelo zam nokunyaniseka kwam; kwaye kungenxa yoNyana wakho ukuba ube nenceba ngolu hlobo kum, ke ngoko ndiya kukhala kuwe kuzo zonke iimbandezelo zam, kuba uvuyo lwam lukuwe; kuba izigwebo zakho wazirhoxisa kum, ngenxa yoNyana wakho.\n\n12 Kwaye ngoku uAlma wathi kubo: Ingaba niyazikholelwa ezo zibhalo zibhalwe ngabo bakudala?\n\n13 Qaphelani, ukuba niyakholelwa, kufuneka nikukholelwe oko kwathethwa nguZenoshe; kuba, qaphelani wathi: Uzirhoxisile izigwebo zakho ngenxa yoNyana wakho.\n\n14 Ngoku qaphelani, bazalwana bam, ndinganibuza ukuba ingaba nizifundile na izibhalo? Ukuba nizifundile, kungani ukuba ningakholelwa kuye uNyana kaThixo?\n\n15 Kuba akubhalwanga ukuba nguZenoshe yedwa othethe ezi zinto, kodwa noZenokhi kanjalo wathetha ngazo ezi zinto—\n\n16 Kuba qaphelani, wathi: Unomsindo, Owu Nkosi kubo aba bantu, ngenxa yokuba bengafuni ukuziqonda iinceba zakho othe wazibeka phezu kwabo ngenxa yoNyana wakho.\n\n17 Kwaye ngoku, bazalwana bam, niyabona okokuba owesibini umprofeti wakudala ungqinile ngoNyana kaThixo, kwaye ngenxa yokokuba abantu babengafuni ukuwaqonda amazwi akhe bamxuluba ngamatye wafa.\n\n18 Kodwa qaphelani, akuphelelanga apho; aba asingabo kuphela abathethileyo malunga noNyana kaThixo.\n\n19 Qaphelani, kwakuthethwe ngaye nguMoses; ewe, kwaye qaphelani umzekelo waphakanyiswa entlango, ukuze nabani na oya kukhangela kuwo abe nokuphila. Kwaye abaninzi baye bakhangela baza baphila.\n\n20 Kodwa bambalwa abayiqondayo intsingiselo yezo zinto, kwaye oku kungenxa yokuqaqadeka kweentliziyo zabo. Kodwa kwakukho abaninzi ababeqaqadekile kangangokuba abazange bafune ukukhangela, ke ngoko bafa. Ngoku unobangela wokokuba bangafuni ukukhangela kungenxa yokokuba babengakholelwa ukuba bangabaphilisa.\n\n21 Owu bazalwana bam, ukuba ningaphiliswa nje kuphela ngokuphosa amehlo enu ukuze nibe nokuphiliswa, aningekhangeli ngokukhawuleza, okanye ningaxolela ukuziqaqadekisa iintliziyo zenu ngokungakholwa, nize nivilaphe, ukuba ningawaphosi amehlo enu, ukuze nibe nokutshabalala?\n\n22 Ukuba kunjalo, isiqalekiso siya kufika phezu kwenu; kodwa ukuba akunjalo, waphoseni ngapha nangapha ke amehlo enu nize niqalise ukukholelwa kuNyana kaThixo, okokuba uya kuza abakhulule abantu bakhe, nokokuba uya kuva iintlungu aze afe ukuze ahlawulele izono zabo; nokokuba uya kuvuka kwakhona kwelabafileyo, okuya kubangela kwenzeke uvuko, lokuba bonke abantu baze beme phambi kwakhe, ukuze bagwetywe ngowokugqibela nowomgwebo umhla, ngokwemisebenzi yabo.\n\n23 Kwaye ngoku, bazalwana bam, ndinqwenela okokuba niya kulityala eli lizwi ezintliziyweni zenu, kwaye njengokuba liqalisa ukudumba kanjalo londleni ngokholo lwenu. Kwaye qaphelani, liya kuba ngumthi, ohlumela kuni ukuya kubomi banaphakade. Kwaye ke wanga uThixo anganinika ukuba imithwalo yenu ibelula, ngovuyo loNyana wakhe. Kwanako konke oku eninokukwenza ukuba niyafuna. Amen.\n\n", "alma 34": "[center][font_size=26]Isahluko 34[/font_size][/center]\n\n[i]UAmyuleki ungqina ukuba ilizwi likuKrestu ukuya elusindisweni—Ngaphandle kokuba kwenziwe intlawulelo, uluntu lonke luya kufa—Wonke umthetho kaMoses ukhomba kwidini loNyana kaThixo—Icebo lanaphakade lenkululeko lisekwe elukholweni nasekuguqukeni—Thandazelani iintsikelelo zasenyameni nezasemoyeni—Obu bomi lilixa lokuba abantu bazilungiselele ukuhlangana noThixo—Lusebenzeleni usindiso lwenu ngoloyiko phambi koThixo. Malunga 74 P.K.[/i]\n\n1 Kwaye ngoku kwenzekile okokuba emva kokuba uAlma ethethe la mazwi kubo wahlala phantsi emhlabeni, waza uAmyuleki waphakama kwaye waqalisa ukubafundisa, esithi:\n\n2 Bazalwana bam, ndicinga ukuba akunakwenzeka ukuba ningabinalwazi ngezinto ezithethiweyo malunga nokuza kukaKrestu, esinifundisa ukuba unguNyana kaThixo; ewe, ndiyazi ukuba ezi zinto nanizifundisiwe ngokubanzi phambi kokukreqa kwenu phakathi kwethu.\n\n3 Kwaye njengoko beninqwenela ukuba umzalwana wam othandekayo anazise ngoko nimele nikwenze, ngenxa yeembandezelo zenu; kwaye uthethe nje noko nani ukulungiselela iingqondo zenu; ewe, kwaye uniyalele ukuba nibe nokholo nomonde—\n\n4 Ewe, nokokude nibe nokholo kangangokuba nibe nako ukulityala ilizwi ezintliziyweni zenu, ukuze nilizame ilinge lokulunga kwalo.\n\n5 Kwaye sibonile ukuba umbuzo omkhulu osezingqondweni zenu ngowokuba ingaba ilizwi likuNyana kaThixo na, okanye nokokuba akuyi kubakho Krestu.\n\n6 Kananjalo nibonile ukuba umzalwana wam ubonisile kuni, ngamaxesha amaninzi, okokuba ilizwi likuKrestu elisa elusindisweni.\n\n7 Umzalwana wam ucaphule kumazwi kaZenoshe, awokuba inkululeko iza ngoNyana kaThixo, kananjalo nakumazwi kaZenokhi; kananjalo ucaphule nakuMoses, ukungqina ukuba ezi zinto ziyinyani.\n\n8 Kwaye ngoku, qaphelani, ndiza kungqina kuni ngokwam ukuba ezi zinto ziyinyani. Qaphelani, ndithi kuni, ndiyazi ukuba uKrestu uya kuza phakathi kwabantwana babantu, ukuthabathela kuye izigqitho zabantu bakhe, nokuba uya kuhlawulela izono zehlabathi; kuba iNkosi uThixo ikuthethile.\n\n9 Kuba kuyimfuneko ukuba intlawulelo yenziwe; kuba ngokwecebo elikhulu likaThixo waNaphakade kufuneka kubekho intlawulelo eyenziwayo, kungenjalo lonke uluntu kufuneka ngokungenakuphetshwa lutshabalale; ewe, bonke baqaqadekile; ewe, bonke bawile kwaye balahlekile, kwaye kufuneka batshabalale ngaphandle kokuba kwenziwe intlawulelo ekuyimfuneko ukuba yenziwe.\n\n10 Kuba kuyimfuneko ukuba kubekho idini elikhulu nelokugqibela; ewe, hayi idini lomntu, nalo elesilo, naluphi na uhlobo lweentaka; kuba aliyi kuba lidini lomntu; kodwa kufuneka libe lidini elingenasiphelo nelanaphakade.\n\n11 Ngoku akukho namnye umntu onako ukuncama igazi elilakhe eliya kuhlawulela izono zomnye. Ngoku, ukuba umntu uyabulala, qaphelani ingaba umthetho wethu onobulungisa ungabuthabathana ubomi bomzalwana wakho? Ndithi kuni, Hayi.\n\n12 Kodwa umthetho ufuna ubomi balowo ubuleleyo; ke ngoko akunakubakho nto nganeno kwentlawulelo engenamda enokwanela izono zehlabathi.\n\n13 Ke ngoko, kuyimfuneko ukuba kubekho idini elikhulu nelokugqibela, kwaye ngoko kuya kubakho, okanye kuyimfuneko ukuba kubekho, ukuphela kwempalalo-gazi; ngoko uya kuzalisekiswa umthetho kaMoses; ewe, uya kuzalisekiswa wonke, onke amaganyana namasuntswana, kwaye akuyi kubakho nalinye eliya kudlula.\n\n14 Kwaye qaphelani, oku kuyiyo yonke intsingiselo yomthetho, lonke isuntswana lolatha kwelo dini likhulu nelokugqibela; kwaye eloo dini likhulu nelokugqibela liya kuba nguNyana kaThixo, ewe, elingenasiphelo nelingunaphakade.\n\n15 Kwaye njalo uya kuzisa usindiso kubo bonke abaya kukholwa egameni lakhe; oku ke kuyinjongo yeli dini lokugqibela, ukuzisa imbilini yemfesane, eyoyisa nobulungisa, kwaye eyazisa abantu indlela yokuba babenokholo baze baguquke.\n\n16 Kwaye njalo inceba inokuzanelisa iimfuno zobulungisa, kwaye ibarhangqe ngeengalo zokhuselo, ngeli lixa lowo ungalusebenzisiyo ukholo ukuya enguqukweni edandalazisiwe kuwo wonke umthetho weemfuno zobulungisa; ke ngoko, icebo elikhulu lanaphakade lenkululeko liziswa kulowo kuphela unokholo aze aguquke.\n\n17 Ke ngoko, wanga uThixo anganinika, bazalwana bam, ukuba nibenako ukuqalisa ukulusebenzisa ukholo lwenu nize niguquke, ukuze niqalise ukulibiza igama lakhe elingcwele ukuze abe nenceba kuni.\n\n18 Ewe, khalani kuye ukucela inceba; kuba unamandlakazi okusindisa.\n\n19 Ewe, zithobeni, niqhubeke ngokuthandaza kuye.\n\n20 Khalani kuye xa nisemasimini enu, ewe, naphezu kwemihlambi yenu yonke.\n\n21 Khalani kuye ezindlwini zenu, ewe, phezu kosapho lwenu lonke, kunye ekuseni, emini emaqanda, nangorhatya.\n\n22 Ewe, khalani kuye ngokuchasene namandla eentshaba zenu.\n\n23 Ewe, khalani kuye ngokuchasene nomtyholi, olutshaba labo bonke ubulungisa.\n\n24 Khalani kuye ngezityalo zamasimi enu, ukuze niphumelele kuwo.\n\n25 Khalani ngemihlambi yamadlelo enu, ukuze yande.\n\n26 Kodwa akuphelelanga apha, yithululeni imiphefumlo yenu emagumbini enu afihlakeleyo, nasezindaweni zenu ezifihlakeleyo, nakwiintlango zenu.\n\n27 Ewe, kwaye xa ningakhali kuyo iNkosi, zivumeleni iintliziyo zenu ukuba zizale, zitsaleleke emthandazweni kuye ngalo lonke ixesha ukwenzela intlalo-ntle yenu, kananjalo nentlalo-ntle yabo baningqongileyo.\n\n28 Kwaye ngoku qaphelani, bazalwana bam abathandekayo, ndithi kuni, musani ukucinga ukuba kuphelele apho; kuba emva kokuba nizenzile zonke ezi zinto, ukuba niyabagxotha abasweleyo, nabaze, ningabandwendweli abagulayo nababandezelekileyo, nize ninikele ngezinto zenu, ukuba ninazo, kwabo basweleyo—Ndithi kuni, ukuba anenzi nayiphi kwezi zinto, qaphelani, umthandazo wenu ulilize, kwaye awuloncedo kuni, kwaye ningabahanahanisi abakhanyela ukholo.\n\n29 Ke ngoko, ukuba anikukhumbuli ukuba nothando lwenene, nifana nomququ, othi ulahlwe ngaphandle ngabanyibilikisi, (kuba ungenaxabiso) kwaye unyathelwa phantsi kweenyawo zabantu.\n\n30 Kwaye ngoku, bazalwana bam, ndinqwenela okokuba, emva kokuba nifumene amangqina amaninzi kangaka, nibonile ukuba izibhalo ezingcwele ziya zingqina ezi zinto, yizani ngaphambili kwaye nizise iziqhamo enguqukweni.\n\n31 Ewe, ndinga ningeza ngaphambili kwaye ningaziqaqadekisi iintliziyo zenu kwakhona; kuba qaphelani, ngoku lilixa nomhla wosindiso lwenu; kwaye ke ngoko, ukuba niya kuguquke kwaye ningaziqaqadekisi iintliziyo zenu, ngoko nangoko icebo elikhulu lenkululeko liya kuziswa nangakuni.\n\n32 Kuba qaphelani, obu bomi lilixa lokuba abantu bazilungiselele ukuhlangana noThixo; ewe, qaphelani umhla wobu bomi ngumhla wokuba abantu benze imisebenzi yabo.\n\n33 Kwaye ngoku, njengoko benditshilo kuni ngaphambili, njengokuba nibe namangqina amaninzi kangaka, ke ngoko, ndiyanibongoza ukuba ningawulibazisi umhla wenguquko yenu kude kube sekupheleni; kuba emva kwalo mhla wobomi, esiwunikiweyo ukuba sizilungiselele unaphakade, qaphelani, ukuba asiliphuculi ithuba lethu ngeli lixa sikobu bomi, ngoko kuza ubusuku bobumnyama ekungenakube kubekho msebenzi onokwenziwa.\n\n34 Aninako ukuthi, xa niziswa kwelo xesha linzima loyikekayo, ukuthi ndiza kuguquka, ukuthi ndiza kubuyela kuThixo wam. Hayi, aninako ukukutsho oku; kuba kwaloo moya ulawula imizimba yenu ngeli lixa niphuma kobu bomi, kwawona loo moya uya kuba namandla wokuwulawula umzimba wenu kwelo hlabathi lanaphakade.\n\n35 Kuba qaphelani, ukuba niyawulibazisa umhla wenguquko yenu kude kube sekufeni, qaphelani, niya kuba nizibeke phantsi kolawulo lomoya kamtyholi, kwaye unitywinelele ekubeni ngabakhe; ke ngoko, uMoya weNkosi urhoxile kuni, kwaye awunandawo kuni, kwaye umtyholi unawo onke amandla phezu kwenu; kwaye le yimo yokugqibela yabakhohlakeleyo.\n\n36 Kwaye oku ndiyakwazi, ngenxa yokuba iNkosi itshilo ukuthi ayihlali ezitempileni ezingengcwele, kodwa ezintliziyweni zamalungisa iyahlala; ewe, kananjalo itshilo nokuthi amalungisa aya kuhlala phantsi ebukumkanini bayo, ukuze angaphindi aphumele ngaphandle; kodwa izambatho zawo kumele zenziwe mhlophe ngegazi leMvana.\n\n37 Kwaye ngoku, bazalwana bam abathandekayo, ndinqwenela ukuba nizikhumbule ezi zinto, kwaye nokokuba nilusebenzele usindiso lwenu ngoloyiko phambi koThixo, nokokuba ningabuyi nikukhanyele ukuza kukaKrestu.\n\n38 Nokokuba ningabuyi niphikisane noMoya oyiNgcwele, kodwa niwamkele, kwaye nithabathele kuni igama likaKrestu; nokokuba nizithobe ngokude kuse eluthulini, kwaye ninqule uThixo, nakuyiphi na indawo eniya kube nikuyo, ngomoya nangenyaniso; nokokuba nihlale ninemibulelo imihla yonke, ngenxa yeenceba neentsikelelo ezininzi athi azibeke phezu kwenu.\n\n39 Ewe, kwaye ndiyaniyalela kanjalo, bazalwana bam, ukuba nikuphaphele ukuthandaza ngamaxesha onke, ukuze ningalahlekiswa zizihendo zikamtyholi, ukuze anganoyisi, okokuba ningabi phantsi kwakhe ngomhla wokugqibela; kuba qaphelani, akanivuzi nganto ilungileyo.\n\n40 Kwaye ngoku bazalwana bam abathandekayo, ndiza kuniyalela ukuba nibe nomonde, nokokuba ninyamezele lonke uhlobo lweembandezelo; okokuba ningabanyelisi abanilahlela ngaphandle ngenxa yobuhlwempu benu obugqithisileyo, kuba hleze nibe ngaboni njengabo;\n\n41 Kodwa nje ukuba nibe nomonde, kwaye ninyamezele ezo mbandezelo, ngethemba eliqinileyo lokokuba ngenye imini niya kuphumla kuzo zonke iimbandezelo zenu.\n\n", "alma 35": "[center][font_size=26]Isahluko 35[/font_size][/center]\n\n[i]Ukushunyayelwa kwelizwi kutshabalalisa izenzo zobuqhinga zamaZoramayithi—Ayabagxotha abaguqukela eNkosini, abathi ke bazimanya nabantu baka-Amon eYershan—UAlma ubalusizi ngenxa yenkohlakalo yabantu. Malunga 74 P.K.[/i]\n\n1 Ngoku kwenzekile okokuba emva kokuba uAmyuleki ephezile ukuthetha la mazwi, bazikhupha kuso isihlwele baza baya ngaphesheya kulo ilizwe laseYershan.\n\n2 Ewe, kwaye nabaseleyo kubazalwana, emva kokuba belishumayele ilizwi kumaZoramayithi, nabo kanjalo baya ngaphesheya kulo ilizwe laseYershan.\n\n3 Kwaye kwenzekile okokuba emva kokuba eyona nxalenye ibaluleke ngakumbi yamaZoramayithi yabonisana kunye ngokunxulumene namazwi athe ashunyayelwa kuwo, abanomsindo ngenxa yelizwi, kuba laye lazitshabalalisa izenzo zawo zobuqhinga; ke ngoko awazange afune ukuwaphulaphula amazwi.\n\n4 Aza athumela kwaye ahlanganisana kunye bonke abantu kulo lonke ilizwe, aza abonisana kunye nabo ngokunxulumene namazwi athethiweyo.\n\n5 Ngoku abalawuli babo nababingeleli babo nootitshala babo abazange babazise abantu malunga neminqweno yabo; ke ngoko bazifumanisa ekhusini izimvo zabo bonke abantu.\n\n6 Kwaye kwenzekile okokuba emva kokuba bezifumanisile izimvo zabo bonke abantu, abo babevumelana namazwi abethethwe nguAlma nabazalwana bakhe bakhutshelwa ngaphandle kwelizwe; kwaye babebaninzi; kwaye nabo kanjalo baya ngaphesheya bangena kulo ilizwe laseYershan.\n\n7 Kwaye kwenzekile okokuba uAlma nabazalwana bakhe baye babafundisa.\n\n8 Ngoku abantu bamaZoramayithi baba nomsindo ngakubantu baka-Amon ababeseYershan, kwaye nomlawuli oyintloko wamaZoramayithi, ekubeni eyindoda ekhohlakele kakhulu, wathumela ngaphesheya kubantu baka-Amon enqwenela ukuba babakhuphele ngaphandle kwelizwe labo bonke abo babewelele ngaphesheya besuka kubo bangena elizweni labo.\n\n9 Kwaye wafutha izisongelo ezininzi ngokuchasene nabo. Kwaye ngoku abantu baka-Amon abazange bawoyike amazwi abo; ke ngoko abazange babakhuphele ngaphandle, kodwa baye babamkela bonke abangamahlwempu bamaZoramayithi abathi beza kubo; kwaye baye babondla, babombesa, kwaye baye babanika imihlaba njengelifa labo; kwaye babalungiselela ngokweemfuno zabo.\n\n10 Ngoku oku kwawavuselela emsindweni amaZoramayithi ngokuchasene nabantu baka-Amon, baza baqalisa ukuxubana kunye namaLeymenayithi nokuwavuselela nawo kanjalo emsindweni ngokuchasene nabo.\n\n11 Kwaye njalo amaZoramayithi namaLeymenayithi aqalisa ukwenza amalungiselelo emfazwe ngokuchasene nabantu baka-Amon, kananjalo nangokuchasene namaNifayithi.\n\n12 Waza njalo waphela oweshumi elinesixhenxe unyaka wolawulo lwabagwebi phezu kwabantu bakaNifayi.\n\n13 Baza abantu baka-Amon balishiya ilizwe laseYershan, baza baya ngaphesheya bangena elizweni laseMeleki, baza benzela imikhosi yamaNifayithi indawo elizweni laseYershan, ukuze abe nokubambana kunye nemikhosi yamaLeymenayithi nemikhosi yamaZoramayithi; kwaza njalo kwaqalisa imfazwe phakathi kwamaLeymenayithi namaNifayithi, koweshumi elinesibhozo unyaka wolawulo lwabagwebi; kwaye ingxelo yeemfazwe zabo iya kunikwa emva koku.\n\n14 Waza uAlma, noAmon, nabazalwana babo, kananjalo noonyana ababini baka-Alma babuyela elizweni laseZarahemla, emva kokuba bebezizixhobo ezandleni zikaThixo zokuzisa abaninzi bamaZoramayithi enguqukweni; kwaye ngobuninzi babo ababeziswe enguqukweni bagxothelwa ngaphandle kwelizwe labo; kodwa banayo imihlaba yelifa labo kulo ilizwe laseYershan, kwaye balwile ukuze bazikhusele, nabafazi babo, nabantwana, nemihlaba yabo.\n\n15 Ngoku uAlma, elusizi ngenxa yobugwenxa babantu bakhe, ewe nangenxa yeemfazwe, nempalalo-gazi, neembambano ezaye ziphakathi kwabo; kwaye nasekubeni ebevela kuvakalisa ilizwi, okanye ebethunyiwe ukuba avakalise ilizwi, phakathi kwabo bonke abantu kuzo zonke izixeko; kwaye ebona okokuba iintliziyo zabantu zaqalisa ukuba lukhuni, nokokuba baqalisa ukukhubeka ngenxa yobungqongqo belizwi, intliziyo yakhe yabalusizi ngokugqithisileyo.\n\n16 Ke ngoko, wabangela akokuba oonyana bakhe bahlanganiswe kunye, ukuze abe nokubanika elowo umsebenzi wakhe, ngokwahlukeneyo, ngokunxulumene nezinto eziphathelele nasebulungiseni. Kwaye sinayo ingxelo yemiyalelo yakhe, awathi wabanika yona ngokweyakhe imbali.\n\n", "alma 36": "Imiyalelo ka-Alma kunyana wakhe uHilamani.\n\nIquka izahluko 36 nesa 37.\n\n[center][font_size=26]Isahluko 36[/font_size][/center]\n\n[i]UAlma ungqina kuHilamani ngoguqulo lwakhe emva kokuba ebone ingelosi—Weva iintlungu zomphefumlo ogwetyiweyo; walibiza igama likaYesu, waza ke wazalwa nguThixo—Uvuyo olumnandi lwawuzalisa umphefumlo wakhe—Wabona ihlokondiba leengelosi zidumisa uThixo—Abaguquki abaninzi bangcamle kwaye babona njengokuba engcamle kwaye wabona. Malunga 74 P.K.[/i]\n\n1 Nyana wam, wanike indlebe amazwi am; kuba ndiyafunga kuwe, okokuba kangangokuba uya kuyigcina imiyalelo kaThixo uya kuphumelela elizweni.\n\n2 Ndinga ungenza njengoko ndenzayo, ngokukhumbula ubuthinjwa boobawo; kuba babesebukhobokeni, kwaye kwakungekho namnye unokubahlangula ngaphandle kokuba ibe nguThixo ka-Abraham, noThixo kaIsake, noThixo kaYakobi; kwaye ngokwenene waye wabahlangula kwiimbandezelo zabo.\n\n3 Kwaye ngoku, Owu nyana wam Hilamani, qaphela, usesebutsheni bakho, kwaye ke ngoko, ndiyakubongoza ukuba uwaphulaphule amazwi am kwaye ufunde kum; kuba ndiyazi okokuba nobani na abaya kubeka ithemba lakhe kuThixo baya kuxhaswa kuzo izilingo zabo, neenkathazo zabo, neembandezelo zabo, kwaye baya kuphakanyiswa ngomhla wokugqibela.\n\n4 Kwaye andifuni okokuba ucinge ukuba ndiyazazela—ingekuko okwenyama kodwa kungokomoya, ingekuko okwengqondo yenyama kodwa kungokukaThixo.\n\n5 Ngoku, qaphela, ndithi kuwe, ukuba bendingazalwanga ngokukaThixo ndinge ndingazazanga ezi zinto; kodwa uThixo; ngomlomo wengelosi yakhe engcwele, wenze okokuba zazeke ezi zinto kum, ingengakufaneleka kwam;\n\n6 Kuba ndandihamba-hamba noonyana bakaMozaya, ndizama ukutshabalalisa ibandla likaThixo; kodwa qaphela, uThixo wathumela ingelosi yakhe engcwele ukuba isimise ecaleni komgaqo.\n\n7 Kwaye qaphela, yathetha nathi, ngokungathi yayililizwi lendudumo, kwaye umhlaba wonke uphela waye wangcangcazela ngaphantsi kweenyawo zethu; saza sonke sawela emhlabeni, kuba uloyiko lweNkosi lwafika phezu kwethu.\n\n8 Kodwa qaphela, ilizwi lathi kum: Phakama. Ndaza ndaphakama ndaza ndema, ndaza ndayibona ingelosi.\n\n9 Yaza yathi kum: Ukuba unqwenela ukutshatyalaliswa wena ngokwakho, uze ungaphindi ufune ukutshabalalisa ibandla likaThixo.\n\n10 Kwaye kwenzekile okokuba ndawela emhlabeni; kwaye kwaba lithuba leentsuku ezintathu nobusuku obuthathu endathi andabinako ukuwuvula umlomo wam, ndingenako nokuwasebenzisa amalungu am.\n\n11 Yaza ingelosi yathetha izinto ezininzi kum, ezaviwayo ngabazalwana bam, kodwa mna andizange ndizive; kuba ndathi ndakuweva amazwi athi—Ukuba unqwenela ukutshatyalaliswa wena ngokwakho, uze ungaphindi ufune ukutshabalalisa ibandla likaThixo—Ndabethwa ngoloyiko olukhulu nokumangaliswa hleze mhlawumbi ndibe nokutshatyalaliswa, ndathi ke ndawela emhlabeni ndaza andaphinda ndive nto.\n\n12 Kodwa ndathuthunjiswa yintuthumbo yanaphakade, kuba umphefumlo wam wahluphekela kwelona qondo liphakamileyo kwaye wathuthunjiswa zizo zonke izono zam.\n\n13 Ewe, ndaye ndazikhumbula zonke izono zam nobugwenxa, endathi ngazo ndathuthunjiswa ngeentlungu zesihogo; ewe, ndabona okokuba ndivukele ngokuchasene noThixo wam, nokokuba andiyigcinanga imiyalelo yakhe engcwele.\n\n14 Ewe, kwaye ndababulala abaninzi babantwana bakhe, okanye ngenye indlela ndabakhokelela kude entshabalalweni; ewe, kwaye lilonke babugqithise kangako ubugwenxa bam, kangangokuba kwangcinga leyo yokuza kubukho boThixo wam yaye yawuthuthumbisa umphefumlo wam ngonkwantyo olungenakubaliswa.\n\n15 Owu, ndacinga, ukuba bendinokugxothwa ndize ndibe ngongasekhoyo kunye umphefumlo nomzimba, ukuze ndingabi nakuziswa ukuba ndime kubukho bukaThixo wam, ukuba ndigwetywe ngezenzo zam.\n\n16 Kwaye ngoku, kangangeentsuku ezintathu nakangangobusuku obuthathu ndathuthunjiswa, kwanangazo iintlungu zomphefumlo ogwetyiweyo.\n\n17 Kwaye kwenzekile okokuba njengokuba ndandithuthunjiswa ngentuthumbo, xa ndandihlutshwa yimkumbulo yezono zam ezininzi, qaphela, ndakhumbula kanjalo ndisiva ubawo eprofetha ebantwini malunga nokuza koYesu Krestu othile, onguNyana kaThixo, ukuza kuhlawulela izono zehlabathi.\n\n18 Ngoku, njengokuba ingqondo yam yayibambelele kule ngcinga, ndakhala ngaphakathi entliziyweni yam: Owu Yesu, wena Nyana kaThixo, yiba nenceba kum, mna ndisenyongweni yobukrakra, kwaye ndirhangqwe ngapha nangapha ngamatyathanga anaphakade okufa.\n\n19 Kwaye ngoku, qaphela, xa ndandicinga oku, andibanga nakube ndiphinde ndizikhumbule iintlungu zam; ewe, andibanga nakube ndiphinde ndihngiswe yinkumbulo yezono zam.\n\n20 Kwaye owu, olunjani lona uvuyo, kwaye okunjani kona ukumangalisa ukukhanya endakubonayo; ewe, umphefumlo wam wazaliswa luvuyo olwalugqithise njengokuba yayinjalo intlungu yam!\n\n21 Ewe, ndithi kuwe, nyana wam, akunakubakho nantoni na enzulu nekrakra njengokuba zazinjalo iintlungu zam. Ewe, kwaye kwakhona ndithi kuwe, nyana wam, kwelinye icala, akuna kubakho nantoni na enemvakalelo ephakamileyo kwaye nemnandi njengokuba lwalunjalo uvuyo lwam.\n\n22 Ewe, mna ndikhumbula ndibona, kwananjengokuba ubawo uLihayi wabonayo, uThixo ehleli phezu kwetrone yakhe, engqongwe lihlokondiba elingenakubaleka leengelosi, zikwimo yokuvuma ingoma nokudumisa uThixo wazo; ewe, waza umphefumlo wam walangazelela ukuba lapho.\n\n23 Kodwa qaphela, amalungu am aye akufumana ukomelela kwawo kwakhona, ndaza ndema ngeenyawo zam, kwaye ndabonakalisa ebantwini okokuba ndizelwe ngokukaThixo.\n\n24 Ewe, kwaye ukususela kwelo lixa kude kube kalokunje, ndisebenze andapheza, ukuze ndibe nokuzisa imiphefumlo enguqukweni; ukuze ndibe nokubazisa ukuba bangcamle kuvuyo olugqithileyo endathi ndangcamla kulo; ukuze nabo kanjalo babe nokuzalwa ngokukaThixo, kwaye bazaliswe nguMoya oyiNgcwele.\n\n25 Ewe, kwaye ngoku qaphela, Owu nyana wam, iNkosi ithi indinike uvuyo olugqithisileyo kwisiqhamo semisebenzi yam;\n\n26 Kuba ngenxa yelizwi ethe yalinikela kum, qaphela, abaninzi bazelwe ngokukaThixo, kwaye bangcamle njengokuba nam ndingcamle, kwaye bazibonele ngasonye njengokuba ndibonile; ke ngoko bayazi ngazo ezi zinto endithe ndathetha ngazo, njengokuba nam ndisazi; kwaye ulwazi endinalo luvela kuThixo.\n\n27 Kwaye bendixhasiwe phantsi kwezilingo neenkathazo zalo lonke udidi, ewe, nakuzo zonke iintlobo zeembandezelo; ewe, uThixo undihlangule entolongweni, nasemakhamandeleni, nasekufeni; ewe, kwaye ndibeka ithemba lam kuye, kwaye uya kuhlala endihlangula.\n\n28 Kwaye ndiyazi okokuba uya kundiphakamisa ngomhla wokugqibela, ukuze ndihlaze naye ebuqaqawulini; ewe, kwaye ndiya kumdumisa ngonaphakade, kuba uzise oobawo bethu baphuma eYiputa, kwaye uwaginyile amaYiputa kuLwandle oluBomvu; waza wabakhokela ngamandla akhe bangena kwilizwe lesithembiso; ewe, kwaye wabahlangula baphuma ebukhobokeni nokuthinjwa ukususela kumaxesha ngamaxesha.\n\n29 Ewe, kananjalo ubazisile oobawo bethu baphuma kulo ilizwe laseYerusalem; kananjalo, ngamandla akhe anaphakade, wabahlangula baphuma ebukhobokeni nokuthinjwa, ukususela kumaxesha ngamaxesha kwanokude kuhle ukuza kumhla omiyo; kwaye bendisoloko ndikugcine kwiinkumbulo ukuthinjwa kwabo; ewe, kwaye ufanele kanjalo ukugcine kwiinkumbulo, ukuthinjwa kwabo, njengokuba nam ndenzile.\n\n30 Kodwa qaphela, nyana wam, akuphelelanga apho; kuba ufanele wazi njengokuba nam ndisazi, okokuba kangangokuba uya kuyigcina imiyalelo kaThixo uya kuphumelela elizweni; kwaye ufanele wazi kanjalo, okokuba kangangokuba ungasayi kuyigcina imiyalelo kaThixo uya kusikelwa ngaphandle ebusweni bakhe. Ngoku oku kungokwelizwi lakhe.\n\n", "alma 37": "[center][font_size=26]Isahluko 37[/font_size][/center]\n\n[i]Amacwecwe obhedu nezinye izibhalo alondolozelwe ukuzisa imiphefumlo elusindisweni—AmaYeredayithi atshatyalaliswa ngenxa yenkohlakalo yawo—Izifungo zawo ezisemfihlakalweni neminqophiso kufuneka zifihlwe ebantwini—Cebisanani neNkosi kuzo zonke izinto enizenzayo—Njengokuba iLiyahona yayikhokela amaNifayithi, ngokunjalo ilizwi likaKrestu likhokelela abantu kubomi obungunaphakade. Malunga 74 P.K.[/i]\n\n1 Kwaye ngoku, nyana wam Hilamani, ndikuyalela okokuba uthabathe iimbali ebendiziphathisiwe;\n\n2 Kananjalo ndikuyalela okokuba ugcine imbali yaba bantu, ngokohlobo endenze ngalo, phezu kwamacwecwe kaNifayi, kwaye uzigcine zonke ezi zinto zingcwele endithe ndazigcina, kwananjengokuba ndizigcinile; kuba kungenjongo yobulumko ukuba zigcinwe.\n\n3 Kwaye la macwecwe obhedu, aqulethe le mikrolo, aneembali zezibhalo ezingcwele phezu kwawo, anomlibo wezinyanya zethu, kwanokususela ekuqalekeni—\n\n4 Qaphela, kuprofethiwe ngoobawo, okokuba kumele agcinwe aze anikezelwe ukuhla kususela kwesinye isizukulwana ukuya kwesinye, kwaye agcinwe aze alondolozwe ngesandla seNkosi ade abe nokubheka phambili kuso sonke isizwe, isalamane, ulwimi, nabantu, ukuze bazi ngeemfihlelo eziqulathwe phezu kwawo.\n\n5 Kwaye ngoku qaphela, ukuba agciniwe kufuneka akugcine ukuqaqamba kwawo; ewe, kwaye aya kukugcina ukuqaqamba kwawo; ewe, kananjalo aya kuba njalo onke amacwecwe athi aqulathe oko kuzizibhalo ezingcwele.\n\n6 Ngoku unokucinga okokuba obu bubuyatha obokum; kodwa qaphela ndithi kuwe, ngezinto ezincinane nezinto ezingenamsebenzi izinto ezinkulu ziyenzeka, kwaye ngeendlela ezingenamsebenzi amaxesha amaninzi zithi zikhwankqise izilumko.\n\n7 Kwaye iNkosi uThixo ithi isebenze ngeendlela ukuphumeza iinjongo zayo ezinkulu nezanaphakade; kwaye ngeendlela ezincinane kakhulu iNkosi ithi ikhwankqise izilumko kwaye iphumeze usindiso lwemiphefumlo emininzi.\n\n8 Kwaye ngoku, kude kube kalokunje ibe bubulumko kuThixo ukuba ezi zinto kumele zilondolozwe; kuba qaphela, zizikhulisile iinkumbulo zaba bantu, ewe, kwaye zaqinisekisa abaninzi ngokuphambuka kweendlela zabo, kwaye zabazisa kulwazi loThixo wabo ukuya elusindisweni lwemiphefumlo yabo.\n\n9 Ewe, ndithi kuwe, ukuba bekungengazo ezi zinto ezithe zaqulathwa zezi mbali, ezikula macwecwe, uAmon nabazalwana bakhe ngebengazange babenako ukuqinisekisa amawaka amaninzi kangaka amaLeymenayithi ngokungalungi kwezithethe zooyise; ewe, ezi mbali namazwi azo zabazisa enguqukweni; ukuthi, zabazisa kulwazi lweNkosi uThixo wabo, nokugcoba kuYesu Krestu uMkhululi wabo.\n\n10 Kwaye ngubani owaziyo mhlawumbi baya kuba yindlela yokuzisa amawaka amaninzi abo, ewe, kananjalo amawaka amaninzi abazalwana bethu abantamo zilukhuni, amaNifayithi, abathi kalokunje baziqaqadekise iintliziyo zabo esonweni nakubo ubugwenxa, kulo ulwazi loMkhululi wabo?\n\n11 Ngoku ezi mfihlelo azikaziswa ngokupheleleyo kum; ke ngoko ndiya kuzibamba.\n\n12 Kwaye kungonela ukuba ndithi nje kuphela zilondolozwe ngenjongo yobulumko, njongo leyo eyaziwa nguThixo; kuba ucebisa ngobulumko phezu kwayo yonke imisebenzi yakhe, neendlela zakhe zithe tye, kwaye umgaqo wakhe ungumjikelo omnye wanaphakade.\n\n13 Owu khumbula, khumbula, nyana wam Hilamani, ukubangqongqo kwemiyalelo kaThixo. Kwaye wathi: Ukuba niya kuyigcina imiyalelo yam niya kuphumelela elizweni—kodwa ukuba aniyigcini imiyalelo yakhe niya kusikelwa ngaphandle kobuso bakhe.\n\n14 Kwaye ngoku khumbula, nyana wam, okokuba uThixo ukuphathise ezi zinto, ezingcwele, athe wazigcina zingcwele, kananjalo ezo aya kuthi azigcine kwaye azilondoloze ngenjongo yobulumko ekuye, ukuze abe nokubonisa amandla akhe kwizizukulwana zelixa elizayo.\n\n15 Kwaye ngoku qaphela, ndikuxelela ngomoya wesiprofetho, okokuba ukuba waphula imiyalelo kaThixo, qaphela, ezi zinto zingcwele ziya kuhluthwa kuwe ngamandla kaThixo, kwaye uya kunikezelwa kuSathana, ukuze akwele njengomququ phambi komoya.\n\n16 Kodwa ukuba uyayigcina imiyalelo kaThixo, kwaye wenze ngezi zinto ezingcwele malunga naloo nto iNkosi ithe yakuyala ngayo, (kuba kufuneka ucele eNkosini ngazo zonke izinto nangantoni na ekufuneka uyenze ngazo) qaphela, akukho mandla emhlabeni okanye esihogweni anako ukuzithabatha kuwe, kuba uThixo unamandla amakhulu okuwazalisekisa onke amazwi akhe.\n\n17 Kuba uya kuzifezekisa zonke izithembiso zakhe aya kuthi azenze kuwe, kuba uzifezekisile izithembiso zakhe awathi wazenza koobawo bethu.\n\n18 Kuba wathembisa kubo ukuba uya kuzilondoloza ezi zinto ngenjongo yobulumko ekuye, ukuze abe nokubonisa amandla akhe kwizizukulwana zelixa elizayo.\n\n19 Kwaye ngoku qaphela, eyodwa injongo sele eyifezekisile, kwanasekubuyiseleni amawaka amaninzi amaLeymenayithi elwazini lwenyaniso; kwaye uwabonisile amandla akhe ngabo, kwaye usaya kuhlala ewabonisa amandla akhe ngabo kwizizukulwana zelixa elizayo; ke ngoko ziya kulondolozwa.\n\n20 Ke ngoko ndiya kuyalela, nyana wam Hilamani, okokuba ukhuthale ekufezekiseni onke amazwi am, kwaye nokokuba ukhuthale ekuyigcineni imiyalelo kaThixo njengokuba ibhaliwe.\n\n21 Kwaye ngoku, ndiza kuthetha nawe malunga naloo macwecwe angamashumi amabini anesine, ukuba uwagcine, ukuze iimfihlelo nemisebenzi yobumnyama, nemisebenzi yabo efihlakeleyo, okanye imisebenzi efihlakeleyo yabo bantu batshatyalalisiweyo, ibe nokubonakaliswa kubo aba bantu; ewe, konke ukubulala kwabo, nokuphanga, norhwaphilizo lwabo, nayo yonke inkohlakalo yabo namasikizi, zingenziwa ukuba zibonakaliswe kubo aba bantu; ewe, nokokuba uzilondoloze ezi zitoliki.\n\n22 Kuba qaphela, iNkosi yabona okokuba abantu bayo baqalisa ukusebenza ebumnyameni, ewe, basebenza ukubulala okusekhusini namasikizi; ke ngoko iNkosi yathi, ukuba babengaguquki kumele batshatyalaliswe basuke kubuso bomhlaba.\n\n23 Kwaye iNkosi yathi: Ndiya kusilungiselela isicaka sam uGazelem, ilitye, eliya kuthi libengezele ebumnyameni libe kukukhanya, ukuze ndibe nokulifumanela abantu bam abandikhonzayo, ukuze ndibafumanele imisebenzi yabazalwana babo, ewe, imisebenzi yabo yasekhusini, imisebenzi yabo yobumnyama, nenkohlakalo yabo namasikizi.\n\n24 Kwaye ngoku, nyana wam, ezi zitoliki zalungiselelwa ukuze ilizwi likaThixo libe nokuzalisekiswa, awathi walithetha, esithi:\n\n25 Ndiya kuyizisa iphume ebumnyameni ize ekukhanyeni yonke imisebenzi yabo yasekhusini namasikizi abo; kwaye ngaphandle kokuba baguquke ndiya kubatshabalalisa basuke kubuso bomhlaba; kwaye ndiya kuzizisa ekukhanyeni zonke iimfihlelo zabo namasikizi, kuso sonke isizwe esiya kuthi emva koku sililawule ilizwe.\n\n26 Kwaye ngoku, nyana wam, siyabona okokuba abazange baguquke; ke ngoko batshatyalalisiwe, kwaye kude kube ngoku ilizwi likaThixo lizalisekisiwe; ewe, amasikizi abo asekhusini akhutshiwe ebumnyameni kwaye sawaziswa.\n\n27 Kwaye ngoku, nyana wam, ndiya kuyalela ukuba uzibambe zonke izifungo zabo, neminqophiso yabo, nezivumelwano zabo kumasikizi abo asekhusini; ewe, kwaye nayo yonke imiqondiso yabo nemimangaliso yabo niya kuyifihla kubo aba bantu, ukuze bangazazi, hleze mhlawumbi baya kuwela ebumnyameni kanjalo baze batshatyalaliswe.\n\n28 Kuba qaphela, kukho isiqalekiso phezu kwalo lonke eli lizwe, loo ntshabalalo iya kufika phezu kwabo bonke abo basebenzi bobumnyama, ngokwamandla kaThixo, xa sebevuthwe ngokupheleleyo; ke ngoko ndinqwenela okokuba aba bantu bangabi nakutshatyalaliswa.\n\n29 Ke ngoko uya kuwabamba la macebo afihlakeleyo ezifungo zabo neminqophiso kubo aba bantu, kwaye kuphela yinkohlakalo yabo nokubulala kwabo namasikizi abo oya kuyazisa kubo; kwaye uya kubafundisa ukuba bayithiye inkohlakalo enjalo namasikizi nokubulala; kananjalo uya kubafundisa okokuba aba bantu batshatyalaliswa ngesizathu senkohlakalo yabo namasikizi nokubulala kwabo.\n\n30 Kuba qaphela, bababulala bonke abaprofeti beNkosi abathi bafika phakathi kwabo ukuba bavakalise kubo malunga nobugwenxa babo; kwaye igazi labo bathi bababulala laye lakhala kuyo iNkosi uThixo wabo ukuze impindezelo ibe phezu kwabo babengababulali babo; kwaye njalo izigwebo zikaThixo zaye zafika phezu kwaba basebenzi bobumnyama namayelenqe afihlakeleyo.\n\n31 Ewe, kwaye liya kuqalekiswe ilizwe ngonaphakade kanaphakade kwabo basebenzi bobumnyama namayelenqe afihlakeleyo, kwanokude kuye ekutshatyalalisweni, ngaphandle kokuba baguquke phambi kokuba bavuthwe ngokupheleleyo.\n\n32 Kwaye ngoku, nyana wam, khumbula amazwi endithe ndawathetha kuwe; ungabaphathisi loo macebo afihlakeleyo aba bantu; kodwa bafundise intiyo yanaphakade ngokuchasene nesono nobugwenxa.\n\n33 Shumayela kubo inguquko, nokholo kuyo iNkosi uYesu Krestu; bafundise ukuzithoba nokubanobulali nokuthobeka kwentliziyo; bafundise ukumelana naso sonke isihendo sikamtyholi, bebeke ithemba labo kuyo iNkosi uYesu Krestu.\n\n34 Bafundise ukuba bangaze badinwe kukwenza imisebenzi elungileyo, kodwa babenobulali kwaye babenokuthobeka kwentliziyo; kuba abanjalo baya kufumana ukuphumla emiphefumlweni yabo.\n\n35 Owu, khumbula, nyana wam, kwaye ufunde ubulumko ebutsheni bakho; ewe, funda ebutsheni bakho ukuyigcina imiyalelo kaThixo.\n\n36 Ewe, khala kuThixo ngayo yonke inkxaso yakho; ewe, izenzo zakho zonke mazibe seNkosini, kwaye naphina apho uyakhona makube seNkosini; ewe, iingcinga zakho zonke mazithunyelwe eNkosini; ewe, uthando lwentliziyo yakho malubekwe eNkosini ngonaphakade.\n\n37 Cebisana neNkosi kuzo zonke izenzo zakho, kwaye iya kukhokelela kokulungileyo; ewe, xa ulala phantsi ebusuku lala phantsi eNkosini, ukuze ikwaluse ekulaleni kwakho; kwaye xa uvuka kusasa intliziyo yakho mayizale yimibulelo kuye uThixo; kwaye ukuba uyazenza ezi zinto, uya kuphakanyiselwa phezulu ngomhla wokugqibela.\n\n38 Kwaye ngoku, nyana wam, ndinento nje endifuna ukuyithetha malunga nento ababesithi ukuyibiza oobawo bethu yibhola, okanye isalathisi—okanye oobawo bethu babeyibiza ngokuba yiLiyahona, ethi, ukutolikwa, isalathambombo; kwaye iNkosi yayilungiselela.\n\n39 Kwaye qaphela, akukho nawuphina umntu onokuyisebenza ngokohlobo lobugcisa obumangalisa kangako. Kwaye qaphela, yayilungiselelwe ukubonisa koobawo indlela ekumele bahambe ngayo entlango.\n\n40 Kwaye yaye yabasebenzela ngokokholo lwabo kuThixo; ke ngoko, ukuba babenokholo lokukholelwa okokuba uThixo wayenako ukubangela ukuba ezo ntonga zokuluka zalathe indlela ekumele bahambe ngayo, qaphela, kwenzeka; ke ngoko babanawo loo mmangaliso, kananjalo neminye emininzi imimangaliso eyenziwa ngamandla kaThixo, umhla nomhla.\n\n41 Nangona kunjalo, ngenxa yokuba loo mimangaliso yayisetyenzwa ngeendlela ezingenamsebenzi yaye yababonisa imisebenzi emangalisayo. Babengamavila, kwaye belibala ukusebenzisa ukholo lwabo nenkuthalo yaza ke loo misebenzi imangalisayo yaphela, baza ababi nankqubela-phambili kuhambo lwabo;\n\n42 Ke ngoko, bahlala entlango, okanye abazange bahambe ngendlela ethe mbo, kwaye babebandezeleke ngendlala nonxano, ngenxa yeziphoso zabo.\n\n43 Kwaye ngoku, nyana wam, ndinga ungaqonda okokuba ezi zinto azizozinto zingenasithunzi; kuba njengoko oobawo bethu babengamavila ekunikeleni inyameko kwesi salatha-mbombo (ngoku ezi zinto zazizezomzuzwana) abazange baphumelele; kukwanjalo ke nangezinto ezizezomoya.\n\n44 Kuba qaphela, kukwanjalo ukubalula ukunikela inyameko kulo ilizwi likaKrestu, eliya kukwalathisa indlela ethe tye eya kulonwabo lwanaphakade, njengokuba kwakunjalo koobawo bethu ekunikeleni inyameko kuso esi salatha-mbombo, esasiya kubalathisa indlela ethe tye eya kulo ilizwe lesithembiso.\n\n45 Kwaye ngoku ndithi, ingaba akukho mzekelo kuyo le nto? Kuba kanye ngokuqinisekileyo njengokuba esi salathisi saye sabazisa oobawo bethu, ngokulandela indlela yaso, ukuya kulo ilizwe lesithembiso, aya kuthi amazwi kaKrestu, ukuba silandela indlela yawo, asithwalele ngaphaya kwale ntlambo yosizi singene kwelilunge kunene ilizwe lesithembiso.\n\n46 Owu nyana wam, musa ukusiyeka sibe ngamavila ngenxa yobulula bendlela; kuba kwakukwanjalo nakoobawo bethu; kuba yayilungiselelwe kwangokunjalo nakubo, okokuba ukuba bangajonga banokuphila; kukwangokunjalo nakuthi. Indlela ilungisiwe, kwaye ukuba siyajonga singaphila ngonaphakade.\n\n47 Kwaye ngoku, nyana wam, bona ukuba uya zikhathalela ezi zinto zingcwele, ewe, bona okokuba ukhangela kuThixo uze uphile. Hamba uye kwaba bantu uze uvakalise ilizwi, uze ube nengqiqo. Nyana wam, ndlela ntle.\n\n", "alma 38": "Imiyalelo ka-Alma kunyana wakhe uShiblani.\n\nIquka isahluko 38.\n\n[center][font_size=26]Isahluko 38[/font_size][/center]\n\n[i]UShiblani watshutshiswa ngenxa yobulungisa—Usindiso lukuKrestu, obubomi nokukhanya kwehlabathi—Faka umkhala kuzo zonke iimvakalelo zakho ezinzulu. Malunga 74 P.K.[/i]\n\n1 Nyana wam, wanike indlebe amazwi am, kuba ndithi kuwe, kwananjengokuba ndatshoyo kuHilamani, okokuba kangangokuba uya kuyigcina imiyalelo kaThixo uya kuphumelela elizweni; kwaye kangangokuba ungasayi kuyigcina imiyalelo kaThixo uya kusikelwa ngaphandle kobuso bakhe.\n\n2 Kwaye ngoku, nyana wam, ndiyathemba okokuba ndiya kuba novuyo olukhulu ngawe, ngenxa yokuzinza kwakho nentembeko yakho kuye uThixo; kuba njengokuba uqalise ebutsheni bakho ukukhangela kuyo iNkosi uThixo wakho, kwangokunjalo ndiyathemba okokuba uya kuqhubeka ekuyigcineni imiyalelo yakhe; kuba usikelelekile lowo unyamezela ukuya esiphelweni.\n\n3 Ndithi kuwe, nyana wam, sendibe novuyo olukhulu kuwe, ngenxa yentembeko yakho nenkuthalo yakho, nomonde wakho nokuzeka kade umsindo kwakho phakathi kwabantu bamaZoramayithi.\n\n4 Kuba ndiyazi okokuba wawusemakhamandeleni; ewe, kwaye ndiyazi kanjalo okokuba wawuxulutywa ngamatye ngenxa yelizwi; kwaye wazinyamezela zonke ezi zinto ngomonde ngenxa yokuba iNkosi yayinawe; kwaye ngoku uyazi okokuba iNkosi yaye yakuhlangula.\n\n5 Kwaye ngoku nyana wam, Shiblani, ndinga ungakhumbula, okokuba kangangokuba uya kubeka ithemba lakho kuThixo kwangokunjalo uya kuhlangulwa uphume kwizilingo zakho, neenkathazo zakho, neembandezelo zakho, kwaye uya kuphakanyiswa ngomhla wokugqibela.\n\n6 Ngoku, nyana wam, andinqweneli okokuba ucinge ukuba ndiyazazela ezi zinto, kodwa nguMoya kaThixo okum owenza zazeke ezi zinto kum; kuba ukuba bendingazelwanga ngokukaThixo ngendingazazanga ezi zinto.\n\n7 Kodwa qaphela, iNkosi ngenceba yayo engenasiphelo yathumela ingelosi yayo ukuba ivakalise kum okokuba mandiwuyeke umsebenzi wentshabalalo phakathi kwabantu bayo; ewe, kwaye ndiyibonile ingelosi ubuso ngobuso, kwaye yathetha nam, kwaye ilizwi layo lalinje ngendudumo, kwaye lawushukumisa umhlaba wonke uphela.\n\n8 Kwaye kwenzekile okokuba ndandineentsuku ezintathu nobusuku obuthathu ndikweyona ntlungu ikrakra nentuthumbo yomphefumlo; kwaye andizange, ndalufumana uxolelo lwezono zam, ndada ndabe ndakhalela inceba kuyo iNkosi uYesu Krestu. Kodwa qaphela, ndaye ndakhala kuyo kwaye ndaye ndafumana uxolo emphefumlweni wam.\n\n9 Kwaye ngoku, nyana wam, ndikuxelele oku ukuze ube nokufunda ubulumko, ukuze ube nokufunda ngam okokuba ayikho enye indlela okanye uhlobo ekunokuthi umntu asindiswe ngalo, kuphela kukuye kwaye kungaye uKrestu. Qaphela, ububomi nokhanyiselo lwehlabathi. Qaphela, ulilizwi lenyaniso nobulungisa.\n\n10 Kwaye ngoku, njengoko uqalisile ukulifundisa ilizwi kwangokunjalo ndinga ungaqhubeka ukufundisa; kwaye ndinga ungakhuthala kwaye ubengcathu kuzo zonke izinto.\n\n11 Bona okokuba akuphakamelanga kwikratshi; ewe, bona okokuba akuzigwagwisi kobakho ubulumko, nakukomelela kwakho okukhulu.\n\n12 Sebenzisa ukukhalipha, kodwa ingabi lugagamelo; kananjalo bona okokuba uzifaka umkhala zonke iimvakalelo zakho ezinzulu, ukuze ube nokuzaliswa ngothando; bona okokuba uyabuyeka ubuvila.\n\n13 Ungathandazi njengokuba amaZoramayithi esenza, kuba ubonile okokuba athandazela ukuba aviwe ngabantu, nokuba anconywe ngobulumko bawo.\n\n14 Musa ukuthi: Owu Thixo, ndiyakubulela kuba silunge ngaphezulu kunabo abazalwana bethu; kodwa unokuthi: Owu Nkosi, xolela ukungafaneleki kwam, uze ukhumbule abazalwana bam ngenceba—ewe, vuma ukungafaneleki kwakho phambi koThixo ngamaxesha onke.\n\n15 Kwaye akwaba iNkosi ingawusikelela umphefumlo wakho, ize ikwamkele ngomhla wokugqibela ebukumkanini bayo, ukuba uhlale phantsi ngoxolo. Ngoku hamba, uze ufundise ilizwi kubo aba bantu. Yiba nengqiqo. Nyana wam, ndlela-ntle.\n\n", "alma 39": "Imiyalelo ka-Alma kunyana wakhe uKoreyantan.\n\nIquka izahluko 39 ukuya ku 42.\n\n[center][font_size=26]Isahluko 39[/font_size][/center]\n\n[i]Isono sokulalana silisikizi—Izono zikaKoreyantan ziyawathintela amaZoramayithi ekuzuzeni ilizwi—Inkululeko kaKrestu iyasebenza nangelixa elidluleyo ekusindiseni abanyanisekileyo ababephila ngaphambi kwalo. Malunga 74 P.K.[/i]\n\n1 Kwaye ngoku, nyana wam, ndinokuthile okungakumbi endimele ndikuthethe kuwe kunako oko ndakuthethayo kumntakwenu; kuba qaphela, awukuqaphelanga na ukuzinza komntakwenu, ukunyaniseka kwakhe, nenkuthalo yakhe ekuyigcineni imiyalelo kaThixo? Qaphela, ingaba akakwenzelanga mzekelo mhle kusini na?\n\n2 Kuba akuzange uwanyamekele kangako amazwi am njengokuba umntakwenu ebesenza, phakathi kwabantu bamaZoramayithi. Ngoku nantsi into endinayo ngokuchasene nawe; ubuqhubeka uzigwagwisa ngokomelela nobulumko bakho.\n\n3 Kwaye akuphelelanga apho, nyana wam. Wenza oko kwakundihlupha; kuba walahla ubulungiseleli, waza waya ngaphesheya elizweni laseSirani phakathi kwemida yamaLeymenayithi, ulandela ihenyukazi uIsabhela.\n\n4 Ewe, waye waziba iintliziyo zabaninzi; kodwa eso yayingesiso isizathu sokuzigweba, nyana wam. Ubumele ukuzinikela kubulungiseleli obebuphathiswe ngethemba kuwe.\n\n5 Akwazi na, nyana wam, ukuba ezi zinto zilisikizi emehlweni eNkosi; ewe, zilisikizi kakhulu ukudlula zonke izono ngaphandle kokuphalaza igazi elimsulwa okanye ukukhanyela uMoya oyiNgcwele?\n\n6 Kuba qaphela, ukuba ukhanyela uMoya oyiNgcwele xa ubukhe wanendawo kuwe, ube wena usazi ukuba uwukhanyele; qaphela, esi sisono esingaxolelekiyo; ewe, kwaye nabani na obulala ngokuchasene nokukhanya nolwazi lukaThixo, akulula kulowo ukuba azuze uxolelo; ewe, ndithi kuwe, nyana wam, akulula kulowo ukuba azuze uxolelo.\n\n7 Kwaye ngoku, nyana wam, ndinga akwaba ubungenatyala lesi sono sikhulu kangaka kuThixo. Bendingeke ndihlale phezu kwamatyala akho, ndihlungise umphefumlo wakho, ukuba ibingekokulungelwa kwakho.\n\n8 Kodwa qaphela, akunako ukuwafihla amatyala akho kuThixo; kwaye ngaphandle kokuba uguquke aya kuma ebubungqina obuchasene nawe ngomhla wokugqibela.\n\n9 Ngoku nyana wam, ndinga ungaguquka uzilahle izono zakho, ungabuye ulandele iinkanuko zamehlo akho, kodwa uzahlule kuzo zonke ezi zinto; kuba ngaphandle kokuba uya kukwenza oku akunakho nangayiphi indlela ukubudla ilifa ubukumkani bukaThixo. Owu, khumbula, uthabathele kuwe, uzahlule kwezi zinto.\n\n10 Kwaye ndiyakuyalela ukuba uyithabathele kuwe ingcebiso yabakhuluwa bakho ezintweni ozenzayo; kuba qaphela, usebutsheni bakho, kwaye uswele ukondliwa ngabakhuluwa bakho. Kwaye zithabathele ingqalelo iingcebiso zabo.\n\n11 Musa ukuzivumela ukuba ulahlekiswe nayintoni na elilize okanye into ebubuyatha; musa ukuvumela umtyholi ukuba atsalele intliziyo yakho emva kwalaa mahenyukazi anenkohlakalo kwakhona. Qaphela, Owu nyana wam, ubugwenxa obukhulu kangaka obuzise phezu kwamaZoramayithi; kuba xa bebona ukuziphatha kwakho abafunanga ukuwakholelwa amazwi am.\n\n12 Kwaye ngoku uMoya weNkosi uthi kum: Yalela abantwana bakho ukuba benze okulungileyo, hleze balahlekisele iintliziyo zabantu abaninzi entshabalalweni; ke ngoko ndiya kuyala, nyana wam, ngoloyiko lukaThixo, ukuba uzibuyise kubugwenxa bakho;\n\n13 Ukuba uguqukele eNkosini ngengqondo yakho yonke, amandlakazi, nokomelela; ukuze ungalahlekisi iintliziyo zabanye abantu kwakhona ukuba benze ngenkohlakalo; kodwa noko ubuyele kubo, kwaye uzivume iziphosiso zakho nokungalungile okwenzileyo.\n\n14 Musa ukungxamela ubutyebi kwanezinto ezililize zeli hlabathi; kuba qaphela, akungeke ubuthwale uhambe nabo.\n\n15 Kwaye ngoku, nyana wam, ndinqwenela ukuthetha okuthile kuwe malunga nokuza kukaKrestu. Qaphela, ndithi kuwe, nguye ngokwenene oya kuza ukuba athabathele kuye izono zehlabathi; ewe, uyeza ukuze avakalise iindaba zovuyo zosindiso kubantu bakhe.\n\n16 Kwaye ngoku, nyana wam, obu bubulungiseleli owawubizelwe kubo, ukuba uvakalise ezi ndaba zovuyo kwaba bantu, ukuba ulungise iingqondo zabo; okanye ngenye indlela ukuze usindiso lube nokufika kubo, ukuze babe nokulungisa iingqondo zabantwana babo ukuba balive ilizwi ngelixa lokuza kwakhe.\n\n17 Kwaye ngoku ndiza kuyikhulula ingqondo yakho nje noko kulo mba. Qaphela, umangalisiwe okokuba kungani kumele zaziwe ezi zinto kuse kude kangaka ngaphambili. Qaphela, ndithi kuwe, ingaba umphefumlo ngeli lixa awunaxabiso kuThixo njengokuba umphefumlo uya kuba njalo ngelixa lokuza kwakhe?\n\n18 Ingaba akuyomfuneko ukuba icebo lenkululeko laziswe kwaba bantu kwaye nakubo abantwana babo?\n\n19 Ingaba akululanga na nangalo eli lixa ukuba iNkosi ithumele ingelosi yayo ukuba ivakalise ezi ndaba zovuyo kuthi nanjengakubantwana bethu, okanye njengasemva kwelixa lokuza kwakhe?\n\n", "alma 40": "[center][font_size=26]Isahluko 40[/font_size][/center]\n\n[i]UKrestu ubangela ukuba kwenzeke uvuko lwabo bonke abantu—Abafe bengamalungisa baya eparadesi baze abakhohlakeleyo baye kubumnyama bangaphandle ukulinda umhla wokuvuka kwabo—Zonke izinto ziya kubuyiselwa kowona kanye nofezekileyo umzimba ngoVuko. Malunga 74 P.K.[/i]\n\n1 Ngoku nyana wam, naku okunye okuthile okungakumbi endifuna ukukuthetha kuwe; kuba ndiyaqonda okokuba ingqondo yakho ikhathazekile ngokunxulumene novuko lwabafileyo.\n\n2 Qaphela, ndithi kuwe, alukho uvuko—okanye, ndingathi, ngamanye amazwi, lo mzimba ufayo awambathi kungafi, oku konakalayo akwambathi kungonakali—kude kube semva kokuza kukaKrestu.\n\n3 Qaphela, ubangela ukuba kwenzeke uvuko lwabafileyo. Kodwa qaphela, nyana wam, uvuko alukenzeki. Ngoku, ndikusombululela imfihlelo; nangona kunjalo zininzi iimfihlelo ezigciniweyo, ukuze zingaziwa mntu ngaphandle koThixo ngokwakhe. Kodwa ndikubonisa into enye endiyibuze ngenkuthalo kuThixo ukuze ndibe nokuyazi—loo nto imalunga novuko.\n\n4 Qaphela, kukho ilixa elimisiweyo lokuba bonke beya kuvuka ekufeni. Ngoku ukuba liya kuza nini elo lixa akukho mntu waziyo; kodwa uThixo uyalazi ilixa elimisiweyo.\n\n5 Ngoku, nokuba kuya kubakho ilixa elinye, okanye ilixa lesibini, okanye elesithathu, lokuba abantu bavuke ekufeni, akubalulekanga oko; kuba uThixo uyazazi zonke ezi zinto; kwaye kuyandanelisa ukwazi ukuba kuya kubanjalo—ukuba kukho ilixa elimisiweyo lokuba bonke beya kuvuka kwabafileyo.\n\n6 Ngoku kuyimfuneko okokuba kubekho ithuba phakathi kwelixa lokufa nelixa lovuko.\n\n7 Kwaye ngoku ndinqwenela ukubuza ukuba kwenzeka ntoni na ngemiphefumlo yabantu ukususela kweli lixa lokufa ukuya kwilixa elimiselwe uvuko?\n\n8 Ngoku nokuba kukho isihlandlo esingaphezulu kunesinye esimiselweyo kubantu ukuba bavuke akubalulekanga; kuba abafi bonke ngaxesha linye, kwaye oku akubalulekanga; konke kufana nosuku olunye kuThixo, kwaye ngabantu kuphela abazibalela ixesha.\n\n9 Ke ngoko, kukho ilixa elimisiweyo ebantwini lokuba beya kuvuka ekufeni; kwaye kukho ithuba phakathi kwelixa lokufa nokuvuka. Kwaye ngoku, ngokunxulumene nesisithuba sexesha, okwenzekayo ngemiphefumlo yabantu yinto endiyibuze ngenkuthalo eNkosini ukuba ndiyazi; kwaye le yinto enxulumene naleyo endaziyo ngayo.\n\n10 Kwaye xa ilixa lifika lokuba bonke beya kuvuka, ke baya kuyazi okokuba uThixo wazi onke amaxesha amiselwe abantu.\n\n11 Ngoku, malunga nemo yomphefumlo phakathi kokufa novuko—Qaphela, kwazisiwe kum yingelosi, okokuba imiphefumlo yabo bonke abantu, kwakamsinya nje ukuba iwushiye lo mziba ufayo, ewe, imiphefumlo yabo bonke abantu, nokokuba ilungile okanye mibi, ithatyathelwa ekhaya kuloo Thixo owathi wayinika ubomi.\n\n12 Kwaye ke kuya kwenzeka okokuba oomoya babo bangamalungisa bamkelwe kwimo yovuyo, ebizwa ngokuba yiparadesi, imo yokuphumla, imo yoxolo, apho baya kuphumla khona kuzo zonke iinkathazo zabo, kwaye nakuyo yonke inkathalo, nosizi.\n\n13 Kwaye ke kuya kwenzeka, okokuba oomoya babakhohlakeleyo, ewe, abangcolileyo—kuba qaphela, abanayo nenxalenye okanye nasuntswana loMoya weNkosi; kuba qaphela, bakhetha imisebenzi emibi kunemihle; ke ngoko umoya kamtyholi waye wangena kubo, waza wayithabathela kuye indlu yabo—kwaye aba baya kukhutshelwa ngaphandle kubumnyama bangaphandle; kuya kubakho izikhalo, nezijwili, nokutshixiza kwamazinyo, kwaye oku kungenxa yobugwenxa babo, kuba bekhokelwa bengabathinjwa ngokwentando kamtyholi.\n\n14 Ngoku le yimo yemiphefumlo yabakhohlakeleyo, ewe, ebumnyameni, kwaye nemo embi kakhulu, bekhangeleka bezele kukoyika kuba ingqumbo enkulu engumsindo otshisayo kaThixo iphezu kwabo; njalo ke bahlala bekule meko, ngokunjalo namalungisa eparadesi, kude kube lilixa lovuko lwabo.\n\n15 Ngoku, kukho abathile abayiqondileyo ukuba le mo yovuyo kwaye nale mo yokunxunguphala komphefumlo, phambi kovuko, yayiluvuko lokuqala. Ewe, ndiyavuma inokubizwa ngokuba luvuko, ukunyuswa komoya okanye umphefumlo nokuthunyelwa kwayo eluvuyweni okanye ekunxunguphaleni, ngokwamazwi athethiweyo.\n\n16 Kwaye qaphela, kwakhona kuthethiwe, ukuba kukho uvuko lokuqala, uvuko lwabo bonke ababekho, okanye abakhoyo, okanye abaya kubakho, ukwehla ukuya kufika kuvuko lukaKrestu kwelabafileyo.\n\n17 Ngoku, asingecingi ukuba olu vuko lokuqala, ekuthethwa ngalo ngolu hlobo, lunokuba luvuko lwemiphefumlo nokuthunyelwa kwayo eluvuyweni okanye ekunxunguphaleni. Aninako ukucinga ukuba oku kuthetha oko.\n\n18 Qaphela, ndithi kuwe, Hayi; kodwa ithetha ukubuyelana komphefumlo kunye nomzimba, yabo ukusuka kwimihla ka-Adam ukuhla ukuza kufika ekuvukeni kukaKrestu.\n\n19 Ngoku, nokokuba imiphefumlo nemizimba yabo abo ekuthethwe ngabo yonke iya kubuyelana ngaxeshanye, eyabakhohlakeleyo kwakunye neyamalungisa, anditsho; makwanele, xa ndisithi bonke baya kuza ngaphambili; okanye ngamanye amazwi, uvuko lwabo luya kwenzeka phambi kovuko lwabo bafe emva kovuko lukaKrestu.\n\n20 Ngoku, nyana wam, anditsho ukuba uvuko lwabo luza ekuvukeni kukaKrestu; kodwa qaphela, ndiyinika njengoluvo lwam, lokuba imiphefumlo nemizimba iyabuyelana, eyamalungisa, ekuvukeni kukaKrestu, nokunyukela kwakhe ezulwini.\n\n21 Kodwa nokokuba kusekuvukeni kwakhe okanye ngemva, anditsho; kodwa ndithetha okungaka, okokuba kukho ithuba phakathi kokufa nokuvuka komzimba, kwakunye nemo yomphefumlo ekuvuyeni okanye ekunxunguphaleni kude kube lilixa elimisiweyo nguThixo lokuba abafileyo beze ngaphambili, kwaye zihlanganiswe kwakhona, kunye umphefumlo nomzimba, ize iziswe ime phambi koThixo, ize igwetywe ngokwemisebenzi yayo.\n\n22 Ewe, oku kuzisa ukubuyelana kwezo zinto ebekuthethwe ngazo ngemilomo yabaprofeti.\n\n23 Umphefumlo uya kubuyiselwa emzimbeni, kwaye nomzimba emphefumlweni; ewe, kwaye lonke ilungu nelungu liya kubuyiselwa emzimbeni walo; ewe, kwanalo unwele lwentloko aluyi kulahleka; kodwa zonke izinto ziya kubuyiselwa kowona wokwenene nofezekileyo umzimba.\n\n24 Ngoku, nyana wam, olu lubuyelwano ebekuthethwe ngalo ngemilomo yabaprofeti—\n\n25 Kwaye ke amalungisa aya kukhazimla ebukumkanini bukaThixo.\n\n26 Kodwa qaphela, ukufa okoyikekayo kuza phezu kwabakhohlakeleyo; kuba bayafa ngokwezinto eziphathelele nezinto zobulungisa; kuba abacocekanga, kwaye akukho nto ingacocekanga eya kubudla ilifa ubukumkani bukaThixo; kodwa bakhutshelwa ngaphandle, kwaye bathunyelwe ukuba bathabathe batye kuzo iziqhamo zemigudu okanye imisebenzi yabo, ebe imibi; kwaye basele intlenge yendebe ekrakrayo.\n\n", "alma 41": "[center][font_size=26]Isahluko 41[/font_size][/center]\n\n[i]EluVukweni abantu beza ngaphambili kwimo yovuyo olungenasiphelo okanye inkxwaleko engenasiphelo—Inkohlakalo ayizange ibe luvuyo—Abantu abangabenyama abanaye uThixo ehlabathini—Wonke umntu uyafumana kwakhona kuBuyiselo iimpawu nemikhwa abenayo esenyameni. Malunga 74 P.K.[/i]\n\n1 Ngoku, nyana wam, kukho nje okuthile okufuneka ndikuthethe malunga nobuyiselo ebekuthethwe ngalo; kuba qaphela, abanye bazigqwethile izibhalo, kwaye bahambe umgama belahleka ngenxa yale nto. Kwaye ndiyaqonda ukuba ingqondo yakho kanjalo ibikhathazekile malunga nale nto. Kodwa qaphela, ndiza kukuchazela.\n\n2 Ndithi kuwe, nyana wam, icebo lobuyiselo liyimfuneko ngokwasebulungiseni bukaThixo; kuba kuyimfuneko ukuba zonke izinto zibuyiselwe ezindaweni zokudalwa. Qaphela, kuyimfuneko kwaye kulungile, ngokwamandla novuko lukaKrestu, ukuba umphefumlo womntu kumele ubuyelane nomzimba wawo, nokuba lonke isuntswana lomzimba kumele libuyele kuwo.\n\n3 Kwaye kuyimfuneko kubulungisa bukaThixo ukuba abantu bamele bagwetywe ngokwemisebenzi yabo; kwaye ukuba imisebenzi yabo ibilungile kobu bomi, kwaye neminqweno yeentliziyo zabo ibilungile, ukuze nabo kanjalo, ngomhla wokugqibela, ibuyiselwe kuloo nto ilungileyo.\n\n4 Kwaye ukuba imisebenzi yabo mibi iya kubuyiselwa kubo ngobubi. Ke ngoko, zonke izinto ziya kubuyiselwa kuhlobo lwazo olufanelekileyo, yonke into kumzimba wayo wendalo—okufayo kuvuselwe kokungafiyo, okonakalayo kokungonakaliyo—zivuselwe kuvuyo olungenasiphelo ukuze zibudle ilifa ubukumkani bukaThixo, okanye kwinkxwaleko engenasiphelo ukuze zibudle ilifa ubukumkani bomtyholi, omnye kwesinye isandla, omnye kwesinye—\n\n5 Omnye avuselwe kuvuyo ngokweminqweno yakhe yovuyo, okanye ukulunga ngokweminqweno yakhe yokulunga; kwaye omnye ebubini ngokweminqweno yakhe yobubi; kuba njengoko ubunqwenela ukwenza ububi ebudeni bonke bemini kwangokunjalo uya kuwufumana umvuzo wakho wobubi xa ubusuku bufika.\n\n6 Kwaye kukwanjalo ke nakwesinye isandla. Ukuba uguqukile ezonweni zakho, waza wanqwenela ubulungisa kude kube sekupheleni kwemihla yakho, ngokunjalo uya kuvuzwa ngobulungisa.\n\n7 Le yileyo yakhululwayo yiNkosi; ewe, le yileyo yakhutshwayo, eyahlangulwa kobo busuku bobumnyama bungenasiphelo; kwaye njalo ke iyema okanye iwe; kuba qaphela, ingabagwebi yeziqu zayo, enokuba kukwenza okulungileyo okanye ukwenza okubi.\n\n8 Ngoku, imithetho kaThixo ayiguquleki; ke ngoko indlela ilungiselelwe ukuze nabani na ofunayo angahamba kuyo aze asindiswe.\n\n9 Kwaye ngoku qaphela, nyana wam, musa ukuzibeka engozini ngokwenza elinye ityala ngokuchasene noThixo wakho kwezo ngongoma zemfundiso, ezo othe kude kube leli lixa wazibeka engozini ngazo ngokwenza isono.\n\n10 Musa ukucinga ukuba, ngenxa yokuba kuthethiwe malunga nobuyiselo, uya kubuyiswa ukusuka esonweni uye eluvuyweni. Qaphela, ndithi kuwe, inkohlakalo ayizange ibe luvuyo.\n\n11 Kwaye ngoku, nyana wam, bonke abantu abakwimo yendalo, okanye ndingathi, kwimo yenyama, bakubukrakra benyongo kwaye nakumakhamandela obugwenxa; abanaye uThixo ehlabathini, kwaye bahambe ngokuchasene nendalo kaThixo; ke ngoko, bakwimo echasene nendalo yovuyo.\n\n12 Kwaye ngoku qaphela, ingaba intsingiselo yegama ubuyiselo ithetha ukuthabatha into ekwimo yendalo ize iyibeko kwimo engeyiyo eyendalo, okanye ukuyibeka kwimo ephikisa indalo yayo?\n\n13 Owu, nyana wam, akunjalo; kodwa intsingiselo yegama ubuyiselo kukubuyisela kwakhona, ububi ngobubi, okanye inyama ngenyama, okanye ubumtyholi ngobumtyholi—okuhle ngoko kuhle; ubulungisa ngoko kunobulungisa; ukulunga ngoko kulungileyo; inceba ngoko kunenceba.\n\n14 Ke ngoko, nyana wam, qiniseka ukuba uba nenceba kubazalwana bakho; yenza ngobulungisa, gweba ngobulungisa, kwaye wenze okulungileyo ngamaxesha onke; kwaye ukuba uyazenza zonke ezi zinto uya kuthi ke uwuzuze umvuzo wakho; ewe, inceba iya kubuyiselwa kuwe kwakhona; ukulunga kuya kubuyiselwa kuwe kwakhona; isigwebo sobulungisa siya kubuyiselwa kuwe kwakhona; kwaye uya kuvuzwa ngokulunga kwakhona.\n\n15 Kuba oko uthi ukuthumele kuya kubuyela kuwe kwakhona, kwaye kubuyiselwe; ke ngoko, igama elithi ubuyiselo limgweba ngokuphelele ngakumbi umoni, kwaye lingamkhululi kwaphela.\n\n", "alma 42": "[center][font_size=26]Isahluko 42[/font_size][/center]\n\n[i]Umzimba onokufa lixesha lokulingwa elenzelwe ukuba umntu abenako ukuguquka ukuze akhonze uThixo—Ukuwa kwazisa ukufa kwenyama nomoya phezu kwalo lonke uluntu—Inkululeko iza ngenguquko—UThixo ngeNkqu uhlawulela izono zehlabathi—Inceba yeyabo baguqukayo—Bonke abanye baphantsi kobulungisa bukaThixo—Inceba iza ngenxa yeNtlawulelo—Ngabo bazisola ngokwenene kuphela abasindiswayo. Malunga 74 P.K.[/i]\n\n1 Kwaye ngoku, nyana wam, ndiyabona ukuba kukho into nje ethile engakumbi ekhathaza ingqondo yakho, into leyo ongakwaziyo ukuyiqonda—enxulumene nobulungisa bukaThixo ekohlwayeni umoni; kuba uyazama ukucinga ukuba asibobulungisa ukuba umoni athunyelwe kwimo yenkxwaleko.\n\n2 Ngoku qaphela, nyana wam, ndiza kuyicacisa le nto kuwe. Kuba qaphela, emva kokuba iNkosi uThixo ibandulule abazali bethu bokuqala baphuma emyezweni we-Eden, ukuba bawulime umhlaba, ababethatyathwe kuwo—ewe, yamkhupha umntu, yaza yabeka kwisiphelo sangasempumalanga somyezo we-Eden, ikerubhi, nekrele elinamadangatye elijika-jika nkalo zonke, ukuba ligcine umthi wobomi—\n\n3 Ngoku, siyabona okokuba umntu wayesele efana noThixo, esazi okulungileyo nokubi; kwaye hleze asolule isandla sakhe, athabathe aze atye kanjalo kumthi wobomi, kwaye atye aze aphile ngonaphakade, iNkosi uThixo yabeka ikherubhi nekrele elinamalangatye, ukuze angathabathi atye kuso isiqhamo—\n\n4 Kwaye njalo siyabona, okokuba kwabakho ilixa awalinikwayo umntu lokokuba aguquke, ewe, ilixa lokulingwa, ilixa lokuguquka kwaye akhonze uThixo.\n\n5 Kuba qaphela, ukuba uAdam wayolule isandla sakhe kwangoko, waza wathabatha watya kumthi wobomi, wayeya kuphila ngonaphakade, ngokwelizwi likaThixo, engenalo ithuba lokuguquka; ewe, kananjalo nelizwi likaThixo ngelaba lilize, kwaye necebo elikhulu losindiso ngelaphazamiseka.\n\n6 Kodwa qaphela, kwakumisiwe ukuba umntu afe—ke ngoko, njengoko babesikelwe ngaphandle kumthi wobomi, kumele basikelwe ngaphandle nasebusweni bomhlaba—kwaye umntu waba ulahlekile ngonaphakade, ewe, baba ngabantu abawileyo.\n\n7 Kwaye ngoku, niyabona ngako oku ukuba abazali bethu bokuqala babesikelwe ngaphandle kunye ngokwasenyameni nangokomoya ebusweni beNkosi; kwaye njalo siyabona okokuba baba nokuzilawula belandela intando yabo.\n\n8 Ngoku qaphela, kwakungeyomfuneko ukuba umntu abangwe kwakhona koku kufa kwenyama, kuba oko bekuya kutshabalalisa icebo elikhulu lovuyo.\n\n9 Ke ngoko, ngenxa yokuba umphefumlo wawungeze ufe, kwaye ukuwa kwakuzise phezu kwalo lonke uluntu ukufa ngokwasemoyeni kwakunye nokufa kwenyama, oko kukuthi, babesikelwe ngaphandle ebusweni beNkosi, kwakuyimfuneko okokuba uluntu lube luya kubangwa kwakhona koku kufa kwasemoyeni.\n\n10 Ke ngoko, ngenxa yokuba baba ngabemvelo, baba ngabasemhlabeni, kwaye baba bumtyholi, ngendalo, le mo yokulingwa yaba yimo yabo yokuba balungise; yaba yimo yokuzilungiselela.\n\n11 Kwaye ngoku khumbula, nyana wam, ukuba kwakungengalo icebo lenkululeko, (libekwe bucala) kwakamsinya nje ukuba befile imiphefumlo yabo yayixhwaleka, ngenxa yokuba isikelwe ngaphandle ebusweni beNkosi.\n\n12 Kwaye ngoku, kwakungekho ndlela yokubakhulula abantu kule mo yokuwa, athe umntu ngokwakhe wayizisa phezu kwakhe ngenxa yokungathobeli kwakhe;\n\n13 Ke ngoko, ngokobulungisa, icebo lenkululeko belingenako ukwenzeka, kuxhomekeke kuphela kwiimeko zokuguquka kwabantu kule mo yokulingwa, ewe, le mo yokuzilungiselela; kuba ngaphandle kokuba kube kungezi meko, inceba ibingenakho ukuba nesiphumo ngaphandle kokuba ibiya kutshabalalisa umsebenzi wobulungisa. Ngoku umsebenzi wobulungisa ubungenakho ukutshatyalaliswa; ukuba kunjalo, uThixo ebengayeka ukuba nguThixo.\n\n14 Kwaye njalo siyabona okokuba lonke uluntu lwaluwile, kwaye lwalusesandleni sobulungisa; ewe, ubulungisa bukaThixo, obubathumela ngonaphakade ukuba basikelwe ngaphandle kobuso bakhe.\n\n15 Kwaye ngoku, icebo lenceba belingeke lenzeke ngaphandle kokuba intlawulelo yenziwe; ke ngoko uThixo ngokwakhe uhlawulela izono zehlabathi, ukuze icebo lenceba lenzeke, ukukholisa iimfuno zobulungisa, ukuze uThixo abe nguThixo ofezekileyo, uThixo onobulungisa, noThixo onenceba kanjalo.\n\n16 Ngoku, inguquko ibingenakuza ebantwini ngaphandle kokuba bekuya kubakho isohlwayo, esaye kanjalo sisesanaphakade njengokuba ubomi bomphefumlo bumele ukuba njalo, esimiselwe ngokuchaseneyo necebo lovuyo, ebe lilelanaphakade kanjalo njengobomi bomphefumlo.\n\n17 Ngoku, ingaba umntu angaguquka njani ngaphandle kokuba abe uyona? Ubenak ukwenza isono njani ukuba bekungekho mthetho? Ubungabakho njani umthetho ngaphandle kokuba kubekho isohlwayo?\n\n18 Ngoku, kwabakho isohlwayo esimiselweyo, nomthetho wobulungisa onikiweyo, owazisa ukuzisola kwesazela emntwini.\n\n19 Ngoku, ukuba kwakungekho mthetho onikiweyo—ukuba umntu ubulele kumele afe—ingaba ubeya koyika ukuba uya kufa ukuba angabulala?\n\n20 Kananjalo, ukuba bekungekho mthetho onikiweyo ngokuchasene nesono abantu bebengayi koyika ukwenza isono.\n\n21 Kwaye ukuba kwakungekho mthetho onikiweyo, ukuba abantu bonile ubulungisa bebungenza ntoni, okanye inceba leyo, kuba bezingayi kuba nabango phezu kwesidalwa?\n\n22 Kodwa ukhona umthetho onikiweyo, nesohlwayo esimiselweyo, nenguquko enikiweyo; nguquko leyo, inceba iyibangayo; ngenye indlela, ubulungisa buyasibanga isidalwa kwaye buwise umthetho, uze umthetho wehlise isohlwayo; ukuba akunjalo, imisebenzi yobulungisa ingatshabalala, kwaye noThixo angayeka ukuba nguThixo.\n\n23 Kodwa uThixo akayeki ukuba nguThixo, kwaye inceba ibanga abazohlwayayo, kwaye inceba iza ngenxa yentlawulelo; kwaye intlawulelo yenza kwenzeke uvuko lwabafileyo; kwaye uvuko lwabafileyo lubuyisela abantu ebusweni bukaThixo; kwaye njalo ke babuyiselwa ebusweni bakhe, ukuze bagwetywe ngokwemisebenzi yabo, ngokomthetho nobulungisa.\n\n24 Kuba qaphela, ubulungisa busebenzisa zonke iimfuno zabo, kananjalo nenceba ibanga konke okukokwayo, kwaye njalo, akukho namnye ngaphandle kwabazohlwaya ngokwenene abasindiswayo.\n\n25 Ingaba ucinga ukuba inceba ingabuhlutha ngantoni ubulungisa? Ndithi kuwe, Hayi; nakancinane. Ukuba kunjalo, uThixo angayeka ukuba nguThixo.\n\n26 Kwaye njalo ke uThixo uphumeza iinjongo zakhe ezinkulu nezanaphakade, ezazilungiselelwe ukususela kwisiseko sehlabathi. Luza njalo ke usindiso nenkululeko yabantu, kananjalo netshabalalo nenkxwaleko yabo.\n\n27 Ke ngoko, Owu nyana wam, nabani na onokuza angeza aze athabathe asele emanzini obomi ngokukhululekileyo; kwaye nabani na ongayi kuza lowo akanyanzelwanga ukuba eze; kodwa ngomhla wokugqibela kuya kubuyiselwa kuye ngokwezenzo zakhe.\n\n28 Ukuba ebenqwenela ukwenza ububi, kwaye akaguqukanga ngemihla yakhe, qaphela, ububi buya kwenziwa kuye, malunga ngokobuyiselo lukaThixo.\n\n29 Kwaye ngoku, nyana wam, ndinqwenela okokuba ungazivumeli ezi zinto zibuye zikukhathaze, kwaye vumela kuphela izono zakho zikukhathaze, ngoko kukhathazeka okuya kukuthobela ezantsi enguqukweni.\n\n30 Owu nyana wam, ndinqwenela ukuba ungabuye ubukhanyele ubulungisa bukaThixo. Musa ukuzama ukuzikhulula nakwingongoma encinane ngenxa yezono zakho, ngokukhanyela ubulungisa bukaThixo; kodwa wena buvumele ubulungisa bukaThixo, nenceba yakhe, nokuzeka kade umsindo kwakhe kuphembelele intliziyo yakho ngokupheleleyo; kwaye uvume ukuba bukuzise ezantsi eluthulini ngentobeko.\n\n31 Kwaye ngoku, Owu nyana wam, ubiziwe nguThixo ukuba ushumayele ilizwi kwaba bantu. Kwaye ngoku, nyana wam, hamba indlela yakho, vakalisa ilizwi ngenyaniso nokuzola, ukuze ubenako ukuzisa imiphefumlo enguqukweni, ukuze icebo elikhulu lenceba libe nebango phezu kwabo. Kwaye wanga uThixo angakunika nangokwamazwi am. Amen.\n\n", "alma 43": "Imiyalelo ka-Alma kunyana wakhe uKoreyantan.\n\nIquka izahluko 39 ukuya ku 42.\n\n[center][font_size=26]Isahluko 43[/font_size][/center]\n\n[i]UAlma noonyana bakhe bashumayela ilizwi—AmaZoramayithi kwaye namanye amaNifayithi angabakreqi abangamaLeymenayithi—AmaLeymenayithi ahlasela ngokuchasene namaNifayithi ngemfazwe—UMoronayi uxhobisa amaNifayithi ngezikrweqe zokuzikhusela—INkosi ityhilela uAlma ngobuchule bamaLeymenayithi bokulwa imfazwe—AmaNifayithi akhusela amakhaya awo, iinkululeko, iintsapho, nenkolo—Imikhosi kaMoronayi noLihayi irhangqa amaLeymenayithi. Malunga 74 P.K.[/i]\n\n1 Kwaye ngoku kwenzekile okokuba oonyana baka-Alma baye babheka phambili phakathi kwabantu, ukuya kuvakalisa ilizwi kubo. Kwaye uAlma, kanjalo, ngokwakhe, akabanga nakuphumla, waza naye kanjalo wabheka phambili.\n\n2 Ngoku asisayi kuphinda sithethe nto malunga nokushumayela kwabo, ngaphandle nje kokuba balishumayela ilizwi, nenyaniso, ngokomoya wesiprofetho nesityhilelo; kwaye bashumayela ngokohlobo olungcwele lukaThixo abathi babizwa ngalo.\n\n3 Kwaye ngoku ndibuyela kwingxelo yeemfazwe phakathi kwamaNifayithi namaLeymenayithi, koweshumi elinesibhozo unyaka wolawulo lwabagwebi.\n\n4 Kuba qaphelani, kwenzekile okokuba amaZoramayithi aba ngamaLeymenayithi; ke ngoko, ekuqalekeni koweshumi elinesibhozo unyaka abantu bamaNifayithi babona okokuba amaLeymenayithi ayesiza phezu kwawo; ke ngoko benza amalungiselelo okulwa imfazwe; ewe, bahlanganisa kunye imikhosi yabo kulo ilizwe laseYershan.\n\n5 Kwaye kwenzekile okokuba amaLeymenayithi eza engamawaka; aza angena elizweni lase-Anteyonam, eli lilizwe lamaZoramayithi; kwaye indoda egama layo linguZerahemna yayiyinkokeli yawo.\n\n6 Kwaye ngoku, njengoko ama-Amalekayithi ayengawona anesimilo esikhohlakeleyo nesokubulala kunokuba amaLeymenayithi ayenjalo, bona ngokunokwabo, ke ngoko, uZerahemna wamisa abaphathi-mikhosi abazintloko phezu kwamaLeymenayithi, kwaye bonke babengama-Amalekayithi namaZoramayithi.\n\n7 Ngoku oku wakwenza ukuze abe nokuyigcina intiyo yawo ngakumaNifayithi, ukuze abe nokuwazisa phantsi kolawulo lwakhe ukufezekisa iinjongo zakhe.\n\n8 Kuba qaphelani, amayelenqe akhe ayekukuvuselela amaLeymenayithi emsindweni ngokuchasene namaNifayithi; oku wakwenza ukuze abe nokuphanga amandla akumbi phezu kwawo, kananjalo nokuze abe nokuzuza amandla phezu kwamaNifayithi ngokubazisa ebukhobokeni.\n\n9 Kwaye ngoku injongo yamaNifayithi yayikukuxhasa imihlaba yawo, nezindlu zawo, nabafazi bawo, nabantwana bawo, ukuze babakhusele kwizandla zeentshaba zawo; kananjalo nokuba balondoloze iimfanelo zabo namalungelo abo awodwa, ewe, kananjalo nenkululeko yabo, ukuze abe nokukhonza uThixo ngokweminqweno yawo.\n\n10 Kuba babesazi okokuba ukuba bangawela ezandleni zamaLeymenayithi, nokokuba nabani onganqulawuThixo ngomoya nangenyaniso, owokwenene nophilayo uThixo, amaLeymenayithi angamtshabalalisa.\n\n11 Ewe, kwaye babesazi kanjalo ngobunzulu bentiyo yamaLeymenayithi ngakubazalwana babo, ababengabantu baka-Antayi-Nifayi-Lihayi, ababebizwa ngokuba ngabantu baka-Amon—kwaye babengafuni ukuphakamisa zigalo, ewe, babengene kumnqophiso kwaye babengafuni ukuwophula—ke ngoko, ukuba babengawela ezandleni zamaLeymenayithi babeya kutshatyalaliswa.\n\n12 Kwaye amaNifayithi ayengenako ukuyekela ukuba atshatyalaliswe; ke ngoko bawanika imihlaba njengelifa lawo.\n\n13 Kwaye abantu baka-Amon baye banikela kumaNifayithi inxalenye enkulu yezinto abanazo ukuba baxhase imikhosi yawo; kwaye njalo amaNifayithi anyanzeleka ukuba, ewodwa, axhathalaze ngokuchasene namaLeymenayithi, awayeyimbumba kaLeymeni noLemuweli, noonyana baka-Ishmayeli, kwaye nabo bonke abo babekreqe kumaNifayithi, ababe ngama-Amalekayithi namaZoramayithi, nenzala yababingeleli bakaNowa.\n\n14 Ngoku loo nzala yayiyintlaninge, phantse, njengokuba ayenjalo amaNifayithi; aza njalo amaNifayithi anyanzeleka ukuba alwe nabazalwana bawo, nokokude baphalaze igazi.\n\n15 Kwaye kwenzekile njengokuba imikhosi yamaLeymenayithi yayihlanganisene kunye elizweni laseAnteyonam, qaphelani, imikhosi yamaNifayithi yayikulungiselele ukuqubisana nawo elizweni laseYershan.\n\n16 Ngoku, inkokeli yamaNifayithi, okanye indoda eyayonyuliwe ukuba ibe ngumphathi oyintloko phezu kwamaNifayithi—ngoku umphathi oyintloko waluthabatha ulawulo lwayo yonke imikhosi yamaNifayithi—kwaye igama lakhe lalinguMoronayi;\n\n17 Kwaye uMoronayi waluthabatha lonke ulawulo, nokulawulwa kweemfazwe zabo. Kwaye waye enamashumi amabini anesihlanu kuphela eminyaka ubudala xa wayesonyulwa abe ngumphathi oyintloko phezu kwemikhosi yamaNifayithi.\n\n18 Kwaye kwenzekile okokuba waqubisana namaLeymenayithi kwimida yaseYershan, kwaye abantu bakhe babexhobe ngamakrele, namakrelana abugwegwe, kwaye nangazo zonke iintlobo zezikhali zemfazwe.\n\n19 Kwaye xa imikhosi yamaLeymenayithi yabona okokuba abantu bakaNifayi, okanye okokuba uMoronayi, wayebalungiselele abantu bakhe ngeentsimbi ezizingcina-sifuba kwaye nangamakhaka aqiniselwa engalweni, ewe, kananjalo amakhaka okukhusela iintloko zabo, kananjalo babenxityiswe nangeempahla ezingqingqwa—\n\n20 Ngoku umkhosi kaZerahemna wawungalungiselelwanga nangantoni na elolo hlobo; kuphela wawunamakrele wawo namakrelana abugwegwe wawo, izaphetha zawo neentolo zawo, amatye awo nezilingi zawo; kwaye wawuze, ngaphandle nje kwezikhumba ezazibhinqelwe ezinqeni zawo; ewe, wonke wawuze, ngaphandle kwamaZoramayithi nama-Amalekayithi;\n\n21 Kodwa babengaxhobanga ngeentsimbi ezizigcina-sifuba, nangamakhaka—ke ngoko, babeyoyika ngokugqithisileyo imikhosi yamaNifayithi ngenxa yezikrweqe zawo, nangona amanani abo ayemakhulu kakhulu kunawo awamaNifayithi.\n\n22 Qaphelani, ngoku kwenzekile okokuba babengeze balinge ukuhlasela ngokuchasene namaNifayithi kwimida yaseYershan; ke ngoko bemka baphuma elizweni laseAnteyonam bangena entlango, baza bathabatha uhambo lwabo bajikela ngaphaya kwentlango, kude ngakwintloko yomlambo iTsidon, ukuze babe nokuza elizweni laseManti baze bathabathe ulawulo lwelizwe; kuba babengakucingi okokuba imikhosi kaMoronayi ingabazi apho baye ngakhona.\n\n23 Kodwa kwenzekile, kwakamsinyane nje bemkile ukuya entlango uMoronayi wathumela iintlola zingene entlango ukuya kulinda iinkampu zawo; kwaye uMoronayi, kanjalo, esazi ngeziprofetho zika-Alma, wathumela amadoda athile kuye, enqwenela okokuba abuze kuyo iNkosi apho imikhosi yamaNifayithi kumele iye khona ukuze izikhusele kumaLeymenayithi.\n\n24 Kwaye kwenzekile okokuba ilizwi leNkosi lafika kuye uAlma, waza uAlma wazazisa izigidimi zikaMoronayi, okokuba imikhosi yamaLeymenayithi yayimatsha macala onke entlango ukuze ibe nokuwela ingene elizweni laseManti, ukuze ibe nokuqalisa uhlaselo phezu kwaloo mmandla wabantu abangenamandla okuzikhusela. Kwaye ezo zigidimi zahamba zaza zawunikezela umyalezo kuMoronayi.\n\n25 Ngoku uMoronayi, eshiya inxalenye yomkhosi wakhe elizweni laseYershan, hleze nangayiphina indlela inxalenye yamaLeymenayithi ize ingene kwelo lizwe ize isibange isixeko, wathabatha inxalenye esalayo yomkhosi wakhe waza wamatshela ngaphaya kwilizwe laseManti.\n\n26 Waza wenza okokuba bonke abantu kuloo mbombo yelizwe bahlanganisane kunye ukuba balwe ngokuchasene namaLeymenayithi, ukuba bakhusele imihlaba yabo nelizwe labo, amalungelo abo neenkululeko zabo; ke ngoko babelilungiselele ixesha lokufika kwamaLeymenayithi.\n\n27 Kwaye kwenzekile okokuba uMoronayi wabangela okokuba umkhosi wakhe uzimele kwintlambo eyaye ikufuphi nodonga lomlambo iTsidon, eyaye ingasentshona yomlambo iTsidon entlango.\n\n28 Waza uMoronayi wabeka iintlola macala onke, ukuze abe nokwazi xa inkampu yamaLeymenayithi inokuza.\n\n29 Kwaye ngoku, njengokuba uMoronayi wayeyazi injongo yamaLeymenayithi, yokokuba yayiyinjongo yawo ukuba atshabalalise abazalwana babo, okanye ukuba babalawule kwaye babazise ebukhobokeni ukuze babe nokuzimisela obabo ubukumkani phezu kwalo lonke ilizwe;\n\n30 Kananjalo esazi okokuba kwakukuphela komnqweno wamaNifayithi ukukhusela imihlaba yawo, nenkululeko yawo, nebandla lawo, ke ngoko wacinga ukuba akusiso isono ukuba bazikhusele ngobuchule; ke ngoko, wafumanisa ngeentlola zakhe indlela awayeza kuyithabatha amaLeymenayithi.\n\n31 Ke ngoko, wayohlula imikhosi yakhe waza wazisa inxalenye ngaphesheya entlanjeni, waza wayifihla ngasempuma, kwaye nasemazantsi enduli iRipla;\n\n32 Waza intsalela wayifihla kwintlambo esentshona, ngakwintshona yomlambo iTsidon, kwaye njalo ke ukuhla ukuya kwimida yelizwe iManti.\n\n33 Waza njalo ewubekile umkhosi wakhe ngokomnqweno wakhe, wayekulungele ukuqubisana nabo.\n\n34 Kwaye kwenzekile okokuba amaLeymenayithi enyukela ngakumantla enduli, apho inxalenye yomkhosi kaMoronayi yayizifihle khona.\n\n35 Kwaye akuba amaLeymenayithi eyidlule induli iRipla, aza eza entlanjeni, kwaye aqalisa ukuwela umlambo iTsidon, umkhosi lowo wawufihlwe ngasemazantsi enduli, owawukhokelwa yindoda egama layo lalinguLihayi, kwaye yawukhokelela phambili umkhosi wayo yaza yawarhangqa amaLeymenayithi ngapha nangapha ngasempuma ngasemva kwawo.\n\n36 Kwaye kwenzekile okokuba amaLeymenayithi, akuwabona amaNifayithi esiza phezu kwawo ngasemva kwawo, ajikaaza aqalisa ukulwa kunye nomkhosi kaLihayi.\n\n37 Waza umsebenzi wokufa waqalisa kumacala omabini, kodwa wawusoyikeka ngakumbi ngakwicala lamaLeymenayithi, kuba ubuze bawo babutyhilekile kuzo izithonga ezinzima zamaNifayithi ngamakrele awo kwaye nangamakrelana awo abugwegwe, awayesizisa ukufa phantse ngesihlandlo ngasinye.\n\n38 Ngeli lixa kwelinye icala, kwakubakho umntu owayo ngamanye amaxesha phakathi kwamaNifayithi, ngamakrele awo kwaye nangokopha, ekubeni bona bekhuselekile ukusuka kwawona malungu anobomi ngakumbi omzimba, okanye awona malungu anobomi ngakumbi omzimba ekhuselekile kuzo izihlandlo zamaLeymenayithi, ngeentsimbi ezizigcina-sifuba kwaye nangamakhaka awo aqiniselwa engalweni, kwaye nangezikrweqe zentloko; aza njalo ke amaNifayithi awuqhuba umsebenzi wokubulala phakathi kwamaLeymenayithi.\n\n39 Kwaye kwenzekile okokuba amaLeymenayithi aqalisa ukoyika, ngenxa yentshabalalo enkulu phakathi kwawo, ewe nokude aqalise ukwesabela ngakumlambo iTsidon.\n\n40 Kwaye ayesukelwa nguLihayi namadoda akhe; kwaye adudulelwa kumanzi eTsidon nguLihayi, aza awela kumanzi eTsidon. Kwaye uLihayi wayibamba imikhosi yakhe phezu kodonga lomlambo iTsidon ukuze ingaweli.\n\n41 Kwaye kwenzekile okokuba uMoronayi nomkhosi wakhe waqubisana namaLeymenayithi entlanjeni, kwelinye icala lomlambo iTsidon, waza waqalisa ukuwawela nokuwabulala.\n\n42 Aza amaLeymenayithi asaba kwakhona phambi kwayo, abheka ngakwilizwe laseManti; aza kwakhona aqubisana nemikhosi kaMoronayi.\n\n43 Ngoku kule meko amaLeymenayithi aye alwa ngokugqithisileyo; ewe, awazange amaLeymenayithi aziwa ngokulwa ngokomelela okugqithise kakhulu ngolo hlobo nenkalipho, hayi, kwankqu nasekuqaleni.\n\n44 Kwaye ayephenjelelwa ngamaZoramayithi nama-Amalekayithi, awaye engabaphathi bawo abaziintloko neenkokeli, kwaye nanguZerahemna, owaye engumphathi wawo oyintloko, okanye inkokeli yawo eyintloko nomphathi-mkhosi; ewe, baye balwa njengeenamba, kwaye abaninzi bamaNifayithi babulawa ngezandla zabo, ewe, kuba baye bazibetha ngamandla zahlukana kubini ezininzi izikrweqe zabo zentloko, kwaye baye bagqobhoza ezininzi iingcina-sifuba zabo, kwaye baye bashunqula ezininzi iingalo zabo; kwaye njalo amaLeymenayithi aye ahlasela ngomsindo wawo owoyikekayo.\n\n45 Nangona kunjalo, amaNifayithi ayephenjelelwa yinjongo elunge kakhulu, kuba ayengalweli bukumkani nalawulo kodwa ayesilwela amakhaya awo nenkululeko yawo, abafazi bawo nabantwana bawo, kwaye nako konke okwawo, ewe, iinkonzo zawo ezizodwa zokunqula nebandla lawo.\n\n46 Kwaye ayesenza oko ayekuva kungumsebenzi owawuyimfanelo yawo kuThixo wawo; kuba iNkosi yayithethe ngolu hlobo kuwo, kananjalo nakooyise: Kangangokuba ningenatyala lokuba ngabokuqala ukukhubekisa, nabesibini, anisayi kuziyekela ukuba nibulawe ngezandla zeentshaba zenu.\n\n47 Kwaye kwakhona, iNkosi yayithethe ngolu hlobo: Niya kuzikhusela iintsapho zenu nokokude niphalaze igazi. Ke ngoko kungesi sizathu amaNifayithi ayesilwa kunye namaLeymenayithi, ukuze azikhusele, neentsapho zawo, nemihlaba yawo, ilizwe lawo, neemfanelo zawo, nenkolo yawo.\n\n48 Kwaye kwenzekile okokuba xa amadoda kaMoronayi abona uburhalarhume nomsindo wamaLeymenayithi, ayesele eza kurhwaqela kwaye asabe kuwo. Waza uMoronayi, eyiqonda injongo yawo, wathumela, waza waziphembelela iintliziyo zawo ngezi ngcinga—ewe, iingcinga zemihlaba yawo, inkululeko yawo, ewe, ukukhululeka kwawo ebukhobokeni.\n\n49 Kwaye kwenzekile okokuba ajika awahlasela amaLeymenayithi, aza adanduluka ngezwi elinye kwiNkosi uThixo wawo, ngenxa yenkululeko yawo nokukhululeka kwawo ebukhobokeni.\n\n50 Kwaye baqalisa ukumelana namaLeymenayithi ngamandla; kwaza kanye ngeloo lixa awathi adanduluka eNkosini ngenxa yenkululeko yawo, amaLeymenayithi aqalisa ukusaba phambi kwawo; aza asabela nakuwo amanzi eTsidon.\n\n51 Ngoku, amaLeymenayithi ayeyintlaninge ngaphezulu, ewe, ngokungaphezulu okuphindeneyo ngenani kunamaNifayithi; nangona kunjalo, badudulwa kangangokuba bahlanganiswa kunye baliqela elinye entlanjeni, phezu kodonga ngasemlanjeni iTsidon.\n\n52 Ke ngoko imikhosi kaMoronayi yabarhangqa ngapha nangapha, ewe, kwanakumacala omabini omlambo, kuba qaphelani, ngasempuma kwakukho amadoda kaLihayi.\n\n53 Ke ngoko akuba uZerahemna ewabona amadoda kaLihayi empuma yomlambo iTsidon, nemikhosi kaMoronayi entshona yomlambo iTsidon, okokuba ayerhangqwe ngapha nangapha ngamaNifayithi, ahlaselwa luloyiko.\n\n54 Ngoku uMoronayi, akulubona uloyiko lwawo, wayalela amadoda akhe okokuba apheze ukuphalaza igazi labo.\n\n", "alma 44": "[center][font_size=26]Isahluko 44[/font_size][/center]\n\n[i]UMoronayi uyalela amaLeymenayithi ukuba enze umnqophiso woxolo okanye atshatyalaliswe—UZerahemna uyakwala ukukhethiswa isindululo, laza idabi laqala—Imikhosi kaMoronayi iyawoyisa amaLeymenayithi. Malunga 74–73 P.K.[/i]\n\n1 Kwaye kwenzekile okokuba baye bema baza barhoxa inyathelo nje ukusuka kubo. Waza uMoronayi wathi kuye uZerahemna: Qaphela, Zerahemna, okokuba asinqweneli ukuba ngamadoda egazi. Niyazi okokuba nisezandleni zethu, kanti ke asinqweneli kunibulala.\n\n2 Qaphelani, asiphumelanga kulwa dabi ngokuchasene nani ukuze sibe nokuphalaza igazi lenu ukuze sibe nokongama; singanqweneli nakuzisa nabanina kwidyokhwe yobukhoboka. Kodwa esi sisizathu kanye sokuba nizokusihlasela; ewe, kwaye ninomsindo ngakuthi ngenxa yenkolo yethu.\n\n3 Kodwa ngoku, niyaqonda okokuba iNkosi inathi; kwaye niyaqonda okokuba ininikezele ezandleni zethu. Kwaye ngoku ndinga ningaqonda okokuba sikwenzelwa oku ngenxa yonqulo lwethu nokholo lwethu kuKrestu. Kwaye ngoku niyaqonda okokuba aninako ukulutshabalalisa olu kholo lwethu.\n\n4 Ngoku niyabona okokuba le yinkolo eyinyani kaThixo; ewe, niyabona okokuba uThixo uya kusixhasa, aze asigcine, aze asilondoloze, kangangokuba sinyanisekile kuye, kwaye nakuyo inkolo yethu, nonqulo lwethu; kwaye ingasayi kuze iNkosi ivumele ukuba sitshatyalaliswe ngaphandle kokuba sinokuwela ekoneni kwaye siyikhanyele inkolo yethu.\n\n5 Kwaye ngoku, Zerahemna, ndiyakuyalela, egameni laloo Thixo unamandla onke, othe wazomeleza iingalo zethu ukuze sibe sinongamele, ngokholo lwethu, ngenkolo yethu, kwaye nangeenkonzo zethu ezizodwa zokunqula, kwaye nangebandla lethu, kwaye nangenkxaso engcwele eyimfanelo yabafazi bethu nabantwana bethu, ngaloo nkululeko ethi isibophelele kuyo imihlaba yethu nelizwe lethu; ewe, kananjalo nangokugcinwa kwelizwi elingcwele likaThixo, kuko esithi sifumane konke ukonwaba kwethu; nangako konke okuthandeka kakhulu kuthi—\n\n6 Ewe, kwaye akuphelelanga apho; ndiyaniyalela ngayo yonke iminqweno eninayo yobomi, ukuba ninikezele izikhali zenu zemfazwe kuthi, kwaye asiyi kuzamana nagazi lenu, kodwa siya kubusindisa ubomi benu, ukuba niya kuhamba indlela yenu kwaye ningabuyi kwakhona ukuza kulwa imfazwe ngokuchasene nathi.\n\n7 Kwaye ngoku, ukuba anikwenzi oku, qaphelani, nisezandleni zethu, kwaye ndiya kuyalela amadoda am ukuba aniwele, aze anibethe amanxeba okufa emizimbeni yenu, ukuze nibe ngabangasekhoyo; kwaye ke siya kubona ukuba ngubanina oya kuba nomandla phezu kwaba bantu; ewe, siya kubona ukuba ngubanina oya kuziswa ebukhobokeni.\n\n8 Kwaye ngoku kwenzekile okokuba akuba uZerahemna ezivile ezi ntetha weza ngaphambili waza wanikezela ngekrele lakhe nekrelana elibugwegwe lakhe, nesaphetha sakhe ezandleni zikaMoronayi, waza wathi kuye: Qaphela, nazi izikhali zethu zemfazwe; siya kuzinikezela kuwe, kodwa asiyi kuzivumela ukuba senze isifungo kuwe, esisaziyo ukuba siza kusophula, kananjalo nabantwana bethu; kodwa zithabathe izikhali zethu zemfazwe, kwaye usivumele ukuba sisinge entlango; kungenjalo siya kuwagcina amakrele ethu, kwaye siya kufa okanye soyise.\n\n9 Qaphela, thina asingabo abenkolo yenu; asikholelwa okokuba nguThixo lo usinikezeleyo ezandleni zenu; kodwa sikholelwa ukuba ngamaqhinga akho la anikhuseleyo kumakrele ethu. Qaphela, ziintsimbi ezizigcina-sifuba zenu namakhaka enu la anikhuseleyo.\n\n10 Kwaye ngoku akuba uZerahemna ephezile ukuthetha la mazwi, uMoronayi wawabuyisela amakrele nezikhali zemfazwe, abethe wazamkela, kuZerahemna, esithi: Qaphela, siza kuyiphelisa imbambano.\n\n11 Ngoku andinakho ukuwabuyisela amazwi endiwathethileyo, ke ngoko njengoko iNkosi iphila, anisayi kumka ngaphandle kokuba nimka nesifungo sokokuba anisayi kuphinda nibuye kwakhona ngokuchasene nathi ukulwa imfazwe. Ngoku njengoko nisezandleni zethu siya kuliphalaza igazi lenu phezu komhlaba, okanye niza kululamela imigaqo leyo endiyicebileyo.\n\n12 Kwaye ngoku akuba uMoronayi ewathethile la mazwi, uZerahemna waligcina ikrele lakhe, waza waba nomsindo ngakuMoronayi, waza wambonzeleka phambili ukuze abe nokubulala uMoronayi; kodwa njengokuba wayephakamisa ikrele lakhe, qaphelani, elinye lamasoldathi kaMoronayi lalibetha ewe nokude liwele emhlabeni, laza lophuka ngasesiphathweni; laza kanjalo lambetha uZerahemna lamsusa isikhumba sokhakhayi lwakhe saza sawa emhlabeni. Waza uZerahemna warhoxa wasuka phambi kwabo waya embindini wamasoldathi akhe.\n\n13 Kwaye kwenzekile okokuba isoldathi elalime kufuphi, elathi lambetha lasusa isikhumba sokhakhayi lukaZerahemna, lasithabatha isikhumba sokhakhayi salususa emhlabeni ngonwele, laza lasibeka phezu kwencam yekrele laso, laza lasolulela phambili kuwo, lisithi kubo ngezwi elikhulu:\n\n14 Kwananjengokuba esi sikhumba sokhakhayi siwele emhlabeni, esi sisikhumba sokhakhayi lwenkosi yenu, nani niya kuwela emhlabeni kwangolu hlobo ngaphandle kokuba niya kuzinikezela izikhali zenu zemfazwe nize nimke ninomnqophiso woxolo.\n\n15 Ngoku babebaninzi, xa sukuba besiva la mazwi kwaye besibona nesikhumba sokhakhayi esasiphezu kwekrele, abathi bafikelwa luloyiko; baza abaninzi beza ngaphambili baza baziphosa phantsi izikhali zabo zemfazwe ezinyaweni zikaMoronayi, baza bangena kumnqophiso woxolo. Kwaye kangangobuninzi babo abathi bangena kumnqophiso bavunyelwa ukuba bemke bangene entlango.\n\n16 Ngoku kwenzekile okokuba uZerahemna waba nomsindo ogqithisileyo, kwaye waye wayivuselela intsalela yamasoldathi emsindweni, ukuba ilwe ngamandla ngakumbi ngokuchasene namaNifayithi.\n\n17 Kwaye ngoku uMoronayi waye enomsindo, ngenxa yokuba neenkani kwamaLeymenayithi; ke ngoko wabayalela abantu bakhe ukuba mabawawele kwaye bawabulale. Kwaye kwenzekile okokuba baqalisa ukuwabulala; ewe, kwaye amaLeymenayithi aye alwa ngamakrele awo kwaye nangamandlakazi awo.\n\n18 Kodwa qaphelani, izikhumba zawo ezize kwaye neentloko zawo ezingagqunywanga zazityhilekile kumakrele abukhali amaNifayithi; ewe, qaphela babehlatywa kwaye bebethwa, ewe, kwaye aye awa ngokukhawuleza okugqithisileyo phambi kwamakrele amaNifayithi; aza aqalisa ukutshayelwa, kwanjengokuba amasoldathi kaMoronayi ayeprofethile.\n\n19 Ngoku uZerahemna, akubona okokuba bonke babesele beza kutshatyalaliswa, wadanduluka ngamandlakazi kuye uMoronayi, ethembisa okokuba uza kunqophisana kunye nabo kanjalo nabantu bakhe, ukuba bangabusindisa ubomi babo bashiyekileyo, ukuze bangaze baphinde bazokulwa imfazwe ngokuchasene nabo kwakhona.\n\n20 Kwaye kwenzekile okokuba uMoronayi wenza okokuba umsebenzi wokubulala mawuphele kwakhona phakathi kwabantu. Waza wazithabatha izikhali zemfazwe kuwo amaLeymenayithi; kwaye emva kokuba engene kumnqophiso woxolo kunye naye avunyelwa ukuba emke angene entlango.\n\n21 Ngoku inani labafileyo babo alizange labalwa ngenxa yobukhulu benani; ewe, inani labafileyo babo lalilikhulu ngokugqithisileyo, kunye kumaNifayithi nakumaLeymenayithi.\n\n22 Kwaye kwenzekile okokuba baye babaphosela abafileyo babo emanzini eTsidon, baza babheka phambili baza bangcwatywa enzulwini yolwandle.\n\n23 Kwaye imikhosi yamaNifayithi, okanye kaMoronayi, yabuya kwaye yaya ezindlwini zayo nemihlaba yayo.\n\n24 Waza njalo waphela oweshumi elinesibhozo unyaka wolawulo lwabagwebi phezu kwabantu bakaNifayi. Yaza njalo yaphela imbali ka-Alma, eyayibhalwe phezu kwamacwecwe kaNifayi.\n\n", "alma 45": "Ingxelo yabantu bakaNifayi, neemfazwe neempikiswano zabo, ngemihla kaHilamani, ngokwembali kaHilamani, awathi wayigcina ngemihla yakhe.\n\nIquka izahluko 45 ukuya ku 62.\n\n[center][font_size=26]Isahluko 45[/font_size][/center]\n\n[i]UHilamani uyawakholelwa amazwi ka-Alma—UAlma uprofetha intshabalalo yamaNifayithi—Uyalisikelela aze aliqalekise ilizwe—UAlma usenokuba wathatyathelwa phezulu nguMoya, kwanje ngoMoses—Impikiswano iyakhula eBandleni. Malunga 73 P.K.[/i]\n\n1 Qaphelani, ngoku kwenzekile okokuba abantu bakaNifayi babegcobe ngokugqithisileyo, ngenxa yokuba iNkosi kwakhona ibahlangule baphuma ezandleni zeentshaba zabo; ke ngoko banika imibulelo kuyo iNkosi uThixo wabo; ewe, kwaye baye bazila ukutya ngakumbi kwaye bathandaza ngakumbi, kwaye baye bamkhonza uThixo ngovuyo olukhulu ngokugqithisileyo.\n\n2 Kwaye kwenzekile koweshumi elinesithoba unyaka wolawulo lwabagwebi phezu kwabantu bakaNifayi, okokuba uAlma weza kunyana wakhe uHilamani waza wathi kuye: Uyawakholelwa na amazwi endawathetha kuwe malunga nezo mbali ebezigciniwe?\n\n3 Waza uHilamani wathi kuye: Ewe, ndiyakholelwa.\n\n4 Waza uAlma wathi kwakhona: Uyakholelwa na kuYesu Krestu, oya kuza?\n\n5 Waza wathi: Ewe, ndiyawakholelwa onke amazwi owathethileyo.\n\n6 Waza uAlma wathi kuye kwakhona: Ingaba uya kuyigcina na imiyalelo yam?\n\n7 Waza wathi: Ewe, ndiya kuyigcina imiyalelo yakho ngentliziyo yam yonke.\n\n8 Ngoko wathi uAlma kuye: Usikelelekile wena; kwaye iNkosi iya kukuchumisa kulo eli lizwe.\n\n9 Kodwa qaphela, ndinokuthile nje endifuna ukukuprofetha kuwe; kodwa endiza kukuprofetha kuwe akusayi kukwazisa; ewe, oko ndiza kukuprofetha kuwe akusayi kwaziswa, nokokude kube kuzalisekile; ke ngoko wabhale amazwi lawo endiza kuwathetha.\n\n10 Kwaye la ngawo amazwi: Qaphela, ndiyabona okokuba kanye aba bantu, amaNifayithi, ngokomoya wesityhilelo okum, kwiminyaka emakhulu mane ukususela kwilixa lokokuba uYesu Krestu eya kuzibonakalisa kubo, baya kuya bephelela ekungakholweni.\n\n11 Ewe, kwaye ke baya kubona iimfazwe noobhubhane, ewe, iindlala nempalalogazi, ewe nokude kube abantu bakaNifayi baya kuba ngabangasekhoyo—\n\n12 Ewe, kwaye oku kungenxa yokuba kuya bephelela ekungakholweni kwaye bawele kwimisebenzi yobumnyama, noburheletya, nalo lonke uhlobo lobugwenxa; ewe, ndithi kuwe, kungenxa yokokuba beya kona ngokuchasene nokukhanya okubaluleke kakhulu kangaka nolwazi, ewe, ndithi kuwe, ukususela kuloo mhla, naso isizukulwana sesine asisayi kudlula sonke ngaphambi kokuba obu bugwenxa bukhulu bufike.\n\n13 Kwaye xa loo mhla mkhulu ufika, qaphela, ilixa kwakamsinya kakhulu liyeza lokokuba abo bakhoyo ngoku, okanye imbewu yabo ngoku babalelwa phakathi kwabantu bakaNifayi, abasayi kube baphinde babalelwe phakathi kwabantu bakaNifayi.\n\n14 Kodwa nabanina oseleyo, kwaye engatshatyalaliswanga ngaloo mini nkulu neyoyikekayo, uya kubalelwa phakathi kwamaLeymenayithi, kwaye baya kuba njengabo bonke, ngaphandle kokuba ibe ngabambalwa abaya kubizwa ngokuba bangabafundi beNkosi; kwaye wona amaLeymenayithi aya kubazingela ewe nokude babe baya kuba ngabangasekhoyo. Kwaye ngoku, ngenxa yobugwenxa, esi siprofetho siya kuzaliseka.\n\n15 Kwaye ngoku kwenzekile okokuba emva kokuba uAlma ezithethile ezi zinto kuHilamani, wamsikelela, kananjalo nabanye oonyana bakhe; waza kanjalo wasikelela nomhlaba ngenxa yabo bangamalungisa.\n\n16 Kwaye wathi: Itsho njalo iNkosi uThixo—Liya kuqalekiswa ilizwe, ewe, eli lizwe, kuso sonke isizwe, isalamane, ulwimi, nabantu, kuye entshabalalweni, kwabo benza ngenkohlakalo, bakuba bevuthwe ngokupheleleyo; kwaye njengokuba senditshilo kuya kuba njalo; kuba esi sisiqalekiso nentsikelelo kaThixo phezu kwelizwe, kuba iNkosi ayinako ukusikhangela isono nangelona lincinane iqondo lolwamkelo.\n\n17 Kwaye ngoku, akuba uAlma ewathethile la mazwi walisikelela ibandla, ewe, bonke abo baya kuma bathi nkqo elukholweni ukususela kwelo lixa ukubheka phambili.\n\n18 Kwaye akuba uAlma ekwenzile oku wemka waphuma elizweni laseZarahemla, ngokungathi ungena kwilizwe laseMeleki. Kwaye kwenzekile okokuba akuzange kuphinde kuviwe ngaye; malunga nokufa kwakhe okanye ukungcwatywa kwakhe asazinto ngoko.\n\n19 Qaphelani, oku siyakwazi, okokuba wayeyindoda elilungisa; kwaye intetha yahamba-hamba ebandleni yokokuba wathatyathelwa phezulu nguMoya, okanye wangcwatywa ngesandla seNkosi, kwananje ngoMoses. Kodwa qaphelani, izibhalo zithi iNkosi yamthabathela kuyo uMoses; kwaye siyacinga okokuba noAlma kanjalo imamkelele kuyo ngomoya, ke ngoko kungesi sizathu singazi nto malunga nokufa kwakhe nokungcwatywa kwakhe.\n\n20 Kwaye ngoku kwenzekile ekuqalekeni koweshumi elinesithoba unyaka wolawulo lwabagwebi phezu kwabantu bakaNifayi, okokuba uHilamani wabheka phambili phakathi kwabantu ukuya kuvakalisa ilizwi kubo.\n\n21 Kuba qaphelani, ngenxa yeemfazwe zabo kunye namaLeymenayithi neempikiswano zabo ezincinane ezininzi neziphazamiso ebezikho phakathi kwabantu, kwaye kwayimfuneko okokuba ilizwi likaThixo kufanele livakaliswe phakathi kwabo, ewe, nokokuba ummiselo kufanele wenziwe kulo lonke ibandla.\n\n22 Ke ngoko, uHilamani nabazalwana bakhe babheka phambili ukuya kumisela ibandla kwakhona kulo lonke ilizwe, ewe, kuzo zonke izixeko kulo lonke ilizwe elalimiwe ngabantu bakaNifayi. Kwaye kwenzekile okokuba baye bamisela ababingeleli neetitshala kulo lonke ilizwe, phezu kwawo onke amabandla.\n\n23 Kwaye ngoku kwenzekile okokuba emva kokuba uHilamani nabazalwana bakhe bemisele ababingeleli neetitshala phezu kwamabandla kwathi kwavuka impikiswano phakathi kwabo, kwaye abazange bafune kunika nyameko kumazwi kaHilamani nabazalwana bakhe;\n\n24 Kodwa bakhulelwa likratshi, bephakamile ezintliziyweni zabo, ngenxa yobutyebi babo obugqithisileyo; ke ngoko bakhulelwa kukutyeba emehlweni abo, baza abafuna ukunikela inyameko kumazwi abo, ukuze bahambe bethe tye phambi koThixo.\n\n", "alma 46": "[center][font_size=26]Isahluko 46[/font_size][/center]\n\n[i]UAmalikhaya wenza iyelenqe lokuba abe ngukumkani—UMoronayi uphakamisa ibhanile yenkululeko—Uhlaziya abantu ukuba bakhusele inkolo yabo—Amakholwa okwenene abizwa ngokuba ngamaKrestu—Intsalela kaYosefu iya kulondolozwa—UAmalikhaya nabakreqi basabela kwilizwe likaNifayi—Abo babengafuni ukuyixhasa injongo yenkululeko baya bulawa. Malunga 73–72 P.K.[/i]\n\n1 Kwaye kwenzekile okokuba kangangobuninzi babo abo babengawaphulaphuli amazwi kaHilamani nabazalwana babo babehlanganiswe kunye ngokuchasene nabazalwana babo.\n\n2 Kwaye ngoku qaphelani, baba nomsindo ngokugqithisileyo, kangangokuba babezimisele ukuba bababulale.\n\n3 Ngoku inkokeli yabo babe nomsindo ngokuchasene nabazalwana babo yayi yindoda enomzimba nendoda eyomeleleyo; kwaye igama layo lalinguAmalikhaya.\n\n4 Kwaye uAmalikhaya wayenqwenela ukuba ngukumkani; kwaye abo bantu babenomsindo kanjalo babenqwenela ukuba abe ngukumkani wabo; kwaye isininzi sabo sasi ngabagwebi ababe kudidi olusezantsi lelizwe, kwaye babefuna amandla.\n\n5 Kwaye babethe bakhokelwa bubunyhwalazi buka-Amalikhaya, okokuba ukuba baya kumxhasa baze bammisele ukuba abengukumkani wabo uya kubenza abalawuli phezu kwabantu.\n\n6 Njalo bakhokelelwa nguAmalikhaya ekukreqeni, nangona benentshumayelo kaHilamani nabazalwana bakhe, ewe, nangona benenkathalo enkulu ngokugqithisileyo phezu kwebandla, kuba babengababingeleli abakhulu phezu kwebandla.\n\n7 Kwaye babebaninzi ebandleni ababekholelwa kumazwi okunyhwalaza ka-Amalikhaya, ke ngoko bakreqa bemka nakulo ibandla; kwaye yaba njalo ke imicimbi yabantu bakaNifayi ukungaqiniseki ngokugqithisileyo nokuba yingozi, nangona babe noloyiso olukhulu phezu kwamaLeymenayithi, nemigcobo yabo emikhulu ababenayo ngenxa yokuhlangulwa kwabo ngesandla seNkosi.\n\n8 Njalo ke siyakubona ukukhawuleza kwabo abantwana babantu ukuyilibala iNkosi uThixo wabo, ewe, ukukhawuleza kwabo ukwenza ubugwenxa, nokukhokelelwa kude ngongendawo.\n\n9 Ewe, kananjalo siyabona inkohlakalo enkulu enako ukubangelwa yindoda enye phakathi kwabantwana babantu.\n\n10 Ewe, siyabona okokuba uAmalikhaya, ngenxa yokokuba wayeyindoda yamayelenqe obuqhinga nendoda yamazwi amaninzi okunyhwalaza, kangangokuba wakhokelela kude iintliziyo zabantu abaninzi ukuba benze ngenkohlakalo; ewe, nokuzama ukutshabalalisa ibandla likaThixo, nokutshabalalisa isiseko senkululeko athe uThixo wasinika bona, okanye intsikelelo athe uThixo wayithumela phezu kobuso belizwe ngenxa yobulungisa.\n\n11 Kwaye ngoku kwenzekile okokuba akuba uMoronayi, owayengumphathi-mikhosi oyintloko wemikhosi yamaNifayithi, evile ngezi mpikiswano, waba nomsindo ngakuAmalikhaya.\n\n12 Kwaye kwenzekile okokuba wasikrazula isambatho sakhe sangaphezulu; waza wathabatha isiqwenga saso, waza wabhala phezu kwaso—Ngenkumbulo yoThixo wethu, inkolo yethu, nenkululeko, noxolo lwethu, abafazi bethu, nabantwana bethu—waza wasibophelela phezu kwesiphelo sesibonda.\n\n13 Waza wasibophelela kwisikrweqe sentloko yakhe, nentsimbi eyingcina sifuba, namakhaka akhe, waza wazibhinqisa isikrweqe sakhe esinqeni sakhe; waza wasithabatha isibonda, esaye esiphelweni saso sinesambatho sakhe sangaphezulu esikrazulweyo, (waza wasibiza ngokuba yibhanile yenkululeko) waza waqubuda emhlabeni, waza wathandaza ngamandlakazi kuThixo wakhe ukuba iintsikelelo zenkululeko ziphumle phezu kwabazalwana bakhe, oko nje kuya kubakho iqela lamaKrestu eliseleyo ukuba libange ilizwe—\n\n14 Kuba ayebizwa njalo onke amakholwa okwenene kaKrestu, awayeengawebandla likaThixo, ngabo babengengabo abebandla.\n\n15 Kwaye abo babengabebandla babenyanisekile; ewe, bonke abo babengamakholwa okwenene kuKrestu bathabathela kubo, ngovuyo, igama likaKrestu, okanye amaKrestu njengoko babebizwa, ngenxa yokholo lwabo kuKrestu owaye eza kuza.\n\n16 Kwaye ke ngoko, ngeli lixa, uMoronayi wathandaza ukuze injongo yamaKrestu, nenkululeko yelizwe zibe nokwamkeleka.\n\n17 Kwaye kwenzekile okokuba akuba ewuthululele umphefumlo wakhe kuThixo, walithiya lonke ilizwe elaye lisemazantsi elizwe ngokuba yiNkangala, ewe, kwaye lilonke, lonke ilizwe, kunye emantla kwaye nasemazantsi—Ilizwe elikhethekileyo, nelizwe lenkululeko.\n\n18 Waza wathi: Eneneni uThixo akayi kukuvumela ukuba thina, abacekiswayo ngenxa yokokuba sithabathela phezu kwethu igama likaKrestu, sinyathelwe phantsi size sitshatyalaliswe, side sikuzise phezu kwethu ngeziphoso zethu.\n\n19 Kwaye akuba uMoronayi ewathethile la mazwi, wabheka phambili phakathi kwabantu, ephephezelisa inxenye yesambatho sakhe esikrazulweyo emoyeni, ukuze bonke babe nokuwubona umbhalo awayewubhale phezu kwenxenye ekrazulweyo, kwaye edanduluka ngezwi elikhulu, esithi:\n\n20 Qaphelani, nobanina abaya kuyixhasa le bhanile kweli lizwe, mabeze ngaphambili emandleni eNkosi, baze bangene kuwo umnqophiso wokokuba baya kuzixhasa iimfanelo zabo, nenkolo yabo, ukuze iNkosi uThixo ibe nokubasikelela.\n\n21 Kwaye kwenzekile okokuba akuba uMoronayi ewabhengezile la mazwi, qaphelani, abantu beza bebaleka kunye nezikrweqe zabo zibhinqelwe ezinqeni zabo, bekrazula izambatho zabo nje ngomqondiso, okanye nje ngomnqophiso, wokuba abayi kuyishiya iNkosi uThixo wabo; okanye ngamanye amazwi, ukuba bangayona imiyalelo kaThixo, okanye bawele ekoneni, kwaye babe neentloni ukulithabathela kubo igama likaKrestu, iNkosi iya kubakrazula nanjengokuba bezikrazule izambatho zabo.\n\n22 Ngoku lo yayingumnqophiso abawenzayo, baza baziphosa izambatho zabo ezinyaweni zikaMoronayi, besithi: Siyanqophisana kunye noThixo wethu, okokuba siya kutshatyalaliswa, nanjengabazalwana bethu kwilizwe elisemantla, ukuba siya kuwela ekoneni; ewe, angasiphosa ezinyaweni zeentshaba zethu, nanjengokuba siziphosile izambatho zethu ezinyaweni zakho ukuze zinyathelwe phantsi kweenyawo, ukuba siya kuwela ekoneni.\n\n23 UMoronayi wathi kubo: Qaphelani, siyintsalela yembewu kaYakobi; ewe, siyintsalela yembewu kaYosefu, ongubo yakhe yayikrazulwe ngabazalwana bakhe yaba ziziqwenga ezininzi; ewe, kwaye ngoku qaphelani, masikhumbule ukuyigcina imiyalelo kaThixo, okanye izambatho zethu ziya kukrazulwa ngabazalwana bethu, size siphoswe entolongweni, okanye sithengiswe, okanye sibulawe.\n\n24 Ewe, masililondoloze ilungelo lethu njengentsalela kaYosefu; ewe, masikhumbule amazwi kaYakobi, phambi kokufa kwakhe, kuba qaphelani, wabona ukuba inxalenye yentsalela yengubo kaYosefu yalondolozwa kwaye ayibolanga. Kwaye wathi—Kwanjengokuba le ntsalela yengubo yonyana wam ilondoloziwe, iya kuba njalo nentsalela yembewu yonyana wam ukulondolozwa ngesandla sikaThixo, ize ithatyathelwe kuye, ngeli lixa intsalela yembewu kaYosefu iya kutshabalala, kwanjengentsalela yengubo yakhe.\n\n25 Ngoku qaphela, oku kuwunika usizi umphefumlo wam; nangona kunjalo, umphefumlo wam unovuyo kunyana wam, ngenxa yaloo nxalenye yembewu yakhe eya kuthatyathelwa kuThixo.\n\n26 Ngoku qaphelani, le yayiyintetho kaYakobi.\n\n27 Kwaye ngoku ngubani owaziyo okokuba iyintoni na intsalela yembewu kaYosefu, eya kutshabalala njengengubo yakhe, ngabo bakreqileyo kuthi? Ewe, kwaye isenokuba sithi ukuba asimi sithi nkqi elukholweni lukaKrestu.\n\n28 Kwaye ngoku kwenzekile okokuba akuba uMoronayi ewathethile la mazwi wabheka phambili, waza kanjalo wathumela phambili kuzo zonke iindawo zelizwe apho kwakukho iimpikiswano, waza wahlanganisa kunye bonke abantu ababenqwenela ukuxhasa inkululeko yabo, ukuba beme ngokuchasene noAmalikhaya kunye nabo babekreqile, ababebizwa ngokuba ngama-Amalikhayayithi.\n\n29 Kwaye kwenzekile okokuba akuba uAmalikhaya ebona okokuba abantu bakaMoronayi babeyintlaninge ngaphezulu kunama-Amalikhayayithi—kananjalo wabona okokuba abantu bakhe babethandabuza ngokunxulumene nobulungisa benjongo ababe yamkele—ke ngoko, besoyika ukuba akayi kuyizuza injongo yakhe, wathabatha abo babantu bakhe ababezimisele waza wemka wangena elizweni likaNifayi.\n\n30 Ngoku uMoronayi wacinga ukuba kwakungeyomfuneko ukuba amaLeymenayithi angaphinda abenawo amandla angakumbi; ke ngoko wacinga ukuba abohlule abantu baka-Amalikhaya, okanye abathabathe aze ababuyisele emva, aze abulale uAmalikhaya; ewe, kuba wayesazi okokuba uya kuwavuselela emsindweni amaLeymenayithi ngokuchasene nabo, aze ababangele ukuba bazokulwa idabi ngokuchasene nabo; kwaye oku wayekwazi okokuba uAmalikhaya angakwenza ukuze abe nokuzuza iinjongo zakhe.\n\n31 Ke ngoko uMoronayi wacinga okokuba kwakuyimfuneko ukuba umele athabathe imikhosi yakhe, eyaye izihlanganise kunye, yaza yazixhobisa, yaza yangena kumnqophiso wokugcina uxolo—kwaye kwenzekile okokuba wawuthabatha umkhosi wakhe waza wamatsha waphuma kunye neentente zakhe wangena entlango, ukuze ayinqamle indlela ka-Amalikhaya entlango.\n\n32 Kwaye kwenzekile okokuba waye wenza ngokweminqweno yakhe, kwaye wamatshela phambili wangena entlango, wayithintela imikhosi ka-Amalikhaya.\n\n33 Kwaye kwenzekile okokuba uAmalikhaya wasaba negcuntswana lamadoda akhe, aza aseleyo anikezelwa ezandleni zikaMoronayi aza abuyiselwa emva elizweni laseZarahemla.\n\n34 Ngoku, uMoronayi ekubeni eyindoda eyonyulwe ngabagwebi abaziintloko ngezwi labantu, ke ngoko wayenamandla ngokwentando yakhe kwimikhosi yamaNifayithi, ukuba amisele kwaye asebenzise igunya phezu kwabo.\n\n35 Kwaye kwenzekile okokuba kuye nobani na abama-Amalikhaya abangavumiyo ukungena kumnqophiso wokuxhasa injongo yenkululeko, ukuze babe nokuxhasa ulawulo olukhululekileyo, wabenza ukuba babulawe; kwaye kwabakho nje abambalwa abawalayo umnqophiso wenkululeko.\n\n36 Kwaye kwenzekile kanjalo, okokuba wayibangela ibhanile yenkululeko ukuba inyuselwe phezu kwayo yonke incopho eyayikho kulo lonke ilizwe, eyayilawulwa ngamaNifayithi; kwaye njalo uMoronayi wayimisela ibhanile yenkululeko phakathi kwamaNifayithi.\n\n37 Baza kwakhona baqalisa ukuba noxolo elizweni; kwaye njalo baye balugcina uxolo elizweni kwada kwaba phantse ekupheleni koweshumi elinesithoba unyaka wolawulo lwabagwebi.\n\n38 Kwaye uHilamani nababingeleli abakhulu baye kanjalo balugcina ucwangco ebandleni; ewe, kwanangaso isithuba seminyaka emine baye baba noxolo olukhulu nokugcoba ngenxa yebandla.\n\n39 Kwaye kwenzekile okokuba baba baninzi abafayo, bekholelwa ngokuqinisekileyo okokuba imiphefumlo yabo yayikhululwe yiNkosi uYesu Krestu; njalo ke baphuma ehlabathini begcobile.\n\n40 Kwaye kwakukho abathile abafa ngemikhuhlane, eyaye ngamaxesha athile onyaka yaxhaphaka elizweni—kodwa kungengayo kangako imikhuhlane, ngenxa yeentlobo ezibalaseleyo zezityalo ezininzi neengcambu ezazilungiselelwe nguThixo ukuba zisuse unobangela wezifo, ababephantsi kwazo abantu ngokohlobo lwemozulu—\n\n41 Kodwa babebaninzi abafa ngenxa yobudala beminyaka; kwaye abo bafela elukholweni lukaKrestu bonwabile kuye, njengokuba kuyimfuneko ukuba sicinge njalo.\n\n", "alma 47": "[center][font_size=26]Isahluko 47[/font_size][/center]\n\n[i]UAmalikhaya usebenzisa ubuncethezi, ukubulala, nobuqhophololo ukuze abe ngukumkani wamaLeymenayithi—Abakreqi bamaNifayithi bakhohlakele ngakumbi kwaye banoburhalarhume kunamaLeymenayithi. Malunga 72 P.K.[/i]\n\n1 Ngoku siza kubuyela kwimbali yethu kuAmalikhaya nabo basaba kunye naye bangena entlango; kuba, qaphelani, wayethabathe abo bemka naye, waza wenyukela kwilizwe likaNifayi phakathi kwamaLeymenayithi, kwaye waye wawavuselela amaLeymenayithi emsindweni ngokuchasene nabantu bakaNifayi, kangangokuba ukumkani wamaLeymenayithi wathumela isibhengezo kulo lonke ilizwe lakhe, phakathi kwabo bonke abantu bakhe, sokokuba kumele bahlanganisane kunye kwakhona ukuba bayokulwa imfazwe ngokuchasene namaNifayithi.\n\n2 Kwaye kwenzekile okokuba sakuba isibhengezo sibheke phambili phakathi kwabo boyika ngokugqithisileyo; ewe, boyika ukungamkholisi ukumkani, kananjalo boyika ukuya kulwa imfazwe ngokuchasene namaNifayithi hleze baphulukane nobomi babo. Kwaye kwenzekile okokuba abazange bavume, okanye isininzi sabo asivumanga, ukuyithobela imiyalelo kakumkani.\n\n3 Kwaye ngoku kwenzekile okokuba ukumkani waba nomsindo ngenxa yokungathobeli kwabo; ke ngoko wanika uAmalikhaya ulawulo lwaloo nxalenye yomkhosi wakhe owawuthobela iziyalo zakhe, waza wamyalela okokuba makabheke phambili kwaye abanyanzelise ukuba bayokulwa.\n\n4 Ngoku qaphelani, lo yayingumnqweno ka-Amalikhaya; kuba yena ekubeni eyindoda enobuqhokolo kakhulu ekwenzeni ububi ke ngoko wayecebe entliziyweni yakhe ukuba amhluthe ubukhosi ukumkani wamaLeymenayithi.\n\n5 Kwaye ngoku ulufumene ulawulo lwaloo nxalenye yamaLeymenayithi awayemxhasa ukumkani; kwaye wazama ukuzuza inkxaso yabo babengathobeli; ke ngoko wabheka phambili kwindawo eyayibizwa ngokuba yiOnayida, kuba kulapho onke amaLeymenayithi asabela khona; kuba bawubhaqa umkhosi useza, baza, becinga okokuba babesiza kubatshabalalisa, ke ngoko basabela eOnayida, kwindawo yokuzixhobisa.\n\n6 Kwaye babenyule indoda ukuba ibe ngukumkani nenkokeli phezu kwabo, bezimisele ezingqondweni zabo ngesigqibo sokuzimisela okokuba abasayi kunyanzeliswa ukuba bayokulwa ngokuchasene namaNifayithi.\n\n7 Kwaye kwenzekile okokuba babezihlanganise kunye phezu kwencopho yentaba eyayibizwa ngokuba yiAntipasi, belungiselela ukulwa.\n\n8 Ngoku kwakungeyonjongo ka-Amalikhaya ukulwa nabo ngokwemiyalelo kakumkani; kodwa qaphela, kwakuyinjongo yakhe ukuba azuze inkxaso yemikhosi yamaLeymenayithi, ukuze abe nokuzibeka esikhundleni aze amhluthe ubukhosi ukumkani kwaye athabathe nolawulo lobukumkani.\n\n9 Kwaye qaphelani, kwenzekile okokuba wabangela ukuba imikhosi yakhe igxumeke iintente kwintlambo eyayikufuphi nentaba iAntipasi.\n\n10 Kwaye kwenzekile okokuba kwakuba kusebusuku wathumela isigidimi esifihlakeleyo entabeni yeAntipasi, enqwenela okokuba inkokeli yabo babephezu kwentaba, egama layo lalinguLihontayi, ukuba mayihle ize emazantsi entaba, kuba wayenqwenela ukuthetha nayo.\n\n11 Kwaye kwenzekile okokuba akuba uLihontayi ewufumene umyalezo akazange alinge ukwehlela emazantsi entaba. Kwaye kwenzekile okokuba uAmalikhaya wathumela kwakhona okwesibini, enqwenela ukuba ehle eze ezantsi. Kwaye kwenzekile okokuba uLihontayi akazange avume; waza wathumela kwakhona okwesithathu.\n\n12 Kwaye kwenzekile okokuba akuba uAmalikhaya efumanisa okokuba akanako ukumenza uLihontayi ukuba ehle eze ezantsi asuke entabeni, wenyukela entabeni, phantse kufuphi nenkampu kaLihontayi; waza wathumela kwakhona okwesine umyalezo wakhe kuLihontayi, enqwenela okokuba ehlele ezantsi, nokokuba angeza nabo abalindi bakhe.\n\n13 Kwaye kwenzekile okokuba akuba uLihontayi ehlele ezantsi kunye nabalindi bakhe ukuya kuAmalikhaya, uAmalikhaya wamnqwenela okokuba ehle kunye nomkhosi wakhe ngobusuku, baze barhangqe loo madoda ezinkampini zawo lawo ukumkani abewanikezele ulawulo lwawo kuye, nokokuba uza kuwanikezela ezandleni zikaLihontayi, ukuba angamenza yena (Amalikhaya) inkokeli yesibini phezu kwawo wonke umkhosi.\n\n14 Kwaye kwenzekile okokuba uLihontayi wehlela ezantsi kunye namadoda akhe waza wawarhangqa amadoda ka-Amalikhaya, ukuze phambi kokuba avuke ekuqalekeni kwemini babe berhangqwe yimikhosi kaLihontayi.\n\n15 Kwaye kwenzekile okokuba bakubona okokuba barhangqiwe, bamcenga uAmalikhaya ukuba abavumele ukuba bazimanye nabazwalwana babo, ukuze bangabi nakutshatyalaliswa. Ngoku le yayiyeyona nto awayeyinqwenela uAmalikhaya.\n\n16 Kwaye kwenzekile okokuba wawanikezela amadoda akhe, ngokuphikisana nemiyalelo kakumkani. Ngoku le yayiyinto awayeyinqwenela uAmalikhaya, ukuze abe nokufezekisa amayelenqe akhe okuhlutha ukumkani ubukhosi.\n\n17 Ngoku kwakusisiqhelo phakathi kwamaLeymenayithi, okokuba ukuba inkokeli yawo eyintloko ithe yabulawa, konyulwe eyesibini inkokeli ukuba ibe yinkokeli yawo eyintloko.\n\n18 Kwaye kwenzekile okokuba uAmalikhaya wabangela okokuba esinye sezicaka zakhe simane sinika uLihontayi ityhefu ngamaqondo, ukuze afe.\n\n19 Ngoku, akuba uLihontayi efile, amaLeymenayithi onyula uAmalikhaya ukuba abe yinkokeli yawo nomphathi wawo oyintloko.\n\n20 Kwaye kwenzekile okokuba uAmalikhaya wamatsha kunye nemikhosi yakhe (kuba wayizuza iminqweno yakhe) ukuya kwilizwe likaNifayi, kwisixeko sikaNifayi, esaye isisixeko esiyintloko.\n\n21 Waza ukumkani waphuma ngaphandle ukuba ahlangane naye ekunye nabalindi bakhe, kuba wayecinga okokuba uAmalikhaya wayeyifezekisile imiyalelo yakhe, nokokuba uAmalikhaya wayehlanganise kunye umkhosi ongaka ukuba mkhulu ukuba uhambe ngokuchasene namaNifayithi ukuya kulwa.\n\n22 Kodwa qaphelani, njengokuba ukumkani waphumela ngaphandle ukuze ahlangane naye uAmalikhaya wabangela okokuba izicaka zakhe zibheke phambili ukuya kuhlangana nokumkani. Kwaye zeza zaqubuda phambi kokumkani, ngokungathi ziyamhlonela ngenxa yobungangamsha bakhe.\n\n23 Kwaye kwenzekile okokuba ukumkani wasolula isandla sakhe ukuba abaphakamise, njengokuba kwakusisiqhelo kumaLeymenayithi, njengomqondiso woxolo, isiqhelo eso ababesithabathe kumaNifayithi.\n\n24 Kwaye kwenzekile okokuba akuba emphakamisile owokuqala emhlabeni, qaphelani wamgwaza ukumkani entliziyweni; waza wawela emhlabeni.\n\n25 Ngoku izicaka zikakumkani zasaba; zaza izicaka zika-Amalikhaya zamemeza ngesikhalo, zisithi:\n\n26 Bonani, izicaka zikakumkani zimgwaze entliziyweni, kwaye uwile kwaye zisabile; qaphelani, yizani nibone.\n\n27 Kwaye kwenzekile okokuba uAmalikhaya wayalela okokuba imikhosi yakhe imatshele phambili ukuba ibone oko kwakwenzeke kukumkani; yaza yakuba ifikile kuloo ndawo, yaza yamfumana ukumkani elele emahlwilini akhe, uAmalikhaya wazenza ngathi unomsindo, waza wathi: Nabani na obemthanda ukumkani, makabheke phambili, aze azisukele izicaka zakhe ukuze zibe nokubulawa.\n\n28 Kwaye kwenzekile okokuba bonke abo bebemthanda ukumkani, bakuba bewavile la mazwi, beza ngaphambili baza bazisukela izicaka zikakumkani.\n\n29 Ngoku zakuba izicaka zikakumkani zibona umkhosi uzisukela, zaye zoyika kwakhona, zaza zasabela entlango, zaza zawelela ngaphesheya kwilizwe laseZarahemla zaza zazimanya nabantu baka-Amon.\n\n30 Waza umkhosi lowo ububasukela wabuya, ekubeni ubasukele ngelize; waza njalo uAmalikhaya, ngobumenemene bakhe, wazizuza iintliziyo zabantu.\n\n31 Kwaye kwenzekile ngengomso wangena kwisixeko sikaNifayi kunye nemikhosi yakhe, waza wasibanga isixeko.\n\n32 Kwaye ngoku kwenzekile okokuba ukumkanikazi, akuba evile okokuba ukumkani ubulewe—kuba uAmalikhaya wayethumele isigidimi kukumkanikazi simazisa okokuba ukumkani ubulewe zizicaka zakhe, nokokuba uzisukele kunye nomkhosi wakhe, kodwa kwaba lilize, kwaye zibalekile—\n\n33 Ke ngoko, akuba ukumkanikazi ewuzuzile lo myalezo wathumela kuAmalikhaya, emnqwenela ukuba abasindise abantu besixeko; kananjalo wayemnqwenela okokuba aze angene ngaphakathi kuye; kananjalo wayemnqwenela okokuba awazise amangqina kunye naye ukuba angqine malunga nokufa kukakumkani.\n\n34 Kwaye kwenzekile okokuba uAmalikhaya wathabatha kwa eso sicaka esasimbulele ukumkani, kwaye nabo bonke abo babekunye naso, baza bangena ngaphakathi kuye ukumkanikazi, kuyo loo ndawo awayehleli kuyo; baza bonke bangqina kuye okokuba ukumkani wabulawa zezakhe izicaka; baza kanjalo bathi: Basabile; ingaba oku akungqini ngokuchasene nabo? Baza njalo bamanelisa ukumkanikazi malunga nokufa kukakumkani.\n\n35 Kwaye kwenzekile okokuba uAmalikhaya wafuna uthando lokumkanikazi, waza wamthabathela kuye ukuba abe ngumfazi; waza njalo ngobumenemene bakhe, kwaye nangoncedo lwezicaka zakhe ezinamaqhinga, wabuzuza ubukumkani; ewe, wavunywa wamkelwa njengokumkani kulo lonke ilizwe, phakathi kwabo bonke abantu bamaLeymenayithi, ababequka amaLeymenayithi namaLemuwelayithi namaIshmayelayithi, kwaye nabo bonke abakreqi bamaNifayithi, ukususela kulawulo lukaNifayi ukwehla ukuza kweli lixa limiyo.\n\n36 Ngoku aba bakreqi, bekwanalo myalelo nolwazi lwamaNifayithi, ewe, ekubeni befundiswe kwangolu lwazi lweNkosi, nangona kunjalo, kuyamangalisa ukubalisa, ukuba kungekudala emva kokreqo lwabo baba nokuqaqadeka ngakumbi nokungazohlwayi, kwaye babakrwada ngakumbi, bekhohlakele kwaye benoburhalarhume kunamaLeymenayithi—berhabula kwizithethe zamaLeymenayithi; bezinikele kubunqenerha, nalo lonke uhlobo loburheletya, ewe, beyilibala ngokupheleleyo iNkosi uThixo wabo.\n\n", "alma 48": "[center][font_size=26]Isahluko 48[/font_size][/center]\n\n[i]UAmalikhaya uthelekisa amaLeymenayithi ngokuchasene namaNifayithi—UMoronayi ulungisa abantu bakhe ukuba bakhusele injongo yamaKrestu—Uyagcotyiswa yinkululeko nokukhululeka kwaye uyindoda kaThixo enamandlakazi. Malunga 72 P.K.[/i]\n\n1 Kwaye ngoku kwenzekile okokuba, kwakamsinyane nje akuba uAmalikhaya ebuzuzile ubukumkani waqalisa ukuziphembelela iintliziyo zamaLeymenayithi ngokuchasene nabantu bakaNifayi; ewe, waye wonyula amadoda ukuba athethe kumaLeymenayithi ekwiincopho zawo, ngokuchasene namaNifayithi.\n\n2 Kwaye njalo waye waziphembelela iintliziyo zawo ngokuchasene namaNifayithi, kangangokuba esiphelweni sokuphela koweshumi elinesithoba unyaka wolawulo lwabagwebi, yena ekubeni ezifezekisile iinjongo zakhe ukuza kuthi ga ngoku, ewe, ekubeni enziwe ukumkani phezu kwamaLeymenayithi, wafuna kanjalo ukulawula phezu kwalo lonke ilizwe, ewe, kwaye nakubo bonke abantu ababekulo ilizwe, amaNifayithi namaLeymenayithi ngokunjalo.\n\n3 Ke ngoko wayeyizalisekisile injongo yakhe, kuba wayeziqaqadekisile iintliziyo zamaLeymenayithi kwaye wazimfamekisa neengqondo zawo, kwaye wabavuselela emsindweni, kangangokuba wayehlanganise kunye intlaninge yemikhosi ukuba ihambe iyokulwa ngokuchasene namaNifayithi.\n\n4 Kuba wayezimisele, ngenxa yobuninzi benani labantu bakhe, ukuwongamela amaNifayithi nokuwazisa ebukhobokeni.\n\n5 Kwaye njalo waye wonyula abaphathi-mkhosi abaziintloko bamaZoramayithi, bona ke bengabona baqhelene ngakumbi nokomelela kwamaNifayithi, neendawo zawo zokwesabela, nezona ndawo zawo ezibuthathaka zezixeko zawo; ke ngoko wabonyula ukuba babengabaphathi-mikhosi abaziintloko phezu kwemikhosi yakhe.\n\n6 Kwaye kwenzekile okokuba bathabatha inkampu yabo, bagqithela phambili ngakwilizwe laseZarahemla entlango.\n\n7 Ngoku kwenzekile okokuba ngeli lixa uAmalikhaya wayezuza njalo ulawulo ngobumenemene nobuqhinga, uMoronayi, kwesinye isandla, ebelungisa iingqondo zabantu ukuba zinyaniseke kuyo iNkosi uThixo wabo.\n\n8 Ewe, ebesomeleza imikhosi yamaNifayithi, kwaye esakha iinqaba ezincinane, okanye iindawo zokwesabela; ephosa iingqumba zomhlaba ngapha nangapha ukubiyela imikhosi yakhe, kananjalo esakha iindonga zamatye ukuba bazirhangqe, ngapha nangapha kwizixeko zawo nemida yemihlaba yawo; ewe, konke ngapha nangapha ukurhangqa ilizwe.\n\n9 Kwaye kwezona ndawo zawo zokuzinqabisa zibuthathaka waye wabeka elona nani likhulu lamadoda; kwaye njalo waye walinqabisa kwaye walomeleza ilizwe elaye lilawulwa ngamaNifayithi.\n\n10 Kwaye njalo wayelungiselela ukuxhasa inkululeko yabo, imihlaba, abafazi babo, nabantwana babo, noxolo lwabo, nokokuba babenokuphilela iNkosi uThixo wabo, nokokuba babe nokulondoloza oko kwakubizwa ziintshaba zabo ngokuba yinjongo yamaKrestu.\n\n11 Kwaye uMoronayi wayeyindoda eyomeleleyo nenamandlakazi; wayeyindoda enengqiqo egqibeleleyo; ewe, indoda eyayingavuyiswa yimpalalo-gazi; indoda emphefumlo wayo wawuvuya ngenxa yenkululeko nokukhululeka kwelizwe layo, nabazalwana bayo ebukhobokeni nobukhoboka.\n\n12 Ewe, indoda entliziyo yayo eyaye yakhukhumala ngokubulela kuThixo wayo, ngenxa yamalungelo awodwa amaninzi neentsikelelo awathi wazibeka phezu kwabantu bayo; indoda eyathi yasebenza ngokugqithisileyo isebenzela intlalo-ntle nokhuseleko lwabantu bayo.\n\n13 Ewe, kwaye waye eyindoda eyayizinzile elukholwe lukaKrestu, kwaye yayifunge ngesifungo ukuba ikhusele abantu bayo, amalungelo ayo, nelizwe layo, nenkolo yayo, nokokude iphulukane negazi lakhe.\n\n14 Ngoku amaNifayithi ayefundisiwe ukuzikhusela ngokuchasene neentshaba zawo, nokude kube kwimpalalo-gazi ukuba kwakuyimfuneko; ewe, kananjalo babefundisiwe ukuba bangaze bakhubekise, ewe, kwaye bangaze baliphakamise ikrele ngaphandle kokuba kube kungokuchasene notshaba, ngaphandle kokuba kube kukulondoloza ubomi babo.\n\n15 Kwaye olu yayilukholo lwabo, yokokuba ngokwenza njalo uThixo angabaphumelelisa elizweni, okanye ngamanye amazwi, ukuba babenyanisekile ekuyigcineni imiyalelo kaThixo ukuze abaphumelelise elizweni; ewe, abalumkise ukuba basabe, okanye ukuba balungiselele imfazwe, ngokwengozi abakuyo.\n\n16 Kananjalo, nokokuba uThixo angabazisa apho mabaye khona ukuze bazikhusele ngokuchasene neentshaba zabo, kwaye ngokwenza njalo, iNkosi ingabahlangula; kwaye olu yayilukholo lukaMoronayi, kwaye intliziyo yakhe yaye yagcoba kuyo; ingekuko ekuphalazeni igazi kodwa ekwenzeni okulungileyo, ekulondolozeni abantu bakhe, ewe, ekuyigcineni imiyalelo kaThixo, ewe, kwaye ebuchasa ubugwenxa.\n\n17 Ewe, inene, inene ndithi kuni, ukuba bonke abantu bebe, kwaye babe kwaye bebeya kuhlala benjalo, njengoMoronayi, qaphelani, wona ngokwawo amandla esihogo ebeya kugungqiswa ngonaphakade; ewe, umtyholi ebengeze abe namandla phezu kweentliziyo zabantwana babantu.\n\n18 Qaphelani, wayeyindoda enjengoAmon, unyana kaMozaya, ewe, kwanabanye oonyana bakaMozaya, nkqu, kananjalo uAlma noonyana bakhe, kuba bonke babengamadoda kaThixo.\n\n19 Ngoku qaphelani, uHilamani nabazalwana bakhe babengohlukanga ngokuba luncedo kubo abantu kunokuba wayenjalo uMoronayi; kuba baye balishumayela ilizwi likaThixo, kwaye baye babhaptizela enguqukweni bonke abantu nabanina oya kuwaphulaphula amazwi abo.\n\n20 Kwaye njalo babheka phambili, kwaye abantu baye bazithoba ngenxa yamazwi abo, kangangokuba babethandwa kakhulu yiNkosi, baza njalo bakhululeka kwiimfazwe neembambano phakathi kwabo, ewe, kwanakwisithuba seminyaka emine.\n\n21 Kodwa, njengokuba nditshilo, ekugqibeleni kwesiphelo soweshumi elinesithoba unyaka, ewe, nangona benoxolo phakathi kwabo, babenyanzelekile benokuthandabuza ekubeni baphikisane nabazalwana babo, amaLeymenayithi.\n\n22 Ewe, kwaye lilonke, iimfazwe zabo azizange ziphele kangangesithuba seminyaka emininzi kunye namaLeymenayithi, nangona benokuthandabuza okukhulu.\n\n23 Ngoku, babelusizi ukuba bathabathe izikhali ngokuchasene namaLeymenayithi, ngenxa yokuba babengavuyiswa yimpalalo-gazi; ewe, kwaye kwakungaphelelanga apho—babelusizi ukuba babe yindlela yokuthumela abaninzi kangaka babazalwana babo ngaphandle kweli hlabathi ukuya kwihlabathi lanaphakade, bengazilungiselelanga ukubonana noThixo wabo.\n\n24 Nangona kunjalo, babengenakuziyekela ukuba babeke phantsi ubomi babo, ukuze abafazi babo nabantwana babo babulawe ngendyikithya, ngenkohlakalo yobukrwada yabo abakha baba ngabazalwana babo, ewe, kwaye bekreqile nasebandleni labo, kwaye bebashiyile baza baya kubatshabalalisa ngokuzimanyanisa namaLeymenayithi.\n\n25 Ewe, babengenako ukunyamezela okokuba abazalwana babo mabagcobe phezu kwegazi lamaNifayithi, oko nje kukho nawuphina oya kuyigcina imiyalelo kaThixo, kuba isithembiso seNkosi sasisesokuba, ukuba bangayigcina imiyalelo yayo bangaphumelela elizweni.\n\n", "alma 49": "[center][font_size=26]Isahluko 49[/font_size][/center]\n\n[i]AmaLeymenayithi ahlaselayo awakwazi ukuzizuza izixeko ezinqatyisiweyo zaseAmoniha noNowa—UAmalikhaya uqalekisa uThixo kwaye ufungela ukusela igazi likaMoronayi—UHilamani nabazalwana bakhe bayaqhubeka ukomeleza iBandla. Malunga 72 P.K.[/i]\n\n1 Kwaye ngoku kwenzekile kwinyanga yeshumi elinanye koweshumi elinesithoba unyaka, ngomhla weshumi enyangeni, imikhosi yamaLeymenayithi yabonwa isondela ngaselizweni laseAmoniha.\n\n2 Kwaye qaphelani, isixeko sasakhiwe okutsha, kwaye uMoronayi wayemise umkhosi ngasemideni yesixeko, kwaye wawunqumbe umhlaba ngapha nangapha ukuba ubakhusele kwiintolo namatye amaLeymenayithi; kuba qaphelani, ayesilwa ngamatye nangeentolo.\n\n3 Qaphelani, ndithe isixeko saseAmoniha besakhiwe okutsha. Ndithi kuni, ewe, kwezinye iindawo besakhiwe okutsha; kwaye ngenxa yokokuba amaLeymenayithi ayekhe asitshabalalisa ngenxa yobugwenxa babantu, acinga okokuba kwakhona siya kuba lixhoba elilula kuwo.\n\n4 Kodwa qaphelani, lwaba njani udano lwawo ukuba lukhulu; kuba qaphelani, amaNifayithi aye omba umqolo womhlaba owajikelezileyo, owawuphakame kangangokuba amaLeymenayithi ayengenako ukugibisela amatye awo neentolo zawo kubo ukuze zibe nokusebenza, engenako nokuza phezu kwawo ngaphandle kokuba kube kungendawo yawo yokungena.\n\n5 Ngoku ngeli lixa abaphathi-mikhosi abaziintloko bamaLeymenayithi babekhwankqiseke ngokugqithisileyo, ngenxa yobulumko bamaNifayithi ekulungiseni iindawo zawo zokhuseleko.\n\n6 Ngoku iinkokeli zamaLeymenayithi zazicinge, ngenxa yobukhulu bamanani awo, ewe, bacinga okokuba banganelungelo elilodwa lokuza phezu kwabo njengokuba ngaphambili babesenza njalo; ewe, kananjalo ayezilungiselele ngamakhaka, nangeentsimbi eziziingcina-sifuba; kananjalo ayezilungiselele ngeengubo zezikhumba, ewe, iingubo ezishinyene kakhulu ukuba zigqume ubuze bawo.\n\n7 Kwaye bezilungiselele njalo babecinga okokuba bangawongamela lula kwaye babazise abazalwana babo phantsi kwedyokwe yobukhoboka, okanye bababulale kwaye bababulale ngendyikityha ngokwentando yawo.\n\n8 Kodwa qaphelani, ngokukhwankqiseka kwawo okukhulu, babewalungele, ngohlobo olungazanga lwaziwa phakathi kwabantwana bakaLihayi. Ngoku babewalungele amaLeymenayithi, ukuze balwe ngokohlobo lweemfundiso zikaMoronayi.\n\n9 Kwaye kwenzekile okokuba amaLeymenayithi, okanye ama-Amalikhayayithi, ayekhwankqiseke ngokugqithisileyo ngohlobo lwawo lokulungiselela imfazwe.\n\n10 Ngoku, ukuba ukumkani uAmalikhaya wayehlile waphuma kulo ilizwe likaNifayi, entloko yomkhosi wakhe, mhlawumbi ngewayewabangele amaLeymenayithi ukuba abe awahlasele amaNifayithi kwisixeko saseAmoniha; kuba qaphelani, wayengalikhathalelanga igazi labantu bakhe.\n\n11 Kodwa qaphelani, uAmalikhaya akazange ehle ngokwakhe ukuza kulwa. Kwaye qaphelani, abaphathi-mikhosi bakhe abaziintloko abazange balinge ukuwahlasela amaNifayithi kuso isixeko saseAmoniha, kuba uMoronayi wayeluguqule ulawulo lwemicimbi phakathi kwamaNifayithi, kangangokuba amaLeymenayithi ayedanile ngenxa yeendawo zawo zokubalekela kwaye ayengenako ukuza; phezu kwawo.\n\n12 Ke ngoko abalekela entlango, aza athabatha iinkampu zawo aza amatshela ngakulo ilizwe likaNowa, elicingela okokuba liyeyona ndawo ilandelayo yabo yokuza ngokuchasene namaNifayithi.\n\n13 Kuba ayengazi okokuba uMoronayi uyinqabisile, okanye wakhe iinqaba zokhuseleko, zazo zonke izixeko kuwo wonke umhlaba orhangqileyo; ke ngoko, bamatshela phambili kulo ilizwe likaNowa benokuzimisela okuzingisileyo; ewe, abaphathi-mkhosi bawo abaziintloko beza ngaphambili baza benza isifungo sokokuba baya kubatshabalalisa abantu beso sixeko.\n\n14 Kodwa qaphelani, ekukhwankqisekeni kwabo, isixeko sikaNowa, ebesikade kude kube ngoku siyindawo ebuthathaka, sithe ngoku, ngenzame zikaMoronayi, somelela, ewe, kwanokude sodlule nokomelela kwesixeko iAmoniha.\n\n15 Kwaye ngoku, qaphelani, obu yayibubulumko kuMoronayi; kuba wayeyicingile into yokuba babeza koyika esixekweni saseAmoniha; kwaye njengokuba isixeko sikaNowa besikade kude kube leli lixa siyeyona ndawo ibuthathaka, ke ngoko babeza kumatshela khona ukuya kulwa; kwaza njalo kwaba ngokweminqweno yakhe.\n\n16 Kwaye qaphelani, uMoronayi wayenyule uLihayi ukuba abe ngumphathi-mkhosi oyintloko phezu kwamadoda eso sixeko; kwaye yayikwanguloo Lihayi owalwa namaLeymenayithi kwintlambo esempuma yomlambo iTsidon.\n\n17 Kwaye ngoku qaphelani kwenzekile, okokuba akuba amaLeymenayithi efumanisile okokuba uLihayi wayelawula isixeko kwakhona aye adana, kuba ayemoyika uLihayi ngokugqithisileyo; nangona kunjalo abaphathimkhosi bawo abaziintloko babefungile ngesifungo ukuba basihlasele isixeko; ke ngoko, bayisondeza imikhosi yabo.\n\n18 Ngoku qaphelani, amaLeymenayithi ayengenako ukufikelela kwiinqaba zabo zokhuseleko nangayiphina enye indlela ngaphandle kokuba kube kungesango, ngenxa yokuphakama kodonga olwaye lunqunjiwe, nobunzulu bomsele owawombiwe ngapha nangapha, ngaphandle kokuba kube kungesango.\n\n19 Kwaye ayelungiselele njalo amaNifayithi ukuze atshabalalise bonke abaya kuthi bazame ukuqabela ukuba bangene kwinqaba nangayiphina enye indlela, ngokuthi bagibisele amatye phezulu kubo neentolo.\n\n20 Njalo ke bazilungiselela, ewe, iqela lawona madoda abo awomeleleyo, kunye namakrele awo nezilingi, ukuba bawise phantsi bonke abo baya kuzama ukungena endaweni yabo yokhuseleko ngendawo yokungena; kwaye njalo babezilungiselele ukuba bazikhusele ngokuchasene namaLeymenayithi.\n\n21 Kwaye kwenzekile okokuba abaphathi-mkhosi bamaLeymenayithi bayisondeza imikhosi yabo phambi kwendawo yokungena, yaza yaqalisa ukulwa namaNifayithi, ukuba bangena kwindawo yawo yokhuseleko; kodwa qaphelani, badudulelwa emva amaxesha ngamaxesha, kangangokuba baye babulawa ngendyikityha enkulu.\n\n22 Ngoku akufumanisa okokuba awanako ukuzuza amandla phezu kwamaNifayithi ngendlela yokungena, aqalisa ukuzidiliza iindonga zomhlaba ukuze abe nokuzuza indlela yokungena ukuya kuyo imikhosi yawo, ukuze abe nethuba elilinganayo lokulwa; kodwa qaphelani, kuzo ezi nzame batshatyalaliswa ngamatye neentolo ezazigityiselwa kuwo; baza endaweni yokudiba imisele yabo ngokuwisa iindonga zomhlaba, yazaliswa ukuma kumgangatho othile ngezidumbu zawo nemizimba eyonzakeleyo.\n\n23 Njalo ke amaNifayithi abanawo onke amandla phezu kweentshaba zawo; kwaye njalo ke amaLeymenayithi aye azama ukuwatshabalalisa amaNifayithi bade abaphathi-mikhosi babo abaziintloko babulawa bonke; ewe, kwaye ngaphezulu kwewaka lamaLeymenayithi abulawa; ngeli lixa, kwelinye icala, kwakungekho nomphefumlo omnye wamaNifayithi owawubulewe.\n\n24 Kwakukho malunga namashumi amahlanu ababonzakele, ababechaneke kwiintolo zamaLeymenayithi angena ngendlela yokungena, kodwa babekhuselwe ngamakhaka abo, neentsimbi zabo eziziingcina-sifuba, nezikrweqe zentloko, kangangokuba amanxeba abo ayesemilenzeni, amaninzi awo ayenobungozi.\n\n25 Kwaye kwenzekile, okokuba akuba amaLeymenayithi ebona okokuba abaphathi-mikhosi bawo abaziintloko babulewe bonke basaba bangena entlango. Kwaye kwenzekile okokuba babuyela kulo ilizwe likaNifayi, ukuba bazise ukumkani wabo, uAmalikhaya, owaye engumNifayithi ngokuzalwa, malunga nokulahlekelwa kwabo okukhulu.\n\n26 Kwaye kwenzekile okokuba waba nomsindo ngokugqithisileyo kunye nabantu bakhe, ngenxa yokuba engawuzuzanga umnqweno wakhe phezu kwamaNifayithi; engabazisanga phantsi kwedyokhwe yobukhoboka.\n\n27 Ewe, wayenomsindo ngokugqithisileyo, kwaye waye wamqalekisa uThixo, noMoronayi kanjalo, efunga ngesifungo okokuba uya kulisela igazi lakhe, kwaye oku kungenxa yokokuba uMoronayi eyigcinile imiyalelo kaThixo ekulungiseleleni ukhuseleko lwabantu bakhe.\n\n28 Kwaye kwenzekile, okokuba kwelinye icala, abantu bakaNifayi baye bayibulela iNkosi uThixo wabo, ngenxa yamandla akhe angenamlinganiselo ekubahlanguleni ezandleni zeentshaba zabo.\n\n29 Waza njalo waphela oweshumi elinesithoba unyaka wolawulo lwabagwebi phezu kwabantu bakaNifayi.\n\n30 Ewe, kwaye kwabakho uxolo oluzingisileyo phakathi kwabo, nempumelelo egqithisileyo ebandleni ngenxa yenyameko nenkuthalo abayinikelayo kulo ilizwi likaThixo, elathi lavakaliswa kubo nguHilamani, noShibloni, noKoreyantan, noAmon nabazalwana bakhe, ewe, kwaye nangabo bonke abo babemiselwe ngohlobo olungcwele lukaThixo, bebhaptizelwe enguqukweni, baza bathunyelwa phambili ukuba bashumayele phakathi kwabantu.\n\n", "alma 50": "[center][font_size=26]Isahluko 50[/font_size][/center]\n\n[i]UMoronayi unqabisa imihlaba yamaNifayithi—Bakha izixeko ezininzi ezitsha—Iimfazwe neentshabalalo zehlela amaNifayithi ngemihla yawo yenkohlakalo namasikizi—UMoriyantoni nabakreqi bakhe bayoyiswa nguTiyanikumi—UNifayiha uyafa, aze unyana wakhe uPhahorani ahlale esihlalweni sokugweba. Malunga 72–67 P.K.[/i]\n\n1 Kwaye ngoku kwenzekile okokuba uMoronayi akazange ayeke ukulungiselela imfazwe, okanye ukukhusela abantu bakhe ngokuchasene namaLeymenayithi; kuba wayibangela imikhosi yakhe ukuba iqalise ekuqalekeni kowamashumi amabini unyaka wolawulo lwabagwebi, ukuba iqalise ukomba iinqumba zomhlaba macala onke azo zonke izixeko, kulo lonke ilizwe elalilawulwa ngamaNifayithi.\n\n2 Kwaye phezu kwale miqolo yomhlaba wabangela ukuba kubekho imithi yamaplanga, ewe, imisebenzi yemithi yamaplanga eyakhiwayo yangangobude bomntu, macala onke ezixeko.\n\n3 Waza wabangela okokuba phezu kwaloo misebenzi yemithi yamaplanga ukuba kubekho isakhelo sezibonda ezibaziweyo ezakhelwa phezu kwemithi yamaplanga macala onke; kwaye zazomelele kwaye ziphakamile.\n\n4 Kwaye wabangela ukuba kunyuswe iincochoyi ezaziyivelela loo misebenzi yezibonda ezibaziweyo, kwaye wabangela ukuba kwakhiwe iindawo zokhuseleko phezu kwezo nkcochoyi, ukuze amatye neentolo zamaLeymenayithi zingabi nakubonzakalisa.\n\n5 Kwaye babelungiselele ukuze babenako ukugibisela amatye esuka kumphezulu wazo, ngokwentando yabo nokomelela kwabo, baze bambulale lowo oya kuzama ukusondela kufuphi neendonga zezixeko.\n\n6 Njalo ke uMoronayi waye walungisa iinqaba ezinqatyisiweyo ngokuchasene nokuza kweentshaba zabo, macala onke kuzo zonke izixeko kulo lonke ilizwe.\n\n7 Kwaye kwenzekile okokuba uMoronayi wayibangela okokuba imikhosi yakhe ibheke phambili ingene kwintlango esempuma; ewe, yaza yabheka phambili yaza yawadudulela amaLeymenayithi awayekwintlango esempuma kwimihlaba yawo, eyaye isemazantsi yelizwe laseZarahemla.\n\n8 Kwaye ilizwe likaNifayi lalityhutyha ngomendo othe mbo osuka kulwandle olusempuma ukuya kolusentshona.\n\n9 Kwaye kwenzekile okokuba akuba uMoronayi ewadudule onke amaLeymenayithi aphuma kwintlango esempuma, eyaye isemantla yamazwe olawulo lwawo, wabangela okokuba abemi ababe kwilizwe laseZarahemla kwaye nakulo ilizwe elirhangqileyo mababheke phambili bangene kwintlango esempuma, kwa nakuyo imida engasemideni yonxweme lolwandle, baze balilawule ilizwe.\n\n10 Kananjalo wabeka imikhosi emazantsi, emideni yolawulo lwabo, waza wababangela ukuba bamise iinqaba ukuze babe nokunqabisa imikhosi yabo nabantu babo ezandleni zeentshaba zabo.\n\n11 Kwaye njalo wanqamla zonke iinqaba zamaLeymenayithi kwintlango esempuma, ewe, kananjalo nasentshona, enqabisa umda phakathi kwamaNifayithi kunye namaLeymenayithi, phakathi kwelizwe laseZarahemla nelizwe likaNifayi, ukusuka kulwandle olusentshona, olubalekela ngakwintloko yomlambo iTsidon—amaNifayithi elawula lonke ilizwe elingasemantla, ewe, kwanalo lonke ilizwe elaye lingasemantla elizwe iNdyebo, ngokwentando yabo.\n\n12 Njalo ke uMoronayi, kunye nemikhosi yakhe, eyathi yanda mihla yonke ngenxa yokuqinisekiswa kokhuseleko eyathi imisebenzi yakhe yaludala kubo, waye wazama ukunqamla ukomelela namandla amaLeymenayithi ewasusa kumazwe olawulo lwawo, ukuze angabi namandla phezu kwamazwe olawulo lwabo.\n\n13 Kwaye kwenzekile okokuba amaNifayithi aqalisa ukumiswa kwesixeko, aza asibiza igama lesixeko ngokuba siyiMoronayi; kwaye sasingakulwandle olusempuma; kwaye sasingasemazantsi ngakumda wolawulo lwamaLeymenayithi.\n\n14 Kananjalo baqalisa ukumiselwa kwesixeko phakathi kwesixeko sikaMoronayi nesixeko sika-Aron, bedibanisa imida yeAron neMoronayi; baza basibiza igama lesixeko, okanye ilizwe, iNifayiha.\n\n15 Kananjalo baqalisa kwakuloo nyaka ukwakha izixeko ezininzi ngasemantla, esinye ngohlobo oluthile abasibiza ngokuba siyiLihayi, esasingasemantla ngakwimida yonxweme lolwandle.\n\n16 Waza njalo waphela owamashumi amabini unyaka.\n\n17 Kwaye kwezi meko zempumelelo abantu bakaNifayi babe sekuqalekeni kowamashumi amabini ananye unyaka wolawulo lwabagwebi phezu kwabantu bakaNifayi.\n\n18 Kwaye baye baphumelela ngokugqithisileyo, kwaye baba zizityebi ngokugqithisileyo; ewe, kwaye baye baphinda-phindeka kwaye baba nokomelela elizweni.\n\n19 Kwaye njalo siyabona okokuba zinjani na ukuba nenceba nokulunga kwazo zonke iintsebenziswano zeNkosi, ekuzalisekiseni onke amazwi ayo kubantwana babantu; ewe, singaqaphela okokuba amazwi ayo aqinisekisiwe, ewe nangalo eli lixa, awathi wawathetha kuLihayi, esithi:\n\n20 Usikelelekile kwaye wena nabantwana bakho; kwaye baya kusikeleleka, kangangokuba beya kuyigcina imiyalelo yam baya kuphumelela elizweni. Kodwa khumbulani, kangangokuba bengasayi kuyigcina imiyalelo yam baya kusikelwa ngaphandle kobuso beNkosi.\n\n21 Kwaye siyabona okokuba ezi zithembiso ziqinisekisiwe kubo abantu bakaNifayi; kuba ibiziingxabano zabo neembambano zabo, ewe, ukubulala kwabo, nokurhwaphiliza kwabo, ukukhonza izithixo, uhenyuzo lwabo, namasikizi abo, awaye phakathi kwabo, awathi azisa phezu kwabo iimfazwe zabo neentshabalalo zabo.\n\n22 Kwaye abo babenyanisekile ekuyigcineni imiyalelo yeNkosi bahlangulwa ngamaxesha onke, ngeli lixa amawaka abazalwana babo abakhohlakeleyo babethunyelwa ebukhobokeni, okanye ukuba batshabalale ngekrele, okanye baphelele ekungakholweni, baze baxubane kunye namaLeymenayithi.\n\n23 Kodwa qaphelani akuzange kubekho elona xesha lokonwaba phakathi kwabantu bakaNifayi, okoko kwangemihla kaNifayi, kunakuyo imihla kaMoronayi, ewe, kwanangalo eli lixa, kowamashumi amabini ananye unyaka wolawulo lwabagwebi.\n\n24 Kwaye kwenzekile okokuba kowamashumi amabini anesibini unyaka wolawulo lwabagwebi nawo kanjalo waphela ngoxolo; ewe, kananjalo nonyaka wamashumi amabini anesithathu.\n\n25 Kwaye kwenzekile okokuba ekuqalekeni kowamashumi amabini anesine unyaka wolawulo lwabagwebi, ngekwakukho kanjalo uxolo phakathi kwabantu bakaNifayi ukuba kwakungengayo imbambano eyathi yabakho phakathi kwabo ngokunxulumene nelizwe likaLihayi, nelizwe likaMoriyantoni, elalidibana kwimida yaseLihayi; eyaye yomibini isemideni ngaselunxwemeni lolwandle.\n\n26 Kuba qaphelani, abantu ababelilawula ilizwe likaMoriyantoni baye babanga inxalenye yelizwe likaLihayi; ke ngoko kwaqalisa ukubakho imbambano eshushu phakathi kwabo, kangangokuba abantu bakaMoriyantoni baphakamisa izigalo ngokuchasene nabazalwana babo, kwaye babezimisele ngezikhali zabo ukubabulala.\n\n27 Kodwa qaphelani, abantu ababelilawula ilizwe likaLihayi basabela kwinkampu kaMoronayi, baza bacela uncedo; kuba qaphelani babengenzanga nto iphosakeleyo.\n\n28 Kwaye kwenzekile okokuba bakuba abantu bakaMoriyantoni, ababekhokelwa yindoda egama layo lalinguMoriyantoni, bakufumanisa okokuba abantu bakaLihayi basabele kwinkampu kaMoronayi, boyika ngokugqithisileyo hleze umkhosi kaMoronayi uze phezu kwabo uze ubatshabalalise.\n\n29 Ke ngoko, uMoriyantoni wabenza okokuba bagqibe ezintliziyweni zabo ukuba mabasabele kwilizwe elalingasemantla, elaligutyungelwe yimfumba yamanzi, baze balithabathe balilawula ilizwe elalingasemantla.\n\n30 Kwaye qaphelani, ngebabeliqabelisile eli cebo, (ebeliyakuba ngunobangela wokuzisola) kodwa qaphelani, uMoriyantoni ekubeni eyindoda enemvakalelo enkulu, ke ngoko waba nomsindo nomnye wabakhonzazana bakhe, waza wamhlasela wambetha kakhulu.\n\n31 Kwaye kwenzekile okokuba wasaba, waza wawelela ngaphaya kwinkampu kaMoronayi, waza wamxelela uMoronayi zonke izinto malunga nalo mcimbi, kananjalo malunga neenjongo zokusabela kulo ilizwe elingasemantla.\n\n32 Ngoku qaphelani, abantu ababe kwilizwe iNdyebo, okanye ngenye indlela uMoronayi, baba noloyiko lokokuba bangawamamela amazwi kaMoriyantoni baze bazimanye kunye nabantu bakhe, kwaye njalo angazuza ulawulo lwezo nxalenye zelizwe, into leyo engabeka isiseko seziphumo ezibi phakathi kwabantu bakaNifayi, ewe, iziphumo ezo ezingakhokelela ekutshabalaleni kwenkululeko yabo.\n\n33 Ke ngoko uMoronayi wathumela umkhosi, kunye nenkampu yabo ukuba abathintele abantu bakaMoriyantoni, ukuba akunqumamise ukusabela kwabo kwilizwe elingasemantla.\n\n34 Kwaye kwenzekile okokuba abazange babathintele bade bafika kwimida yelizwe iNkangala; kwaye apho baye babathintela, ngakwindlela emxinwa eyayikhokelela ngaselwandle ingene kwilizwe elingasemantla, ewe, ngaselwandle, ngasentshona kwaye nasempuma.\n\n35 Kwaye kwenzekile okokuba umkhosi lowo owawuthunyelwe nguMoronayi, owawukhokelwa yindoda egama layo lalinguTiyanikumi, waye wahlangana nabantu bakaMoriyantoni; kwaye babeneenkani gqitha abantu bakaMoriyantoni, (bephenjelelwa yinkohlakalo yakhe namazwi akhe anyhwalazayo) kangangokuba kwaqalisa idabi phakathi kwabo, ekwathi kulo uTiyanikumi wambulala uMoriyantoni waza wawoyisa umkhosi wakhe, waza wawuthabatha waba ngamabanjwa, waza wabuyela kuyo inkampu kaMoronayi. Waza njalo waphela owamashumi amabini anesine unyaka wolawulo lwabagwebi phezu kwabantu bakaNifayi.\n\n36 Kwaye njalo ke babuyiselwa emva abantu bakaMoriyantoni. Kwaye ekunqophiseni kwabo ukuba bagcine uxolo babuyiselwa kulo ilizwe likaMoriyantoni, kwaza kwenzeka umanyano phakathi kwabo kunye nabantu bakaLihayi; kananjalo babuyiselwa kuyo imihlaba yabo.\n\n37 Kwaye kwenzekile okokuba kwakuwo loo nyaka ekwathi kubantu bakaNifayi kwabuyiselwa kubo uxolo, uNifayiha, umgwebi wesibini oyintloko, wafa, ekubeni ehleli kwisihlalo-sokugweba ngokuthi aziphathe ngobulungisa okugqibeleleyo phambi kukaThixo.\n\n38 Nangona kunjalo, akazange avume kuAlma ukuthabathela kuye iimbali nezo zinto uAlma nooyise babezithatha njengezinto ezingcwele kakhulu, ke ngoko uAlma wazinika unyana wakhe, uHilamani.\n\n39 Qaphelani, kwenzekile okokuba unyana kaNifayiha wonyulwa ukuba ahlale kuso isihlalo-sokugweba, endaweni kayise; ewe, wonyulwa ukuba abe ngumgwebi oyintloko nomlawuli phezu kwabantu, ngesifungo nommiselo ongcwele ukuba agwebe ngobulungisa, nokokuba agcine uxolo nenkululeko yabantu, nokubanika amalungelo abo awodwa angcwele okunqula iNkosi uThixo wabo, ewe, ukuxhasa nokulondoloza injongo kaThixo yonke imihla yakhe, nokuzisa abakhohlakeleyo ukuba bohlwaywe ngokwaphula kwabo umthetho.\n\n40 Ngoku qaphelani, igama lakhe lalinguPhahorani. Kwaye uPhahorani waye wahlala kuso isihlalo sikayise, kwaye waye waqalisa ukulawula ekupheleni kowamashumi amabini anesine unyaka, phezu kwabantu bakaNifayi.\n\n", "alma 51": "[center][font_size=26]Isahluko 51[/font_size][/center]\n\n[i]Abathandi-kumkani bazama ukuwuguqula umthetho kwaye bamisela ukumkani—UPhahorani kunye nabantu benkululeko baxhaswa ngezwi labantu—UMoronayi unyanzelisa abathandi-kumkani ukuba balikhusele ilizwe labo okanye babulawe—UAmalikhaya kunye namaLeymenayithi bathimba izixeko ezininzi ezinqatyisiweyo—UTiyanikumi uyalubhebhetha uhlaselo lwamaLeymenayithi aze abulale uAmalikhaya ententeni yakhe. Malunga 67–66 P.K.[/i]\n\n1 Kwaye ngoku kwenzekile ekuqalekeni kowamashumi amabini anesihlanu unyaka wolawulo lwabagwebi phezu kwabantu bakaNifayi, ekubeni bona bemisele uxolo phakathi kwabantu bakaLihayi nabantu bakaMoriyantoni ngokwemihlaba yabo, kwaye bewuqalise owamashumi amabini anesihlanu unyaka ngoxolo;\n\n2 Nangona kunjalo, abazange balugcine kuyaphi uxolo olupheleleyo elizweni, kuba kwaqalisa ukubakho imbambano phakathi kwabantu malunga nomgwebi oyintloko uPhahorani; kuba qaphelani, kwakukho inxalenye yabantu ababenqwenela okokuba imiba ethile embalwa yomthetho kumele iguqulwe.\n\n3 Kodwa qaphelani, uPhahorani akayi kuwuguqula engayi kuvumela ukuba umthetho uguqulwe; ke ngoko, akazange abaphulaphule abo bathi bathumela amazwi kunye nezicelo zabo malunga nokuguqulwa komthetho.\n\n4 Ke ngoko, abo babenqwenela okokuba umthetho uguqulwe baba nomsindo ngakuye, kwaye banqwenela okokuba angabi saba ngumgwebi oyintloko phezu kwelizwe; ke ngoko kwavuka impikiswano eshushu malunga nalo mcimbi, kodwa akwade kwaphalala gazi.\n\n5 Kwaye kwenzekile okokuba abo babenqwenela okokuba uPhahorani asuswe esikhundleni sesihlalo sokugweba babebizwa ngokuba ngabathandi-kumkani, kuba babenqwenela okokuba umthetho mawuguqulwe ngohlobo lokuba kubhukuqwe ulawulo olukhululekileyo kwaye kumiselwe ukumkani phezu kwelizwe.\n\n6 Kwaye abo babenqwenela okokuba uPhahorani makahlale engumgwebi oyintloko phezu kwelizwe bathabathela kubo igama lokuba ngabathandi-nkululeko; kwaza njalo kwabakho ukwahlukana phakathi kwabo, kuba abathandi-nkululeko babefungele okanye benqophisele ukuzilondoloza iimfanelo zabo namalungelo awodwa enkolo yabo ngolawulo olukhululekileyo.\n\n7 Kwaye kwenzekile okokuba lo mcimbi wembambano yabo wagqitywa ngezwi labantu. Kwaye kwenzekile okokuba izwi labantu lafika livumelana nabathandi-nkululeko, waza uPhahorani wasigcina isihlalo-sokugweba, into leyo eyabangela ukugcoba okukhulu phakathi kwabazalwana bakaPhahorani kananjalo nabaninzi babo bantu benkululeko, abathi kanjalo babavala imilomo abathandi-kumkani, ukuze bangalingi kuphikisa kodwa babopheleleka ekubeni bayigcine injongo yenkululeko.\n\n8 Ngoku abo babethanda ookumkani babengabo babezalelwe kudidi oluphakamileyo, kwaye babefuna ukuba ngookumkani; kwaye babexhaswa ngabo babezungula amandla negunya phezu kwabantu.\n\n9 Kodwa qaphelani, eli yayilixesha elinzima ukuba kubekho iimbambano ezinjalo phakathi kwabantu bakaNifayi; kuba qaphelani, uAmalikhaya kwakhona wayezivuselele iintliziyo zabantu bamaLeymenayithi ngokuchasene nabantu bamaNifayithi, kwaye wayehlanganisa kunye amajoni kuzo zonke iindawo zelizwe lakhe, kwaye ewaxhobisa, kwaye elungiselela imfazwe ngayo yonke inkuthalo; kuba wayefungele ukuba asele igazi likaMoronayi.\n\n10 Kodwa qaphelani, siya kuthi sibone okokuba isithembiso sakhe sasi sesobutyhuthu-tyhuthu; nangona kunjalo, waye wazilungiselela nemikhosi yakhe ukuba azokulwa idabi ngokuchasene namaNifayithi.\n\n11 Ngoku imikhosi yakhe yayingemikhulu kangangokuba yayisoloko injalo ngaphambili, ngenxa yamawaka amaninzi awabulawayo ngesandla samaNifayithi; kodwa nangona babelahlekelwe kakhulu, uAmalikhaya wayehlanganise kunye umkhosi omkhulu ngokumangalisayo, kangangokuba wayengoyiki ukwehla eze kulo ilizwe laseZarahemla.\n\n12 Ewe, kwa noAmalikhaya ngokwakhe waye wehla, esentloko yamaLeymenayithi. Kwaye kwaku ngowamashumi amabini anesihlanu unyaka wolawulo lwabagwebi; kwaye kwakukwangeli lixa lokokuba babeqalisa ukwenza isigqibo ngemicimbi yeembambano zabo malunga nomgwebi oyintloko, uPhahorani.\n\n13 Kwaye kwenzekile okokuba akuba amadoda awayebizwa ngokuba ngabathandi-kumkani evile okokuba amaLeymenayithi ayesehla ukuba azokulwa idabi ngokuchasene nabo, avuya ezintliziyweni zawo; aza ala ukuthabatha izikhali, kuba ayenomsindo kakhulu ngakumgwebi oyintloko, kananjalo nangakubantu benkululeko, kangangokuba abazange bathabathe izikhali ukuze bakhusele ilizwe labo.\n\n14 Kwaye kwenzekile okokuba akuba uMoronayi ekubona oku, kananjalo ebona okokuba amaLeymenayithi ayesiza engena kwimida yelizwe, waba nomsindo ngokugqithisileyo ngenxa yokuba neenkani kwabo bantu awayethe wasebenza ngenkuthalo enkulu kakhulu ukuba abakhusele; ewe, waba nomsindo ngokugqithisileyo; umphefumlo wakhe wawuzele ngumsindo ngokuchasene nabo.\n\n15 Kwaye kwenzekile okokuba wathumela isicelo, ngezwi labantu, kumphathi welizwe, enqwenela okokuba asifunde, aze amnike yena (Moronayi) igunya lokunyanzelisa abo bakreqi ukuba bakhusele ilizwe labo okanye babulawe.\n\n16 Kuba kwakuyinkathalo yakhe ukuba aziphelise iimbambano ezinjalo nokreqo phakathi kwabantu; kuba qaphelani, oku ngaphambili bekungunobangela wayo yonke intshabalalo yabo. Kwaye kwenzekile okokuba kwanikwa imvume ngokwezwi labantu.\n\n17 Kwaye kwenzekile okokuba uMoronayi wayalela umkhosi wakhe okokuba uhlasele ngokuchasene nabo bathandi-kumkani, ukuba uthobe ikratshi labo nokubaluleka kwabo uze ubalinganise nomhlaba, okanye mabaphakamise izigalo baze baxhase injongo yenkululeko.\n\n18 Kwaye kwenzekile okokuba imikhosi yaye yamatshela phambili ngokuchasene nabo; kwaye baye balithoba ikratshi labo nempakamo yabo, kangangokuba njengoko babephakamisa izikhali zabo zemfazwe ukuba balwe ngokuchasene namadoda kaMoronayi bakhahlelwa phantsi baze balinganiswa nomhlaba.\n\n19 Kwaye kwenzekile okokuba babengamawaka amane abo bakreqi abathi bagawulelwa phantsi ngekrele; baza abo beenkokeli zabo ababengabulawanga edabini bathatyathwa baza baphoswa entolongweni, kuba lalingekho ixesha lokuthethwa kwamatyala abo kwesi sigaba sexesha.\n\n20 Yaza intsalela yabo bakreqi, kunokuba babethwe bawe phantsi ngekrele, bazinikela kwibhanile yenkululeko, baza banyanzeliswa ukuba bayinyuse ibhanile yenkululeko phezu kweencopho zabo, kwaye nakwizixeko zabo, nokokuba bathabathe izikhali ukukhusela ilizwe labo.\n\n21 Kwaye njalo uMoronayi wabaphelisa abo bathandi-kumkani, ukuze kungabikho bambi abaziwa ngeso sihlonipho sabathandi-kumkani; waza njalo waziphelisa iinkani nekratshi labo bantu ababebanga ukuba bangabegazi; kodwa bathotyelwa ezantsi ukuba bazithobe njengabazalwana babo, kwaye bakulwele ngenkalipho ukukhululeka kwabo ebukhobokeni.\n\n22 Qaphelani, kwenzekile okokuba ngeli lixa uMoronayi wayeqhekeza iimfazwe neembambano phakathi kwabakhe abantu, kwaye ebangenisa eluxolweni nenkcubeko, kwaye emisa kakuhle ulawulo ukulungiselela imfazwe ngokuchasene namaLeymenayithi, qaphelani, amaLeymenayithi athi afika kulo ilizwe likaMoronayi, elalikwimida ngaselunxwemeni lolwandle.\n\n23 Kwaye kwenzekile okokuba amaNifayithi ayengomelelanga ngokwaneleyo kwisixeko sikaMoronayi; ke ngoko uAmalikhaya waye wawadudula, ebulala abaninzi. Waza uAmalikhaya waluthabatha ulawulo lwesixeko, ewe, ulawulo lwazo zonke iinqaba zawo.\n\n24 Baza bathi abo basabayo baphuma kuso isixeko sikaMoronayi beza kuso isixeko sikaNifayiha; kananjalo abantu besixeko sikaLihayi bazihlanganisa kunye, baza benza amalungiselelo baza bakulungela ukuwamkela amaLeymenayithi edabini.\n\n25 Kodwa kwenzekile okokuba uAmalikhaya angawavumeli amaLeymenayithi ukuba ahlasele ngokuchasene nesixeko sikaNifayiha ukuba balwe idabi, kodwa wawagcina ezantsi ngaselunxwemeni lolwandle, eshiya amadoda kuzo zonke izixeko ukuba azigcine kwaye azikhusele.\n\n26 Waza njalo waqhubeka, ethabatha ulawulo lwezixeko ezininzi, isixeko sikaNifayiha, nesixeko sikaLihayi, nesixeko sikaMoriyantoni, nesixeko sikaOmna, nesixeko sika Gidi, nesixeko sikaMyuleki, zizonke ezo zazingakuyo imida esempuma ngaselunxwemeni lolwandle.\n\n27 Kwaye njalo ke amaLeymenayithi athi azuza, ngobuqhinga buka-Amalikhaya, izixeko ezininzi kangako, ngezihlwele zabo ezingenakubalwa, zizonke ezo zazinqatyiswe ngamandla ngokohlobo lweenqaba zikaMoronayi; zizonke ezo zanika amaLeymenayithi iinqaba.\n\n28 Kwaye kwenzekile okokuba aye amatshela kwimida yelizwe iNdyebo, eqhuba amaNifayithi phambi kwawo kwaye ebulala amaninzi.\n\n29 Kodwa kwenzekile okokuba aye aqubisana noTiyanikumi, owayebulele uMoriyantoni waza wabathintela abantu bakhe ekusabeni kwakhe.\n\n30 Kwaye kwenzekile okokuba wathintela uAmalikhaya kanjalo, njengokuba wayematshela phambili kunye nomkhosi wakhe oyintlaninge ukuze abe nokuthabatha ulawulo lwelizwe iNdyebo, kananjalo nelizwe elingasemantla.\n\n31 Kodwa qaphelani waba nokudana ngokuthi agxothwe nguTiyanikumi kunye namadoda akhe, kuba ayengabalwi abakhulu; kuba indoda nganye kaTiyanikumi yaye yawogqitha amaLeymenayithi ngokomelela kwaye nangobuchule bawo bemfazwe, kangangokuba baye bazuza ukongama phezu kwamaLeymenayithi.\n\n32 Kwaye kwenzekile okokuba baye bawatshutshisa, kangangokuba baye bawabulala kwanokude kube mnyama. Kwaye kwenzekile okokuba uTiyanikumi namadoda akhe baye bagxumeka iintente zabo emideni yelizwe iNdyebo; noAmalikhaya waye wagxumeka iintente zakhe emideni yolwandle ngaselunxwemeni, kwaye ke baqhutywa ngolu hlobo.\n\n33 Kwaye kwenzekile okokuba kwakuba kufike ubusuku, uTiyanikumi kunye nesicaka sakhe babisa bachwechwela phambili baza baphuma ngobusuku, baza baya kwinkampu ka-Amalikhaya; kwaye qaphelani, babebiwe bubuthongo ngenxa yokudinwa kwabo okukhulu, okwakubangelwa yimisebenzi nobushushu bemini.\n\n34 Kwaye kwenzekile okokuba uTiyanikumi wabisa ngokufihlakeleyo wangena kwintente kakumkani, waza wamhlaba ngentshuntshe entliziyweni yakhe; kwaye waye wakubangela ukufa kukakumkani ngoko nangoko ukuze angazivusi izicaka zakhe.\n\n35 Waza wabuyela kwakho ngokufihlakeleyo kweyakhe inkampu, kwaye qaphelani, amadoda akhe ayelele, waza wawavusa kwaye wawaxelela zonke izinto azenzileyo.\n\n36 Waza wabangela okokuba imikhosi yakhe ihlale ilungile, hleze kuthi kanti amaLeymenayithi avukile aze abe nokubahlasela.\n\n37 Waza njalo waphela owamashumi amabini anesihlanu unyaka wolawulo lwabagwebi phezu kwabantu bakaNifayi; yaza njalo yaphela imihla ka-Amalikhaya.\n\n", "alma 52": "[center][font_size=26]Isahluko 52[/font_size][/center]\n\n[i]UAmoroni ulandela uAmalikhaya njengokumkani wamaLeymenayithi—UMoronayi, uTiyanikumi, noLihayi bakhokela amaNifayithi kwimfazwe yempumelelo ngokuchasene namaLeymenayithi—Isixeko sikaMyuleki siyathatyathwa kwakhona, kwaye uYakobi umZoramayithi uyabulawa. Malunga 66–64 P.K.[/i]\n\n1 Kwaye ngoku, kwenzekile kowamashumi amabini anesithandathu unyaka wolawulo lwabagwebi phezu kwabantu bakaNifayi, qaphelani, akuba amaLeymenayithi evukile ngentsasa yokuqala yenyanga yokuqala, qaphelani, bamfumana uAmalikhaya efile ententeni yakhe; kananjalo babona okokuba uTiyanikumi wayekulungele ukulwa nabo ngaloo mini.\n\n2 Kwaye ngoku, akuba amaLeymenayithi ekubonile oku oyika; aza aliyeka icebo lawo lokumatshela elizweni elingasemantla, aza abuya umva kunye nayo yonke imikhosi yawo angena kwisixeko sikaMyuleki, aza afuna ukhuseleko kwiinqaba zabo.\n\n3 Kwaye kwenzekile okokuba umntakwabo Amalikhaya wonyulwa njengokumkani phezu kwabantu; kwaye igama lakhe lalingu-Amoroni; njalo ke ukumkani uAmoroni, umntakwabo kumkani Amalikhaya, wonyulwa ukuba alawule endaweni yakhe.\n\n4 Kwaye kwenzekile okokuba waye wayalela okokuba abantu bakhe bazigcine ezo zixeko, ababezithabathe ngokuphalaza igazi; kuba babengathabathanga nasiphina isixeko ngaphandle kokuba babe baphalaze igazi elininzi.\n\n5 Kwaye ngoku, uTiyanikumi wabona okokuba amaLeymenayithi ayezimisele ukuzigcina ezo zixeko awathi azithabatha, nezo ndawo zelizwe awathi wazuza ulawulo lwazo; kananjalo ebona ubukhulukazi benani lawo, uTiyanikumi wacinga okokuba akuyomfuneko ukuba makazame ukuwahlasela ekwiinqaba zawo.\n\n6 Kodwa wawagcina amadoda akhe macala onke, ngokungathi wayelungiselela imfazwe; ewe, kwaye ngokwenene wayelungiselela ukuzikhusela ngokuchasene nawo, ngokwakha iindonga ezinyukileyo macala onke kwaye elungisa neendawo zokubalekela.\n\n7 Kwaye kwenzekile okokuba wagcina njalo elungiselela imfazwe wada uMoronayi wathumela inani elikhulu lamadoda ukuba lomeleze umkhosi.\n\n8 Kananjalo uMoronayi wathumela imiyalelo yokokuba kufanele awagcine onke amabanjwa athi awela ezandleni zakhe; kuba njengokuba amaLeymenayithi ayethabathe amabanjwa amaninzi, kufanele naye awagcine onke amabanjwa amaLeymenayithi njengendlela yentlawulelo yabo bathi bathatyathwa ngamaLeymenayithi.\n\n9 Kwaye wathumela kananjalo imiyalelo kuye yokokuba kufanele anqabise ilizwe iNdyebo, aze akhusele indlela emxinwa eyayikhokelela kulo ilizwe elingasemantla, hleze amaLeymenayithi abe nokulizuza elo phondo lomhlatyana elingena elwandle kwaye abe namandla okubahlasela kuwo onke amacala.\n\n10 Kwaye uMoronayi kanjalo wathumela kuye, emnqwenela okokuba angathembeka ekulondolozeni loo mbombo yelizwe, nokokuba ufanele ukuzama ithuba lokuwohlwaya amaLeymenayithi akuloo mbombo, kangangoko kusemandleni akhe, ukuze mhlawumbi anganako ukuzithabatha kwakhona ngobuqhetseba okanye ngandlela thile ezo zixeko ezazithatyathiwe zaphuma ezandleni zabo; nokokuba angazinqabisa kwaye azomeleze kanjalo izixeko ezirhangqileyo, ezazingawelanga ezandleni zamaLeymenayithi.\n\n11 Kananjalo wathi kuye, ngendisiza kuwe, kodwa qaphela, amaLeymenayithi ayasihlasela emideni yelizwe ngakulwandle lwasentshona; kwaye qaphela, ndiyaya ngokuchasene nawo, ke ngoko andinako ukuza kuwe.\n\n12 Ngoku, ukumkani (uAmoroni) wayemkile waphuma kulo ilizwe laseZarahemla, kwaye wayemazisile ukumkanikazi ngokufa komntakwabo, kwaye wayehlanganise kunye inani elikhulu lamadoda, waza wamatshela phambili ngokuchasene namaNifayithi emideni engakulwandle lwasentshona.\n\n13 Kwaye njalo wayezama ukuhlasela amaNifayithi, nokutsalela inxalenye yemikhosi yawo kuloo ndawo yelizwe, kanti wayeyalele abo wayebashiye ukuba balawule ezo zixeko wayezithabathile, okokuba bamele kanjalo bahlasele amaNifayithi emideni engakulwandle lwasempuma, kwaye bamele bathabathe ulawulo lwemihlaba yawo kangangoko kusemandleni abo, ngokwamandla emikhosi yabo.\n\n14 Kwaye amaNifayithi aye ekwiimeko zobungozi ezinjalo ekupheleni kowamashumi amabini anesithandathu unyaka wolawulo lwabagwebi phezu kwabantu bakaNifayi.\n\n15 Kodwa qaphelani, kwenzekile kowamashumi amabini anesixhenxe unyaka wolawulo lwabagwebi, okokuba uTiyanikumi, ngomyalelo kaMoronayi—owayemisele imikhosi ukuba ikhusele amazantsi nentshonalanga yemida yelizwe, kwaye wayeqalisile nokumatshela ngakulo ilizwe iNdyebo, ukuze abe nokumncedisa uTiyanikumi ngamadoda akhe ekuthabatheni kwakhona izixeko ababephulukene nazo—\n\n16 Kwaye kwenzekile okokuba uTiyanikumi wayefumene imiyalelo yokokuba enze uhlaselo kwisixekho sikaMyuleki, kwaye asithabathe kwakhona ukuba kunokwenzeka.\n\n17 Kwaye kwenzekile okokuba uTiyanikumi wenza amalungiselelo okwenza uhlaselo kuso isixeko sikaMyuleki, aze amatshele phambili kunye nomkhosi wakhe ngokuchasene namaLeymenayithi; kodwa wabona okokuba kwakungena kwenzeka okokuba angawongamela ngeli lixa ayekwiinqaba zawo; ke ngoko wawalahla loo macebo akhe waza wabuyela kwakhona kuso isixeko iNdyebo, ukuba alindele ukufika kukaMoronayi, ukuze abe nokufumana ukomelela emkhosini wakhe.\n\n18 Kwaye kwenzekile okokuba uMoronayi waye wafika kunye nomkhosi wakhe kwilizwe iNdyebo, kwisiphelo sokuphela kowamashumi amabini anesixhenxeunyaka wolawulo lwabagwebi phezu kwabantu bakaNifayi.\n\n19 Waza ekuqalekeni konyaka wamashumi amabini anesibhozo, uMoronayi noTiyanikumi kwaye nabaninzi babaphathi-mkhosi abaziintloko babamba ibhunga lemfazwe—ngemabakwenze ukubangela amaLeymenayithi ukuba aphume eze ngokuchasene nabo ukulwa idabi; okanye ukuze babenako ngandlela ithile ukuwakhohlisa aphume ngaphandle kweenqaba zawo, ukuze babe nokuzuza ukongama phezu kwawo baze kwakhona basithabathe isixeko sikaMyuleki.\n\n20 Kwaye kwenzekile okokuba bathumela abathunywa kumkhosi wamaLeymenayithi, owawukhusele isixeko sikaMyuleki, kwinkokeli yawo, egama layo lalinguYakobi, emnqwenela okokuba aphume kunye nemikhosi yakhe ukuba baqubisane nawo phezu kumathafa aphakathi kwezixeko zombini. Kodwa qaphelani, uYakobi, owaye ngumZoramayithi, akavumanga ukuphuma kunye nemikhosi yakhe ukuba baqubisane phezu kwamathafa.\n\n21 Kwaye kwenzekile okokuba uMoronayi, engenathemba lakuqubisana nawo phezu komhlaba ongakhethicala, ke ngoko, wafikelela esigqibeni ukuze abe nokuwenzela umgibe amaLeymenayithi aphume kwiinqaba zawo.\n\n22 Ke ngoko wabangela ukuba uTiyanikumi athabathe inani elincinane lamadoda aze amatshele ezantsi kufuphi nonxweme lolwandle, aze uMoronayi nomkhosi wakhe, ngobusuku, amatshele entlango, entshonalanga yesixeko iMyuleki; baza njalo, ngengomso, bakuba abalindi bamaLeymenayithi bemfumanisile uTiyanikumi, babaleka baza bayixelela uYakobi, inkokeli yabo.\n\n23 Kwaye kwenzekile okokuba imikhosi yamaLeymenathi yaye yamatshela phambili ngokuchasene noTiyanikumi, icinga ukuba ngamanani ayo ingamoyisa uTiyanikumi ngenxa yobuncinane bamanani akhe. Waza uTiyanikumi akuyibona imikhosi yamaLeymenayithi iphuma ngokuchasene naye waqalisa ukuhlehlela ezantsi ngaselunxwemeni, ngasemantla.\n\n24 Kwaye kwenzekile okokuba akuba amaLeymenayithi ebona okokuba uqalisa ukusaba, akhuthazeka aza abasukela ngamandla. Kwaye ngeli lixa uTiyanikumi wayekhokelela kude njalo amaLeymenayithi awayebasukela ngelize, qaphelani, uMoronayi wayalela okokuba inxalenye yomkhosi wakhe owawukunye naye kufanele umatshele phambili ungene esixekweni, uze usithabathe usilawule.\n\n25 Waza wenza njalo, waza wabulala bonke abo babesele ngemva ukuba bakhusele isixeko, ewe, bonke abo babengavumi ukunikezela izikhali zabo zemfazwe.\n\n26 Waba njalo ke uMoronayi uluzuzile ulawulo lwesixeko iMyuleki ngenxalenye yomkhosi wakhe, ngeli lixa wayematsha kunye nentsalela ukuze iqubisane namaLeymenayithi xa ebuya ekusukeleni uTiyanikumi.\n\n27 Kwaye kwenzekile okokuba amaLeymenayithi aye amsukela uTiyanikumi ade eza kufuphi nesixeko iNdyebo, baza ke bahlangatyezwa noLihayi nomkhosi omncinane, owawusele ukuze ukhusele isixeko iNdyebo.\n\n28 Kwaye ngoku qaphelani, bakuba abaphathi-mkhosi abaziintloko bamaLeymenayithi bembonile uLihayi ekunye nomkhosi wakhe esiza ngokuchasene nabo, basaba bebhideke kakhulu, hleze mhlawumbi bangabi nakusizuza isixeko iMyuleki phambi kokuba uLihayi awadlule; kuba ayekhathazekile ngenxa yokumatsha kwawo, kwaye amadoda kaLihayi ayehlaziyekile.\n\n29 Ngoku amaLeymenayithi ayengazi okokuba uMoronayi ebesemva kwawo kunye nomkhosi wakhe; kwaye konke ababekoyika yayinguLihayi nomkhosi wakhe.\n\n30 Ngoku uLihayi wayenganqweneli ukuwadlula ade aqubisane noMoronayi nomkhosi wakhe.\n\n31 Kwaye kwenzekile okokuba phambi kokuba amaLeymenayithi ahlehle umgama arhangqwa ngamaNifayithi, ngamadoda kaMoronayi kwesinye isandla, namadoda kaLihayi kwesinye, xa bebonke behlaziyekile kwaye bezele kukomelela; kodwa amaLeymenayithi ayediniwe ngenxa yematshi yawo ende.\n\n32 Waza uMoronayi wayalela amadoda akhe okokuba awahlasele ade abe ayazinikezela izikhali zawo zemfazwe.\n\n33 Kwaye kwenzekile okokuba uYakobi, ekubeni eyinkokeli yawo, ekubeni kanjalo engumZoramayithi, kwaye enomoya ongoyisakaliyo, wawakhokelela phambili amaLeymenayithi ukuba alwe idabi ngoburhalarhume obugqithileyo ngokuchasene noMoronayi.\n\n34 UMoronayi ekubeni esendleleni yawo yokumatsha, ke ngoko Yakobi wayezimisele ukuba ababulale aze acande indlela yakhe agqithele kwisixeko sikaMyuleki. Kodwa qaphelani, uMoronayi namadoda akhe ayenamandla ngakumbi; ke ngoko awazange awanike ndlela amaLeymenayithi.\n\n35 Kwaye kwenzekile okokuba balwa macala omabini ngoburhalarhume obugqithileyo; kwaye babebaninzi ababuleweyo kumacala omabini, ewe, kwaye uMoronayi wayonzakele kwaye noYakobi wayebulewe.\n\n36 Waza uLihayi wahlasela ngasemva kwabo ngoburhalarhume obukhulu kunye namadoda akhe awomeleleyo, kangangokuba amaLeymenayithi angasemva azinikezela izikhali zawo zemfazwe; yaza intsalela yawo, ibhideke kakhulu, ayazi nokokuba ihambe okanye ilwe.\n\n37 Ngoku uMoronayi ebona ukubhideka kwawo, wathi kuwo: Ukuba ningazizisa ngaphambili izikhali zenu zemfazwe kwaye ninikezele ngazo, qaphelani siya kupheza ukuphalaza igazi lenu.\n\n38 Kwaye kwenzekile okokuba akuba amaLeymenayithi ewavile la mazwi, abaphathimikhosi babo abaziintloko, bonke abo babengabulawanga, beza ngaphambili baza baziphosa phantsi izikhali zabo zemfazwe ezinyaweni zikaMoronayi, baza kanjalo bayalela amadoda abo okokuba enze ngokunjalo.\n\n39 Kodwa qaphelani, baba baninzi abangavumiyo; baza abo bangavumiyo ukunikezela ngamakrele abo bathatyathwa baza babotshelelwa, zaza izikhali zabo zemfazwe zahluthwa kubo, baza banyanzeliswa ukuba bamatshele phambili kunye nabazalwana babo bangene kulo ilizwe iNdyebo.\n\n40 Kwaye ngoku inani lamabanjwa awayethatyathiwe lagqitha ngaphezulu kunelo nani labo babebulewe, ewe, ngaphezulu kunabo babebulewe macala omabini.\n\n", "alma 53": "[center][font_size=26]Isahluko 53[/font_size][/center]\n\n[i]Amabanjwa amaLeymenayithi ayasetyenziswa ukunqabisa isixeko iNdyebo—Ukreqo phakathi kwamaNifayithi kuphembelela uloyiso kumaLeymenayithi—UHilamani uthabatha ulawulo lwamagatyana oonyana abangamawaka amabini babantu baka-Amon. Malunga 64–63 P.K.[/i]\n\n1 Kwaye kwenzekile okokuba baye babeka abalindi phezu kwamabanjwa amaLeymenayithi, baza babanyanzela ukuba babheke phambili baze bangcwabe abafileyo babo, ewe, kananjalo nabafileyo bamaNifayithi ababebulewe; waza uMoronayi wabeka amadoda phezu kwawo ukuba awalinde ngeli lixa eya kuba esenza imisebenzi yawo.\n\n2 Waza uMoronayi waya kuso isixeko sikaMyuleki kunye noLihayi, waza waluthabatha ulawulo lwesixeko waza walunikela kuLihayi. Ngoku qaphelani, loLihayi waye eyindoda eyaye ikunye noMoronayi kwinxalenye engakumbi yawo onke amadabi akhe; kwaye waye eyindoda efanayo noMoronayi, kwaye babegcotyiswa lukhuseleko lomnye nomnye; ewe, babethandana omnye nomnye, kananjalo bethandwa ngabo bonke abantu bakaNifayi.\n\n3 Kwaye kwenzekile okokuba emva kokuba amaLeymenayithi egqibile ukungcwaba abafileyo babo kananjalo nabafileyo bamaNifayithi, bamatshela emva kulo ilizwe iNdyebo; waza uTiyanikumi, ngemiyalelo kaMoronayi, wababangela okokuba mabaqalise ukusebenza nzima ukomba umsele orhangqe ilizwe, okanye isixeko, iNdyebo.\n\n4 Kwaye wababangela okokuba mabakhe udonga oluphantsi lokukhusela lwemithi; phezu kodonga lwangaphakathi lomngxuma; kwaye bakhuphela ngaphandle komngxuma umhlaba ngakudonga olungaphantsi lokukhusela lwemithi; kwaye njalo baye bawabangela amaLeymenayithi ukuba asebenze ade abe asirhangqile isixeko iNdyebo macala onke ngodonga olomeleleyo lwemithi nomhlaba, lwaba lude ngokugqithileyo.\n\n5 Kwaye esi sixeko saba yinqaba egqithileyo kunangaphambili emva koko; kwaye kwesi sixeko baye bawalinda amabanjwa amaLeymenayithi; ewe, kwanangaphakathi kodonga abathi bawabangela ukuba balwakhe ngezabo izandla. Ngoku uMoronayi wayenyanzelekile ukuba awabangele amaLeymenayithi ukuba asebenze, ngenxa yokuba kwakulula ukuwalinda ngeli lixa ayekumsembenzi wawo; kwaye wayeyifuna yonke imikhosi yakhe xa kufuneka enze uhlaselo phezu kwamaLeymenayithi.\n\n6 Kwaye kwenzekile okokuba uMoronayi njalo wazuza uloyiso phezu komnye wemikhosi eyakhe yamikhulu yamaLeymenayithi, kwaye wayezuze nolawulo lwesixeko sikaMyuleki, esaye sisesinye sezona nqaba ziluqilima zamaLeymenayithi kulo ilizwe likaNifayi; kwaye njalo ke wayethe wakha kanjalo inqaba yokugcina amabanjwa akhe.\n\n7 Kwaye kwenzekile okokuba akazange aphinde azame ukulwa idabi kunye namaLeymenayithi kuloo nyaka, kodwa waye wasebenzisa amadoda akhe ekulungiseleleni imfazwe, ewe, kwaye nasekwenzeni iinqaba zokulinda ngokuchasene namaLeymenayithi, ewe, kananjalo ehlangula abafazi babo nabantwana babo endlaleni nembandezelo, kwaye ebonelela nemikhosi yakhe ngokutya.\n\n8 Kwaye ngoku kwenzekile okokuba imikhosi yamaLeymenayithi, kulwandle olusentshonalanga, emazantsi, ngeli lixa angekhoyo uMoronayi ngesizathu sobuqhophololo obuthile phakathi kwamaNifayithi, obathi babangela ukreqo phakathi kwawo, aye azuza umhlaba phezu kwamaNifayithi, ewe, kangangokuba ayezuze ulawulo lwenani elithile lezixeko zabo kuloo mmandla welizwe.\n\n9 Kwaza njalo ngenxa yobugwenxa phakathi kwabo, ewe, ngenxa yokreqo nobuqhophololo phakathi kwabo babekwa kwezona meko zinobungozi ngakumbi.\n\n10 Kwaye ngoku qaphelani, ndinokuthile nje endifuna ukukuthetha malunga nabantu baka-Amon, ababe, ekuqaleni, bengamaLeymenayithi; kodwa ngoAmon nabazalwana bakhe, okanye ngenye indlela ngamandla nelizwi likaThixo, baguqukela eNkosini; kwaye bathotyelwe ezantsi elizweni laseZarahemla, kwaye ukususela oko bakhuselwa ngamaNifayithi.\n\n11 Kwaye ngenxa yesifungo sabo bathintelwe ekuthabatheni izikhali ngokuchasene nabazalwana babo; kuba babenze isifungo sokokuba abasokuze baphalaze gazi ngokungakumbi; kwaye ngokwesifungo sabo ngebabetshabalele; ewe, ngebabeziyekele ukuba bawele ezandleni zabazalwana babo, ukuba kwakungengalo usizi nothando olugqithileyo awayenalo uAmon nabazalwana bakhe ngabo.\n\n12 Kwaye kungesi sizathu bathi baziswa ezantsi kulo ilizwe laseZarahemla; kwaye ukususela oko bakhuselwa ngamaNifayithi.\n\n13 Kodwa kwenzekile okokuba bakuba beyibona ingozi, neembandezelo ezininzi neenkxwaleko awathi amaNifayithi azinyamezela ngabo, bachukumiseka ngovelwano baza banqwenela ukuthabatha izikhali ekukhuseleni ilizwe labo.\n\n14 Kodwa qaphelani, njengokuba babesele beza kuthabatha izikhali zemfazwe, boyiswa zizicengo zikaHilamani nabazalwana bakhe, kuba babesele beza kusaphula isifungo ababesenzile.\n\n15 Kwaye uHilamani woyika hleze ngokwenza njalo bangaphulukana nemiphefumlo yabo; ke ngoko bonke abo babengene kulo mnqophiso banyanzeleka ukuba bababone abazalwana babo benyovula kwiimbandezelo zabo, kwiimeko zabo ezinobungozi ngeli lixa.\n\n16 Kodwa qaphelani, kwenzekile okokuba babenoonyana abaninzi, ababengangenanga kumnqophiso wokokuba babengasayi kuthabatha zikhali zamfazwe ukuba bazikhusele ngokuchasene neentshaba zabo; ke ngoko baye baqokelelana ngeli lixa, ngobuninzi kangangokuba babenako ukuba bathabathe izikhali, kwaye bazibiza ngokuba bangamaNifayithi.\n\n17 Baza bangena kumnqophiso wokuba balwele inkululeko yamaNifayithi, ewe, ukukhusela ilizwe ekubekeni phantsi ubomi babo; ewe, bade banqophisa okokuba abasokuze bayinikezele inkululeko yabo, kodwa baya kulwa kuzo zonke iimeko ukukhusela amaNifayithi kunye nabo ebukhobokeni.\n\n18 Ngoku qaphelani, kwakungamawaka amabini abo bafana baselula, abathi bangena kuwo lo mnqophiso baza bazithabatha izikhali zabo zemfazwe ukukhusela ilizwe labo.\n\n19 Kwaye ngoku qaphelani, njengokuba kude kubengoko bengazange baba yingxaki kumaNifayithi, basuka ngoku ngesi sigaba sexesha kanjalo baba luncedo olukhulu; kuba bazithabatha izikhali zabo zemfazwe, baza banqwenela okokuba uHilamani abe yinkokeli yabo.\n\n20 Kwaye bonke babe ngamadodana aselula, kwaye babe khaliphe ngokugqithisileyo ngenkalipho, kananjalo ngokomelela nangenkuthalo; kodwa qaphelani, akuzange kuphelele apho—babe ngamadoda awayenyanisekile ngamaxesha onke nakuyo nantoni na ababeyiphathiswe ngethemba.\n\n21 Ewe, babengamadoda enyaniso nangcathu, kuba babefundisiwe ukuba bagcine imiyalelo kaThixo nokuba bahambe ngokuthe tye phambi kwakhe.\n\n22 Kwaye ngoku kwenzekile okokuba uHilamani waye wamatsha esentloko yamawaka akhe amabini angamagatyana amajoni, ekuncediseni abantu emideni yelizwe emazantsi ngakulwandle olusentshona.\n\n23 Waza njalo waphela owamashumi amabini anesibhozo unyaka wolawulo lwabagwebi phezu kwabantu bakaNifayi.\n\n", "alma 54": "[center][font_size=26]Isahluko 54[/font_size][/center]\n\n[i]UAmoroni noMoronayi bayathetha-thethana ngotshintshiselwano lwamabanjwa—UMoronayi ugxininisa okokuba amaLeymenayithi arhoxe aze apheze ngohlaselo lwawo olubulalayo—UAmoroni unyanzelisa okokuba amaNifayithi abeke phantsi izikhali zawo aze abephantsi kolawulo lwamaLeymenayithi. Malunga 63 P.K.[/i]\n\n1 Kwaye ngoku kwenzekile ekuqalekeni kowamashumi amabini anesithoba unyaka wabagwebi, okokuba uAmoroni wathumela kuMoronayi enqwenela okokuba makatshintshise ngamabanjwa.\n\n2 Kwaye kwenzekile okokuba uMoronayi waziva enqwenela ukugcoba ngesi sicelo, kuba wayenqwenela izibonelelo ezazinikwe ukuxhasa amabanjwa amaLeymenayithi ukuba axhase abakhe abantu; kananjalo wayenqwenela abakhe abantu ukuze bomeleze umkhosi wakhe.\n\n3 Ngoku amaLeymenayithi ayethabathe abafazi abaninzi nabantwana, kwaye kungekho mfazi namntwana phakathi kwawo onke amabanjwa kaMoronayi, okanye amabanjwa athi uMoronayi wawathabatha; ke ngoko uMoronayi waba nesigqibo sobuchule sokuzuza amabanjwa amaninzi amaNifayithi kuwo amaLeymenayithi kangangoko kwakunokwenzeka.\n\n4 Ke ngoko wabhala incwadi, waza wayithumela ngesicaka sika-Amoroni, kwayena lowo wayezise incwadi kuMoronayi. Ngoku la ngamazwi awathi wawabhalela uAmoroni, esithi:\n\n5 Qaphela, Amoroni, ndikubhalela okuthile nje malunga nale mfazwe othe wayiqhuba ngokuchasene nabantu bam, okanye ngenye indlela leyo umntakwenu wathi wayiqhuba ngokuchasene nabo, kwaye osazimisele ukuyiqhuba emva kokufa kwakhe.\n\n6 Qaphela, ndingakuxelela okuthile nje ngokunxulumene nobulungisa bukaThixo, nekrele elinamandla onke lomsindo wakhe, elijinga phezu kwakho ngaphandle kokuba uyaguquka kwaye uyirhoxisele imikhosi yakho kwawakho amazwe, okanye ilizwe lolawulo lwakho, elililizwe likaNifayi.\n\n7 Ewe, bendingakuxelela ezi zinto ukuba ubunganako ukuziphulaphula; ewe, bendingakuxelela ngokunxulumene neso sihogo soyikekayo esilindele ukwamkela ababulali abanjengawe nomntakwenu obenjalo, ngaphandle kokuba uguquke kwaye uzirhoxise iinjongo zakho zokubulala, kwaye ubuyele kunye nemikhosi yakho kwawakho amazwe.\n\n8 Kodwa njengoko ubukhe ngelinye ixesha wazikhanyela ezi zinto, kwaye walwa ngokuchasene nabantu beNkosi, kwangokunjalo ndinokulindela ukuba uya kuyenza loo nto kwakhona.\n\n9 Kwaye ngoku qaphela, sikulungele ukukwamkela; ewe, kwaye ngaphandle kokuba uzirhoxise iinjongo zakho, qaphela, uya kuwuthobela ezantsi phezu kwakho umsindo yaloo Thixo othe wamkhanyela, kwanasekutshatyalalisweni kwakho okupheleleyo.\n\n10 Kodwa, njengoko iNkosi iphila, imikhosi yethu iya kuza phezu kwakho ngaphandle kokuba niyarhoxa, kwaye kwakamsinyane niza kuvelelwa kukufa, kuba siza kuzigcina izixeko zethu nemihlaba yethu; ewe, kwaye siza kuyikhusela inkolo yethu nenjongo yoThixo wethu.\n\n11 Kodwa qaphela, kukhangeleka kum ngokungathi ndithetha nawe malunga nezi zinto ngelize; okanye kukhangeleka kum ngokungathi ungumntwana wesihogo; ke ngoko ndiza kuyivala incwadi yam ngokukuxelela okokuba andiyi kutshintshisa ngamabanjwa, ngaphandle kokuba kube kungesigqibo sokokuba uza kunikezela ngendoda nomfazi wayo nabantwana bayo ngebanjwa elinye; ukuba unokwenza ngokwale meko, ndiya kutshintshisa.\n\n12 Kwaye qaphela, ukuba akukwenzi oku, ndiya kuza ngokuchasene nawe kunye nemikhosi yam; ewe, ndiya kude ndixhobise nabafazi bam nabantwana bam, kwaye ndiya kuza ngokuchasene nawe, kwaye ndiya kukulandela kwanokude kuye kwelakho ilizwe, eli lilizwe lelifa lethu lokuqala; ewe, kwaye kuya kuba ligazi ngegazi, ewe, ubomi ngobomi, kwaye ndiya kuninika idabi nide nibe nitshatyalalisiwe nisuke ebusweni bomhlaba.\n\n13 Qaphela, ndisemsindweni, nabantu bam kanjalo; nizungule ukusibulala, kwaye thina sifune kuphela nje ukuzikhusela. Kodwa qaphela, ukuba nizama ukusitshabalalisa ngakumbi siya kuzama ukunitshabalalisa; ewe, kwaye siya kufuna ilizwe lethu, ilizwe lelifa lethu lokuqala.\n\n14 Ngoku ndiyayivala incwadi yam. NdinguMoronayi; ndiyinkokeli yabantu bamaNifayithi.\n\n15 Ngoku kwenzekile okokuba uAmoroni, akuba eyifumene le incwadi, waba nomsindo; waza wabhala enye incwadi eya kuMoronayi, kwaye la ngamazwi awathi wawabhalela yena, athi:\n\n16 NdinguAmoroni, ukumkani wamaLeymenayithi; ndingumntakwaboAmalikhaya lowo nambulalayo. Qaphela, ndiya kuliphindezela igazi lakhe phezu kwenu, ewe, kwaye ndiya kunihlasela ngemikhosi yam kuba andizoyiki izoyikiso zakho.\n\n17 Kuba qaphela, ooyihlo benza okuphosakeleyo kubantakwabo, kangangokuba baye babaphanga ilungelo labo lolawulo xa eneneni lalilelabo.\n\n18 Kwaye ngoku qaphela, ukuba niya kuzibeka phantsi izikhali zenu, nize nizingenise phantsi kolawulo lwabo ulawulo ngokwasemthethweni, ke ndiya kubabangela abantu bam ukuba bazibeke phantsi izikhali zabo baze bangabe baphinde balwe mfazwe.\n\n19 Qaphela, ufuthe izoyikiso ezininzi ngokuchasene nam nabantu bam; kodwa qaphela, asizoyiki izoyikiso zakho.\n\n20 Nangona kunjalo, ndiyakuvuma ukutshintshisa ngamabanjwa ngokwesicelo sakho, ngochulumanco, ukuze ndibe nokulondolozela amadoda am emfazwe ukutya; kwaye siya kuqhuba imfazwe engasayi kuba nasiphelo, nokokuba kuya kuba sekungeniseni amaNifayithi phantsi kwegunya lethu okanye ekubeni babe ngabangasekhoyo ngonaphakade.\n\n21 Kwaye ngokunxulumene naloo Thixo othi wena simkhanyele, qaphela, asazi mntu unjalo thina; nawe ngokwakho; kodwa ukuba kunokubakho umntu onjalo, asazi kodwa sazi nje okokuba usidalile njengani.\n\n22 Kwaye ukuba kunokwenzeka okokuba kukho umtyholi nesihogo, qaphela akayi kukuthumela apho kusini na ukuba uhlale kunye nomntakwethu lowo umbuleleyo, lowo uthe rheshe okokuba uye kwindawo enjalo? Kodwa qaphela ezi zinto azinamsebenzi.\n\n23 NdinguAmoroni, nenzala kaZorami, lowo oyihlo bamnyanzelayo kwaye bamkhupha eYerusalem.\n\n24 Kwaye qaphela ngoku, ndingumLeymenayithi okhaliphileyo; qaphela, le mfazwe iqhutyelwe ukuphindezela ukuphathwa kakubi kwabo; nokugcina nokuzuza iimfanelo zawo kulawulo; kwaye ndiyayivala incwadi yam eya kuMoronayi.\n\n", "alma 55": "[center][font_size=26]Isahluko 55[/font_size][/center]\n\n[i]UMoronayi uyala ukutshintshisa ngamabanjwa—Abalindi bamaLeymenayithi bayahendwa ukuba banxile, kwaye amabanjwa amaNifayithi ayakhululwa—Isixeko sikaGidi siyathatyathwa ngaphandle kwempalalo-gazi. Malunga 63–62 P.K.[/i]\n\n1 Ngoku kwenzekile okokuba akuba uMoronayi eyifumene le ncwadi waba nomsindo ngakumbi, ngenxa yokuba wayesazi okokuba uAmoroni wayenolwazi olugqibeleleyo ngobuqhinga bakhe; ewe, wayesazi okokuba uAmoroni wayesazi okokuba yayingeyonjongo yabulungisa eyayimenza aqhube imfazwe ngokuchasene nabantu bakaNifayi.\n\n2 Waza wathi: Qaphelani, andisayi kutshintshisa ngamabanjwa kunye noAmoroni ngaphandle kokuba ayirhoxise injongo yakhe, njengokuba ndichazile kwincwadi yam; kuba andisayi kumnika ukuba abe namandla angakumbi kunalawo aselenawo.\n\n3 Qaphelani, ndiyayazi indawo leyo apho amaLeymenayithi alinda khona abantu bam abo athe abathabatha babangamabanjwa; kwaye njengoko uAmoroni engasayi kundinika sicelo sancwadi yam, qaphelani, ndiya kwenza njengokwamazwi am; ewe, ndiya kuzungula ukufa phakathi kwawo ade abe aya kwenza isicelo soxolo.\n\n4 Kwaye ngoku kwenzekile okokuba akuba uMoronayi ewathethile la mazwi, wabangela okokuba kwenziwe uphando phakathi kwamadoda akhe, ukuze mhlawumbi angafumana indoda eyayiyinzala kaLeymeni phakathi kwawo.\n\n5 Kwaye kwenzekile okokuba bayifumana enye, egama layo lalinguLeymeni; kwaye yayiyenye yezicaka zikakumkani owayebulewe nguAmalikhaya.\n\n6 Ngoku uMoronayi wabangela okokuba uLeymeni nenani elincinane lamadoda akhe abheke phambili kubalindi abo babelinde phezu kwamaNifayithi.\n\n7 Ngoku amaNifayithi ayelindwe esixekweni sikaGidi; ke ngoko uMoronayi wonyula uLeymeni waza wabangela okokuba inani elincinane lamadoda lihambe kunye naye.\n\n8 Kwaza kwakuba ngorhatya uLeymeni waya kubalindi ababelinde phezu kwamaNifayithi, kwaye qaphelani, bambona esiza baza bamkhwaza; kodwa wathi kubo: Musani ukoyika; qaphelani ndingumLeymenayithi. Qaphelani, sizimele kumaNifayithi, kwaye alele; kwaye bonani siyithabathile intwana yewayini yawo saza seza nayo.\n\n9 Ngoku akuba amaLeymenayithi ewavile la mazwi abamkela ngovuyo; aza athi kuye: Siphe kule wayini yenu, ukuze sisele; siyavuya ukuba nithe nathabatha iwayini kunye nani kuba sidiniwe.\n\n10 Kodwa uLeymeni wathi kuwo: Masiyigcineni intwana yewayini yethu side siyokuhlasela ngokuchasene namaNifayithi ukulwa idabi. Kodwa le ntetho yabenza banqwenela ngakumbi ukusela intwana yewayini;\n\n11 Kuba, batsho: Sidiniwe, ke ngoko masithabathe iwayini, siza kuya sisiya sifumana izabelo zethu zewayini, eya kuthi isomeleze ukuba sihlasele ngokuchasene namaNifayithi.\n\n12 Waza uLeymeni wathi kubo: Ningenza ngokweminqweno yenu.\n\n13 Kwaye kwenzekile okokuba baye bathabatha iwayini ngokukhululekileyo; kwaye yayimnandi bakuyingcamla, ke ngoko bayithabatha ngokukhululekileyo ngakumbi; kwaye yayitsalile, ekubeni ibilungiselelwe ukuba itsale.\n\n14 Kwaye kwenzekile okokuba baye basela baza bonwaba, baza baye besiya benxila bonke.\n\n15 Kwaye ngoku akuba uLeymeni namadoda akhe ebona okokuba bonke babenxilile, kwaye babesebuthongweni obunzulu, babuyela kuMoronayi baza bamxelela zonke izinto ezenzekileyo.\n\n16 Kwaye oku kwakungokwecebo likaMoronayi. Kwaye uMoronayi wayewalungiselele amadoda akhe ngezikhali zemfazwe; waza waya kwisixeko sikaGidi, eli lixa amaLeymenayithi ayekobunzulu ubuthongo kwaye enxilile, waza waphosa izikhali zemfazwe ngaphakathi kumabanjwa, kangangokuba onke ayexhobile;\n\n17 Ewe, kwanakubafazi bawo, kwaye nakubo bonke abo babantwana bawo, ngobuninzi babo abo babenako ukusisebenzisa isikhali semfazwe, akuba uMoronayi ewaxhobisile onke loo mabanjwa; kwaye zonke ezo zinto zenziwa ngokuzola okunzulu.\n\n18 Kodwa ukuba ayewavusile amaLeymenayithi, qaphelani ayenxilile kwaye amaNifayithi ngewayewabulele.\n\n19 Kodwa qaphelani, lo yayingengomnqweno kaMoronayi; wayengavuyiswa kukubulala okanye yimpalalo-gazi, kodwa wayevuyiswa kukusindisa abantu bakhe ekutshatyalalisweni; kwaye kungesi sizathu ukuze angabi nakuzisa phezu kwakhe intswela bulungisa, wayengena kuwahlasela amaLeymenayithi aze awatshabalalise ebunxileni kwawo.\n\n20 Kodwa wayeyizuzile iminqweno yakhe; kuba wayewaxhobisile loo mabanjwa amaNifayithi awayengaphakathi kweendonga zesixeko, kwaye wawanika amandla okuzuza ulawulo lwezo ndawo ezaye zingaphakathi kweendonga.\n\n21 Waza ke wawabangela amadoda lawo ayenaye ukuba arhoxe unyawo nje ukusuka kuwo, aza arhangqe imikhosi yamaLeymenayithi.\n\n22 Ngoku qaphelani oku kwenziwa ngobusuku, ukuze xa amaLeymenayithi evuka kusasa abone okokuba arhangqwe ngamaNifayithi ngaphandle, nokokuba amabanjwa awo axhobile ngaphakathi.\n\n23 Kwaye njalo abona okokuba amaNifayithi abongamele; aza kwezi meko afumanisa okokuba kwakungeyomfuneko okokuba makalwe kunye namaNifayithi; ke ngoko abaphathi-mikhosi bawo abaziintloko bafuna izikhali zawo zemfazwe, aza azizisa ngaphambili aza aziphosa ezinyaweni zamaNifayithi, ecela inceba.\n\n24 Ngoku qaphelani, oku kwakungumqweno kaMoronayi. Wawathabatha abangamabanjwa emfazwe, waza wathabatha ulawulo lwesixeko, waza wabangela okokuba onke amabanjwa akhululeke, awayengamaNifayithi; aza amanyana nomkhosi kaMoronayi, aza aba kukomelela okukhulu emkhosini wakhe.\n\n25 Kwaye kwenzekile okokuba waye wawabangela amaLeymenayithi, awayewathabathile njengamabanjwa, okokuba aqalise ukusebenza ekomelezeni iinqaba macala onke esixeko sikaGidi.\n\n26 Kwaye kwenzekile okokuba akuba esinqabisile isixeko sikaGidi, ngokweminqweno yakhe, wawabangela amabanjwa akhe okokuba athatyathwe asiwe kwisixeko iNdyebo; waza kanjalo wasikhusela eso sixeko ngomkhosi owomelele ngokugqithisileyo.\n\n27 Kwaye kwenzekile okokuba aye, nangona enawo bonke ubuqhophololo amaLeymenayithi, awagcina kwaye awakhusela onke amabanjwa awo ababewathabathile, kananjalo awugcina umhlaba nokongama awathi akuthabatha kwakhona.\n\n28 Kwaye kwenzekile okokuba amaNifayithi aqalisa kwakhona ukoyisa, nokubanga ukubuyiselwa kweemfanelo zawo namalungelo awo.\n\n29 Amaxesha amaninzi aye amaLeymenayithi azama ukubarhangqa ngobusuku, kodwa kwezi nzame aye aphulukana namabanjwa amaninzi.\n\n30 Kwaye amaxesha amaninzi aye azama ukunika iwayini yawo kumaNifayithi, ukuze abe nokuwatshabalalisa ngetyhefu okanye ngokunxila.\n\n31 Kodwa qaphelani, amaNifayithi ayengahambi kade ukuyikhumbula iNkosi uThixo wawo ngelixa lawo lembandezelo. Ayengenakubanjiswa emigibeni yawo; ewe, awavumanga ukuyithabatha iwayini yawo, ngaphandle kokuba aye ayinika amanye amabanjwa amaLeymenayithi kuqala.\n\n32 Kwaye njalo babekulumkele okokuba makungabikho tyhefu inikwayo phakathi kwabo; kuba ukuba iwayini yawo yayi nokutyhefa umLeymenayithi yayinako kanjalo ukutyhefa umNifayithi, kwaye bazivavanya njalo zonke iindyhwala zawo.\n\n33 Kwaye ngoku kwenzekile okokuba kwaba yimfuneko kuMoronayi ukuba enze amalungiselelo okuhlasela isixeko iMoriyantoni; kuba qaphelani, amaLeymenayithi aye, ngokusebenza kwawo, asinqabisa isixeko iMoriyantoni sada saba yinqaba egqithileyo.\n\n34 Kwaye ayethe rhoqo ukuzisa imikhosi emitsha ingene esixekweni, kananjalo nezibonelelo ezitsha zemiphako.\n\n35 Waza njalo waphela owamashumi amabini anesithoba unyaka wolawulo lwabagwebi phezu kwabantu bakaNifayi.\n\n", "alma 56": "[center][font_size=26]Isahluko 56[/font_size][/center]\n\n[i]UHilamani uthumela incwadi kuMoronayi, echaza ngemo yemfazwe namaLeymenayithi—UAntiphasi noHilamani bazuza uloyiso olukhulu phezu kwamaLeymenayithi—Amagatyana oonyana angamawaka amabini kaHilamani alwa ngamandla amangalisayo, kwaye akukho namnye kuwo obulawayo. Ivesi 1, malunga 62 P.K.; iivesi 2–19, malunga 66 P.K.; kwaye iivesi 20–57 malunga 65–64 P.K.[/i]\n\n1 Kwaye ngoku kwenzekile ekuqalekeni kowamashumi amathathu unyaka wolawulo lwabagwebi, ngosuku lwesibini kwinyanga yokuqala, uMoronayi wafumana incwadi evela kuHilamani, ichaza ngeemeko zabantu kuloo mmandla welizwe.\n\n2 Kwaye la ngamazwi awathi wawabhala, athi: Mzalwana wam othandekayo, Moronayi, njengokwaseNkosini nangokwasezinkxwalekweni zentla-lontle yethu; qaphela, mzalwana wam othandekayo, ndinento nje emandikuxelele yona malunga nentlalo-ntle yethu kulo mmandla welizwe.\n\n3 Qaphela, amawaka amabini oonyana baloo madoda awathi uAmon wehla nawo wawakhupha ephuma kwilizwe likaNifayi—ngoku ubusazi okokuba aba babeyinzala kaLeymeni, owayengunyana omkhulu kabawo wethu uLihayi;\n\n4 Ngoku akukho mfuneko yakukuchazela malunga nezithethe zabo okanye inkolo yabo, kuba uyazi malunga nezi zinto—\n\n5 Ke ngoko kundanele okokuba ndikuxelele okokuba amawaka amabini abafana abaselula bathabathe izikhali zabo zemfazwe, kwaye banga ndinga ndingayinkokeli yabo; kwaye size ngaphambili ukuba sikhusele ilizwe lethu.\n\n6 Kwaye ngoku uyazi kanjalo malunga nomnqophiso abathi ooyise bawenza, wokokuba abayi kuzithabatha izikhali zabo zemfazwe ngokuchasene nabazalwana babo ukuba baphalaze igazi.\n\n7 Kodwa kunyaka wamashumi amabini anesithandathu, bakubona iimbandezelo zethu neenkxwaleko zethu ngenxa yabo, babesele beza kuwaphula umnqophiso ababewenzile baze bathabathe izikhali zabo zemfazwe ukukhusela thina.\n\n8 Kodwa andibavumelanga ukuba bangawaphula lo mnqophiso bawenzayo, kuba ndicinga okokuba uThixo angasomeleza, kangangokude singahlungiseki ngakumbi ngenxa yokuzalisekisa kwabo isifungo abathi basithabatha.\n\n9 Kodwa qaphela, nantsi into enye esinokuthi kuyo sibenovuyo olukhulu. Kuba qaphela, kunyaka wamashumi amabini anesithandathu, mna, Hilamani, ndaye ndamatsha njengentloko yala mawaka mabini abafana abaselula ndisiya kwisixeko sakwaYuda, ukuya kuncedisa uAntiphasi, owawumonyule njengenkokeli phezu kwabantu baloo mmandla welizwe.\n\n10 Kwaye ndaye ndabamanyanisa oonyana bam abangamawaka amabini, (kuba bakulungele ukubizwa ngokuba ngoonyana) kumkhosi ka-Antiphasi, ukomelela oko awathi, ngako uAntiphasi wagcoba ngokugqithisileyo; kuba qaphela, umkhosi wakhe wawuthotyiwe ngamaLeymenayithi ngenxa yokuba imikhosi yawo yayibulele inani elikhulukazi lamadoda ethu, ekuyinjongo yokuba sibe seluzini.\n\n11 Nangona kunjalo, sinokuzithuthuzela kulo mba, kuba bafele injongo yelizwe labo nekaThixo wabo, ewe, kwaye bonwabile.\n\n12 Kwaye nawo amaLeymenayithi kanjalo ayebambe amabanjwa amaninzi, ewonke zagabaphathi-mikhosi abaziintloko, ekungekho namnye kubo osindileyo. Kwaye sicinga okokuba ngoku ngeli lixa bakwilizwe likaNifayi; kunjalo ukuba ababulawanga.\n\n13 Kwaye ngoku ezi zizixeko athe amaLeymenayithi azuza ulawulo kuzo ngokuphalaza igazi la madoda ethu amaninzi kangako akhaliphileyo:\n\n14 Ilizwe laseManti, okanye isixeko saseManti, nesixeko sikaZiyezirom, nesixeko sikaKhumenayi, nesixeko saseAntiphara.\n\n15 Kwaye ezi zizixeko ayezilawula xa ndandifika esixekweni sakwaYuda; ndaza ndafumana uAntiphasi namadoda akhe ebulaleka ngamandlakazi abo ukunqabisa isixeko.\n\n16 Ewe, kwaye babedakumbile emzimbeni ngokunjalo nasemoyeni, kuba babelwe ngenkalipho emini baza babulaleka ngobusuku ukugcina izixeko zabo; kwaye njalo babenyamezele iimbandezelo ezinkulu zalo lonke udidi.\n\n17 Kwaye ngoku babezimisele ukoyisa kule ndawo okanye bafe; ke ngoko ungahle ucinge okokuba lo mkhosi mncinane endize nawo, ewe, abo nyana bam, babanika amathemba amakhulu novuyo olukhulu.\n\n18 Kwaye ngoku kwenzekile okokuba akuba amaLeymenayithi ebona okokuba uAntiphasi ufumene ukomelela okukhudlwana emkhosini wakhe, banyanzelwa ngemiyalelo ka-Amoroni ukuba bangahlaseli ngokuchasene nesixeko sakwaYuda, okanye ngokuchasene nathi, ukuba balwe idabi.\n\n19 Saza njalo ke sancedwa yiNkosi; kuba ukuba babesihlasele sikobu buthathaka mhlawumbi ngebabewutshabalalisile umkhosana wethu omncinane; kodwa njalo saye sahlangulwa.\n\n20 Aye ayalelwa nguAmoroni ukuba agcine ezo zixeko ababezithabathile. Waza njalo waphela unyaka wamashumi amabini anesithandathu. Kwaye ekuqalekeni konyaka wamashumi amabini anesixhenxe sasisilungisile isixeko sethu nathi ngokwethu ukukhuseleka.\n\n21 Ngoku sasinqwenela okokuba amaLeymenayithi asihlasele; kuba sasinganqweneli kubahlasela kwiinqaba zabo.\n\n22 Kwaye kwenzekile okokuba sathumela iintlola ngaphandle macala onke, ukuba zijonge iintshukumo zamaLeymenayithi, ukuze angasidluli ngobusuku nasemini ukuba enze uhlaselo kwezinye izixeko zethu ezaye zingasemantla.\n\n23 Kuba sasisazi okokuba kwezo zixeko babengomelelanga ngokwaneleyo ukuba baqubisane nawo; ke ngoko sasinqwenela, ukuba angadlula ngakuthi, ukuba sibahlasele ngasemva kwabo, kwaye njalo size nabo ngasemva ngeli lixa kwakuqutyiswana nabo ngaphambili. Sasicinga okokuba singabongamela, kodwa qaphela, saphoxakala kuwo lo mnqweno wethu.\n\n24 Abazange balinge ukusidlula kunye nomkhosi wabo wonke, bengenako nangenxalenye yawo, hleze bangomeleli ngokwaneleyo baze bawe.\n\n25 Bengenako nokulinga ukumatsha behle ngokuchasene nesixeko saseZarahemla; bengenako nokulinga ukunqumla intloko yeTsidon, bawelele ngaphesheya kwisixeko sikaNifayiha.\n\n26 Aza njalo bekunye nemikhosi yawo, azimisela ukuzigcina ezo zixeko ababezithabathile.\n\n27 Kwaye ngoku kwenzeka kwinyanga yesibini yalo nyaka, kwaziswa kuthi imiphako emininzi evela kooyise baloo mawaka mabini oonyana bam.\n\n28 Kananjalo kwathunyelwa amawaka amabini amadoda kuthi evela kwilizwe laseZarahemla. Kwaye salungiselelwa njalo ngamadoda angamawaka alishumi, nemiphako yawo, kananjalo neyabafazi bawo nabantwana bawo.\n\n29 Aza amaLeymenayithi, ebona njalo imikhosi yethu isanda mihla le, kwaye nemiphako ifika ukuze sixhaswe, aqalisa ukoyika, aza aqalisa ukutyhoboza esiza phambili ukuba bekunokwenzeka aphelise ukufumana kwethu imiphako nokomelela.\n\n30 Ngoku sakubona okokuba amaLeymenayithi aqalisa ukunxunguphala ngale ndlela, sanqwenela ukuba size neqhinga libeneziphumo phezu kwawo; ke ngoko uAntiphasi wayalela okokuba ndimatshele phambili kunye noonyana bam abancinane ndiye kwisixeko esisebumelwaneni, ngokungathi sasithwele imiphako eya kwisixeko esisebumelwaneni.\n\n31 Kwaye kwakufuneka simatshele kufuphi nesixeko saseAntiphara, ngokungathi siya kwisixeko esingaphaya, emideni engaselunxwemeni lolwandle.\n\n32 Kwaye kwenzekile okokuba saye samatshela phambili, ngokungathi sinemiphako yethu, ukuya kweso sixeko.\n\n33 Kwaye kwenzekile okokuba uAntiphasi waye wamatshela phambili kunye nenxalenye yomkhosi wakhe, eshiya intsalela ukuba igcine isixeko. Kodwa akazange amatshele phambili ndade ndaba ndibheke phambili kunye nomkhosi wam omncinane, ndaza ndeza kufuphi nesixeko iAntiphara.\n\n34 Kwaye ngoku, kwisixeko saseAntiphara kwamiswa owona womeleleyo umkhosi wamaLeymenayithi; ewe, owona mkhulu.\n\n35 Kwaye kwenzekile okokuba akuba azisiwe ziintlola zawo, eza ngaphambili kunye nomkhosi wawo aza amatsha ngokuchasene nathi.\n\n36 Kwaye kwenzekile okokuba saye sasaba phambi kwawo, ukuya ngasentla. Kwaye njalo saye salahlekisa owona mkhosi unamandlakazi wamaLeymenayithi;\n\n37 Ewe, kwanokude kube ngumgama omde, kangangokuba bakuba bebona umkhosi kaAntiphasi ubasukela, ngamandlakazi awo, awazange aguqukele ngasekunene nangasekhohlo, kodwa aqhubeka ngokumatsha kwawo ngendlela ethe mbo emva kwethu; kwaye, ekucingeni kwethu, kwakuyinjongo yawo ukuba asibulale ngaphambi kokuba uAntiphasi afikelele kuwo, kwaye oku ukuze angabinakurhangqwa ngabantu bethu.\n\n38 Kwaye ngoku uAntiphasi, eyiqaphela ingozi yethu, waye wakukhawulezisa ukumatsha komkhosi wakhe. Kodwa qaphela, kwakusebusuku; ke ngoko awuzange ufikelele kuthi, engazange noAntiphasi afikelele kuwo; ke ngoko saye samisa inkampu ngobo busuku.\n\n39 Kwaye kwenzekile okokuba ngaphambi kokuba kuse, qaphela, amaLeymenayithi ayesisukela. Ngoku sasingomelelanga ngokwaneleyo ukuba silwe kunye nawo; ewe, ndandingenako ukuyekela ukuba oonyana bam abancinane bangawela ezandleni zawo; ke ngoko saye saqhubeka ngokumatsha kwethu, saza ukumatsha kwethu sakubhekisa entlango.\n\n40 Ngoku ndandingeke ndilinge ukuguqukela ekunene nangasekhohlo hleze ndifumane, kwaye sasingenako ukuxhathisa ngokuchesene nawo, sisuke sibulawe, kwaye angaphuncuka; kwaye njalo saye sasaba yonke loo mini sangena entlango, kwanokokude kube mnyama.\n\n41 Kwaye kwenzekile okokuba kwakhona, kwakufika ukukhanya kwemini sawabona amaLeymenayithi esondela phezu kwethu, saza sasaba phambi kwawo.\n\n42 Kodwa kwenzekile okokuba abazange basisukele umgama omde phambi kokuba beme; kwaye kwakuyintsasa yosuku lwesithathu lwenyanga yesixhenxe.\n\n43 Kwaye ngoku, nokokuba aye afunyanwa nguAntiphasi asizange sazi, kodwa ndathi kumadoda am: Qaphelani, asazi kodwa banokuba bamile ngenjongo yokuba sihlasele ngokuchasene nawo, ukuze abe nokusibambisa emgibeni wawo;\n\n44 Ke ngoko nithini, boonyana bam, ningahlasela ngokuchasene nawo ukulwa idabi?\n\n45 Kwaye ngoku ndithi kuwe, mzalwana wam othandekayo Moronayi, andizange ndayibona inkalipho engako ukubankulu, hayi, ayikho phakathi kwawo onke amaNifayithi.\n\n46 Kuba njengoko bendikade ndibabiza ngokuba ngoonyana bam (kuba xa bebonke bebeselula kakhulu) kwangokunjalo bathi kum: Bawo, qaphela uThixo wethu unathi, kwaye akasayi kusiyekela ukuba masiwe; ke masibheke phambili; besingayi kubabulala abazalwana bethu ukuba bebengasiyeka; ke ngoko masihambe, hleze bawongamele umkhosi ka-Antiphasi.\n\n47 Ngoku abazange bakhe balwe, kanti ke abazange bakoyike ukufa; kwaye baye bacinga ngokungakumbi ngenkululeko looyise kunokuba benza njalo ngobomi babo; ewe, babefundiswe ngoonina babo, okokuba ukuba abathandabuzi, uThixo angabahlangula.\n\n48 Kwaye bawabalisa kum amazwi oonina, besithi: Asibathandabuzi oomama babeyazi.\n\n49 Kwaye kwenzekile okokuba ndaye ndabuya kunye namawaka am amabini ngokuchasene nala maLeymenayithi ayesisukela. Kwaye ngoku qaphela, imikhosi ka-Antiphasi awafumene, kwaye idabi eloyikekayo liqalisile.\n\n50 Umkhosi ka-Antiphasi ngenxa yokudinwa, ngenxa yobude bokumatsha kwawo ngethuba elifutshane kangako, wawusele uza kuwela ezandleni zamaLeymenayithi; kwaye ukuba bendingabuyanga namawaka am amabini ngewayeyizuzile injongo yawo.\n\n51 Kuba uAntiphasi wayewe ngekrele, nezininzi iinkokeli zakhe, ngenxa yokudinwa kwazo, okwakubangelwa sisantya sokumatsha kwawo—ke ngoko amadoda ka-Antiphasi, ebhidekile ngenxa yokuwa kweenkokeli zawo, aqalisa ukunikezela phambi kwamaLeymenayithi.\n\n52 Kwaye kwenzekile okokuba amaLeymenayithi akhuthazeka, aza aqalisa ukubasukela; kwaye amaLeymenayithi ayebasukela njalo xa uHilamani efika ngemva kwawo namawaka akhe amabini, waza waqalisa ukuwabulala ngokugqithisileyo, kangangokuba wonke umkhosi wamaLeymenayithi wema waza waguqukela kuHilamani.\n\n53 Ngoku bakuba abantu baka-Antiphasi bebona okokuba amaLeymenayithi aguqukele kwelinye icala, bahlanganisa kunye amadoda abo aza eza kwakhona ngasemva kwamaLeymenayithi.\n\n54 Kwaye ngoku kwenzekile okokuba thina, bantu bakaNifayi, bantu baka-Antiphasi, kwaye nam ndikunye namawaka am amabini, saye sawarhangqa amaLeymenayithi, kwaye saye sawabulala; ewe, kangangokuba banyanzeleka ukuba bazinikezele izikhali zawo zemfazwe kwaye nawo ngokwawo njengamabanjwa emfazwe.\n\n55 Kwaye ngoku kwenzekile okokuba akuba ezinikezele kuthi, qaphela, ndababala abo bafana baselula ababesilwa kunye nam, ndisoyika hleze kubekho abaninzi babo ababuleweyo.\n\n56 Kodwa qaphela, ngovuyo lwam olukhulu, kwakungekho nomphefumlo omnye kubo owele emhlabeni; ewe, kwaye babelwe ngokungathi kwakungokomelela kukaThixo; ewe, akuzange kubekho madoda awaziwayo awakhe alwa ngokomelela okumangalisa kangako; kwaye ngamandlakazi kangako baye bagaleleka phezu kwamaLeymenayithi, kangangokuba baye bawoyikisa; kwaye kungesi sizathu athi amaLeymenayithi azinikezela njengamabanjwa emfazwe.\n\n57 Kwaye njengoko sasingenandawo yamabanjwa ethu, ukuze sibe nokuwakhusela siwanqandela kwimikhosi yamaLeymenayithi, ke ngoko sawathumela kwilizwe laseZarahemla, nenxalenye yaloo madoda ayengabulawanga ka-Antiphasi, kunye nawo; yaza intsalela ndayithabatha ndayimanyanisa namagatyana am ama-Amonayithi, saza samatshela emva ukuya kwisixeko sakwaYuda.\n\n", "alma 57": "[center][font_size=26]Isahluko 57[/font_size][/center]\n\n[i]UHilamani ubalisa ngokuthatyathwa kweAntiphara nokuzinikela kwaye kamva ukukhuselwa kweKhumenayi—Amagatyana abafana bakhe bama-Amonayithi alwa ngokukhaliphileyo; onke ayangxwelerheka, kodwa akukho babulawayo—UGidi uchaza ngokubulawa nokuzimela kwamabanjwa angamaLeymenayithi. Malunga 63 P.K.[/i]\n\n1 Kwaye ngoku kwenzekile okokuba ndafumana incwadi evela kuAmoroni, ukumkani, exela okokuba ukuba ndingawanikezela loo mabanjwa emfazwe esasiwathabathile angasinikezela isixeko saseAntiphara kuthi.\n\n2 Kodwa ndathumela incwadi kuye ukumkani, ethi sasiqinisekile okokuba imikhosi yethu yayanele ukuba ingasithabatha isixeko saseAntiphara ngomkhosi wethu; kwaye ngokunikezela amabanjwa ngeso sixeko esazibona singenabulumko, nokuthi siya kunikezela amabanjwa ethu ngokutshintshisa.\n\n3 Waza uAmoroni wayala incwadi yam, kuba wayengazi kutshintshisa ngamabanjwa; ke ngoko saqalisa ukwenza amalungiselelo okuhlasela ngokuchasene nesixeko saseAntiphara.\n\n4 Kodwa abantu baseAntiphara baye basishiya isixeko, basabela kwezinye izixeko zabo, ababenolawulo lwazo, ukuba bazinqabise; saza njalo isixeko saseAntiphara sawela ezandleni zethu.\n\n5 Waza njalo waphela owamashumi amabini anesibhozo unyaka wolawulo lwabagwebi.\n\n6 Kwaye kwenzekile okokuba ekuqalekeni konyaka wamashumi amabini anesithoba, safumana izibonelelo zokutya, kananjalo nokongezwa kumkhosi wethu, zivela kwilizwe laseZarahemla, kwaye nakwilizwe elirhangqileyo, ukongeza inani elingamawaka amathandathu amadoda, ngaphandle kwamashumi amathandathu oonyana bama-Amonayithi abezayo ukuza kuhlangana nabazalwana babo, igqiza elincinane lam lamawaka amabini. Kwaye ngoku qaphela, sasomelele, ewe, kananjalo sasinezibonelelo ezininzi ezaziziswe kuthi.\n\n7 Kwaye kwenzekile okokuba yaba ngumnqweno wethu ukuqhuba idabi kunye nomkhosi lowo wawubekiwe ukuba ukhusele isixeko iKhumenayi.\n\n8 Kwaye ngoku qaphela, ndiza kukubonisa okokuba kwakamsinyane sawufezekisa umnqweno wethu, ewe, ngomkhosi wethu owomeleleyo, okanye ngenxalenye yomkhosi wethu owomeleleyo, saye sasirhangqa, ngobusuku, isixeko saseKhumenayi, kancinane phambi kokuba babeza kufumana isibonelelo sokutya.\n\n9 Kwaye kwenzekile okokuba saye samisa inkampu macala onke esixeko kangangobusuku obuninzi; kodwa saye salala phezu kwamakrele ethu, kwaye saba nabalindi, ukuze amaLeymenayithi angabinako ukusihlasela ngobusuku aze asibulale, nto leyo awayeyizama amaxesha amaninzi; njengokuba akuzamayo oku amaxesha amaninzi igazi lawo lachithwa.\n\n10 Ethubeni izibonelelo zawo zaye zafika, kwaye ayesele eza kungena esixekweni ngobusuku. Kwaye thina, endaweni yokuba ngamaLeymenayithi, saba ngamaNifayithi; ke ngoko; saye sawathabatha kwakunye nezibonelelo zawo.\n\n11 Kwaye nangona amaLeymenayithi enqanyulelwe izixhaso zawo ngolu hlobo, ayesazimisele ukusigcina isixeko; ke ngoko kwaye kwayimfuneko okokuba sizithabathe ezo zibonelelo size sizithumele kwaYuda, nakumabanjwa ethu kwilizwe laseZarahemla.\n\n12 Kwaye kwenzekile okokuba akuzange kudlule ntsuku zininzi phambi kokuba amaLeymenayithi aqalise ukuphelelwa ngawo onke amathemba oncedo; ke ngoko asinikezela isixeko ezandleni zethu; kwaye njalo sazizalisekisa iinjongo zethu zokuzuza isixeko saseKhumenayi.\n\n13 Kodwa kwenzekile okokuba amabanjwa ethu ayemaninzi kangangokuba, nangona sinamanani amakhulukazi, sasinyanzelekile ukuba sisebenzise yonke imikhosi yethu ukuwagcina, okanye siwabulale.\n\n14 Kuba qaphela, ayeya kuqhawula ngamanani amakhulu, kwaye alwe ngamatye, nangamagqudu, okanye nangantonina ayenokuyifumana ezandleni zawo, kangangokuba saye sabulala ngaphezu kwamawaka amabini awo emva kokuba ezinikezele njengamabanjwa emfazwe.\n\n15 Ke ngoko kwaba yimfuneko kuthi, okokuba sibuphelise ubomi bawo, okanye alindwe, ikrele lisesandleni, ezantsi kwilizwe laseZarahemla; kananjalo nezibonelelo zethu zazingenelanga nabantu bethu, nangona sasithabathe nezamaLeymenayithi.\n\n16 Kwaye ngoku, kwezo meko zinzima, yaba ngumcimbi onobungozi ukuwugqiba ngokunxulumene nala mabanjwa emfazwe; nangona kunjalo, saye sagqiba ukuba siwathumele ezantsi kulo ilizwe laseZarahemla; ke ngoko sakhetha inxalenye yamadoda ethu, saza sawawisela umthetho phezu kwamabanjwa ethu ukuba ehle aye kulo ilizwe lazeZarahemla.\n\n17 Kodwa kwenzekile okokuba ngengomso aye abuya. Kwaye ngoku qaphela, asizange siwabuze malunga namabanjwa; kuba qaphela, amaLeymenayithi ayephezu kwethu, kwaye abuya ngethuba ukuba asisindise ekuweni ezandleni zawo. Kuba qaphela, uAmoroni wayethumele ukuwaxhasa ngesibonelelo esitsha sokutya kananjalo nentlaninge yomkhosi wamadoda.\n\n18 Kwaye kwenzekile okokuba loo madoda esasiwathumele kunye namabanjwa aye afika ngethuba ukuze awabambezele, njengokuba ayesele eza kusongamela.\n\n19 Kodwa qaphela, iqela lam lamawaka amabini namashumi amathandathu lalwa ngoburhalarhume obukhulu; ewe, lalizinzile phambi kwamaLeymenayithi, kwaye aye azisa ukufa kubo bonke abo babechasene nabo.\n\n20 Kwaye njengokuba intsalela yomkhosi wethu yayisele iza kunikezela phambi kwamaLeymenayithi, qaphela, loo mawaka mabini namashumi amathandathu ayezinzile kwaye engoyiki.\n\n21 Ewe, kwaye aye athobela kwaye azama ukulenza lonke ilizwi lomyalelo ngokuthe ncam; ewe, kwaye kwanangokokholo lwawo kwenzeka kuwo; kwaye ndaye ndawakhumbula amazwi awawathethayo kum awathi oonina awo awafundisa wona.\n\n22 Kwaye ngoku qaphela, yayingaba nyana bam, naloo madoda onyuliweyo ukuba ahambise amabanjwa, esinombulelo kuwo ngolu loyiso lukhulu; kuba yayingawo awawabethayo amaLeymenayithi; ke ngoko adudulelwa emva kuso isixeko saseManti.\n\n23 Saza sasigcina isixeko sethu saseKhumenayi, kwaye sasingatshatyalaliswanga sonke ngekrele; nangona kunjalo, sahlungiswa yilahleko enkulu.\n\n24 Kwaye kwenzekile okokuba emva kokuba amaLeymenayithi esabile, ndaye ngoko nangoko ndanika imiyalelo yokokuba amadoda am awayengxwelerhekile mawasuswe phakathi kwabafileyo, ndaza ndabangela okokuba amanxeba awo anyangwe aze abotshwe.\n\n25 Kwaye kwenzekile okokuba kwakukho amakhulu amabini, kumawaka amabini am anamashumi amathandathu, awathi ayoba ngenxa yokopha; nangona kunjalo, ngoko kulunga kukaThixo, nasekukhwankqisekeni kwethu okukhulu, kananjalo novuyo lomkhosi wethu wonke, kwakungekho nomphefumlo omnye wabo owathi watshabalala; ewe, kwaye kwakungekho namnye umphefumlo phakathi kwabo owawungafumananga manxeba maninzi.\n\n26 Kwaye ngoku, ulondolozo lwabo lwalumangalisa kumkhosi wethu wonke, ewe, ukuba basindiswe ngeli lixa kwakukho iwaka labazalwana bethu ababebulewe. Kwaye sikubalela ngokufanelekileyo kumandla kaThixo amangalisayo, ngenxa yokholo lwabo olugqithileyo kuloo nto ebabeyifundisiwe ukuba bayikholelwe—yokokuba kwakukho uThixo olilungisa, kwaye nabani na owayengathandabuzi, okokuba bangalondolozwa ngaloo mandla akhe amangalisayo.\n\n27 Ngoku olu yayilukholo lwaba endikhe ndathetha ngabo; baselula, kwaye neengqondo zabo zizinzile, kwaye bayalibeka ithemba labo kuThixo ngamaxesha onke.\n\n28 Kwaye ngoku kwenzekile okokuba emva kokuba sithe njalo sawakhathalela amadoda angxwelerhekileyo ethu, saza sabangcwaba nabafileyo bethu kananjalo nabafileyo bamaLeymenayithi, ababe baninzi, qaphela, saye sabuza kuGidi malunga namabanjwa ababeqalise ukuhamba nawo ukusehlela kulo ilizwe laseZarahemla.\n\n29 Ngoku uGidi waye engumphathi-mkhosi oyintloko phezu kweqela elaye lonyuliwe ukuba awalinde ukwehla ukuya elizweni.\n\n30 Kwaye ngoku, la ngamazwi awathi uGidi wawathetha kum: Qaphela, saye saqalisa ukuhamba sehlele kulo ilizwe laseZarahemla kunye namabanjwa ethu. Kwaye kwenzekile okokuba saye sahlangana neentlola zomkhosi wethu, ezazithunyelwe ukuba zilinde inkampu yamaLeymenayithi.\n\n31 Kwaye bamemeza kuthi, besithi: Qaphelani, imikhosi yamaLeymenayithi imatshela ngakwilizwe laseKhumenayi; kwaye qaphelani, iya kubahlasela, ewe, ize ibatshabalalise abantu bethu.\n\n32 Kwaye kwenzekile okokuba amabanjwa ethu aye aziva izimemezo zabo, zawenza abanenkalipho; aza avukela ngemvukelo ngokuchasene nathi.\n\n33 Kwaye kwenzekile ngenxa yemvukelo yawo saye sawenza amakrele ethu ukuba akhwele kubo. Kwaye kwenzekile okokuba laye iqela labalekela kumakrele ethu, ekwathi ngawo, inani elikhulu kakhulu lawo labulawa; yaza intsalela yawo yaphumela ngaphaya yaza yasaba kuthi.\n\n34 Kwaye qaphela, akuba ebalekile kwaye singenakho ukuwafumana, saye samatsha ngokungxama sibhekisa ngakuso isixeko saseKhumenayi; kwaye qaphela, saye safika ngexesha ukuze sibe nokuncedisa abazalwana bethu ekukhuseleni isixeko.\n\n35 Kwaye qaphela, sihlangulwe kwakhona saphuma ezandleni zeentshaba zethu. Kwaye malingcwaliswe igama likaThixo wethu; kuba qaphela, nguye osihlanguleyo; ewe, osenzele le nto ibaluleke kangaka.\n\n36 Ngoku kwenzekile okokuba ndakuba mna, Hilamani, ndiwavile la mazwi kaGidi, ndazala luvuyo olugqithileyo ngenxa yokulunga kukaThixo ngokusikhusela kwakhe, ukuze singabi nakutshabalala sonke; ewe, kwaye ndiyathemba okokuba imiphefumlo yabo babuleweyo ingenile ekuphumleni koThixo wabo.\n\n", "alma 58": "[center][font_size=26]Isahluko 58[/font_size][/center]\n\n[i]UHilamani, uGidi, noTiyomna bathabatha isixeko saseManti ngobuqhinga—AmaLeymenayithi ayarhoxa—Oonyana babantu baka-Amon bayalondolozwa njengoko beme nkqo ekukhuseleni ilungelo labo nenkolo. Malunga 63–62 P.K.[/i]\n\n1 Kwaye qaphela, ngoku kwenzekile okokuba injongo yethu elandelayo yayikukuzuza isixeko saseManti; kodwa qaphelani, yayingekho indlela esasinokuthi siwakhokelele ekubeni aphume kuso isixeko ngamaqedlana ethu amancinane. Kuba qaphela ayekukhumbula oko ngaphambili sakwenzayo; ke ngoko sasingenako ukuwalukuhlela kude neenqaba zawo.\n\n2 Kwaye ayeyintlaninge ngaphezulu nangaphezulu kunomkhosi wethu kangangokuba sasingenakho nokulinga ukubheka phambili kwaye siwahlasele kwiinqaba zawo.\n\n3 Ewe, kwaye kwaba yimfuneko okokuba kufanele sisebenzise amadoda ethu ukugcina ezondawo zelizwe esathi sazizuza kwakhona zizezethu; ke ngoko kwaba yimfuneko okokuba masilinde, ukuze sibenokufumana ukomelela okongezelelweyo okuvela kulo ilizwe laseZarahemla kananjalo nesibonelelo esitsha semiphako.\n\n4 Kwaye kwenzekile okokuba ndaye njalo ndathumela abathunywa kumphathi welizwe lethu, ukumazisa malunga nemicimbi yabantu bethu. Kwaye kwenzekile okokuba saye salindela ukufumana imiphako nokomelela okuvela kulo ilizwe laseZarahemla.\n\n5 Kodwa qaphela, oku kwaba yingenelo nje encinane; kuba amaLeymenayithi nawo kananjalo ayefumana ukomelela okukhulu mihla le, kananjalo nemiphako emininzi; kwaye bezinjalo ke iimeko zethu kwesi sigaba sexesha.\n\n6 Kwaye amaLeymenayithi ayetyhoboza esiza phambili ngokuchasene nathi amaxesha ngamaxesha, egqiba ngobuqhinga bokuba asitshabalalise; nangona kunjalo sasingenako ukuphuma silwe idabi kunye nawo, ngenxa yeendawo zawo zokubalekela neenqaba zawo.\n\n7 Kwaye kwenzekile okokuba saye salinda kwezi meko zinzima kangangethuba leenyanga ezininzi, kwanokokude sibe saphantse satshabalala ngenxa yokungabi nakutya.\n\n8 Kodwa kwenzekile okokuba saye sakufumana ukutya, okwakukhuselelwe thina ngomkhosi wamawaka amabini amadoda ukuba usincedise; kwaye olu kuphela koncedo esaye salufumana, ukuba sizikhusele nelizwe lethu ekubeni liwele ezandleni zeentshaba zethu, ewe, ukuba silwe kunye notshaba olwalu ngenakubaleka.\n\n9 Kwaye ngoku unobangela wezi ngxaki, okanye isizathu sokuba kungani babengasithumeleli ukomelela okongezekileyo, asisazi; ke ngoko sasihlungisekile kananjalo sizele luloyiko, hleze nangayiphi indlela izigwebo zikaThixo zehle phezu kwelizwe lethu, ngokoyiswa nokutshatyalaliswa okupheleleyo.\n\n10 Ke ngoko saye sayithulula imiphefumlo yethu ngomthandazo kuThixo, ukuze asomeleze kwaye asihlangule siphume ezandleni zeentshaba zethu, ewe, kananjalo asiphe ukomelela ukuze sibe nokuzigcina izixeko zethu, nemihlaba yethu, nezinto ezizezethu, zokuxhasa abantu bethu.\n\n11 Ewe, kwaye kwenzekile okokuba iNkosi uThixo wethu waye wasivelela ngeziqinisekiso zokokuba uya kusihlangula; ewe, kangangokuba waye wathetha uxolo emiphefumlweni yethu, kwaye waye wasinika ukholo olunamandla, kwaye wasibangela okokuba sibe nethemba lokuhlangulwa kwethu ngaye.\n\n12 Kwaye saye sakhuthazeka kumkhosi wethu omcinane esasiwufumene, kwaye saqiniseka ngokuzimisela ukuba sizoyise iintshaba zethu, nokuba siyigcine imihlaba yethu, nezinto ezizezethu, nabafazi bethu, nabantwana bethu, nenjongo yenkululeko yethu.\n\n13 Kwaye njalo saye sabheka phambili ngamandlakazi ethu onke ngokuchasene namaLeymenayithi, awayekwisixeko saseManti; kwaye saye sazigxumeka iintente zethu ngakwicala lasentlango, eyaye ikufuphi nesixeko.\n\n14 Kwaye kwenzekile okokuba ngengomso, akuba amaLeymenayithi ebona okokuba sasingasemideni ngakwintlango eyayikufuphi nesixeko, aye athumela iintlola zawo macala onke ethu ukuze abe nokufumanisa inani nokomelela komkhosi wethu.\n\n15 Kwaye kwenzekile okokuba akubona okokuba sasingomelelanga, ngokwamanani ethu, kwaye esoyika ukuba singabanqamla kwisixhaso sawo ngaphandle kokuba bangaphuma bazokulwa idabi ngokuchasene nathi baze basibulale, kananjalo becinga okokuba bangasitshabalalisa ngokulula ngentlaninge yezihlwele zawo, ke ngoko aqalisa ukwenza amalungiselelo okuphuma ngokuchasene nathi ukuba alwe idabi.\n\n16 Kwaye sakubona okokuba ayesenza amalungiselelo okuba aphume ngokuchasene nathi, qaphelani, ndambangela uGidi okokuba ekunye nenani elincinane lamadoda, makazifihle entlango, kananjalo ukuze uTiyomna nenani elincinane lamadoda bazifihle kanjalo entlango.\n\n17 Ngoku uGidi namadoda akhe babengasekunene baza abanye bangasekhohlo; baza bakuba bezifihle njalo, qaphela, ndasala, ndikunye nentsalela yomkhosi wam, kwakuloo ndawo esasigxumeke kuyo kuqala iintente zethu ukulungiselela ilixa lokuba amaLeymenayithi angaphuma ukuba alwe idabi.\n\n18 Kwaye kwenzekile okokuba amaLeymenayithi aye aphuma kunye nemikhosi yawo emininzi ngokuchasene nathi. Baza bakuba bezile kwaye sele beza kusihlasela ngekrele, ndawabangela okokuba amadoda am, lawo awayekunye nam, ahlehle angene entlango.\n\n19 Kwaye kwenzekile okokuba amaLeymenayithi aye alandela emva kwethu ngesantya esikhulu, kuba ayenqwenela ngokugqithisileyo ukusifumana ukuze abe nokusibulala; ke ngoko aye asilandela angena entlango; kwaye saye sadlula phakathi kukaGidi noTiyomna, kangangokuba abazange babhaqwe ngamaLeymenayithi.\n\n20 Kwaye kwenzekile okokuba akuba amaLeymenayithi ebadlule, okanye wakuba umkhosi ubadlule, uGidi noTiyomna baye baphakama kwezo ndawo zabo zifihlakeleyo, kwaye baye bazinqamla iintlola zamaLeymenayithi ukuze zingabinakubuyela esixekweni.\n\n21 Kwaye kwenzekile okokuba bakuba bezinqamlile, babaleka ukuya esixekweni baza bahlasela abalindi ababeshiyiwe ukuba balinde isixeko, kangangokuba baye babatshabalalisa kwaye baye baluthabatha ulawulo lwesixeko.\n\n22 Ngoku oku kwenziwa ngenxa yokuba amaLeymenayithi ayekela umkhosi wawo wonke, ngaphandle nje kwabalindi abambalwa, ukuba ukhokelelwe kude ungene entlango.\n\n23 Kwaye kwenzekile okuba uGidi noTiyomna ngale ndlela baluzuza ulawulo lweenqaba zawo. Kwaye kwenzekile okuba sathabatha indlela yethu, emva kokuba sihambe kakhulu entlango sibhekisa ngakwilizwe laseZarahemla.\n\n24 Aza amaLeymenayithi akubona ukuba ayematshela ngakulo ilizwe laseZarahemla, oyika ngokugqithisileyo, hleze kube kukho icebo eliyiliweyo lokuwakhokelela entshabalalweni; ke ngoko aqalisa ukuhlehla angene entlango kwakhona, ewe, kwanangasemva kwangaloo ndlela awaye zengayo.\n\n25 Kwaye qaphela, kwakusebusuku, kwaye aye azigxumeka iintente zawo, kuba abaphathimikhosi abaziintloko bamaLeymenayithi babecinge okokuba amaNifayithi ayediniwe ngenxa yokumatsha kwawo; kwaye becinga okokuba awududule wonke umkhosi wawo ke ngoko awazange acinge ngokunxulumene nesixeko saseManti.\n\n26 Ngoku kwenzekile okokuba kwakuhlwa, ndawabangela amadoda am okokuba mawangalali, kodwa nje mawamatshele phambili ngenye indlela abhekise ngakulo ilizwe laseManti.\n\n27 Kwaye ngenxa yayo le matshi yethu ngexesha lasebusuku, qaphela, ngengomso sasingaphaya kwamaLeymenayithi, kangangokuba safika ngaphambi kwawo esixekweni saseManti.\n\n28 Kwaye kwenzeka njalo, okokuba ngeli qhinga saye saluthabatha ulawulo lwesixeko saseManti ngaphandle kokuphalazwa kwegazi.\n\n29 Kwaye kwenzekile okokuba yakuba imikhosi yamaLeymenayithi ithe yafika kufuphi nesixeko, yaza yabona okokuba sasikulungele ukuqubisana nayo, akhwankqiswa ngokugqithisileyo yaza yahliwa luloyiko olukhulu, kangangokuba yaye yasaba yangena entlango.\n\n30 Ewe, kwaye kwenzekile okokuba imikhosi yamaLeymenayithi yaye yasaba yaphuma kuwo wonke lo mmandla welizwe. Kodwa qaphela, yayithwele abafazi abaninzi nabantwana bephuma kunye elizweni.\n\n31 Kwaye ezo zixeko ebezithatyathwe ngamaLeymenayithi, zizonke ngesi sigaba sexesha zikulawulo lwethu; kwaye oobawo bethu nabafazi bethu nabantwana bethu babuyela emakhayeni abo, bonke ngaphandle kwabo babethatyathiwe baba ngamabanjwa baza bathwalwa ngamaLeymenayithi.\n\n32 Kodwa qaphela, imikhosi yethu mincinane ukuba ingagcina inani elikhulu kangaka lezixeko nezinto ezizezethu.\n\n33 Kodwa qaphela, sithembele kuThixo wethu osinike uloyiso phezu kwaloo mazwe, kangangokuba sizizuzile ezo zixeko naloo mihlaba, eyaye iyeyethu.\n\n34 Ngoku asisazi isizathu sokuba urhulumente angasiniki komelela kongezelelekileyo; naloo madoda anyuka esiza kuthi engazi okokuba kungani na singafumananga komelezwa kungaphezulu.\n\n35 Qaphela, asazi kodwa ukuba yini na ningaphumelelanga, nasekubeni nizise imikhosi kuloo mmandla welizwe; ukuba kunjalo, asinqweneli kumbombozela.\n\n36 Kwaye ukuba akunjalo, qaphela, sinoloyiko lokokuba kukho ukruthakruthwano eburhulumenteni, ukuze bangasithumeleli madoda angakumbi okusincedisa; kuba siyazi okokuba maninzi ngaphezulu kunalawo bawathumeleyo.\n\n37 Kodwa, qaphela, akunamsebenzi—siyathemba okokuba uThixo uya kusihlangula, nangona sinobuthathaka emikhosini yethu, ewe, aze asihlangule siphume ezandleni zeentshaba zethu.\n\n38 Qaphela, lo ngunyaka wamashumi amabini anesithoba, kwisiphelo sokugqibela, kwaye sinolawulo lwemihlaba yethu; namaLeymenayithi asabele kwilizwe likaNifayi.\n\n39 Kwaye abo nyana babantu baka-Amon, aba ndithethe kakhulu ngabo, bakunye nam kuso isixeko saseManti; kwaye iNkosi ibaxhasile, ewe, kwaye yabakhusela ekuweni ngekrele, kangangokuba akukho kwanomphefumlo omnye obuleweyo.\n\n40 Kodwa qaphela, bafumene amanxeba amaninzi; nangona kunjalo bame nkqo kuloo nkululeko uThixo athe ngayo wabakhulula; kwaye bathe ngqo ukuyikhumbula iNkosi uThixo wabo mihla le; ewe, bayakuqwalasela ukuyigcina imithetho yakhe, nezigwebo, nemiyalelo yakhe ngamaxesha onke; nokholo lwabo lomelele kuzo iziprofetho ezinxulumene noko kusezayo.\n\n41 Kwaye ngoku, mzalwana wam othandekayo, Moronayi, inga iNkosi uThixo wethu, osikhululeyo waza wasenza saba ngabakhululekileyo, angakugcina ngamaxesha onke ebusweni bakhe; ewe, kwaye inga ingabathanda ngokukodwa aba bantu, kwanokuze nibe nempumelelo ekuzuzeni ulawulo lwako konke awathi amaLeymenayithi akuthabatha kuthi, okwaye kukokokuphila kwethu. Kwaye ngoku, qaphela, ndiyayivala incwadi yam. NdinguHilamani, unyana ka-Alma.\n\n", "alma 59": "[center][font_size=26]Isahluko 59[/font_size][/center]\n\n[i]UMoronayi ucela uPhahorani ukuba omeleze imikhosi kaHilamani—AmaLeymenayithi athabatha isixeko sikaNifayiha—UMoronayi unomsindo ngakurhulumente. Malunga 62 P.K.[/i]\n\n1 Ngoku kwenzekile kowamashumi amathathu unyaka wolawulo lwabagwebi phezu kwabantu bakaNifayi, emva kokuba uMoronayi eyifumene waza wayifunda incwadi kaHilamani, wavuya ngokugqithisileyo ngenxa yentlalontle, ewe, impumelelo egqithileyo awathi wabanayo uHilamani, ekuzuzeni loo mihlaba eyayilahlekile.\n\n2 Ewe, kwaye wayenza yazeka kubo bonke abantu bakhe, kulo lonke ilizwe elirhangqileyo kuloo ndawo wayekuyo, ukuze babe nokugcoba nabo kanjalo.\n\n3 Kwaye kwenzekile okokuba ngokonangoko wathumela incwadi kuPhahorani, enqwenela okokuba abangele ukuba amadoda ahlanganisane kunye ukuba omeleze uHilamani, okanye imikhosi kaHilamani, kangangokuba abenako ngokulula ukuwugcina loo mmandla welizwe ebethe waphunyezwa ngokumangalisa kangako ekulizuzeni kwakhona.\n\n4 Kwaye kwenzekile akuba uMoronayi eyithumele le ncwadi kulo ilizwe laseZarahemla, waqalisa kwakhona ukuyila icebo ukuze abe nokuzuza intsalela yezo zinto ezizezabo nezixeko awathi amaLeymenayithi azithabatha kubo.\n\n5 Kwaye kwenzekile okokuba ngeli lixa uMoronayi wayesenza njalo amalungiselelo okuhlasela ngokuchasene namaLeymenayithi ukulwa idabi, qaphela, abantu bakaNifayiha, ababehlanganisene kunye besuka kuso isixeko sikaMoronayi nesixeko sikaLihayi nesixeko sikaMoriyantoni, bahlaselwa ngamaLemenayithi.\n\n6 Ewe, kwanabo babenyanzelwe ukuba basabe kulo ilizwe laseManti, nakulo ilizwe elirhangqileyo, babewelele nganeno baze bazimanyanisa namaLeymenayithi kuwo ummandla welizwe.\n\n7 Baza njalo beyintlaninge egqithisileyo, ewe, kwaye befumana ukomelela mihla le, ngomyalelo ka-Amoroni eza phambili ngokuchasene nabantu bakaNifayiha, kwaye baye baqalisa ukubabulala ngenyhikityha enkulu.\n\n8 Kwaye imikhosi yawo yayimininzi kakhulu kangangokuba intsalela yabantu bakaNifayiha babenyanzelekile ukuba basabe phambi kwayo; kwaye beza ngokwenene kwaye bazimanya nomkhosi kaMoronayi.\n\n9 Kwaye ngoku njengoko uMoronayi wayecinge okokuba kumele kubekho amadoda athunyelwa kuso isixeko sikaNifayiha, ukuncedisa abantu ukuba basigcine eso sixeko, kwaye esazi ukuba kokona kulula ukusigcina isixeko ekubeni siwele ezandleni zamaLeymenayithi kunokusithabatha kwakhona kuwo, wacinga okokuba bangasigcina lula eso sixeko.\n\n10 Ke ngoko wawugcina wonke umkhosi wakhe ukuba ugcine ezo ndawo wayezifumene kwakhona.\n\n11 Kwaye ngoku, xa uMoronayi wayebona okokuba isixeko sikaNifayiha sasilahlekile waba lusizi ngokugqithisileyo, waza waqalisa ukuthandabuza, ngenxa yenkohlakalo yabantu, nokuba akufanelanga bawele ezandleni zabazalwana babo kusini na.\n\n12 Ngoku oku kwakunjalo kubo bonke abaphathi-mkhosi bakhe abaziintloko. Bathandabuza kwaye bamangaliswa kanjalo ngenxa yenkohlakalo yabantu, kwaye oku kungenxa yempumelelo yamaLeymenayithi phezu kwabo.\n\n13 Kwaye kwenzekile okokuba uMoronayi wabanomsindo kuye urhulumente, ngenxa yokungakhathali kwabo ngokunxulumene nenkululeko yelizwe labo.\n\n", "alma 60": "[center][font_size=26]Isahluko 60[/font_size][/center]\n\n[i]UMoronayi ukhalaza kuPhahorani malunga nokungakhathalelwa kwemikhosi ngurhulumente—INkosi iyawayekela amalungisa ukuba abulawe—AmaNifayithi kufuneka asebenzise konke okusemandleni awo neendlela ukuzihlangula ezintshabeni zawo—UMoronayi usongela ukulwa ngokuchasene norhulumente ngaphandle kokuba kunikwa uncedo kwimikhosi yakhe. Malunga 62 P.K.[/i]\n\n1 Kwaye kwenzekile okokuba wabhalela kwakhona kwirhuluneli yelizwe, eyayinguPhahorani, kwaye la ngamazwi awathi wawabhala, esithi: Qaphela, ndiyibhekisa incwadi yam kuPhahorani, kuso isixeko saseZarahemla, ongumgwebi oyintloko nerhuluneli phezu kwelizwe, kananjalo nakubo bonke abo bonyuliweyo ngaba bantu ukuba balawule kwaye baphathe imicimbi yale mfazwe.\n\n2 Kuba qaphelani, ndinokuthile nje endifuna ukukuthetha kubo ngendlela yokugweba; kuba qaphelani, nina ngokwenu niyazi okokuba nonyulwe ukuba nihlanganise kunye amadoda, kwaye niwaxhobise ngamakrele, namakrelana abugwegwe, nazo zonke iintlobo zezikhali zemfazwe zazo zonke iindidi, nize nithumele ngokuchasene namaLeymenayithi, nakweyiphina imimandla anokuza kuyo angene elizweni lethu.\n\n3 Kwaye ngoku qaphelani, ndithi kuni mna, kananjalo namadoda am, kananjalo noHilamani namadoda akhe, banyamezele ngokugqithisileyo iintlupheko ezinzima; ewe, kwanendlala, ukunxanwa, nokudinwa, kwaye nazo zonke iintlobo zeembandezelo zalo lonke udidi.\n\n4 Kodwa qaphelani, ukuba oku ibe ikukuphela kwesikunyamezeleyo ngesiba asimbombozeli singakhalazi.\n\n5 Kodwa qaphelani, yabankulu kakhulu inyhikityha phakathi kwabantu bethu; ewe, amawaka awile ngekrele, ngeli lixa ngeyayahlukile ukuba naniyinikile imikhosi yethu ukomelela okwaneleyo noncedo lwayo. Ewe, kube kukhulu ukungakhathali kwenu ngakuthi.\n\n6 Kwaye ngoku qaphelani, sinqwenela ukwazi unobangela woku kungathali kukhulu kugqithisileyo; ewe, sinqwenela ukwazi unobangela wemo yentswela-kucinga yenu.\n\n7 Ningacinga ukuba nihlale phezu kweetrone zenu nikwimo yokudangala kwengqondo enentswela-kucinga, ngeli lixa iintshaba zenu zisasaza umsebenzi wokufa macala onke enu? Ewe, ngeli lixa zibulala amawaka abazalwana benu—\n\n8 Ewe, kwanabo abo babekhangele kuni ngokhuseleko lwabo, ewe, abanibeke kwindawo yokuba nibe ngenibancedile, ewe, ninge nithumele imikhosi kubo, ukubomeleza, kwaye nisindise amawaka abo ekuweni ngekrele.\n\n9 Kodwa qaphelani, akuphelelanga apho—niyibandezile imiphako yenu kubo, kangangokuba abaninzi balwile kwaye bopha baphuma ubomi babo ngenxa yeminqweno yabo emikhulu ababenayo ngentlalo-ntle yaba bantu; ewe, kwaye oku bakwenze xa babesele beza kutshabalala yindlala, ngenxa yokungakhathali okugqithisileyo kwenu ngakubo.\n\n10 Kwaye ngoku, bazalwana bam abathandekayo—kuba nifanele ukuthandeka; ewe, kwaye nifanele ukuba nibe nizivuselele ngala nyameko engakumbi ngentlalo-ntle nenkululeko yesi sizwe; kodwa qaphelani, anibakhathalelanga kangangokuba igazi lamawaka liya kuza phezu kweentloko zenu ngempindezelo; ewe, kuba zaziwa nguThixo zonke izikhalo zabo, kwaye nazo zonke iimbandezelo zabo—\n\n11 Qaphelani, ninganako ukucinga okokuba ningahlala phezu kweetrone zenu, nize ngenxa yokulunga okugqithisileyo kukaThixo ningabinako ukwenza nto aze abe uya kunihlangula? Qaphelani, ukuba benikucinga oku nicinge ngelize.\n\n12 Nicinga okokuba, ngenxa yokokuba abaninzi kangaka abazalwana benu bebulewe kungenxa yenkohlakalo yabo? Ndithi kuni, ukuba benicinga oku nicinge ngelize; kuba ndithi kuni, baninzi abawe ngekrele; kwaye qaphelani kusekugwetyweni kwenu.\n\n13 Kuba iNkosi iyawayekela amalungisa ukuba abulawe ukuze impindezelo nesigwebo sibe nokuza phezu kwabakhohlakeleyo; ke ngoko animele ukucinga okokuba amalungisa alahlekile ngenxa yokuba ebulewe; kodwa qaphelani, angena ekuphumleni kweNkosi uThixo wawo.\n\n14 Kwaye ngoku qaphelani, ndithi kuni, ndinoloyiko ngokugqithisileyo lokokuba izigwebo zikaThixo ziya kuza phezu kwaba bantu, ngenxa yobuvila babo obugqithileyo, ewe, kwanobuvila borhulumente wethu, nokungakhathali kwabo okugqithisileyo ngakubazalwana babo, ewe, ngakwabo babuleweyo.\n\n15 Kuba ukuba bekungengankohlakalo eyathi kuqala yaqalisa kwintloko yethu, ngesamelana neentshaba zethu ukuze zingabinako ukuzuza amandla phezu kwethu.\n\n16 Ewe, ukuba kwakungengayo imfazwe eyathi yaqhambuka phakathi kwethu; ewe, ukuba kwakungengabo aba bathandi-kumkani, abathi babangela impalalo-gazi enkulu kangaka phakathi kwethu; ewe, ngelixa esasisilwa phakathi kwethu, ukuba sasihlanganise ukomelela kwethu njengoko sasenzile ngaphambili; ewe, ukuba kwakungengawo umnqweno wamandla negunya ababenalo abo bathandi-kumkani phezu kwethu; ukuba babenyanisekile kuyo injongo yenkululeko yethu, baza bazimanya kunye nathi, baza babheka phambili ngokuchasene neentshaba zethu, endaweni yokuthabatha amakrele abo ngokuchasene nathi, nto leyo eyayingunobangela wempalalo-gazi engako phakathi kwethu; ewe, ukuba sasibheke phambili ngokuchasene nawo emandleni eNkosi, ngesasizichitha-chithile iintshaba zethu, kuba ngekwakwenzekile, ngokokuzaliseka kwelizwi layo.\n\n17 Kodwa qaphelani, ngoku amaLeymenayithi aza kusihlasela, athabathe ulawulo lwemihlaba yethu, kwaye ayababulala abantu bethu ngekrele, ewe, abafazi bethu nabantwana bethu, kananjalo babathwalele ebukhobokeni, ebabangela okokuba mabanyamezele lonke uhlobo lweembandezelo, kwaye oku kungenxa yenkohlakalo enkulu yabo bafuna amandla negunya, ewe, kwanabo bathandi-kumkani.\n\n18 Kodwa kungani ukuba ndithethe kangaka malunga nalo mcimbi? Kuba asazi hleze mhlawumbi nani ngokwenu nifuna igunya. Asazi hleze mhlawumbi nani kanjalo ningabangcatshi elizweni lenu.\n\n19 Okanye ningasikhathalelanga nje kungenxa yokuba nisentliziyweni yelizwe lethu kwaye nirhangqwe ngokhuseleko, ukuze ningabangeli ukuba ukutya kuthunyelwe kuthi, kananjalo namadoda ukuba omeleze imikhosi yethu?\n\n20 Ingaba niyilibele imiyalelo yeNkosi uThixo wenu? Ewe, ingaba nikulibele ukuthinjwa koobawo? Ingaba niwalibele amaxesha amaninzi ebesihlangulwa siphume ezandleni zeentshaba zethu?\n\n21 Okanye nisacinga okokuba iNkosi isaya kube isihlangule, ngeli lixa sihleli phezu kweetrone zethu kwaye singazisebenzisi indlela ethe iNkosi yasibonelela ngazo?\n\n22 Ewe, niza kuhlala ebuvileni ngeli lixa nirhangqwe ngamawaka abo, ewe, namashumi amawaka, abathi nabo kanjalo bahlale ebuvileni, ngeli lixa kukho amawaka macala onke emideni yelizwe awa ngekrele, ewe, engxwelerhekile kwaye esopha?\n\n23 Ingaba nicinga okokuba uThixo uya kunijonga njengabangenatyala ngeli lixa nime ngxi nibukele ezi zinto? Qaphelani ndithi kuni, Hayi. Ngoku ndinga ningakhumbula okokuba uThixo uthe isitya sangaphakathi siya kucocwa kuqala, kuze ke kucocwe isitya sangaphandle kanjalo.\n\n24 Kwaye ngoku, ngaphandle kokuba nithi niguquke kuloo nto enithe nayenza, nize niqalise ukuphakama nenze, kwaye nithumele ukutya namadoda kuthi, kananjalo nakuHilamani, ukuze abe nokubonelela loo mimandla yelizwe lethu athe wayizuza kwakhona, nokokuba singaphinda kanjalo siyifumane intsalela yezinto ezizezethu kule mimandla, qaphelani kuya kuba yimfuneko okokuba singabe siphinde silwe kunye namaLeymenayithi side sibe sisicocile kuqala isitya sethu sangaphakathi, ewe, kwanayo intloko ephezulu karhulumente wethu.\n\n25 Kwaye ngaphandle kokuba niya kuthi nindinike isicelo sencwadi yam, kwaye niphume ngaphandle nize nindibonise umoya wokwenene wenkululeko, kwaye nizame ukomeleza nokunqabisa imikhosi yethu, kwaye niyinike ukutya kokuyixhasa, qaphelani ndiza kushiya inxalenye yamadoda am angabathandinkululeko ukuba agcine lo mmandla welizwe lethu, kwaye ndiya kushiya ukomelela nentsikelelo kaThixo phezu kwawo, ukuze kungabikho mandla wambi anokusebenza ngokuchasene nawo—\n\n26 Kwaye oku kungenxa yokholo lwawo olugqithileyo, nomonde wawo kwiinkxwaleko zawo—\n\n27 Kwaye ndiya kuza kuni, kwaye ukuba kukho nabanina kuni phakathi kwenu onomnqweno wenkululeko, ewe, ukuba kusekho kwanentlantsi yenkululeko esashiyekileyo, qaphelani ndiya kuvuselela udushe phakathi kwenu, kwanokude abo baneminqweno yokuphanga amandla negunya baya kuba ngabangasekhoyo.\n\n28 Ewe, qaphelani andiwoyiki amandla enu nagunya lenu, kodwa nguThixo wam endimoyikayo; kwaye kungemiyalelo yakhe ukuze ndithabathe ikrele ukuba ndikhusele injongo yelizwe lam, kwaye kungenxa yobugwenxa benu ukuze sibandezeleke ngelahleko enkulu kangaka.\n\n29 Qaphelani lixesha, ewe, ixesha ngoku selisondele, lokuba ngaphandle kokuba nithi nizivuselele ekukhuseleni ilizwe lenu nabancinane benu, ikrele lobulungisa lijinga phezu kwenu; ewe, kwaye liya kuwa phezu kwenu kwaye linivelele kwanasekutshatyalalisweni kwenu okupheleleyo.\n\n30 Qaphelani, ndilindele uncedo oluvela kuni; kwaye, ngaphandle kokuba nithi nisibonelele ngoncedo lwethu, qaphelani, ndiyeza kuni, kwanakulo ilizwe laseZarahemla, kwaye ndinibethe ngekrele, kangangokuba ningabe niphinde nibe namandla okuthintela inkqubela yesi sizwe kwinjongo yenkululeko yethu.\n\n31 Kuba qaphelani, iNkosi ayisayi kunivumela ukuba niphile kwaye niye nisomelela kubugwenxa benu ukuze nibatshabalalise abantu bayo abangamalungisa.\n\n32 Qaphelani, ingaba ningacinga okokuba iNkosi inganisindisa kwaye iphume ngaphandle ngesigwebo ngokuchasene namaLeymenayithi, ngeli lixa kuzizithethe zooyise ezabangela intiyo yawo, ewe, kwaye iphinda-phindiwe ngabo bathi bakreqa kuthi, ngeli lixa ubugwenxa benu bubangelwa luthando lwenu lozuko nezinto ezililize zeli hlabathi?\n\n33 Niyazi okokuba nithi niyaphule imithetho kaThixo, kwaye niyazi okokuba nithi niyinyathele phantsi kweenyawo zenu. Qaphelani, iNkosi ithi kum: Ukuba abo nibonyulileyo njengeerhuluneli zenu abaguquki kwizono zabo nobugwenxa, niya kunyuka ukuze nilwe idabi ngokuchasene nabo.\n\n34 Kwaye ngoku qaphelani, mna, Moronayi, ndinyanzelwe ngokomnqophiso endiwenzileyo ukuba ndiyigcine imiyalelo kaThixo wam; ke ngoko ndinga ningabambelela kulo ilizwi likaThixo, kwaye nithumele ngokukhawulezileyo kum eminye yemiphako yenu namanye amadoda enu, kananjalo nakuHilamani.\n\n35 Kwaye qaphelani, ukuba aniyi kukwenza oku ndiyeza kuni ngokukhawulezileyo; kuba qaphelani, uThixo akayi kusiyekela ukuba singatshabalala ngendlala; ke ngoko uya kusinika okunye kokutya kwenu, nokokuba kufuneka kube ngekrele. Ngoku bonani okokuba niyalizalisekisa ilizwi likaThixo.\n\n36 Qaphelani, ndinguMoronayi, umphathi-mikhosi wenu oyintloko. Andizami kuzuza amandla, kodwa ukulutsalela ezantsi. Andizami kuzuza imbeko yehlabathi, kodwa ukuzuza uzuko lukaThixo wam, nenkululeko nentlalo-ntle yelizwe lam. Kwaye njalo ndiyayivala incwadi yam.\n\n", "alma 61": "[center][font_size=26]Isahluko 61[/font_size][/center]\n\n[i]UPhahorani uxelela uMoronayi ngodushe nemvukelo ngokuchasene norhulumente—Abatha-ndikumkani bathabatha iZarahemla kwaye bamanyane namaLeymenayithi—UPhahorani ucela uncedo lomkhosi ngokuchasene nabavukeli. Malunga 62 P.K.[/i]\n\n1 Qaphela, ngoku kwenzekile okokuba kwakamsinya emva kokuba uMoronayi ethumele incwadi yakhe kwirhuluneli eyintloko, wafumana incwadi evela kuPhahorani, irhuluneli eyintloko. Kwaye la ngamazwi awathi wawafumana:\n\n2 Mna, Phahorani, oyirhuluneli eyintloko yeli lizwe, ndithumela la mazwi kuMoronayi, umphathi-mikhosi oyintloko phezu komkhosi. Qaphela, ndithi kuwe, Moronayi, andivuyiswa ziimbandezelo zenu ezinzima, ewe, iyawuhlungisa umphefumlo wam.\n\n3 Kodwa qaphela, kukho abo bavuyiswayo ziimbandezelo zenu, ewe, kangangokuba bavukele ngemvukelo ngokuchasene nam, kananjalo nabo babantu bam abangabathandi-nkululeko, ewe, kwaye abo bavukeleyo baninzi ngokugqithisileyo.\n\n4 Kwaye ngabo bazame ukuthabatha isihlalo-sokugweba kum abangunobangela wobu bugwenxa bukhulu; kuba basebenzise ukunyhwalaza okukhulu, kwaye balahlekise iintliziyo zabantu abaninzi, nto leyo eya kuba ngunobangela weembandezelo ezibuhlungu phakathi kwethu; bayibambile imiphako yethu, kwaye baboyikisile abathandinkululeko bethu ukuze bangezi kuwe.\n\n5 Kwaye qaphela, bandiqhubele ngaphandle phambi kwabo, kwaye ndasabela kulo ilizwe likaGidiyon, kunye namadoda amaninzi kangangoko ndandinokuwafumana.\n\n6 Kwaye qaphela, ndithumele isibhengezo kuwo wonke lo mmandla welizwe; kwaye qaphela, bahlanganisana kunye mihla le, ukuthabatha izikhali, ekukhuseleni ilizwe labo nenkululeko yabo, nokuphindezela ukungaphatheki kakuhle kwethu.\n\n7 Kwaye bezile kuthi, kangangokuba abo bavukeleyo ngemvukelo ngokuchasene nathi bathe gqolo ngokudelelwa, ewe, kangangokuba bayasoyika kwaye abalingi nokuhlasela ngokuchasene nathi ukuba balwe idabi.\n\n8 Balufumene ulawulo lwelizwe, okanye isixeko, saseZarahemla; bonyule ukumkani phezu kwabo, kwaye ubhalele kukumkani wamaLeymenayithi, athe kuye wazibandakanya nomanyano naye; kumanyano olo athe wavuma ukusigcina isixeko saseZarahemla, ugcino olo acinga ukuba luya kuwenza amaLeymenayithi abenako ukuthimba intsalela yelizwe, kwaye uza kubekwa njengokumkani phezu kwaba bantu bakuba boyiselwe phantsi kwamaLeymenayithi.\n\n9 Kwaye ngoku, kuyo incwadi yakho undikhalimele, kodwa akunamsebenzi; andicaphukanga, kodwa ndiyavuya ngesisa sentliziyo yakho. Mna, Phahorani, andizami kuzuza mandla, ngaphandle nje kokugcina isihlalo-sokugweba sam ukuze ndibe nokulondoloza iimfanelo nenkululeko yabantu bam. Umphefumlo wam ume uthe nkqi kuloo nkululeko athe kuyo uThixo wasenza sakhululeka ngayo.\n\n10 Kwaye ngoku, qaphela, siza kumelana nenkohlakalo kwanokude kube kwimpalalo-gazi. Asingekhe siliphalaze igazi lamaLeymenayithi ukuba angahlala kwelawo ilizwe.\n\n11 Asingekhe siliphalaze igazi labazalwana bethu ukuba abangekhe bavukele ngemvukelo kwaye bathabathe ikrele ngokuchasene nathi.\n\n12 Singazinikela kuyo idyokhwe yobukhoboka ukuba bekuyimfuneko ngokobulungisa bukaThixo, okanye ukuba angasiyalela ukuba senze njalo.\n\n13 Kodwa qaphela akasiyaleli okokuba sizinikele ezintshabeni zethu, kodwa nje okokuba simele sibeke ithemba lethu kuye, kwaye uya kusihlangula.\n\n14 Ke ngoko, mzalwana wam othandekayo, Moronayi, masimelane nobubi, kwaye nabuphina ububi esingenako ukumelana nabo ngamazwi ethu, ewe, njengeemvukelo neempikiswano, masimelane nazo ngamakrele ethu, ukuze sibe nokuyigcina inkululeko yethu, ukuze sibe nokugcoba ngelungelo elilodwa elikhulu lebandla lethu, kwaye nakwinjongo yoMkhululi wethu noThixo wethu.\n\n15 Ke ngoko, yiza kum ngokukhawulezileyo kunye nambalwa amadoda akho, kwaye uyishiye intsalela kulawulo lukaLihayi noTiyanikumi; banike igunya lokuphatha imfazwe kuloo mmandla welizwe, ngokoMoya kaThixo, okwa kanjalo ngumoya wenkululeko okubo.\n\n16 Qaphela ndithumele imiphako embalwa kubo, ukuze bangabinakutshabalala ude ube nokuza kum.\n\n17 Hlanganisa kunye nawuphina umkhosi onganako ukuza apha ekumatsheni kwenu, kwaye siya kuhlasela ngokukhawulezileyo ngokuchasene nabo bakreqi, emandleni kaThixo wethu ngokokholo olukuthi.\n\n18 Kwaye siya kuluthabatha ulawulo lwesixeko saseZarahemla, ukuze sibe nokuzuza ukutya okungakumbi ukuba sithumele kuLihayi noTiyanikumi; ewe, siya kubheka phambili ngokuchasene nabo emandleni eNkosi, kwaye siya kuphelisa obu bugwenxa buxhalabisayo.\n\n19 Kwaye ngoku, Moronayi, ndiyavuyiswa kukufumana incwadi yakho, kuba bendinokukhathazeka okuthile malunga noko sifanele sikwenze, nokokuba kungaba bubulungisa kuthi ukuhlasela ngokuchasene nabazalwana bethu.\n\n20 Kodwa uthe, ngaphandle kokuba baguquke iNkosi ikuyalele okokuba kufanele uhlasele ngokuchasene nabo.\n\n21 Bona okokuba womeleza uLihayi noTiyanikumi eNkosini; baxelele ukuba bangoyiki, kuba uThixo uya kubahlangula, ewe, kananjalo bonke abo bema bathi nkqi kuloo nkululeko awathi ngayo uThixo wabenza baba ngabakhululekileyo. Kwaye ngoku ndiyayivala incwadi yam eya kumzalwana wam othandekayo, uMoronayi.\n\n", "alma 62": "[center][font_size=26]Isahluko 62[/font_size][/center]\n\n[i]UMoronayi uyamatsha ukuya kuncedisa uPhahorani elizweni likaGidiyon—Abathandi-kumkani abangavumiyo ukukhusela ilizwe labo bayabulawa—UPhahorani noMoronayi baphinda bayithabathe iNifayiha—AmaLeymenayithi amaninzi azimanya nabantu baka-Amon—UTiyanikumi ubulala uAmoroni aze naye ngokunjalo abulawe—AmaLeyimenayithi ayagxothwa emke elizweni, kuze kumiselwe uxolo—UHilamani ubuyela kubulungiseleli aze alakhe iBandla. Malunga 62–57 P.K.[/i]\n\n1 Kwaye ngoku kwenzekile okokuba akuba uMoronayi eyifumene le ncwadi intliziyo yakhe yakhuthazeka, yaza yazala luvuyokazi olugqithisileyo ngenxa yokunyaniseka kukaPhahorani, ukuba naye wayengengomngcatshi kanjalo kuyo inkululeko nenjongo yelizwe lakhe.\n\n2 Kodwa waye kanjalo wabalusizi ngokugqithisileyo ngenxa yobugwenxa babo babegxothe uPhahorani kwisihlalo-sokugweba, ewe, lilonke ngenxa yabo bavukelayo ngokuchasene nelizwe labo kananjalo noThixo wabo.\n\n3 Kwaye kwenzekile okokuba uMoronayi wathabatha inani elincinane lamadoda, ngokomnqweno kaPhahorani, waza wanika uLihayi noTiyanikumi ulawulo phezu kwentsalela yomkhosi wakhe, waza wamatshela ngakulo ilizwe likaGidiyon.\n\n4 Kwaye waye wayinyusa ibhanile yenkululeko kuyo nayiphina indawo awathi wangena kuyo, waza wazuza nawuphi umkhosi awayenako ukuwuzuza kuko konke ukumatsha kwakhe esiya ngakulo ilizwe likaGidiyon.\n\n5 Kwaye kwenzekile okokuba amawaka aye ahlanganisana kunye kuloo bhanile yakhe, aza athabatha amakrele awo ngokukhusela inkululeko yawo, ukuze angabinakuba sebukhobokeni.\n\n6 Kwaye njalo, akuba uMoronayi ehlanganise kunye nawaphina amadoda awayenako ukuwahlanganisa kuko konke ukumatsha kwakhe, wafika kulo ilizwe likaGidiyon; kwaye emanyanisa imikhosi yakhe kunye naleyo kaPhahorani basuka baba nokomelela okugqithisileyo, kwanokude bomelele nangaphezu kwamadoda kaPhakhasi, owaye engukumkani wabo bakreqi ababedudule abathandi-nkululeko baphuma elizweni laseZarahemla baza baluthabatha ulawulo lwelizwe.\n\n7 Kwaye kwenzekile okokuba uMoronayi noPhahorani behla kunye nemikhosi yabo bangena elizweni laseZarahemla, baza babheka phambili ngokuchasene nesixeko, kwaye baye bahlangana namadoda kaPhakhasi, kangangokuba baye balwa idabi.\n\n8 Kwaye qaphelani, uPhakhasi wabulawa aza amadoda akhe athatyathelwa ekubeni ngama banjwa, waza uPhahorani wabuyiselwa kuso isihlalo-sokugweba sakhe.\n\n9 Kwaye amadoda kaPhakhasi afumana ukuthethwa kwetyala lawo, ngokwasemthethweni, kananjalo nabo bathandi-kumkani, abathathwayo baza baphoselwa entolongweni, kwaye baye batshutshiswa ngokomthetho; ewe loo madoda kaPhakhasi nabo bathandi-kumkani, nabanina ongavumiyo ukuthabatha izikhali ukukhusela ilizwe labo, kodwa eya kulwa ngokuchasene nalo, babebulawa.\n\n10 Kwaye njalo kwaba yimfuneko okokuba lo mthetho kufanele uthotyelwe ngokungqongqo ukuze kukhuseleke ilizwe labo; ewe, kwaye nobanina ababefunyanwa besala inkululeko yabo wayebulawa ngokukhawulezileyo ngokwasemthethweni.\n\n11 Waza njalo waphela owamashumi amathathu unyaka wolawulo lwabagwebi phezu kwabantu bakaNifayi; uMoronayi noPhahorani bebuyisele uxolo elizweni laseZarahemla, phakathi kwababo abantu, ekubeni bohlwaya ngokufa phezu kwabo bonke ababenganyanisekanga kuyo injongo yenkululeko.\n\n12 Kwaye kwenzekile ekuqalekeni kowamashumi amathathu ananye unyaka wolawulo lwabagwebi phezu kwabantu bakaNifayi, uMoronayi ngoko nangoko wabangela okokuba imiphako ithunyelwe kananjalo nomkhosi wamadoda wawumele ukuthunyelwa kuHilamani, ukumncedisa ekulondolozeni loo mmandla welizwe.\n\n13 Kananjalo wabangela okokuba umkhosi wamawaka amathandathu amadoda, ekunye nomyinge owoneleyo wokutya, ube uthunyelwe kuyo imikhosi kaLihayi noTiyanikumi. Kwaye kwenzekile okokuba oku kwenzelwa ukunqabisa ilizwe ngokuchasene namaLeymenayithi.\n\n14 Kwaye kwenzekile okokuba uMoronayi noPhahorani, beshiya iqela elikhulu lamadoda elizweni laseZarahemla, bamatsha kunye neqela elikhulu lamadoda bebhekisa ngakulo ilizwe likaNifayiha, bezimisele ukuwabhukuqa amaLeymenayithi kweso sixeko.\n\n15 Kwaye kwenzekile okokuba njengokuba babematsha bebhekisa ngakulo ilizwe, bathimba iqela elikhulu lamadoda amaLeymenayithi, baza bawabulala amaninzi awo, baza bayithabatha imiphako yawo nezikhali zawo zemfazwe.\n\n16 Kwaye kwenzekile emva kokuba bewathimbile, bawabangela ukuba angene kumnqophiso wokokuba angabe aphinde athabathe izikhali zawo zemfazwe ngokuchasene namaNifayithi.\n\n17 Kwaye bakuba bengenile kulo mnqophiso babathumela ukuba bahlale kunye nabantu baka-Amon, kwaye babebaninzi bemalunga namawaka amane ababengabulawanga.\n\n18 Kwaye kwenzekile okokuba bakuba bewathumele baqhubeka nokumatsha kwabo bebhekisa ngakulo ilizwe likaNifayiha. Kwaye kwenzekile okokuba bakuba befikile kulo ilizwe likaNifayiha, baye bazigxumeka iintente zabo kumathafa aseNifayiha, akufuphi nesixeko sikaNifayiha.\n\n19 Ngoku uMoronayi wayenqwenela okokuba amaLeymenayithi aphume alwe idabi ngokuchasene nabo, phezu kwamathafa; kodwa amaLeymenayithi, esazi ngenkalipho yabo egqithisileyo kakhulu, kwaye ebona nobukhulu bamanani abo, ke ngoko awazange alinge ukuza kuhlasela ngokuchasene nabo; ke ngoko awazange aphume ukuba alwe idabi ngaloo mini.\n\n20 Kwaye kwakuba kufike ubusuku, uMoronayi wabheka phambili ebumnyameni bobusuku, waza waya phezu kodonga ukuhlola ukuba ingaba kukowuphi na ummandla wesixeko amaLeymenayithi aye amisa khona inkampu kunye nomkhosi wawo.\n\n21 Kwaye kwenzekile okokuba ayengasempuma, ngasekungeneni; kwaye onke ayelele. Kwaye ngoku uMoronayi wabuyela kumkhosi wakhe, waza wawubangela okokuba ulungise ngokungxama iintambo ezomeleleyo neeleli, ukuba zithotywe zisuke phezu kodonga ziye kumphakathi wodonga.\n\n22 Kwaye kwenzekile okokuba uMoronayi wabangela okokuba amadoda akhe amatshele phambili aze akhwele phezu kodonga, aze azithobele ezantsi angene kuloo mmandla wesixeko, ewe, kwanangasentshona, apho amaLeymenayithi ayengamisanga nkampu kunye nemikhosi yawo.\n\n23 Kwaye kwenzekile okokuba bonke baye bathotyelwa ezantsi bangena esixekweni ngobusuku, besebenzisa iintambo zabo ezomeleleyo neeleli zabo; njalo yakuba ifikile intsasa bonke babengaphakathi kweendonga zesixeko.\n\n24 Kwaye ngoku, akuba amaLeymenayithi evukile kwaye abona okokuba imikhosi kaMoronayi yayingaphakathi kweendonga, aye oyika ngokugqithisileyo, kangangokuba aye esaba aphuma ngendlela ephumayo.\n\n25 Kwaye ngoku akuba uMoronayi ebona okokuba ayasaba phambi kwakhe, waye wawabangela amadoda akhe okokuba amatshele phambili ngokuchasene nawo, aza abulala amaninzi aza arhangqa amanye amaninzi, aza awathabathela ekubeni ngamabanjwa; yaza intsalela yawo yasabela kulo ilizwe likaMoronayi, elaye lisemideni ngaselunxwemeni lolwandle.\n\n26 Njalo ke uMoronayi noPhahorani baluzuza ulawulo lwesixeko sikaNifayiha ngaphandle kokulahlekelwa nangumphefumlo omnye; kwaye yayimininzi eyamaLeymenayithi eyayibulewe.\n\n27 Ngoku kwenzekile okokuba abaninzi bamaLeymenayithi babengamabanjwa babenqwenela ukuzimanya nabantu baka-Amon baze babe ngabantu abakhululekileyo.\n\n28 Kwaye kwenzekile okokuba kangangobuninzi babo ababenqwena, banikwa ngokweminqweno yabo.\n\n29 Ke ngoko, onke amabanjwa amaLeymenayithi aye azimanya nabantu baka-Amon, baza baqalisa ukusebenza ngokugqithisileyo, belima umhlaba, bekhulisa lonke uhlobo lweenkozo, nempahla emfutshane, nemihlambi yeenkomo yalo lonke udidi; aza njalo ke amaNifayithi aphunyuzwa kumthwalo omkhulu; ewe, kangangokuba aphunyuzwa kuwo onke amabanjwa amaLeymenayithi.\n\n30 Ngoku kwenzekile okokuba uMoronayi, emva kokuba ezuze ulawulo lwesixeko sikaNifayiha, ekubeni ebethabathe amabanjwa amaninzi, nto leyo eyaye yayithoba imikhosi yamaLeymenayithi ngokugqithisileyo, kwaye nasekubeni ezuze kwakhona abaninzi bamaNifayithi ababethatyathelwe ekubeni ngamabanjwa, nto leyo eyaye yawomeleza umkhosi kaMoronayi ngokugqithisileyo; ke ngoko uMoronayi wabheka phambili esimka kulo ilizwe likaNifayiha esiya kulo ilizwe likaLihayi.\n\n31 Kwaye kwenzekile okokuba akuba amaLeymenayithi ebona okokuba uMoronayi wayesiza kuhlasela ngokuchasene nawo, oyika kwakhona aza esaba phambi komkhosi kaMoronayi.\n\n32 Kwaye kwenzekile okokuba uMoronayi nomkhosi wakhe baye bawasukela ukusuka kwisixeko ukuya kwisixeko, bade bahlangana noLihayi noTiyanikumi; aza amaLeymenayithi asaba kuLihayi noTiyanikumi, kwonokade ehle ngemida engaselunxwemeni lolwandle, ade afika kulo ilizwe likaMoronayi.\n\n33 Kwaye imikhosi yamaLeymenayithi ayehlanganisene kunye, kangangokuba onke ayeliqela elinye elizweni likaMoronayi. Ngoku uAmoroni, ukumkani wamaLeymenayithi, naye kanjalo wayekunye nawo.\n\n34 Kwaye kwenzekile okokuba uMoronayi noLihayi noTiyanikumi baye bamisa inkampu kunye nemikhosi yabo macala onke emideni yelizwe likaMoronayi, kangangokuba amaLeymenayithi ayerhangqiwe emideni ngasentlango emazantsi, kwaye nasemideni ngasentlango empuma.\n\n35 Kwaye njalo ke baye bamisa inkampu ngobo busuku. Kuba qaphelani, amaNifayithi namaLeymenayithi kanjalo ayediniwe ngenxa yobunzima bokumatsha; ke ngoko abazange bagqibe nakuliphina iqhinga ngobo busuku, ngaphandle koTiyanikumi; kuba wayecaphuke ngokugqithisileyo ngakuAmoroni, kangangokuba wayekholelwa okokuba uAmoroni, noAmalikhaya umntakwabo, babengunobangela wale mfazwe inkulu nengapheliyo phakathi kwabo namaLeymenayithi, nto leyo eyayingunobangela wemfazwe enkulu kangako nempalalo-gazi, ewe, nendlala enkulu kangako.\n\n36 Kwaye kwenzekile okokuba uTiyanikumi emsindweni wakhe waye wabheka phambili wangena kuyo inkampu yamaLeymenayithi, kwaye waye wazithoba ngaphaya kweendonga zesixeko. Waza wabheka phambili kunye nentambo, esuka kwindawo esiya kwenye, kangangokuba waye wamfumana ukumkani; kwaye waye wayiphosa intshuntshe kuye, eyathi yamhlaba kufuphi nentliziyo yakhe. Kodwa qaphelani ukumkani waye wazivusa izicaka zakhe phambi kokuba afe, kangangokuba zaye zamsukela uTiyanikumi, zaza zambulala.\n\n37 Ngoku kwenzekile okokuba bakuba uLihayi noMoronayi besazi okokuba uTiyanikumi wayefile baba lusizi ngokugqithisileyo; kuba qaphelani, ebeyindoda ebililwele ngenkalipho ilizwe layo, ewe, isihlobo senene kuyo inkululeko; kwaye wayenyamezele iimbandezelo ezibuhlungu ezininzi kakhulu ngokugqithisileyo. Kodwa qaphelani, wayefile, kwaye ehambe indlela yawo wonke umhlaba.\n\n38 Ngoku kwenzekile okokuba uMoronayi wamatshela phambili ngengomso, waza wagagana namaLeymenayithi, kangangokuba baye bawabulala ngenyhikityha enkulu; kwaye baye bawadudulela ngaphandle kwelizwe; kwaye aye asaba, kwanokude angaphindi abuye ngelo xesha ngokuchasene namaNifayithi.\n\n39 Waza njalo waphela owamashumi amathathu ananye unyaka wolawulo lwabagwebi phezu kwabantu bakaNifayi; kwaye njalo babe neemfazwe, nempalalo-gazi, nendlala, nembandezelo, kangangethuba leminyaka emininzi.\n\n40 Kwaye kwakukho ukubulala, neembambano, neempikiswano, nazo zonke iintlobo zobugwenxa phakathi kwabantu bakaNifayi; nangona kunjalo ngenxa yamalungisa, ewe, ngenxa yemithandazo yamalungisa, basindiswa.\n\n41 Kodwa qaphelani, ngenxa yobude obugqithisileyo kakhulu bemfazwe phakathi kwamaNifayithi namaLeymenayithi abaninzi baba nokuqaqadeka, ngenxa yobude obugqithisileyo kakhulu bemfazwe; kwaye abaninzi babethambile ngenxa yeembandezelo zabo, kangangokuba baye bazithoba phambi koThixo, kwanasenzulwini yentobeko.\n\n42 Kwaye kwenzekile okokuba emva kokuba uMoronayi eyinqabisile loo mimandla yelizwe eyaye iyeyona ibhencekile kuwo amaLeymenayithi, yada yaba yomelele ngokwaneleyo, wabuyela kuso isixeko saseZarahemla; noHilamani kanjalo wabuyela kwindawo yelifa lakhe; kwaye kwakhona kwabakho uxolo olungakumbi olwamiselwayo phakathi kwabantu bakaNifayi.\n\n43 Kwaye uMoronayi walunikela ulawulo lwemikhosi yakhe ezandleni zonyana wakhe, ogama lakhe lalinguMoronayiha; waza waphumla kweyakhe indlu ukuze abe nokuyichitha intsalela yemihla yakhe eluxolweni.\n\n44 Kwaye uPhahorani waye wabuyela kuso isihlalo-sokugweba sakhe; waza uHilamani wathabathela kuye kwakhona ukushumayela ebantwini ilizwi likaThixo; kuba ngenxa yeemfazwe ezininzi kangako neembambano kwaba yimfuneko okokuba kufanele kwenziwe ummiselo kwakhona ebandleni.\n\n45 Ke ngoko, uHilamani nabazalwana bakhe babheka phambili, kwaye baye balivakalisa ilizwi likaThixo ngamandla amakhulu ekuqinisekiseni abantu abaninzi malunga nenkohlakalo yabo, nto leyo eyathi yababangela ukuba baguquke ezonweni zabo nokuba babhaptizelwe kuyo iNkosi uThixo wabo.\n\n46 Kwaye kwenzekile okokuba baye balimisela kwakhona ibandla likaThixo, kulo lonke ilizwe.\n\n47 Ewe, kwaye imimiselo yenziwa malunga nomthetho. Kwaye abagwebi babo nabagwebi abaziintloko babo bonyulwa.\n\n48 Baza abantu bakaNifayi baqalisa ukuphumelela kwakhona elizweni, baza baqalisa ukuphinda-phindana kwaye baba nokomelela ngokugqithisileyo kwakhona elizweni. Baza baqalisa ukuba zizityebi ngokugqithisileyo.\n\n49 Kodwa nangona benobutyebi, okanye ukomelela kwabo, okanye ukuphumelela kwabo, babengaphakamelanga kwikratshi lamehlo abo; bengahambi kade nokuyikhumbula iNkosi uThixo wabo; kodwa baye bazithoba ngokugqithisileyo phambi kwayo.\n\n50 Ewe, baye bazikhumbula izinto ezinkulu iNkosi ebenzele zona, okokuba yayibahlangule ekufeni, nasezimbophelelweni, nasezintolongweni, nakulo lonke uhlobo lweembandezelo, kwaye yayibahlangule baphuma ezandleni zeentshaba zabo.\n\n51 Kwaye baye bathandaza kuyo iNkosi uThixo wabo ngamaxesha onke, kangangokuba iNkosi yaye yabasikelela, ngokwelizwi layo, kangangokuba baye baba nokomelela kwaye baphumelela elizweni.\n\n52 Kwaye kwenzekile okokuba zonke ezi zinto zenziwa. Waza uHilamani wafa, kowamashumi amathathu anesihlanu unyaka wolawulo lwabagwebi phezu kwabantu bakaNifayi.\n\n", "alma 63": "Ingxelo yabantu bakaNifayi, neemfazwe neempikiswano zabo, ngemihla kaHilamani, ngokwembali kaHilamani, awathi wayigcina ngemihla yakhe.\n\nIquka izahluko 45 ukuya ku 62.\n\n[center][font_size=26]Isahluko 63[/font_size][/center]\n\n[i]UShiblani noHilamani kamva wathabathela kubo iimbali ezingcwele—AmaNifayithi amaninzi athabatha uhambo oluya kulo ilizwe elingasemantla—UHagoti wakha iinqanawe, ezihamba emanzini zibheka kulwandle olusentshona—UMoronayiha woyisa amaLeymenayithi ekulweni idabi. Malunga 56–52 P.K.[/i]\n\n1 Kwaye kwenzekile ekuqalekeni kowamashumi amathathu anesithandathu unyaka wolawulo lwabagwebi phezu kwabantu bakaNifayi, okokuba uShiblani wathabathela kuye ezo zinto zingcwele ezaziziswe kuHilamani nguAlma.\n\n2 Kwaye wayeyindoda elungileyo, kwaye waye wahamba ethe tye phambi kukaThixo; kwaye waye wakuqaphela ukwenza okulungileyo ngamaxesha onke, ukuyigcina imiyalelo yeNkosi uThixo wakhe; kananjalo nomntakwabo wayesenza njalo.\n\n3 Kwaye kwenzekile okokuba uMoronayi kanjalo wafa. Waza njalo waphela owamashumi amathathu anesithandathu unyaka wolawulo lwabagwebi.\n\n4 Kwaye kwenzekile okokuba kowamashumi amathathu anesixhenxe unyaka wolawulo lwabagwebi, kwakukho igqiza elikhulu lamadoda, kwanokude abe enza amawaka amahlanu anamakhulu amane amadoda, ekunye nabafazi bawo nabantwana bawo, emka aphuma kulo ilizwe laseZarahemla angena kulo ilizwe elaye lingasemantla.\n\n5 Kwaye kwenzekile okokuba uHagoti, yena ke eyindoda ethanda ukwazi ngokugqithisileyo, ke ngoko wabheka phambili waza wazakhela inqanawa enkulu ngokugqithisileyo, kwimida yelizwe iNdyebo, ngakwilizwe iNkangala, waza wayindululela phambili yangena kulwandle olusentshona, ngakwintamo emxinwa eyayikhokelela kulo ilizwe elingasemantla.\n\n6 Kwaye qaphelani, babebaninzi abamaNifayithi abaye bangena apho kuyo baza bahamba emanzini babheka phambili kunye nemiphako emininzi, kananjalo nabafazi abaninzi nabantwana; baza bathabatha indlela yabo ngasemantla. Waza njalo waphela unyaka wamashumi amathathu anesixhenxe.\n\n7 Kwaye kunyaka wamashumi amathathu anesibhozo, le ndoda yakha ezinye iinqanawe. Kwaye eyokuqala inqanawe yaye yabuya, kwaye abantu abanininzi ngokungakumbi baye bangena kuyo; baza nabo kanjalo bathabatha imiphako emininzi, baza bemka kwakhona ukuya kulo ilizwe elingasemantla.\n\n8 Kwaye kwenzekile okokuba akuzange kuphinde kuviwe nto ngabo. Kwaye sicinga okokuba beyela enzulwini yolwandle. Kwaye kwenzekile okokuba enye inqanawe kanjalo yaye yahamba emanzini; kwaye apho yayakhona asiyazi.\n\n9 Kwaye kwenzekile okokuba kulo unyaka baba baninzi abantu ababheka phambili kulo ilizwe elingasentla. Waza njalo waphela unyaka wamashumi amathathu anesibhozo.\n\n10 Kwaye kwenzekile kowamashumi amathathu anesithoba unyaka wolawulo lwabagwebi, uShiblani wafa kanjalo, kwaye uKoreyantan wayebheke phambili kulo ilizwe elingasemantla ngenqanawe, ukusa imiphako kubantu ababebheke phambili bangena elizweni.\n\n11 Ke ngoko kwaba yimfuneko kuShiblani ukuba anikezele ezo zinto zingcwele, ngaphambi kokufa kwakhe, phezu konyana kaHilamani, owayebizwa ngokuba nguHilamani, ebizwa ngegama likayise.\n\n12 Ngoku qaphelani, yonke loo mikrolo yayikuHilamani yayibhaliwe yaza yathunyelwa phambili phakathi kwabantwana babantu kulo lonke ilizwe, ngaphandle kwezo nxalenye ebeziyalelwe nguAlma ukuba zingahanjiswa.\n\n13 Nangona kunjalo, ezi zinto zaziya kugcinwa zingcwele, zize zinikezelwe ukuhla ukusuka kwesinye isizukulwana ukuya kwesinye; ke ngoko, kulo nyaka, zinikezelwe kuHilamani, ngaphambi kokufa kukaShiblani.\n\n14 Kwaye kwenzekile kananjalo kulo nyaka okokuba kwakukho abakreqi abathile ababebheke phambili kuwo amaLeymenayithi; kwaye bavuselwa kwakhona emsindweni ngokuchasene namaNifayithi.\n\n15 Kananjalo kwakulo nyaka behla kunye nentlaninge yomkhosi ukuza kulwa imfazwe ngokuchasene nabantu bakaMoronayiha, okanye ngokuchasene nomkhosi kaMoronayiha, awathi kuyo abethwa aza adudulelwa emva kwakhona kweyabo imihlaba, bebandezeleke yilahleko enkulu.\n\n16 Waza njalo waphela owamashumi amathathu anesithoba unyaka wolawulo lwabagwebi phezu kwabantu bakaNifayi.\n\n17 Yaza njalo yaphela ingxelo ka-Alma, noHilamani unyana wakhe, kananjalo uShiblani, owayengunyana wakhe.\n\n", "hel 1": "[center][font_size=26]INcwadi kaHilamani[/font_size][/center]\n\nIngxelo yamaNifayithi. Iimfazwe zawo neembambano, neempikiswano zawo. Kananjalo neziprofetho zabaprofeti abangcwele abaninzi, phambi kokuza kukaKrestu, ngokweembali zikaHilamani, owayengunyana kaHilamani, kananjalo ngokweembali zoonyana bakhe, kwanokuhla ukuya ekuzeni kukaKrestu. Kananjalo namaninzi amaLeymenayithi ayaguquka. Ingxelo yokuguquka kwawo. Ingxelo yobulungisa bamaLeymenayithi, nenkohlakalo namasikizi amaNifayithi, ngokwembali kaHilamani noonyana bakhe, kwanokuhla ukuya ekuzeni kukaKrestu, ebizwa ngokuba yincwadi kaHilamani, njalo-njalo.\n\n[center][font_size=26]Isahluko 1[/font_size][/center]\n\n[i]UPhahorani wesibini uba ngumgwebi oyintloko aze abulawe nguKhishkumeni—UPhakhyumenayi uhlala kuso isihlalo-sokugweba—UKoriyantamri ukhokela imikhosi yamaLeymenayithi, athabathe iZarahemla, aze abulale uPhakhyumenayi—UMoronayiha uyawoyisa amaLeymenayithi aze ayithabathe kwakhona iZarahemla, aze uKoriyantamri abulawe. Malunga 52–50 P.K.[/i]\n\n1 Kwaye ngoku qaphelani, kwenzekile ekuqalekeni kowamashumi amane unyaka wolawulo lwabagwebi phezu kwabantu bakaNifayi, kwaqalisa ukubakho ubunzima obuxhalabisayo phakathi kwabantu bamaNifayithi.\n\n2 Kuba qaphelani, uPhahorani wafa, kwaye uhambe indlela yawo wonke umhlaba; ke ngoko kwaqalisa ukubakho iimbambano ezixhalabisayo ngokunxulumene nalowo ekufanele athabathe isihlalo-sokugweba phakathi kwabazalwana, ababe ngoonyana bakaPhahorani.\n\n3 Ngoku la ngamagama abo baye bakhuphisana ngesihlalo-sokugweba, abaye kanjalo babangela ukuba abantu bakhuphisane: UPhahorani, uPhayankayi, noPhakhyumenayi.\n\n4 Ngoku aba ayingabo bonke oonyana bakaPhahorani (kuba babebaninzi), kodwa aba ngabo baye bakhuphisana ngesihlalo-sokugweba; ke ngoko, baye babangela iyantlukwano kathathu phakathi kwabantu.\n\n5 Nangona kunjalo, kwenzekile okokuba uPhahorani wonyulwa ngezwi labantu ukuba abe ngumgwebi oyintloko nomphathi phezu kwabantu bakaNifayi.\n\n6 Kwaye kwenzekile okokuba uPhakhyumenayi, akubona okokuba akanako ukusizuza isihlalo-sokugweba, waye wazimanyanisa kunye nezwi labantu.\n\n7 Kodwa qaphelani, uPhayankayi, naloo nxalenye yabantu ababenqwenela okokuba angaba yirhuluneli yabo, waba nomsindo ngokugqithisileyo; ke ngoko, wayesele eza kunyhwalazela abo bantu ukuba bavukele ngemvukelo ngokuchasene nabazalwana babo.\n\n8 Kwaye kwenzekile njengokuba wayesele eza kukwenza oku, qaphelani, wathatyathwa, waza wavavanywa ngokwezwi labantu, waza wagwetyelwa ukufa; kuba wayevukele ngemvukelo kwaye wazama ukutshabalalisa inkululeko yabantu.\n\n9 Ngoku bakuba abo bantu ababenqwenela okokuba angaba yirhuluneli yabo bebona okokuba wayegwetyelwa ukufa, ke ngoko bacaphuka, kwaye qaphelani, bathumela omnye onguKhishkumeni, kwanakuso isihlalo-sokugweba sikaPhahorani, waza wambulala uPhahorani njengokuba wayehleli phezu kwesihlalo-sokugweba.\n\n10 Waza wasukelwa zizicaka zikaPhahorani; kodwa qaphelani, wabaleka ngokukhawuleza okukhulu uKhishkumeni kangangokuba kwakungekho mntu wayenganako ukumfumana.\n\n11 Waza waya kwabo babemthumile, baza bonke bangena kumnqophiso, ewe, befunga ngoMenzi wabo wanaphakade, okokuba abayi kuxelela nabani na okokuba uKhishkumeni wayembulele uPhahorani.\n\n12 Ke ngoko, uKhishkumeni akazange aziwe phakathi kwabantu bakaNifayi, kuba wayezifihlile ngeli xesha lokokuba ebulale uPhahorani. Kwaye uKhishkumeni neqela lakhe, elalinqophisene kunye naye, baye baxubana phakathi kwabantu, ngohlobo lokokuba bonke bangabi nako ukufumaneka; kodwa kangangobuninzi babo abafunyanwayo bagwetyelwa ukufa.\n\n13 Kwaye ngoku qaphelani, uPhakhyumenayi wonyulwa, ngokwezwi labantu, ukuba abe ngumgwebi oyintloko nerhuluneli phezu kwabantu, ukuba alawule endaweni yomntakwabo uPhahorani; kwaye kwakungokwelungelo lakhe. Kwaye konke oku kwenziwa kowamashumi amane unyaka wolawulo lwabagwebi; kwaye waba nokuphela.\n\n14 Kwaye kwenzekile kowamashumi amane ananye unyaka wolawulo lwabagwebi, okokuba amaLeymenayithi ayehlanganise kunye intlaninge yomkhosi wamadoda engenakubaleka, aza awaxhobisa ngamakrele, nangamakrelana abugwegwe nangezaphetha, nangeentolo, nangeentsimbi eziyingcina-ntloko, nangeentsimbi eziyingcina-sifuba, nangazo zonke iintlobo zamakhaka azo zonke iindidi.\n\n15 Baza behla kwakhona ukuze babe nokulungiselela ukulwa idabi ngokuchasene namaNifayithi. Kwaye ayekhokelwa yindoda egama layo lalinguKoriyantamri; kwaye wayesisizukulwana saseZarahemla; kwaye wayengumkreqi osuka phakathi kwamaNifayithi; kwaye wayeyindoda enomzimba nendoda enamandlakazi.\n\n16 Ke ngoko, ukumkani wamaLeymenayithi, ogama lakhe lalinguThubhalothi, owaye engunyana ka-Amoroni, ecinga okokuba uKoriyantamri, ekubeni eyindoda enamandlakazi, wayenako ukuma ngokuchasene namaNifayithi, ngokomelela kwakhe kananjalo nangobulumko bakhe obukhulu, kangangokuba ngokumthumela kwakhe phambili kwakufanele azuze ukongama phezu kwamaNifayithi—\n\n17 Ke ngoko waye wawavuselela emsindweni, kwaye waye wahlanganisa kunye imikhosi yakhe, kwaye waye wonyula uKoriyantamri ukuba abe yinkokeli yawo, kwaye waye wawabangela okokuba amatshele ezantsi kulo ilizwe laseZarahemla ukuba alwe idabi ngokuchasene namaNifayithi.\n\n18 Kwaye kwenzekile okokuba ngenxa yembambano eninzi kangako nobunzima obuninzi kangako kubo aburhulumente, kangangokuba babengabanga nako ukugcina abalindi aboneleyo kulo ilizwe laseZarahemla; kuba babecinge okokuba amaLeymenayithi ayengekhe alinge ukuza entliziyweni yemihlaba yabo ukuba ahlasele eso sixekokazi sikhulu iZarahemla.\n\n19 Kodwa kwenzekile okokuba uKoriyantamri waye wamatshela phambili entloko yomkhosi wakhe, yentlaninge waza wabahlasela abemi besixeko, kwaye ukumatsha kwayo kwakukhawuleze ngesantya esikhulu ngokugqithisileyo kangangokuba akuzange kwabakho xesha lokokuba amaNifayithi ahlanganise kunye imikhosi yawo.\n\n20 Ke ngoko uKoriyantamri waye wabanqunqela phantsi abalindi ngasesangweni lesixeko, waza wamatshela phambili kunye nawo wonke umkhosi wakhe wangena esixekweni, kwaye baye babulala wonke ubani owathi wabachasa, kangangokuba baye baluthabatha ulawulo lwaso sonke isixeko.\n\n21 Kwaye kwenzekile okokuba uPhakhyumenayi, owaye engumgwebi oyintloko, waye wasaba phambi kukaKoriyantamri, kwanokude aye kwiindonga zesixeko. Kwaye kwenzekile okokuba uKoriyantamri waye wambethekisa eludongeni, kangangokuba wafa. Yaza njalo yaphela imihla kaPhakhyumenayi.\n\n22 Kwaye ngoku akuba uKoriyantamri ebona okokuba wayenolawulo lwesixeko saseZarahemla, kwaye wabona okokuba amaNifayithi asabile phambi kwabo, kwaye abulewe, kwaye athatyathiwe, kwaye aphoswe entolongweni, nokokuba uzuze ulawulo lweyona nqaba yomeleleyo kulo lonke ilizwe, intliziyo yakhe yakhuthazeka kangangokuba wayesele eza kubheka phambili ngokuchasene nalo lonke ilizwe.\n\n23 Kwaye ngoku akazange ahlale kulo ilizwe laseZarahemla, kodwa waye wamatshela phambili kunye nomkhosi omkhulu, kwanangakuso isixeko seNdyebo; kuba yaye ikukuzimisela kwakhe ukuba abheke phambili aze acande indlela yakhe ngekrele, ukuze abe nokuzuza imimandla esemantla yelizwe.\n\n24 Kwaye, ecinga okokuba ukomelela kwawo kusembindini welizwe, ke ngoko waye wamatshela phambili, engawaniki xesha lokuzihlanganisa kunye ngaphandle nje kwamaqela amancinane; baza ngolu hlobo bawa phezu kwawo baza bawanqunqela phantsi emhlabeni.\n\n25 Kodwa qaphelani, oku kumatsha kukaKoriyantamri enqumla embindini welizwe kwamnika uMoronayiha inzuzo enkulu phezu kwabo, nangona benenani elikhulu lamaNifayithi elibuleweyo.\n\n26 Kuba qaphelani, uMoronayiha wayecinga okokuba amaLeymenayithi ayengekhe alinge ukungena embindini welizwe, kodwa nje abeya kuhlasela izixeko ezirhangqileyo emideni njengoko ebesenza ngaphambili; ke ngoko uMoronayiha wayebangele okokuba imikhosi yakhe eyomeleleyo kufanele igcine loo mimandla irhangqileyo ngasemideni.\n\n27 Kodwa qaphelani, amaLeymenayithi ayengoyiki njengokomnqweno wakhe, kodwa ayezile angena embindini welizwe, kwaye ayithabatha intloko-dolophu eyaye isisixeko saseZarahemla, kwaye ayematsha ecanda kweyona mimandla eyintloko yelizwe ebulala abantu ngenyhikityha enkulu, kunye amadoda, abafazi, nabantwana, ethabatha ulawulo lwezixeko ezininzi nolweenqaba ezininzi.\n\n28 Kodwa akuba uMoronayiha ekufumanisile oku, wathumela phambili ngoko nangoko uLihayi kunye nomkhosi ngapha nangapha ukuba ubaqhiwule ngaphambi kokuba beze kulo ilizwe iNdyebo.\n\n29 Kwaye wenza njalo; waza wabaqhiwulela ngaphambi kokuba bafike kulo ilizwe iNdyebo, waza walwa nabo idabi, kangangokuba baqalisa ukuhlehla umva bebheka ngakulo ilizwe laseZarahemla.\n\n30 Kwaye kwenzekile okokuba uMoronayiha waye wabaqhiwulela ekuhlehleni kwabo, kwaye waye walwa nabo idabi, kangangokuba laba lidabi elizele ligazi ngokugqithisileyo; ewe, abaninzi babebulewe, kwaye phakathi kwenani lababebulewe uKoriyantamri naye kanjalo wafunyanwa.\n\n31 Kwaye ngoku, qaphelani, amaLeymenayithi ayengenako ukuhlehlela nakuliphi na icala, kungekuko emantla, kungekuko nangasemazantsi, kungekuko nangasempuma, kungekuko nangasentshona, kuba ayerhangqiwe kuwo onke amacala ngamaNifayithi.\n\n32 Kwaye wenjenjalo ke uKoriyantamri ukuwaphosa amaLeymenayithi embindini wamaNifayithi, kangangokuba baba phantsi kolawulo lwamaNifayithi, kwaye yena ngokwakhe wabulawa, kwaye amaLeymenayithi aye azinikela ezandleni zamaNifayithi.\n\n33 Kwaye kwenzekile okokuba uMoronayiha aluthabathe ulawulo lwesixeko saseZarahemla kwakhona, waza wabangela okokuba amaLeymenayithi awayethatyathiwe aba ngamabanjwa aphume alishiye ilizwe ngoxolo.\n\n34 Waza njalo waphela owamashumi amane ananye unyaka wolawulo lwabagwebi.\n\n", "hel 2": "[center][font_size=26]Isahluko 2[/font_size][/center]\n\n[i]UHilamani, unyana kaHilamani, uba ngumgwebi oyintloko—UGadiyantoni ukhokela iqela likaKhishkumeni—Izicaka zikaHilamani zibulala uKhishkumeni, lize iqela likaGadiyantoni lisabe lingene entlango. Malunga 50–49 P.K.[/i]\n\n1 Kwaye kwenzekile kowamashumi amane anesibini unyaka wolawulo lwabagwebi, emva kokuba uMoronayiha elumisele kwakhona uxolo phakathi kwamaNifayithi namaLeymenayithi, qaphelani kwakungekho bani wokusizalisa isihlalo-sokugweba ; ke ngoko kwaqalisa ukubakho imbambano kwakhona phakathi kwabantu ngokunxulumene nalowo ufanele asizalise isihlalo-sokugweba.\n\n2 Kwaye kwenzekile okokuba uHilamani, owayengunyana kaHilamani, wonyulwa ukuba asizalise isihlalo-sokugweba, ngezwi labantu.\n\n3 Kodwa qaphelani, uKhishkumeni, owayebulele uPhahorani, waye walalela ukumtshabalalisa noHilamani kanjalo; kwaye wayexhaswa liqela lakhe, elalingene kumnqophiso wokokuba kungabikho bani owaziyo ngenkohlakalo yakhe.\n\n4 Kuba kwakukho uGadiyantoni othile, owaye elichule ngokugqithisileyo ngokwamazwi amaninzi, kananjalo ngobuqhinga bakhe, bokuqhubeka ngomsebenzi wakhe ofihlakeleyo wokubulala nowokuphanga; ke ngoko waba yinkokeli yeqela likaKhishkumeni.\n\n5 Ke ngoko waye wabakhohlisa, kananjalo noKhishkumeni, ukuze ukuba bangambeka kuso isihlalo-sokugweba angabanika abo bangabeqela lakhe ukuba babekwe emandleni nasegunyeni phakathi kwabantu; ke ngoko uKishkumeni wazama ukumtshabalalisa uHilamani.\n\n6 Kwaye kwenzekile njengokuba wayebheka phambili ngakuso isihlalo-sokugweba ukuba amtshabalalise uHilamani, qaphelani esinye sezicaka zikaHilamani, ekubeni besingaphandle ngobusuku, kwaye nasekubeni sizuze, ngokuzifihla, ulwazi ngaloo macebo abebekiwe leli qela lokuba kutshatyalaliswe uHilamani—\n\n7 Kwaye kwenzekile okokuba sahlangana noKhishkumeni, saza samnika umqondiso; ke ngoko uKhishkumeni wasazisa injongo yomnqweno wakhe, enqwenela okokuba simkhokelele kuso isihlalo-sokugweba ukuze abe nokumbulala uHilamani.\n\n8 Kwaye sakuba isicaka sikaHilamani siyazile yonke intliziyo kaKhishkumeni, nokuba kwaye kuyinjongo yakhe ukubulala, kananjalo nokokuba kwakuyinjongo yabo bonke abo babengabeqela lakhe ukuba babulale, kwaye nokuba baphange, nokuba bazuze amandla, (kwaye oku kwaye kulicebo labo elifihlakeleyo, neyelenqe labo) isicaka sikaHilamani sathi kuye uKhishkumeni: Masibheke phambili kuso isihlalo-sokugweba.\n\n9 Ngoku oku kwamkholisa uKhishkumeni ngokugqithisileyo, kuba waye wacinga okokuba anganako ukuyizalisekisa injongo yakhe; kodwa qaphelani, isicaka sikaHilamani, njengokuba babebheka phambili kuso isihlalo-sokugweba, saye samhlaba uKhishkumeni kwanasentliziyweni, ukuze awe afe ngaphandle kokuncwina. Saza sabaleka saza saxelela uHilamani zonke izinto esizibonileyo, kwaye nesivileyo, kwaye nesizenzileyo.\n\n10 Kwaye kwenzekile okokuba uHilamani waye wathumela ukuba kuthatyathwe eli qela labaphangi nababulali abafihlakeleyo, ukuze babe nokubulawa njengesigwebo ngokwasemthethweni.\n\n11 Kodwa qaphelani, akuba uGadiyantoni efumanise okokuba uKhishkumeni akabuyanga woyika okokuba hleze atshatyalaliswe; ke ngoko wabangela okokuba iqela lakhe malimlandele. Kwaye baye basaba baphuma kulo ilizwe, ngendlela efihlakeleyo, basinga entlango; kwaye njalo akuba uHilamani ethumela phambili ukuba bathatyathwe ababanga nakufumaneka naphina.\n\n12 Kwaye okungakumbi ngalo Gadiyantoni kuya kuthethwa emva koku. Waza njalo waphela owamashumi amane anesibini unyaka wolawulo lwabagwebi phezu kwabantu bakaNifayi.\n\n13 Kwaye qaphelani, ekupheleni kwale ncwadi niya kubona okokuba lo Gadiyantoni waye wakubonakalisa ukubhukuqa, ewe, phantse intshabalalo epheleleyo yabantu bakaNifayi.\n\n14 Qaphelani andithethi ekupheleni kwencwadi kaHilamani, kodwa ndithetha ukuphela kwencwadi kaNifayi, endithabathe kuyo yonke ingxelo endithe ndayibhala.\n\n", "hel 3": "[center][font_size=26]Isahluko 3[/font_size][/center]\n\n[i]AmaNifayithi amaninzi afudukela kulo ilizwe elingasemantla—Akha izindlu zesamente kwaye agcina iimbali ezininzi—Amashumi amawaka ayaguquka kwaye abhaptizwe—Ilizwi likaThixo likhokelela abantu elusindisweni—UNifayi unyana kaHilamani uzalisa isihlalo-sokugweba. Malunga 49–39 P.K.[/i]\n\n1 Kwaye ngoku kwenzekile kowamashumi amane anesithathu unyaka wolawulo lwabagwebi, akubangakho mbambano phakathi kwabantu bakaNifayi ngaphandle nje kwekratshi elingephi elaye lisebandleni, elathi labangela iimpikiswano nje ezingephi phakathi kwabantu, imicimbi leyo eyathi yalungiswa ekupheleni konyaka wamashumi amane anesithathu.\n\n2 Kwaye akubangakho mbambano phakathi kwabantu kunyaka wamashumi amane anesine; kungabangakho mbambano ingako nakunyaka wamashumi amane anesihlanu.\n\n3 Kwaye kwenzekile kowamashumi amane anesithandathu, ewe, kwabakho imbambano eninzi neempikiswano ezininzi; ekwathi ngazo kwabakho abaninzi ngokugqithisileyo abemkayo baphuma kulo ilizwe laseZarahemla, baza babheka phambili bangena kulo ilizwe elingasemantla ukuba balithabathe ilizwe njengelifa.\n\n4 Kwaye baye bahamba umgama omde ngokugqithisileyo, kangangokuba bafika kuzo izithabazi ezibanzi zamanzi nemilambo emininzi.\n\n5 Ewe, kwaye nokude banabele phambili kuyo yonke imimandla yelizwe, bangena nakuyiphi na imimandla engenziwanga nkangala kwaye engenamithi, ngenxa yabemi abaninzi abathi ngaphambili balithabatha ilizwe njengelifa.\n\n6 Kwaye ngoku akukho mmandla welizwe owaba yinkangala, ngaphandle nje kokuba kube kungemithi; kodwa ngenxa yobukhulu bentshabalalo yabantu abathi ngaphambili balima ilizwe labizwa ngokuba yinkangala.\n\n7 Kwaye kukho nje imithi embalwa phezu kobuso belizwe, nangona kunjalo abantu ababheka phambili baba ziingcali ngokugqithisileyo ekusebenzeni ngesamente; ke ngoko baye bakha izindlu zesamente, abathi bahlala kuzo.\n\n8 Kwaye kwenzekile okokuba baye baphindaphindana baza banaba, kwaye baye babheka phambili ukusuka kulo ilizwe elingasemazantsi ukuya kulo ilizwe elingasemantla, kwaye baye banaba kangangokuba baqalisa ukuwugquma wonke umhlaba, ukususela kulwandle olusemazantsi ukuya kulwandle olusemantla, ukususela kulwandle olusentshona ukuya kulwandle olusempuma.\n\n9 Kwaye abantu ababekulo ilizwe elingasemantla babehlala kwiintente, nakuzo izindlu zesamente, kwaye baye bayekela nawuphina umthi onokuntshula phezu kobuso belizwe okokuba ukhule, ukuze ethubeni babe nokuba nemithi yokuba bakhe izindlu zabo, ewe, nezixeko zabo, neetempile zabo, nezindlu zabo zezikhungo, neendawo zabo zokubalekela, nazo zonke iintlobo zezakhiwo zabo.\n\n10 Kwaye kwenzekile njengokuba imithi yayinqabe ngokugqithisileyo kulo ilizwe lasemantla, baye bayithumela phambili emininzi ngendlela yeenqanawa.\n\n11 Kwaye njalo baye babanako ukunceda abantu kulo ilizwe elingasemantla okokuba babe nokwakha izixeko ezininzi, kunye ezomthi nezesamente.\n\n12 Kwaye kwenzekile okokuba kwakukho abaninzi babantu baka-Amon, ababe ngamaLeymenayithi ngokuzalwa, abaye kanjalo babheka phambili bangena kulo eli lizwe.\n\n13 Kwaye ngoku zininzi iimbali ezigciniweyo ngeenkqubo zaba bantu, ngabaninzi baba bantu, ezichanekileyo kwaye ezininzi kakhulu, ezinxulumene nabo.\n\n14 Kodwa qaphelani, inxalenye esisinye ekhulwini yeenkqubo zaba bantu, ewe, ingxelo yamaLeymenayithi kwaye neyamaNifayithi, neemfazwe zabo, neembambano, neempikiswano, nokushumayela kwabo, neziprofetho zabo, nokuthumela kwabo ngeenqanawa nokwakha kwabo iinqanawa, nokwakha kwabo iitempile, nokwakha izindlu zesikhungo neendawo zabo zokusabela, nobulungisa babo, nenkohlakalo yabo, nokubulala kwabo, nokuphanga kwabo, nokurhwaphiliza kwabo, nazo zonke iintlobo zamasikizi nohenyuzo, azinako ukuqulathwa kulo msebenzi.\n\n15 Kodwa qaphelani, kukho iincwadi ezininzi neembali ezininzi zazo zonke iindidi, kwaye bezigcinwe ikakhulu ngamaNifayithi.\n\n16 Kwaye bezithotyelwa ezantsi ukusuka kwesinye isizukulwana ukuya kwesinye ngamaNifayithi, kwanokude abe awele ekwaphuleni umthetho nasekubeni abe abulewe, arhwaphiliziwe, abe azingelwe, abe agxothelwe kude, abe abulawe, abe asasazwe phezu kobuso bomhlaba, aza axubana namaLeymenayithi ade awabasaphinda aba ngamaNifayithi, akhohlakala, kwaye bandlongo-ndlongo, kwaye aba noburhalarhume, ewe, kwanokude abe ngamaLeymenayithi.\n\n17 Kwaye ngoku ndibuyela kwakhona kuyo ingxelo yam; ke ngoko, oko ndikuthethileyo kwenzeke emva kokuba kubekho iimbambano ezinkulu, neziphazamiso, neemfazwe, neempikiswano, phakathi kwabantu bakaNifayi.\n\n18 Owamashumi amane anesithandathu unyaka wolawulo lwabagwebi waphela;\n\n19 Kwaye kwenzekile okokuba kwakusekho imbambano enkulu elizweni, ewe, kwanakuwo owamashumi amane anesixhenxe unyaka, kananjalo nakuwo owamashumi amane anesibhozo unyaka.\n\n20 Nangona kunjalo uHilamani waye wasizalisa isihlalo-sokugweba ngobulungisa nokulingana; ewe, wakuqwalasela ukuyigcina imimiselo, nezigwebo, nemiyalelo kaThixo; kwaye waye wenza oko kwakulungile emehlweni kaThixo rhoqo; kwaye waye wahamba kuzo iindlela zikayise, kangangokuba waye waphumelela elizweni.\n\n21 Kwaye kwenzekile okokuba waba noonyana ababini. Wamnika oyena mdala igama likaNifayi, waza oyena mncinane, igama likaLihayi. Baza baqalisa ukukhulela eNkosini.\n\n22 Kwaye kwenzekile okokuba iimfazwe neembambano zaqalisa ukupheza, ngeqondo eliphantsi, phakathi kwabantu bamaNifayithi, kwisiphelo sokuphela kowamashumi amane anesibhozo unyaka wolawulo lwabagwebi phezu kwabantu bakaNifayi.\n\n23 Kwaye kwenzekile kowamashumi amane anesithoba unyaka wolawulo lwabagwebi, kwabakho uxolo oluqhubekayo olwamiselwayo elizweni, konke ngaphandle nje kwamayelenqe afihlakeleyo awathi uGadiyantoni umphangi wawamisela kuloo mimandla imiwe ngokungakumbi yelizwe, eyaye ngelo xesha ingaziwa ngabo babekwintloko yoburhulumente; ke ngoko awazange atshatyalaliswa angabikho elizweni.\n\n24 Kwaye kwenzekile okokuba kwakuwo lo nyaka kwabakho impumelelo enkulu ngokugqithisileyo ebandleni, kangangokuba kwakukho amawaka awathi azimanya nebandla kwaye abhaptizelwa enguqukweni.\n\n25 Kwaye yabankulu kakhulu impumelelo ebandleni, kwaye zabaninzi iintsikelelo ezathululwayo phezu kwabantu, kangangokuba kwankqu nababingeleli abakhulu nootitshala nabo ngokwabo babekhwankqiseke ngaphaya komlinganiselo.\n\n26 Kwaye kwenzekile okokuba umsebenzi weNkosi waye waphumelela ngokubhaptizwa nokumanyaniswa kulo ibandla likaThixo imiphefumlo emininzi, ewe, kwanawo amashumi amawaka.\n\n27 Njalo ke singabona okokuba iNkosi inenceba kubo bonke abaya kuthi, ngokunyaniseka kweentliziyo zabo, balibize igama layo elingcwele.\n\n28 Ewe, njalo siyabona okokuba isango lezulu livuliwe kubo bonke, kwanakubo abo baya kukholelwa kulo igama likaYesu Krestu, onguNyana kaThixo.\n\n29 Ewe, siyabona okokuba nabanina onqwenayo anganako ukubambelela kulo ilizwi likaThixo, elikhawulezayo nelinamandla, eliya kwahlula kubini bonke ubuqhinga nezabatha namayelenqe omtyholi, kwaye likhokelele umntu kaKrestu kuyo indlela ecutheneyo nemxinwa awele loo msantsa wanaphakade wenkxwaleko elungiselelwe ukugubungela abakhohlakeleyo—\n\n30 Kwaye ifikise imiphefumlo yabo, ewe, imiphefumlo yabo engenako ukufa, ekunene kukaThixo ebukumkanini bamazulu, ukuba ihlale phantsi kunye noAbraham, noIsake, kunye noYakobi, kwaye kunye nabo bonke oobawo bethu abangcwele, ukuze ingaze iphinde iphume.\n\n31 Kwaye kulo nyaka kwabakho ukugcoba okuqhubekayo elizweni laseZarahemla, nakuzo zonke iingingqi ezirhangqileyo, kwanakulo lonke ilizwe elalilawulwa ngamaNifayithi.\n\n32 Kwaye kwenzekile okokuba kwabakho uxolo novuyo olukhulu ngokugqithisileyo kuyo intsalela yonyaka wamashumi amane anesithoba; ewe, kananjalo kwabakho uxolo oluqhubekayo novuyo olukhulu kowamashumi amahlanu unyaka wolawulo lwabagwebi.\n\n33 Kwaye kowamashumi amahlanu ananye unyaka wolawulo lwabagwebi kanjalo kwabakho uxolo, ngaphandle nje kwekratshi elaqalisayo ukungena ebandleni—ingekuko kulo ibandla likaThixo, kodwa ezintliziyweni zabantu ababesithi bangabebandla likaThixo—\n\n34 Kwaye babephakamele ekratshini, kwanokude batshutshise abaninzi babazalwana babo. Ngoku oku yayibububi obukhulu, obathi babangela abo bathobeke ngakumbi babantu ukuhlungiswa ngeentshutshiso ezinkulu, nokunyovula kwiimbandezelo ezininzi.\n\n35 Nangona kunjalo baye bazila ukutya kwaye bathandaza rhoqo, kwaye baye baba nokomelela ngakumbi nangakumbi kuyo intobeko yabo, kwaye bazinza ngokuzinga elukholweni lwabo kuKrestu, ngokude imiphefumlo yabo izale luvuyo nentuthuzelo, ewe, kwanasekuhlanjululweni nokungcwaliswa kweentliziyo zabo, ungcwaliseko olo oluza ngenxa yokuyekela kwabo iintliziyo zabo kuThixo.\n\n36 Kwaye kwenzekile okokuba unyaka wamashumi amahlanu anesibini waphela kanjalo ngoxolo, ngaphandle nje kwekratshi elikhulu ngokugqithisileyo elathi langena ezintliziyweni zabantu; kwaye kwakungenxa yobutyebi babo obuninzi ngokugqithisileyo nokuphumelela kwabo elizweni; kwaye laye lakhula kubo mihla le.\n\n37 Kwaye kwenzekile kowamashumi amahlanu anesithathu unyaka wolawulo lwabagwebi, uHilamani wafa waza ongoyena mdala unyana wakhe uNifayi waqalisa ukulawula endaweni yakhe. Kwaye kwenzekile okokuba waye wasizalisa isihlalo-sokugweba ngobulungisa nokulingana; ewe, waye wayigcina imiyalelo kaThixo, kwaye waye wahamba kuzo iindlela zikayise.\n\n", "hel 4": "[center][font_size=26]Isahluko 4[/font_size][/center]\n\n[i]Abakreqi bamaNifayithi namaLeymenayithi bahlanganisa imikhosi baze balithabathe ilizwe laseZarahemla—Ukoyiswa kwamaNifayithi kuza ngenxa yenkohlakalo yawo—IBandla liya liphela, kwaye abantu baba nobuthathaka njengamaLeymenayithi. Malunga 38–30 P.K.[/i]\n\n1 Kwaye kwenzekile kunyaka wamashumi amahlanu anesine kwabakho iimpikiswano ezininzi ebandleni, kananjalo kwabakho imbambano phakathi kwabantu, kangangokuba kwabakho impalalo-gazi eninzi.\n\n2 Kwaye inxalenye eyayivukela yaye yagxothelwa ngaphandle kwelizwe, yaza yaya kuye ukumkani wamaLeymenayithi.\n\n3 Kwaye kwenzekile okokuba baye bazama ukuvuselela amaLeymenayithi ukuba alwe imfazwe ngokuchasene namaNifayithi; kodwa qaphelani, amaLeymenayithi aye oyika ngokugqithisileyo, kangangokuba awazange avume ukuwaphulaphula amazwi abo bakreqi.\n\n4 Kodwa kwenzekile kowamashumi amahlanu anesithandathu unyaka wolawulo lwabagwebi, kwabakho abakreqi abanyukayo besuka kumaNifayithi besiya kumaLeymenayithi; kwaye baphumelela kwabanye abo ekubavuseleleni emsindweni ngokuchasene namaNifayithi; kwaye bonke kuloo nyaka babelungiselela imfazwe.\n\n5 Kwaye kunyaka wamashumi amahlanu anesixhenxe baye behla ngokuchasene namaNifayithi ukuba balwe idabi, kwaye baye bawuqalisa umsebenzi wokubulala; ewe, kangangokuba kowamashumi amahlanu anesibhozo unyaka wolawulo lwabagwebi baye baphumelela ekuzuzeni ulawulo lwelizwe laseZarahemla; ewe, kananjalo yonke imihlaba, kwanokuya kuwo umhlaba owaye ukufuphi nelizwe iNdyebo.\n\n6 Aza amaNifayithi nemikhosi kaMoronayiha adudulelwa kwanakulo ilizwe iNdyebo;\n\n7 Kwaye apho aye azinqabisa ngokuchasene namaLeymenayithi, ukususela kulwandle olusentshonalanga, kwanokuya kolusempuma; olo ke ibiluhambo losuku olunye kumNifayithi, kumgca ababewunqabisile baza bamisa imikhosi yabo ukuba ikhusele ilizwe labo elisemantla.\n\n8 Baza njalo abo bakreqi bamaNifayithi, ngoncedo lomkhosi oyintlaninge wamaLeymenayithi, bazuza yonke into anayo amaNifayithi eyaye ikulo ilizwe elingasemazantsi. Kwaye konke oku kwenziwa kwiminyaka yamashumi amahlanu anesibhozo nanesithoba yolawulo lwabagwebi.\n\n9 Kwaye kwenzekile okokuba kowamashumi amathandathu unyaka wolawulo lwabagwebi, uMoronayiha waye waphumelela kunye nemikhosi yakhe ekuzuzeni imimandla emininzi yelizwe; ewe, bazizuza kwakhona izixeko ezininzi ezaye ziwele ezandleni zamaLeymenayithi.\n\n10 Kwaye kwenzekile kowamashumi amathandathu ananye unyaka wolawulo lwabagwebi baye baphumelela ekuzuzeni kwakhona kwanesiqingatha sazo zonke izinto ezizezabo.\n\n11 Ngoku le lahleko inkulu yamaNifayithi, nenyhikityha enkulu eyaye iphakathi kwawo, ngeyaye ingenzekanga ukuba kwakungengayo inkohlakalo yawo nesikizi lawo elaye liphakathi kwawo; ewe, kwaye laye liphakathi kwabo babezibiza ngokuba bangabebandla likaThixo.\n\n12 Kwaye kwakungenxa yekratshi leentliziyo zawo, ngenxa yobutyebi bawo obugqithisileyo, ewe, kwakungenxa yengcinezelo yawo kumahlwempu, ekuvimba ukutya kwawo kubo abalambileyo, eyivimba impahla yawo kwabo baze, kwaye ebabetha abazalwana bawo abathobekileyo esidleleni, esenza intlekisa ngako oko kwakungcwele, ekhanyela umoya wesiprofetho nesityhilelo, ebulala, erhwaphiliza, exoka, esiba, esenza ukrexezo, enyukela kwiimbambano ezinkulu, kwaye ekreqela kude kulo ilizwe likaNifayi, phakathi kwamaLeymenayithi—\n\n13 Kwaye ngenxa yoku inkohlakalo yawo enkulu, nokuzigwagwisa ngokomelela kwawo, ashiywa koko komelela kwawo; ke ngoko awazange aphumelele, kodwa abandezeleka kwaye abethwa, kwaye asukelwa phambi kwawo amaLeymenayithi, ade aphulukana nezinto ezizezawo phantse nayo yonke imihlaba yawo.\n\n14 Kodwa qaphelani, uMoronayiha waye washumayela izinto ezininzi kubo abantu ngenxa yobugwenxa babo, kananjalo noNifayi noLihayi, babengoonyana bakaHilamani, baye bashumayela izinto ezininzi kubo abantu, ewe, kwaye baye baprofetha izinto ezininzi kubo ngokunxulumene nobugwenxa babo, noko kuya kuthi kubafikele ukuba babengaguquki kuzo izono zabo.\n\n15 Kwaye kwenzekile okokuba baye baguquka, kwaye kangangokuba baye baguquka baye baqalisa ukuphumelela.\n\n16 Kuba akuba uMoronayiha ebona okokuba baye baguquka waye wenza ilinge elinobungozi lokubakhokelela phambili besuka kwenye indawo besiya kwenye, kwaye nakwesinye isixeko besiya kwesinye, kwanokude babe basizuzile kwakhona isiqingatha esinye sezinto zabo nesiqingatha esinye semihlaba yabo.\n\n17 Waza njalo waphela owamashumi amathandathu ananye unyaka wolawulo lwabagwebi.\n\n18 Kwaye kwenzekile kowamashumi amathandathu anesibini unyaka wolawulo lwabagwebi, okokuba uMoronayiha akazange abenakho ukuphinda azuze amabango angakumbi phezu kolawulo lwamaLeymenayithi.\n\n19 Ke ngoko baye bayiyeka injongo yabo yokuzuza intsalela yemihlaba yabo, kuba ayeyintlaninge kakhulu amaLeymenayithi kangangokuba akuzange kube nokwenzeka ukuba amaNifayithi azuze amandla angakumbi phezu kwawo; ke ngoko uMoronayiha waye wayisebenzisa yonke imikhosi yakhe ukugcina loo mimandla ebeyithabathile.\n\n20 Kwaye kwenzekile, ngenxa yobukhulu bamanani amaLeymenayithi, amaNifayithi aba noloyiko olukhulu lokokuba onganyelwe, kwaye baxushelwe phantsi, kwaye babulawe, kwaye batshatyalaliswe.\n\n21 Ewe, baye baqalisa ukuzikhumbula iziprofetho zika-Alma, kananjalo namazwi kaMozaya; kwaye babona okokuba bebengabantu abantamo zilukhuni, nokokuba babeyithabathe njengento engento imiyalelo kaThixo;\n\n22 Nokokuba babeyiguqule kwaye bayinyathela phantsi kweenyawo zabo imithetho kaMozaya, okanye oko iNkosi yayimyalele ukuba akunikele kubo abantu; kwaye babona okokuba imithetho yabo yonakalisiwe, kwa nokokuba basuka babangabantu abakhohlakeleyo, kangangokuba babekhohlakele babede baba njengamaLeymenayithi.\n\n23 Kwaye ngenxa yobugwenxa babo ibandla laqalisa ukuya liphela; baza baqalisa ukungakholelwa kumoya wesiprofetho nakumoya wesityhilelo; kwaye izigwebo zikaThixo zaye zabathi ntsho ebusweni.\n\n24 Kwaye babona okokuba basuke baba buthathaka, njengabazalwana babo, amaLeymenayithi, nokokuba uMoya weNkosi awusabakhuseli; ewe, wawurhoxile kubo ngenxa yokokuba uMoya weNkosi awuhlali kuzo iitempile ezingengcwele—\n\n25 Ke ngoko iNkosi yaye yapheza ukubakhusela ngaloo mandla ayo amangalisayo namandla angenamlinganiselo, kuba babewele kwimo yokungakholwa nenkohlakalo eyoyikekayo; kwaye babona okokuba amaLeymenayithi ayeyintlaninge engaphezulu ngokugqithisileyo kunabo, kwaye ngaphandle kokuba bancamathele kuyo iNkosi uThixo wabo kufuneka ngokungaphephekiyo batshabalale.\n\n26 Kuba qaphelani, babona okokuba ukomelela kwamaLeymenayithi kwakulingana njengokwabo ukomelela, kwanendoda endodeni. Kwaye njalo babethe bawela kolu lwaphulo mthetho lukhulu; ewe, njalo babesuke baba buthathaka, ngenxa yolwaphulo mthetho lwabo, ngethuba leminyaka engephi.\n\n", "hel 5": "[center][font_size=26]Isahluko 5[/font_size][/center]\n\n[i]UNifayi noLihayi bazinikela ekushumayeleni—Amagama abo ayabakhuthaza ukuba balungelelanise ubomi babo ukulandela emva kokhokho babo—UKrestu ukhulula abo baguqukayo—UNifayi noLihayi benza amagqobhoka amaninzi kwaye bafakwa entolongweni, kwaye umlilo uyabarhangqa—Ilifu lobumnyama ligubungela abantu abangamakhulu amathathu—Umhlaba uyanyikima, lize ilizwi liyalele abantu ukuba baguquke—UNifayi noLihayi bathetha kunye neengelosi, size isihlwele sirhangqwe ngomlilo. Malunga 30 P.K.[/i]\n\n1 Kwaye kwenzekile okokuba kwakulo nyaka, qaphelani, uNifayi wasinikezela isihlalo-sokugweba kwindoda egama layo lalinguSezoram.\n\n2 Kuba njengoko imithetho yabo noorhulumente babo babemiselwe ngezwi labantu, kwaye abo bakhetha ububi babeyintlaninge ngaphezulu kunabo bakhetha okulungileyo, ke ngoko babevuthelwa intshabalalo, kuba imithetho yasuka yonakaliswa.\n\n3 Ewe, kwaye oku kwakungaphelelanga apho; babengabantu abantamo zilukhuni, kangangokuba babengenako ukulawulwa ngomthetho nangabulungisa, ngaphandle kokuba kube kusekutshatyalalisweni kwabo.\n\n4 Kwaye kwenzekile okokuba uNifayi wasuka wadinwa ngenxa yobugwenxa babo; waza wasinikezela isihlalo-sokugweba, waza wakuthabathela kuye ukushumayela ilizwi likaThixo yonke intsalela yemihla yakhe, kananjalo nomntakwabo uLihayi, yonke intsalela yemihla yakhe;\n\n5 Kuba bawakhumbula amazwi awathi uyise wabo uHilamani wawathetha kubo. Kwaye la ngamazwi awawathethayo:\n\n6 Qaphelani, bonyana bam, ndinqwenela okokuba ningakhumbula ukuyigcina imiyalelo kaThixo; kwaye ndinga ningawavakalisa ebantwini la mazwi. Qaphelani, ndininike amagama abazali bethu bokuqala ababephuma kulo ilizwe laseYerusalem; kwaye oku ndikwenze ukuze nakuba nikhumbula amagama enu nibe nokukhumbula bona; kwaye nakuba nibakhumbula nikhumbule imisebenzi yabo; kwaye nakuba nikhumbula imisebenzi yabo nibe nokwazi okokuba kungani kuthethiwe, kananjalo kubhaliwe, okokuba babelungile.\n\n7 Ke ngoko, bonyana bam, ndinga ningenza oko kulungileyo, ukuze kube nokuthethwa ngani, kananjalo kubhalwe, kwananjengokuba bekuthethiwe kwaye kubhaliwe ngabo.\n\n8 Kwaye ngoku bonyana bam, qaphelani ndinokuthile nje okungakumbi endikunqwenelayo kuni, umnqweno lowo ongulo, wokokuba ningabi nakuzenza ezi zinto ukuze nibe nokuzigwagwisa, kodwa okokuba nibe nokuzenza ezi zinto ukuze niziqwebele ubutyebi ezulwini, ewe, obungunaphakade, kwaye obungatshitshiyo; ewe, ukuze nibe nokufumana eso sipho sixabisekileyo sobomi obungunaphakade, esinesizathu sokucinga ukuba sanikwa oobawo bethu.\n\n9 Owu khumbulani, khumbulani, bonyana bam, amazwi awathi ukumkani uBhenjamin wawathetha kubo abantu bakhe; ewe, khumbulani okokuba ayikho enye indlela nalulobo anokuthi ngalo umntu asindiswe, kuphela kungalo igazi lentlawulelo likaYesu Krestu, oya kuza; ewe, khumbulani okokuba uyeza ukuze akhulule ihlabathi.\n\n10 Kwaye khumbulani kanjalo amazwi awathi uAmyuleki wawathetha kuye uZiyezirom, kuso isixeko sika-Amoniha; kuba wathi kuye iNkosi ngokwenene kufanele ize ukuze ikhulule abantu bayo, kodwa ingezi ukuba ibakhulule besezonweni zabo, kodwa ukuba ibakhulule kuzo izono zabo.\n\n11 Kwaye unamandla awanikiweyo avela kuBawo ukuze abakhulule ezonweni zabo ngenxa yenguquko; ke ngoko uthumele iingelosi zakhe ukuba zivakalise iindaba zeemeko zenguquko, ezisa emandleni oMkhululi, elusindisweni lwemiphefumlo yabo.\n\n12 Kwaye ngoku, bonyana bam, khumbulani, khumbulani okokuba kuphezu kweliwa loMkhululi wethu, onguKrestu, uNyana kaThixo, apho kufuneka nakhele isiseko senu; ukuze xa umtyholi eya kuthumela phambili imimoya yakhe enamandlakazi, ewe, imibane yakhe njengesitshingitshane, ewe, xa sonke isichotho sakhe noqhwithela olunamandlakazi lubetha phezu kwenu, aluyi kuba namandla phezu kwenu ukunirhuqela ezantsi kumsantsa wenkxwaleko nesimbonono esingenasiphelo, ngenxa yeliwa elo enakhelwe phezu kwalo, elisisiseko esiqinisekileyo, isiseko apho ukuba abantu bakhela kuso abanako ukuwa.\n\n13 Kwaye kwenzekile okokuba la ngamazwi awathi uHilamani wawafundisa koonyana bakhe; ewe, waye wabafundisa izinto ezininzi ezingabhalwanga, kananjalo nezinto ezininzi ezibhaliweyo.\n\n14 Kwaye baye bawakhumbula amazwi akhe; kwaye ke ngoko babheka phambili, beyigcina imiyalelo kaThixo, yokuba bafundise ilizwi likaThixo phakathi kwabo bonke abantu bakaNifayi, beqalisa esixekweni iNdyebo;\n\n15 Kwaye ukusuka apho ukuya phambili kuso isixeko saseGidi; kwaye ukusuka kwisixeko saseGidi ukuya kwisixeko saseMyuleki;\n\n16 Kwaye kwanokude asuke kwesinye isixeko ukuya kwesinye, bade baba babheke phambili phakathi kwabo bonke abantu bakaNifayi ababekulo ilizwe elingasemazantsi; kwaye ukusuka apho bangena kulo ilizwe laseZarahemla, phakathi kwamaLeymenayithi.\n\n17 Kwaye kwenzekile okokuba baye bashumayela ngamandla amakhulu, kangangokuba baye bakhwankqisa abaninzi babo bakreqi ababewelele ngaphaya besuka kumaNifayithi, kangangokuba beza ngaphambili kwaye baye bazivuma izono zabo baza babhaptizelwa enguqukweni, baza ngoko nangoko babuyela kumaNifayithi ukuzama ukulungisa kuwo okungalunganga abathi bakwenza.\n\n18 Kwaye kwenzekile okokuba uNifayi noLihayi baye bashumayela kuwo amaLeymenayithi ngamandla amakhulu negunya, kuba babenamandla negunya elalinikelwe kubo ukuze babe nokuthetha, kananjalo babenako bekunikiwe oko kwakufanele bakuthethe—\n\n19 Ke ngoko baye bathetha ekukhwankqisekeni kwamaLeymenayithi, ekubaqinisekiseni, kangangokuba baba ngamawaka asibhozo abamaLeymenayithi ababekulo ilizwe laseZarahemla kwaye macala onke ababhaptizelwa enguqukweni, kwaye baqinisekiswa ngenkohlakalo yezithethe zooyise.\n\n20 Kwaye kwenzekile okokuba uNifayi noLihayi baye baqhubeka ukusuka apho ukuya kulo ilizwe likaNifayi.\n\n21 Kwaye kwenzekile okokuba bathatyathwa ngumkhosi wamaLeymenayithi baza baphoswa entolongweni; ewe, kwakuyo yona loo ntolongo ekwakuphoswe kuyo uAmon nabazalwana bakhe zizicaka zikaLimhayi.\n\n22 Kwaye emva kokuba bephoswe entolongweni iintsuku ezininzi ngaphandle kokutya, qaphelani, amaLeymenayithi angena abheka phambili entolongweni ukuba abathabathe ukuze abe nokubabulala.\n\n23 Kwaye kwenzekile okokuba uNifayi noLihayi barhangqwa macala onke ngokungathi kungomlilo, kangangokude abazange balinge ukubeka nezandla zabo phezu kwabo ngoloyiko lokokuba hleze batshe. Nangona kunjalo uNifayi noLihayi babengatshanga; kwaye njengokuba babemi phakathi emlilweni babengatshanga.\n\n24 Kwaye bakubona okokuba barhangqwe macala onke ngentsika yomlilo, nokokuba ibingabatshisi, iintliziyo zabo zaye zakhuthazeka.\n\n25 Kuba babona okokuba amaLeymenayithi awangeke alinge ukuzibeka izandla zawo phezu kwabo; engenako nokulinga ukusondela kufuphi nabo, kodwa ema ngokungathi abethwe abazizimumu kukumangaliseka.\n\n26 Kwaye kwenzekile okokuba uNifayi noLihayi baye bema ngaphambili baza baqalisa ukuthetha nawo, besithi: Musani ukoyika, kuba qaphelani, nguThixo othe wanibonisa le nto ingummangaliso, into leyo ngayo ekuboniswa kuni okokuba aninako ukuzibeka izandla zenu kuthi ukuba nisibulale.\n\n27 Kwaye qaphelani, bakuba bewathethile la mazwi, umhlaba washukuma ngokugqithisileyo, zaza iindonga zentolongo zashukuma ngokungathi zazisele ziza kudilikela emhlabeni; kodwa qaphelani, azizange ziwe. Kwaye qaphelani, abo babengaphakathi entolongweni babengamaLeymenayithi namaNifayithi awayengabakreqi.\n\n28 Kwaye kwenzekile okokuba bagutyungelwa ngelifu lobumnyama, kwaye uloyiko olubi nolunzulu lwafika phezu kwabo.\n\n29 Kwaye kwenzekile okokuba kwafika ilizwi ngokungathi lalingentla kwelifu lobumnyama, lisithi: Guqukani, guqukani, kwaye ningabe niphinde nifune ukutshabalalisa izicaka zam endizithumileyo kuni ukuba zivakalise iindaba ezilungileyo.\n\n30 Kwaye kwenzekile bakuliva eli lizwi, baza baqaphela okokuba lalingelilo ilizwi lendudumo, ingelilo nelizwi lengxokolo yesiphithiphithi, kodwa qaphelani, yaye ililizwi elizolileyo elithambe ngokugqibeleleyo, ngokungathi ibikukusebeza, kwaye laye lahlaba kwanakuwo ngqo umphefumlo—\n\n31 Kwaye nangona linentobeko ilizwi, qaphelani, umhlaba washukuma ngokugqithisileyo, zaza iindonga zentolongo zangcangcazela kwakhona, ngokungathi yayisele iza kudilikela emhlabeni; kwaye qaphelani ilifu lobumnyama, elalibagubungele, alizange lichithakale—\n\n32 Kwaye qaphelani ilizwi lafika kwakhona, lisithi: Guqukani, guqukani, kuba ubukumkani bamazulu busondele; kwaye musani ukufuna ukutshabalalisa izicaka zam. Kwaye kwenzekile okokuba umhlaba washukuma kwakhona, zaza iindonga zangcangcazela.\n\n33 Kananjalo ilixa lesithathu ilizwi lafika kwakhona, kwaye laye lathetha nabo amazwi amangalisayo angenako ukuthethwa ngumntu; zaza iindonga zangcangcazela kwakhona, waza umhlaba washukuma ngokungathi uza kwahlukana kubini.\n\n34 Kwaye kwenzekile okokuba amaLeymenayithi ayengenako ukusaba ngenxa yelifu lobumnyama elathi lawagubungela; ewe, kananjalo ayengenakushukunyiswa ngenxa yoloyiko olwathi lwafika phezu kwawo.\n\n35 Ngoku kwakukho omnye phakathi kwawo owaye engumNifayithi ngokuzalwa, owayekhe ngaxesha lithile wangowebandla likaThixo kodwa wakreqa kubo.\n\n36 Kwaye kwenzekile okokuba waguquka, kwaye qaphelani, wabona ngaphaya kwelifu lobumnyama ubuso booNifayi noLihayi; kwaye qaphelani, baye bakhazimla ngokugqithisileyo, kwananjengabo ubuso beengelosi. Kwaye wabona okokuba baye bawaphakamisela amehlo abo ezulwini; kwaye babekwimo yokungathi bancokola okanye baphakamisela amazwi abo kumntu othile ababembona.\n\n37 Kwaye kwenzekile okokuba le ndoda yaye yadanduluka kuso isihlwele, ukuze sibe nokuguquka sikhangele. Kwaye qaphelani, kwabakho amandla anikwayo kuso wokokuba sibe nokujika size sijonge; kwaye saye sazibona iimbuso zooNifayi noLihayi.\n\n38 Saza sathi kuyo indoda: Qaphela, ingaba zonke ezi zinto zithetha ntoni, kwaye ngubani yena lo, la madoda ancokola naye?\n\n39 Ngoku igama lendoda leyo lalinguAminadabhi. Waza uAminadabhi wathi kuso: Bancokola kunye neengelosi zikaThixo.\n\n40 Kwaye kwenzekile okokuba amaLeymenayithi athi kuye: Siza kwenza ntoni, ukuze eli lifu lobumnyama libe nokususwa ekubeni lisigubungele?\n\n41 Waza uAminadabhi wathi kuwo: Kufuneka niguquke, kwaye nidanduluke kulo ilizwi, kwanokude nibe niya kuba nokholo kuKrestu, owayefundisiwe kuni nguAlma, noAmyuleki, noZiyezirom; kwaye xa niya kukwenza oku, ilifu lobumnyama liya kususwa ekubeni linigubungele.\n\n42 Kwaye kwenzekile okokuba baye bonke baqalisa ukudanduluka kulo ilizwi lalowo wayewushukumisile umhlaba; ewe, baye badanduluka kwanokude ilifu lobumnyama lachithakala.\n\n43 Kwaye kwenzekile okokuba bakuba bephosa amehlo abo macala onke, baza babona okokuba ilifu lobumnyama lalichithakele ekubagubungeleni, qaphelani, babona okokuba barhangqwe macala onke, ewe wonke umntu, ngentsika yomlilo.\n\n44 Kwaye uNifayi noLihayi babesembindini wayo; ewe, ayerhangqiwe macala onke; ewe, ayengathi asembindini wedangatye lomlilo, kanti alizange libonzakalise, lingazange lizintumeke neendonga zentolongo; kwaye bazaliswa lolo vuyo lungathethekiyo kwaye bezele luzuko.\n\n45 Kwaye qaphelani, uMoya oyiNgcwele kaThixo waye wehla uvela emazulwini, kwaye waye wangena ezintliziyweni zawo, kwaye ayezaliswe ngokungathi kungomlilo, kwaye ayenako ukuthetha phandle amazwi amangalisayo.\n\n46 Kwaye kwenzekile okokuba kwafika ilizwi kuwo, ewe, ilizwi elimnandi, ngokungathi kukusebeza, lisithi:\n\n47 Uxolo, uxolo malube nani, ngenxa yokholo lwenu kowam oYintanda, owayekho ukususela kwisiseko sehlabathi.\n\n48 Kwaye ngoku, bakuba bekuvile oku bawaphosa phezulu amehlo abo ngokungathi angabona apho lalivela khona ilizwi; kwaye qaphelani, bawabona amazulu evuleka; zaza iingelosi zehlela ezantsi ziphuma emazulwini zaza zabalungiselela.\n\n49 Kwaye kwakukho kangangamakhulu amathathu emiphefumlo eyabonayo kwaye yaziva ezi zinto; kwaye yayalelwa ukuba ibheke phambili kwaye ingamangaliswa, ingathandabuzi nokuthandabuza.\n\n50 Kwaye kwenzekile okokuba zaye zabheka phambili, zaze zabalungiselela abantu, bavakalisa kuzo zonke iingingqi ezirhangqileyo zonke izinto ababezivile nabazibonileyo, kangangokuba inxalenye eninzi yamaLeymenayithi yaneliswa zizo, ngenxa yobukhulu bobungqina ababebufumene.\n\n51 Kwaye kangangobuninzi bawo awayeqinisekisiwe aye azibeka phantsi izikhali zawo zemfazwe, kananjalo nentiyo yawo nesithethe sooyise.\n\n52 Kwaye kwenzekile okokuba aye ayinikela kuwo amaNifayithi imihlaba eyaye iphantsi kolawulo lwawo.\n\n", "hel 6": "[center][font_size=26]Isahluko 6[/font_size][/center]\n\n[i]Amalungisa angamaLeymenayithi ashumayela kwabakhohlakeleyo abangamaNifayithi—Kunye abantu bayaphumelela ngexesha loxolo nentlutha—ULusifa, oyimbangi yesono, uvuselela iintliziyo zabakhohlakeleyo nabaphangi amaGadiyantoni ekubulaleni nenkohlakalo—Abaphangi bathabatha ulawulo loburhulumente bamaNifayithi. Malunga 29–23 P.K.[/i]\n\n1 Kwaye kwenzekile okokuba wakuba owamashumi amathandathu anesibini unyaka wolawulo lwabagwebi uphelile, zonke ezi zinto zazenzekile kwaye amaLeymenayithi asuka, inxalenye yawo engakumbi, yaba ngabantu abangamalungisa, kangangokuba ubulungisa bawo babodlula obo bamaNifayithi, ngenxa yokuzinza kwawo nokuqina kwawo elukholweni.\n\n2 Kuba qaphelani, babebaninzi abamaNifayithi ababesuke baqaqadeka kwaye beyimiqaqoba kwaye bekhohlakele ngokugqithisileyo, kangangokuba baye balikhanyela ilizwi likaThixo kwaye nako konke ukushunyayelwa nokuprofetha okwathi kwafika phakathi kwabo.\n\n3 Nangona kunjalo, abantu bebandla baye baba novuyo olukhulu ngenxa yenguquko yamaLeymenayithi, ewe, ngenxa yebandla likaThixo, ebelimiselwe phakathi kwabo. Kwaye baye baba nobudlelane omnye komnye, kwaye bagcoba omnye komnye, kwaye baye baba novuyo olukhulu.\n\n4 Kwaye kwenzekile okokuba abaninzi bamaLeymenayithi baye behlela ezantsi bangena kulo ilizwe laseZarahemla, kwaye baye bavakalisa kubo abantu bamaNifayithi uhlobo lwenguquko yabo, kwaye baye bawabongozela kulo ukholo nenguquko.\n\n5 Ewe, kwaye amaninzi aye ashumayela ngamandla amakhulu ngokugqithisileyo negunya, ekuthobeleni ezantsi abaninzi babo enzulwini yentobeko, ukuba babe ngabalandeli abathobekileyo bakaThixo neMvana.\n\n6 Kwaye kwenzekile okokuba abaninzi bamaLeymenayithi baye bahamba bangena kulo ilizwe elingasemantla; kananjalo noNifayi noLihayi bahamba bangena kulo ilizwe elingasemantla, ukuya kushumayela kubo abantu. Waza njalo waphela unyaka wamashumi amathandathu anesithathu.\n\n7 Kwaye qaphelani, kwabakho uxolo kulo lonke ilizwe, kangangokuba amaNifayithi aye ahamba aya nakuwuphina ummandla welizwe abawufunayo, nokokuba kuphakathi kwamaNifayithi okanye amaLeymenayithi.\n\n8 Kwaye kwenzekile okokuba amaLeymenayithi aye nawo kanjalo aya naphina apho afuna khona, nokokuba kwakuphakathi kwamaLeymenayithi okanye phakathi kwamaNifayithi; kwaye njalo aye aba nokuhambelana okukhululekileyo omnye kunye nomnye, ukuthenga nokuthengisa, kwaye nokufumana inzuzo, ngokweminqweno yabo.\n\n9 Kwaye kwenzekile okokuba baye basuka baba zizityebi ngokugqithisileyo, kunye amaLeymenayithi namaNifayithi; kwaye baba nobuninzi obugqithileyo begolide nobesilivere, kwaye nobalo lonke uhlobo lwezinyithi ezixabisekileyo, kulo ilizwe elisemazantsi kwakunye nakulo ilizwe elisemantla.\n\n10 Ngoku ilizwe elisemazantsi lalibizwa ngokuba yiLihayi, laza ilizwe elisemantla labizwa ngokuba yiMyuleki, elabizwa ngonyana kaZedekiya; kuba iNkosi yaye yamzisa uMyuleki kulo ilizwe elisemantla, yaza yazisa uLihayi kulo ilizwe elisemazantsi.\n\n11 Kwaye qaphelani, kwakukho lonke uhlobo lwegolide kuwo omabini la mazwe, nolwesilivere, nesinyithi esikrwada yalo lonke udidi; kwaye kwakukho kananjalo abasebenzi abanobuchule, abathi basebenza lonke udidi lwesinyithi esikrwada kwaye aye asicolisisa; kwaye njalo baye basuka baba zizityebi.\n\n12 Baye balima iinkozo ngobuninzi, kunye emantla kwaye nasemazantsi; kwaye baye bachuma ngokugqithisileyo, kunye emantla kwaye nasemazantsi. Kwaye baye baphinda-phindeka baza baba nokomelela ngokugqithisileyo elizweni. Kwaye baye bafuya imihlambi yempahla emfutshane emininzi nemihlambi yeenkomo, ewe, kwaye namathole atyetyisiweyo amaninzi.\n\n13 Qaphelani abafazi babo baye basebenza nzima kwaye besoluka, kwaye baye benza lonke uhlobo lwelaphu, lwelineni eyolukwe ngokucekethekileyo nelaphu lwalo lonke udidi, ukuba bambese ubuze babo. Waza njalo unyaka wamashumi amathandathu anesine wegqitha ngoxolo.\n\n14 Kwaye ngonyaka wamashumi amathandathu anesihlanu baye kanjalo baba novuyo olukhulu noxolo, ewe, ukushumayela okuninzi neziprofetho ezininzi ngokunxulumene noko kwakusezayo. Waza njalo wegqitha unyaka wamashumi amathandathu anesihlanu.\n\n15 Kwaye kwenzekile okokuba kowamashumi amathandathu anesithandathu unyaka wolawulo lwabagwebi, qaphelani, uSezoram wabulawa ngesandla esingaziwayo njengokuba wayehleli phezu kwesihlalo-sokugweba. Kwaye kwenzekile okokuba kwakuwo lo nyaka, wathi unyana wakhe, owayenyulwe ngabantu esikhundleni sakhe, naye kanjalo wabulawa. Waza njalo waphela unyaka wamashumi amathandathu anesithandathu.\n\n16 Kwaza ekuqalekeni konyaka wamashumi amathandathu anesixhenxe abantu baqalisa ukukhulelwa kukukhohlakala okugqithisileyo kwakhona.\n\n17 Kuba qaphelani, iNkosi yayibasikelele ixesha elide ngobutyebi behlabathi ukuze bangavuselelwa emsindweni, nakwiimfazwe, nakwimpalalo-gazi; ke ngoko baqalisa ukubeka iintliziyo zabo phezu kobutyebi babo; ewe, baqalisa ukuzama ukufumana inzuzo ukuze babe nokuphakanyiselwa phezulu omnye ngaphezulu kunomnye; ke ngoko baqalisa ukwenza ukubulala okusekhusini, nokuphanga nokurhwaphiliza, ukuze babe nokufumana inzuzo.\n\n18 Kwaye ngoku qaphelani, abo babulali nabarhwaphilizi babeliqela elalibunjwe nguKhishkumeni noGadiyantoni. Kwaye ngoku kwaye kwenzeka okokuba baba baninzi, kwanaphakathi kwamaNifayithi, abeqela likaGadiyantoni. Kodwa qaphelani, babebaninzi ingakumbi phakathi kwenxalenye ekhohlakele ngakumbi yamaLeymenayithi. Kwaye babebizwa ngokuba ngabaphangi bakaGadiyantoni nababulali.\n\n19 Kwaye yayingabo abaye babulala umgwebi oyintloko uSezoram, nonyana wakhe, ngelixa babekuso isihlalo-sokugweba ; kwaye qaphelani, abazange bafunyanwa.\n\n20 Kwaye ngoku kwenzekile okokuba akuba amaLeymenayithi efumanisile okokuba kwakukho abaphangi phakathi kwawo abalusizi ngokugqithisileyo; kwaye aye asebenzisa iintlobo zonke ezisemandleni awo ukubatshabalalisa baphele phezu kobuso bomhlaba.\n\n21 Kodwa qaphelani, uSathana waye wazivuselela iintliziyo zenxalenye engakumbi yamaNifayithi, kangangokuba aye amanyana kunye naloo maqela abaphangi, aza angena kuyo iminqophiso yawo nezifungo zawo, zokokuba aya kukhuselana kwaye alondolozane omnye nomnye nakuziphina iimeko ezinzima anokuthi abekwe kuzo, ukuze angeva bunzima ngokubulala kwawo, nokurhwaphiliza kwawo, nokuba kwawo.\n\n22 Kwaye kwenzekile okokuba baye baba nemiqondiso yabo, ewe, imiqondiso yabo eyimfihlelo namagama abo ayimfihlelo; kwaye oku ukuze babe nokumahlula umlingane ongene kuwo umnqophiso, ukuze nayiphina inkohlakalo umlingane wakhe anokuyenza angenzakaliswa ngumlingane wakhe, nangabo abo abangabeqela lakhe, abathabathe lo mnqophiso.\n\n23 Baze njalo babe nokubulala, kwaye barhwaphilize, kwaye bebe, kwaye benze uhenyuzo nalo lonke uhlobo lwenkohlakalo, ephikisana nemithetho yelizwe kananjalo nemithetho yoThixo wabo.\n\n24 Kwaye nobanina ababo abangabeqela labo abangayivezayo ehlabathini inkohlakalo yabo namasikizi abo, bangacikidwa, ingekuko okwasemithethweni yelizwe, kodwa ngokwemithetho yenkohlakalo yabo, eyayinikwe nguGadiyantoni noKhishkumeni.\n\n25 Ngoku qaphelani, zizo ezi zifungo zifihlakeleyo neminqophiso awathi uAlma wayalela unyana wakhe ukuba zingabheki phambili ziye ehlabathini, hleze zibe yindlela yokubazisa ezantsi abantu entshabalalweni.\n\n26 Ngoku qaphelani, ezo zifungo zifihlakeleyo neminqophiso ayizange ize ngaphambili ize kuGadiyantoni isuka kuzo iimbali ezaye zinikelwe kuye uHilamani; kodwa qaphelani, zaye zafakwa entliziyweni kaGadiyantoni kwanguye laa mntu owathi walukuhla abazali bethu bokuqala ukuba bathabathe batye kuso isiqhamo esalelweyo—\n\n27 Ewe, kwayena loo mntu owaye wenza iyelenqe kunye noKayin, lokokuba ukuba angambulala umntakwabo uAbheli ayinakwaziwa ehlabathini. Kwaye waye wenza iyelenqe kunye noKayin nabalandeli bakhe ukususela kwelo lixa ukubheka phambili.\n\n28 Kananjalo ikwanguye loo mntu owathi wayifaka ezintliziyweni zabantu ukuba bakhe inkcochoyi ephakame ngokwaneleyo ukuze babe nokufikelela ezulwini. Kwaye yayikwanguye loo mntu owathi wakhokelela abantu ababesuka kuloo ncochoyi kulo eli lizwe; owathi wasasaza imisebenzi yobumnyama namasikizi phezu kwabo bonke ubuso belizwe, wada wabarhuqela abantu ezantsi kuyo intshabalalo epheleleyo, nakuso isihogo sanaphakade.\n\n29 Ewe, ikwanguye loo mntu owathi wayifaka entliziyweni kaGadiyantoni into yokuba aqhubeke njalo nomsebenzi wobumnyama, nowokubulala okufihlakeleyo; kwaye uyizise ngaphambili ukususela ekuqalekeni komntu kwanokuhla ukuza kweli lixa.\n\n30 Kwaye qaphelani, nguye oyimbangi yaso sonke isono. Kwaye qaphelani, uthi aqhubeke ngayo imisebenzi yakhe yobumnyama nokubulala okufihlakeleyo, kwaye uthi awanikezele ukuhlela ezantsi amayelenqe abo, nezifungo zabo, neminqophiso yabo, namacebo enkohlakalo eyoyikekayo, ukusuka kuso isizukulwana ukuya kwesinye isizukulwana ngokokufikelela kwakhe phezu kweentliziyo zabantwana babantu.\n\n31 Kwaye ngoku qaphelani, ufikelele kakhulu phezu kweentliziyo zamaNifayithi; ewe, kangangokuba asuke akhohlakala ngokugqithisileyo; ewe, inxalenye engakumbi yawo iphambukile endleleni yobulungisa, kwaye ayinyathele phantsi kweenyawo zawo imiyalelo kaThixo, aza aphambukela kwezawo iindlela, aza azakhela ezawo izithixo zegolide yawo nesilivere yawo.\n\n32 Kwaye kwenzekile okokuba bonke obu bugwenxa baye beza kubo ngethuba leminyaka emininzi, kangangokuba inxalenye eninzi yabo yeza kubo kowamashumi amathandathu anesixhenxe unyaka wolawulo lwabagwebi phezu kwabantu bakaNifayi.\n\n33 Kwaye baye bakhula kubugwenxa babo kunyaka wamashumi amathandathu anesibhozo kanjalo, kusizi olukhulu nesijwili kumalungisa.\n\n34 Kwaye njalo siyabona okokuba amaNifayithi aye aqalisa ukunya ephelela ekungakholweni, kwaye akhula ngenkohlakalo namasikizi, ngeli lixa amaLeymenayithi eqalisa ukukhula ngokugqithisileyo elwazini ngoThixo wawo; ewe, aye aqalisa ukuyigcina imimiselo yakhe nemiyalelo, nokuhamba enyanisweni nokuthi mbo phambi kwakhe.\n\n35 Kwaye njalo siyabona okokuba uMoya weNkosi waqalisa ukurhoxa kuwo amaNifayithi, ngenxa yenkohlakalo nokuqaqadeka kweentliziyo zawo.\n\n36 Kwaye njalo siyabona okokuba iNkosi yaye yaqalisa ukuwuthulula uMoya wayo phezu kwamaLeymenayithi, ngenxa yokukhaphukhaphu nokuzimisela kwawo ukuwakholelwa amazwi ayo.\n\n37 Kwaye kwenzekile okokuba amaLeymenayithi aye abazingela abaphangi bakaGadiyantoni; kwaye aye alishumayela ilizwi likaThixo phakathi kwalawo akhohlakele ngakumbi abo, kangangokuba eli qela labaphangi latshatyalaliswa ngokupheleleyo phakathi kwamaLeymenayithi.\n\n38 Kwaye kwenzekile kwelinye icala, okokuba amaNifayithi aye abakhulisa kwaye abaxhasa, eqalisa kuloo nxalenye ikhohlakele ngakumbi yabo, bade basasazeka phezu kwalo lonke ilizwe lamaNifayithi, kwaye bahenda inxalenye engakumbi yamalungisa ade ehlela ekukholelweni kuyo imisebenzi yabo kwaye bathabatha kuzo izinto abaziphangileyo, nokuzimanyanisa kunye nabo ekubulaleni kwabo okufihlakeleyo namayelenqe abo.\n\n39 Kwaye njalo baye bazuza ulawulo loburhulumente bodwa, kangangokuba baye babanyathela phantsi kweenyawo zabo kwaye bababetha kwaye babahlungisa kwaye babafulathela abangamahlwempu nabalulamileyo, nabalandeli abathobekileyo bakaThixo.\n\n40 Kwaye njalo siyabona okokuba babekwimo eyoyikekayo, kwaye bevuthelwa intshabalalo yanaphakade.\n\n41 Kwaye kwenzekile okokuba njalo waphela owamashumi amathandathu anesibhozo unyaka wolawulo lwabagwebi phezu kwabantu bakaNifayi.\n\n", "hel 7": "Isiprofetho sikaNifayi, uNyana kaHilamani—UThixo usongela abantu bakaNifayi okokuba uya kubavelela ngomsindo wakhe, ekutshatyalalisweni kwabo okupheleleyo ngaphandle kokuba baguquke kuyo inkohlakalo yabo. UThixo ubetha abantu bakaNifayi ngesifo esibulalayo; bayaguquka baze baguqukele kuye. USamuweli, umLeymenayithi, uprofetha kuwo amaNifayithi.\n\nIquka izahluko 7 ukuya ku 16.\n\n[center][font_size=26]Isahluko 7[/font_size][/center]\n\n[i]UNifayi uyaliwa emantla aze abuyele eZarahemla—Uyathandaza phezu kwenkcochoyi ekumyezo wakhe aze ke ababongoze abantu ukuba baguquke okanye batshabalale. Malunga 23–21 P.K.[/i]\n\n1 Qaphelani, ngoku kwenzekile kowamashumi amathandathu anesithoba unyaka wolawulo lwabagwebi phezu kwabantu bamaNifayithi, okokuba uNifayi unyana kaHilamani, wabuyela kulo ilizwe laseZarahemla esuka kulo ilizwe elingasemantla.\n\n2 Kuba wayephumile phakathi kwabantu ababekulo ilizwe elingasemantla, waye washumayela ilizwi likaThixo kubo, kwaye waprofetha izinto ezininzi kubo;\n\n3 Kwaye baye bawala onke amazwi akhe, kangangokuba akazange abenako ukuhlala phakathi kwabo, kodwa wabuyela kwakhona kulo ilizwe lakhe lokuzalwa.\n\n4 Waza ebona abantu bekwimo eyoyikeka kangako yenkohlakalo, kwaye nabo baphangi bakaGadiyantoni bezalise izihlalo zokugweba—ekubeni bephange amandla negunya lelizwe; beyibekele bucala imiyalelo kaThixo, kwaye bengalunganga nakancinane phambi kwakhe; bengenzi bulungisa kubo abantwana babantu;\n\n5 Begweba abangamalungisa ngenxa yobulungisa bawo; beyeka abanetyala nabakhohlakeleyo bahambe ngaphandle kwesohlwayo ngenxa yemali yabo; kwaye ngaphezu koko babekwe esikhundleni kwintloko yoburhulumente, ukuba balawule kwaye benze ngokweentando zabo, ukuze babe nokufumana inzuzo nozuko lwehlabathi, kwaye, ngaphezu koko, ukuze babe nokwenza ukrexezo ngokulula ngakumbi, kwaye babe, kwaye babulale, kwaye benze ngokweentando zabo—\n\n6 Ngoku obu bugwenxa bukhulu bafika kumaNifayithi, ngethuba leminyaka engephi; waza uNifayi akukubona oku, intliziyo yakhe yadumba ngosizi ngaphakathi kwesifuba sakhe; kwaye wadanduluka ngentlungu yomphefumlo wakhe:\n\n7 Owu, akwaba ndandifumene imihla yam ngemihla xa ubawo uNifayi waqala ukufika ephuma kulo ilizwe laseYerusalem, akwaba ndandibe nokuvuya kunye naye kulo ilizwe lesithembiso; ke ngoko abantu bakhe babelula ukufikeleleka bezinzile ukuyigcina imiyalelo kaThixo, kwaye behamba kancinane ukukhokelwa ukuba benze ubugwenxa; kwaye babekhawuleza ekuphulaphuleni amazwi eNkosi—\n\n8 Ewe, ukuba imihla yam yayinokuba kuloo mihla, ngoko umphefumlo wam ngewawunovuyo kubo ubulungisa babazalwana bam.\n\n9 Kodwa qaphelani, ndithunyelwe kuba le yimihla yam, nokokuba umphefumlo wam uya kuzaliswa lusizi ngenxa yale nkohlakalo yabazalwana bam.\n\n10 Kwaye qaphelani, ngoku kwenzekile okokuba kwakuphezu kwenkcochoyi, eyaye isemyezweni kaNifayi, eyaye ingakumendo wendlela eyayikhokelela kwimarike ephambili, eyaye ikuso isixeko saseZarahemla; ke ngoko, uNifayi wayequbude phezu kwenkcochoyi eyaye isemyezweni wakhe, nkcochoyi leyo eyaye kanjalo ikufuphi nesango lomyezo elalikhokelela kuhola wendlela.\n\n11 Kwaye kwenzekile okokuba kwabakho madoda athile agqithayo, aza ambona uNifayi njengokuba wayethululela umphefumlo wakhe kuThixo phezu kwenkcochoyi; aza abaleka aza axelela abantu oko ayekubonile, baza abantu beza kunye bezizihlwele ukuze babe nokwazi unobangela wenzilo enkulu kangaka ngenkohlakalo yabantu.\n\n12 Kwaye ngoku, akuba uNifayi ephakamile wazibona izihlwele zabantu ababehlanganisene kunye.\n\n13 Kwaye kwenzekile okokuba wawuvula umlomo wakhe waza wathi kubo: Qaphelani, kungani nizihlanganise kunye? Ukuba ndibe nokunixelela ngobugwenxa benu?\n\n14 Ewe, ngenxa yokuba ndize phezu kwenkcochoyi yam ukuze ndibe nokuphalaza umphefumlo wam kuye uThixo wam, ngenxa yosizi lwentliziyo yam, olubangelwa bubugwenxa benu!\n\n15 Kwaye ngenxa yenzila yam nesijwili nihlanganisene kunye, kwaye niyamangaliswa; ewe, kwaye ninemfuneko enkulu yokumangaliswa; ewe, nimele kukumangaliswa ngenxa yokokuba ninikezelwe, ukuze umtyholi abe nolawulo phezu kweentliziyo zenu.\n\n16 Ewe, kungani na ukuba nivumele ukulukuhla kwalowo uzungula ukuyiphosa ezantsi ngamandla imiphefumlo yenu ezantsi kuyo inkxwaleko yanaphakade nosizi olungenasiphelo?\n\n17 Owu guqukani, guqukani! Kungani na nisiya kufa? Buyani, nibuyele kuyo iNkosi uThixo wenu. Kungani na enilahlile nje?\n\n18 Kungenxa yokuba niziqaqadekisile iintliziyo zenu; ewe, anivumi ukuliphulaphula ilizwi lomalusi olungileyo; ewe, nimcaphukisele ukuba abenomsindo ngokuchasene nani.\n\n19 Kwaye qaphelani, endaweni yokunihlanganisa, ngaphandle kokuba niya kuguquka, qaphelani, uya kunisasazela kude ukuze nibeyinyama yezinja nezilo zasendle.\n\n20 Owu, kwenzeke njani ukuba nimlibale uThixo wenu kanye ngalo mhla wokokuba enihlangule?\n\n21 Kodwa qaphelani, kungokufumana inzuzo, ukuze nidunyiswe ngabantu, ewe, nokokuba nibe nokufumana igolide nesilivere. Kwaye nizibeke iintliziyo zenu phezu kobutyebi nezinto ezililize zeli hlabathi, enithi ngenxa yazo nibulale, kwaye nirhwaphilize, kwaye nibe, kwaye ningqine ubungqina bobuxoki ngokuchasene nommelwane wenu, kwaye nenze lonke uhlobo lobugwenxa.\n\n22 Kwaye ngesi sizathu isiqalekiso siya kufika kuni ngaphandle kokuba niya kuguquka. Kuba ukuba aniyi kuguquka, qaphelani, esi sixeko sikhulu, kananjalo nazo zonke ezo zixeko zikhulu zirhangqileyo, ezikulo ilizwe lolawulo lwethu, ziya kuhluthwa ukuze ningabinandawo kuzo; kuba qaphelani, iNkosi ayisayi kuninika komelela, njengokuba kude kube kalokunje yayenzile, ukuba nimelane ngokuchasene neentshaba zenu.\n\n23 Kuba qaphelani, itsho njalo iNkosi: Andisayi kubonisa kwabo bakhohlakeleyo ngokomelela kwam, komnye ngaphezu komnye, ngaphandle kokuba kube kwabo baguqukayo ezonweni zabo, baze bawaphulaphule amazwi am. Ke ngoko ngoku, ndinga ningaqaphela, bazalwana bam, ukuba kuya kulunga ngakumbi kumaLeymenayithi kunakuni ngaphandle kokuba niya kuguquka.\n\n24 Kuba qaphelani, angamalungisa ngakumbi kunani, kuba abenzanga sono ngokuchasene nolo lwazi lukhulu enithe nalufumana; ke ngoko iNkosi iya kuba nenceba kuwo; ewe, iya kuyolula imihla yawo kwaye iyandise imbewu yawo, kwanasekubeni niya kuba nitshatyalalisiwe ngokupheleleyo ngaphandle kokuba niya kuguquka.\n\n25 Ewe, yeha kuni ngenxa yelo sikizi likhulu elithe lafika phakathi kwenu; kwaye nizimanyanise nalo, ewe, kwelo qela lifihlakeleyo elamiselwa nguGadiyantoni!\n\n26 Ewe, isiqalekiso siya kufika kuni ngenxa yelo kratshi enithe nalivumela ukuba lingene ezintliziyweni zenu, elithe laniphakamisa ngaphaya kwaloo nto ilungileyo ngenxa yobutyebi benu obugqithisileyo kakhulu!\n\n27 Ewe, isiqalekiso masibe kuni ngenxa yenkohlakalo yenu namasikizi!\n\n28 Kwaye ngaphandle kokuba niguquke niya kutshabalala; ewe, kwanemihlaba yenu iya kuhluthwa kuni, kwaye niya kutshatyalaliswa nisuke kubuso bomhlaba.\n\n29 Qaphelani ngoku, anditsho ukuthi ezi zinto ziya kubakho, ngokwam, ngenxa yokuba asikokwam ukuba ndazi ngazo ezi zinto; kodwa qaphelani, ndiyazi okokuba ezi zinto ziyinyani ngenxa yokokuba iNkosi uThixo izazisile kum, ke ngoko ndiyangqina okokuba ziya kubakho.\n\n", "hel 8": "[center][font_size=26]Isahluko 8[/font_size][/center]\n\n[i]Abagwebi abangcolileyo bazama ukulukuhla abantu ngokuchasene noNifayi—UAbraham, uMoses, Zenoshe, uZenokhi, uEziyasi, uIsaya, uYeremiya, uLihayi, noNifayi bonke bangqina ngoKrestu—Ngempembelelo uNifayi wazisa ukubulawa komgwebi oyintloko. Malunga 23–21 P.K.[/i]\n\n1 Kwaye ngoku kwenzekile okokuba akuba uNifayi ewathethile la mazwi, qaphelani, kwakukho amadoda awayengabagwebi, awaye kanjalo engaweqela elifihlakeleyo likaGadiyantoni, kwaye ayenomsindo, aza adanduluka ngokuchasene naye, esithi kubo abantu: Kungani ningayithabathi le ndoda nize niyizise apha, ukuze ibe nokugwetywa ngokwetyala elo ilenzileyo?\n\n2 Kungani niyibukele le ndoda kwaye niyiva isenyelisa ngokuchasene naba bantu nangokuchasene nomthetho wethu?\n\n3 Kuba qaphelani, uNifayi wayethethe nabo malunga nokonakaliswa komthetho wabo; ewe, zininzi izinto uNifayi awazithethayo ezingenako ukubhalwa; kwaye ayikho into awayithethayo eyayiphikisana nemiyalelo kaThixo.\n\n4 Kwaye abo bagwebi babenomsindo kuye ngenxa yokuba wathetha ngokucacileyo kubo malunga nemisebenzi yabo efihlakeleyo yobumnyama; nangona kunjalo, babengenakulinga ukubeka izandla zabo phezu kwakhe, kuba babesoyika abantu hleze badanduluke ngokuchasene nabo.\n\n5 Ke ngoko baye badanduluka ebantwini, besithi: Kungani niyivumela le ndoda ukuba yenyelise ngokuchasene nathi? Kuba qaphelani uyabagweba bonke aba bantu, kwanasekutshatyalalisweni; ewe, kananjalo okuba nezi zixeko zethu zikhulu ziya kuhluthwa kuthi, nokuba asiyi kuba nandawo kuzo.\n\n6 Kwaye ngoku siyazi okokuba oku akunako ukwenzeka, kuba qaphelani, sinamandla, kwaye nezixeko zethu zikhulu, ke ngoko iintshaba zethu azinakuba nawo amandla phezu kwethu.\n\n7 Kwaye kwenzekile okokuba ngalo ndlela baye babavuselela abantu emsindweni ngokuchasene noNifayi, baza bavuselela iimbambano phakathi kwabo; kuba kwakukho abathile abaye badanduluka: Yiyekeni le ndoda, kuba iyindoda elungileyo, kwaye ezo zinto izithethayo ngokwenene ziza kwenzeka ngaphandle kokuba siguquke;\n\n8 Ewe, qaphelani, zonke izigwebo ziya kufika phezu kwethu athe wazingqina kuthi; kuba siyazi okokuba ungqine kakuhle kuthi malunga nobugwenxa bethu. Kwaye qaphelani buninzi, kwaye uzazi kakuhle zonke izinto eziya kuthi zisehlele njengokuba esazi nangobugwenxa bethu;\n\n9 Ewe, kwaye qaphelani, ukuba ebengenguye umprofeti abengeze abenako ukungqina malunga nezo zinto.\n\n10 Kwaye kwenzekile okokuba abo bantu babezama ukutshabalalisa uNifayi banyanzeleka ngenxa yoloyiko lwabo, ukuba bangazibeki izandla zabo kuye; ke ngoko waqalisa kwakhona ukuthetha nabo, ebona okokuba uzuze ubabalo emehlweni abanye, kangangokuba intsalela yabo yaye yoyika.\n\n11 Ke ngoko wanyanzeleka ukuba athethe ngokungakumbi kubo esithi: Qaphelani, bazalwana bam, anifundanga na okokuba uThixo wanika amandla kwindoda enye, kwanaye uMoses, ukuba abethe phezu kwamanzi oLwandle oluBomvu, aza ahlukana ngapha nangapha, kangangokuba amaSirayeli, awayengoobawo bethu, awela phezu komhlaba owomileyo aza amanzi ayivalela imikhosi yamaYiputa aza ayiginya?\n\n12 Kwaye ngoku qaphelani, ukuba uThixo wayinika le ndoda amandla anjalo, ke kungani niphikisana phakathi kwenu, kwaye nisithi akandinikanga mandla endinokuthi ngawo ndibe nokwazi malunga nezigwebo eziya kuza phezu kwenu ngaphandle kokuba niguquke?\n\n13 Kodwa, qaphelani, anikhanyeli nje kuphela amazwi am, kodwa kanjalo nikhanyela onke amazwi athethiweyo ngoobawo, kanjalo namazwi athethwe yile ndoda, uMoses, owayenamandla amakhulu kangako awawanikwayo, ewe, amazwi athe wawathetha malunga nokuza kukaMesiya.\n\n14 Ewe, akazange na anike ubungqina bokokuba uNyana kaThixo kumele afike? Kwaye njengoko wayiphakamisayo inyoka yobhedu entlango, kwangolo hlobo uya kuphakanyiswa lowo umele ukuza.\n\n15 Kwaye kangangobuninzi babo abo baya kukhangela phezulu kuloo nyoka baya kuphila, ngokunjalo nangobuninzi babo abo baya kukhangela kuye uNyana kaThixo ngokholo, benomoya otyumkileyo, banokuphila, kwanakobo bomi bungunaphakade.\n\n16 Kwaye ngoku qaphelani, uMoses akazange angqine yedwa ngezi zinto, kodwa kanjalo bonke abaprofeti abangcwele, ukususela kwimihla yakhe kwanokuya kuyo imihla ka-Abraham.\n\n17 Ewe, kwaye qaphelani, uAbraham wabona ngokuza kwakhe, waza wazaliswa luvuyo kwaye wagcoba.\n\n18 Ewe, kwaye qaphelani ndithi kuni, uAbraham asinguye yedwa owayesazi ngezi zinto, kodwa babe baninzi ngaphambi kwemihla ka-Abraham ababebiziwe ngohlobo lukaThixo; ewe, kwana ngokohlobo loNyana wakhe; kwaye oku ukuze kube nokubonakaliswa kubo abantu, iminyaka yamawaka amaninzi kakhulu phambi kokuza kwakhe, ukuze kwanenkululeko ize ifike kubo.\n\n19 Kwaye ngoku ndinga ningazi, okokuba kwanokusuka kwimihla ka-Abraham babekhona abaprofeti abaninzi ababezingqinile ezi zinto; ewe, qaphelani, umprofeti uZenoshe waye wangqina ngenkalipho; nto leyo awathi wabulawa ngayo.\n\n20 Kwaye qaphelani, uZenokhi kanjalo, kananjalo noEziyasi, kananjalo noIsaya noYeremiya, (uYeremiya ekwanguloo mprofeti owangqina ngentshabalalo yeYerusalem) kwaye ngoku siyazi okokuba iYerusalem yatshatyalaliswa ngokwamazwi kaYeremiya. Owu ke kungani ukuba uNyana kaThixo angezi, ngokwesiprofetho sakhe?\n\n21 Kwaye ngoku uza kuphika okokuba iYerusalem yatshatyalaliswa? Uya kutsho okokuba oonyana bakaZedekiya abazange babulawe, bonke ngaphandle kokuba ibe nguMyuleki? Ewe, kwaye aniqapheli okokuba imbewu kaZedekiya inathi, kwaye babegxothiwe baphuma kulo ilizwe laseYerusalem? Kodwa qaphelani, akuphelelanga apha—\n\n22 Ubawo wethu uLihayi wagxothwa waphuma eYerusalem ngenxa yokokuba wangqina ngezi zinto. UNifayi kanjalo wangqina ngezi zinto, kananjalo phantse bonke oobawo bethu, kwanasekuhleni ukuza kweli lixa; ewe, bangqinile ngokuza kukaKrestu, kwaye babekhangele phambili, kwaye begcobile ngomhla wakhe osaya kuza.\n\n23 Kwaye qaphelani, unguThixo, kwaye ukunye nabo, kwaye waye wazibonakalisa kubo, okokuba babekhululwe nguye; kwaye bamnika uzuko, ngenxa yoko kwakusezayo.\n\n24 Kwaye ngoku, ekubeni nizazi ezi zinto kwaye ningenako ukuzikhanyela ngaphandle kokuba niza kuxoka, ke ngoko kule nto nonile, kuba nizikhanyele zonke ezi zinto, nangona ninemiqondiso emininzi kangaka enithe nayifumana; ewe, nizifumene zonke izinto, kunye izinto ezisezulwini, kwaye nazo zonke izinto ezisemhlabeni, njengobungqina bokuba ziyinyani.\n\n25 Kodwa qaphelani, niyikhanyele inyaniso, naza navukela ngokuchasene noThixo wenu ongcwele; kwaye kwanangalo eli lixa, endaweni yokuzibekela ubutyebi ezulwini, apho kungekho nto yonakalayo, kwaye apho kungekho nto inokuza engacocekanga, nizifumbela phezu kwenu ingqumbo ngomhla womgwebo.\n\n26 Ewe, kwanangalo eli lixa niyavuthwa, ngenxa yokubulala kwenu nokubula kwenu nenkohlakalo, ukwenzela intshabalalo yanaphakade; ewe, kwaye ngaphandle kokuba niyaguquka iya kuza kuni kwakamsinyane.\n\n27 Ewe, qaphelani kwanakalokunje isemasangweni enu; ewe, hambani niye kuso isihlalo-sokugweba, nize niphengulule; kwaye qaphelani, umgwebi wenu ubulewe, kwaye ulele egazini lakhe; kwaye ubulewe ngumntakwabo, ofuna ukuhlala kuso isihlalo-sokugweba.\n\n28 Kwaye qaphelani, bobabini bangabeqela lenu elifihlakeleyo, omseki walo unguGadiyantoni nongendawo ofuna ukutshabalalisa imiphefumlo yabantu.\n\n", "hel 9": "[center][font_size=26]Isahluko 9[/font_size][/center]\n\n[i]Izithunywa zimfumana umgwebi oyintloko efile esihlalweni sokugweba—Bayavalelwa entolongweni baze kamva bakhululwe—Ngempembelelo uNifayi walatha uSeyantam njengombulali—UNifayi uyavunywa ngabanye njengomprofeti. Malunga 23–21 P.K.[/i]\n\n1 Qaphelani, ngoku kwenzekile okokuba akuba uNifayi ewathethile la mazwi, amadoda athile awayephakathi kwabo abaleka aya kuso isihlalo-sokugweba ; ewe, kwabakho nkqu isihlanu sabo bayayo, baza bathi phakathi kwabo, njengoko babehamba:\n\n2 Qaphelani, ngoku siza kuyazi ngokuqinisekileyo okokuba ingaba le ndoda ingumprofeti kwaye noThixo uyiyalele ukuba iprofethe izinto ezimangalisa kangaka kuthi. Qaphelani, asikholelwa ukuba wenze njalo; ewe, asikholelwa okokuba ungumprofeti; nangona kunjalo, ukuba le nto ayithethileyo malunga nomgwebi oyintloko iyinyani, yokokuba ufile, ke siyakukholelwa okokuba namanye amazwi awathethileyo ayinyani.\n\n3 Kwaye kwenzekile okokuba babaleka ngamandlakazi abo, baza bangena ngaphakathi kuso isihlalo-sokugweba ; kwaye qaphelani, umgwebi oyintloko wayewele emhlabeni, kwaye wayelele egazini lakhe.\n\n4 Kwaye ngoku qaphelani, bakukubona oku bakhwankqiseka ngokugqithisileyo, kangangokuba bawela emhlabeni; kuba babengawakholelwanga amazwi awayewathethile uNifayi malunga nomgwebi oyintloko.\n\n5 Kodwa ngoku, bakubona bakholelwa, lwaza uloyiko lwabafikela hleze zonke izigwebo athe uNifayi wazithetha zize phezu kwabantu; ke ngoko baye bangcangcazela, baza bawela emhlabeni.\n\n6 Ngoku, ngoko-nangoko akuba umgwebi ebulewe—ekubeni ehlatywe ngumntakwabo onxibe isinxibo semfihlakalo, waza wasaba, zaza izicaka zabaleka zaza zaxelela abantu, besenza isikhalo sokubulala phakathi kwabo;\n\n7 Kwaye qaphelani abantu baye bazihlanganisa kunye kuyo indawo yesihlalo sokugweba—kwaye qaphelani, ekukhwankqisekeni kwabo babona loo madoda mahlanu awayewele emhlabeni.\n\n8 Kwaye ngoku qaphelani, abantu babengazi nto malunga nesihlwele esasihlanganisene kunye esitiyeni sikaNifayi; ke ngoko bathi phakathi kwabo: La madoda ngawo la abulele umgwebi, kwaye uThixo uwabethile ukuze angasabi kuthi.\n\n9 Kwaye kwenzekile okokuba baye bawabamba, baza bawabophelela baza bawaphosa entolongweni. Kwaza kwabakho isibhengezo esithunyelwayo ngaphandle sokokuba umgwebi wayebulewe, nokokuba ababulali bathatyathiwe baza baphoswa entolongweni.\n\n10 Kwaye kwenzekile okokuba ngengomso abantu baye bazihlanganisa kunye ukuba balile kwaye bazile ukutya, ekungcwatyweni koyena uyintloko umgwebi owayebulewe.\n\n11 Baza njalo kanjalo abo bagwebi ababesesitiyeni sikaNifayi, baza baweva amazwi akhe, kanjalo nabo babehlanganisene kunye emngcwabeni.\n\n12 Kwaye kwenzekile okokuba babuza phakathi kwabantu, besithi: Baphi abahlanu ababethunyelwe ukubuzisa malunga nomgwebi oyintloko okokuba wayefile kusini na? Baza baphendula baza bathi: Malunga nesihlanu enithi nisithumele, asazi nto; kodwa kukho abahlanu abangababulali, esibaphose entolongweni.\n\n13 Kwaye kwenzekile okokuba abagwebi banqwenela okokuba mabaziswe; baza baziswa, kwaye qaphelani yayisisihlanu esasithunyelwe; kwaye qaphelani abagwebi babuza kubo ukuze bazi malunga nalo mba, baza babaxelela konke ababekwenzile, besithi:\n\n14 Sabaleka saza safika kuyo indawo yesihlalo sokugweba, sakuba sibone zonke izinto nanjengokuba uNifayi wayengqinile, sakhwankqiseka kangangokuba sawela emhlabeni; kwaye xa savukayo ekukhwankqisekeni kwethu, qaphelani basiphosa entolongweni.\n\n15 Ngoku, ngokufa kwale ndoda, asazi nto ngalowo uyenzileyo; sazi okungaka kuphela, sabaleka saza safika njengomnqweno wenu, kwaye qaphelani wayefile, ngokwamazwi kaNifayi.\n\n16 Kwaye ngoku kwenzekile okokuba abagwebi baye bawuchaza umba lowo kubo abantu, baza badanduluka ngokuchasene noNifayi, besithi: Qaphelani, siyazi okokuba lo Nifayi kunokuba uvumelene namntu uthile ukuba abulale umgwebi, aze ke abe nokuyibhengeza kuthi, ukuze abe nokusiguqulela kuyo inkolo yakhe, ukuze abe nokuziphakamisa ukuba abe yindoda enamandlakazi, eyonyulwe nguThixo, nomprofeti.\n\n17 Kwaye ngoku qaphelani, siza kuyiphanda le ndoda, kwaye iza kulivuma ityala layo ize isazise umbulali wokwenyani walo mgwebi.\n\n18 Kwaye kwenzekile okokuba isihlanu sakhululwa ngosuku lo mngcwabo. Nangona kunjalo, baye babakhalimela abagwebi kuwo amazwi ababewathethile ngokuchasene noNifayi, baza baxoxa kunye nabo ngabanye ngabanye, kangangokuba baye baboyisa.\n\n19 Nangona kunjalo, babangela okokuba uNifayi makathatyathwe aze abotshelelwe aze aziswe phambi kwesihlwele, baza baqalisa ukumgocagoca ngeendlela ezahlukeneyo ukuze babe nokumphikisa, ukuze babe nokumtyhola ukuze abulawe—\n\n20 Besithi kuye: Ukwiyelenqe; ngubani le ndoda ibuleleyo? Ngoku sixelele, kwaye ulivume ityala lakho, besithi; Qaphela nantsi imali; kananjalo siya kubusindisa ubomi bakho ukuba uya kusixelela, kwaye usivume isivumelwano osenzileyo kunye nale ndoda.\n\n21 Kodwa uNifayi wathi kubo: Owu ziyathandini, nina ningolukanga entliziyweni, zimfamandini, nani bantundini bantamo zilukhuni, ingaba niyazi na ukuba kukangakanani iNkosi uThixo wenu iya kuniyekela ukuba niza kuqhubeka ngezi ndlela zenu zesono?\n\n22 Owu nifanele ukuba niqalise ukubhomboloza kwaye nilile, ngenxa yentshabalalo enkulu eya kuthi ngeli lixa inilindele, ngaphandle kokuba niya kuguquka.\n\n23 Qaphelani nithi ndivumelene kunye nendoda ukuba ibulale uSezoram, umgwebi wethu oyintloko. Kodwa qaphelani, ndithi kuni, oku kungenxa yokokuba ndingqine kuni ukuze nibe nokwazi malunga nale nto; ewe, kwanangobungqina kuni, bokokuba ndazi ngenkohlakalo namasikizi aphakathi kwenu.\n\n24 Kwaye ngenxa yokokuba ndikwenzile oko, nithi ndivumelene kunye nendoda okokuba mayenze le nto; ewe, ngenxa yokuba ndinibonise lo mqondiso ninomsindo kum, kwaye nizungula ukutshabalalisa ubomi bam.\n\n25 Kwaye ngoku qaphelani, ndiza kunibonisa omnye umqondiso, kwaye ndibone ukuba niya kuthi ngale nto nifune ukutshabalalisa ubomi bam.\n\n26 Qaphelani ndithi kuni: Hambani niye kuyo indlu kaSeyantam, ongumntakwabo Sezoram, nize nithi kuye—\n\n27 Ingaba uNifayi, ozenza umprofeti, othi aprofethe ububi obungaka malunga naba bantu, uvumelene kunye nawe kusinina, enithe ngaso isivumelwano eso nabulala uSezoram, ongumntakwenu?\n\n28 Kwaye qaphelani, uya kuthi kuni, Hayi.\n\n29 Kwaye niya kuthi kuye: Ingaba umbulele kusinina umntakwenu?\n\n30 Kwaye uya kuma ngoloyiko, aze angazazi oko makakuthethe. Kwaye qaphelani, uya kukhanyela kuni; kwaye uya kuzenza ngathi umangalisiwe; nangona kunjalo, uya kuthi kuni akanatyala.\n\n31 Kodwa qaphelani, niya kumvavanya, kwaye niya kufumana igazi emibhinqweni yesambatho sakhe.\n\n32 Kwaye nakuba nikubonile oku, niya kuthi: Livela phi eli gazi? Asazi kusini na okokuba ligazi lomntakwenu?\n\n33 Kwaye ke uya kuthi angcangcazele, aze akhangeleke mpatsha-mpatsha, kwanokungathi ukufa kumfikele.\n\n34 Kwaye ke niya kuthi: Ngenxa yolu loyiko nobu bumpatsha-mpatsha ethe yeza ebusweni bakho, qaphela, siyazi okokuba unetyala.\n\n35 Kwaye ke luya kuthi uloyiko olukhulu kakhulu lumfikele; aze ke avume kuni, aze angabe aphinde akhanyele ukuba ukwenzile oku kubulala.\n\n36 Aze ke athi kuni, mna, Nifayi, andazi nto malunga nalo mba ngaphandle kokuba ube unikelwe kum ngamandla kaThixo. Nize ke nazi okokuba ndiyindoda enyanisekileyo, nokokuba ndithunywe kuni nguThixo.\n\n37 Kwaye kwenzekile okokuba bahamba benza, kwananjengoko uNifayi watshoyo kubo. Kwaye qaphelani, amazwi lawo awathethayo ayeyinyani; kuba ngokwamazwi waye wakhanyela; kananjalo ngokwamazwi waye wavuma.\n\n38 Kwaye waziswa ukuba aqinisekise okokuba yena ngokwakhe wayengoyena mbulali, kangangokuba abahlanu bakhululwa, kananjalo noNifayi.\n\n39 Kwaze kwakho abanye bamaNifayithi abakholelwayo kumazwi kaNifayi; kwaye kwakukho kanjalo, abakholelwayo ngenxa yobungqina besihlanu eso, kuba babeguqulwe ngeli lixa babesentolongweni.\n\n40 Kwaye ngoku kwakukho abanye phakathi kwabantu, abathi uNifayi wayengumprofeti.\n\n41 Kwaye kwakukho nabanye abathi: Qaphelani, unguthixo, kuba ngaphandle kokuba abe unguthixo ebengenako ukwazi ngazo zonke izinto. Kuba qaphelani, usixelele iingcinga zeentliziyo zethu, kananjalo usixelele izinto; kwaye ukwasizisele ukwazi ngombulali wokwenene womgwebi wethu oyintloko.\n\n", "hel 10": "[center][font_size=26]Isahluko 10[/font_size][/center]\n\n[i]INkosi inika uNifayi igunya lokutywina—Unikwa amandla okubopha nokukhulula emhlabeni nasezulwini—Uyalela abantu ukuba baguquke okanye batshabalale—UMoya umthwala ukusuka kwisihlwele ukuya kwisihlwele. Malunga 21–20 P.K.[/i]\n\n1 Kwaye kwenzekile okokuba kwavuka ukwahlukana phakathi kwabantu, kangangokuba bohlukana ngapha nangapha baza bahamba iindlela zabo, bemshiya uNifayi yedwa, njengokuba wayemi embindini wabo.\n\n2 Kwaye kwenzekile okokuba uNifayi wahamba indlela yakhe ebheka ngakweyakhe indlu, ecingisisa ngezinto ethe iNkosi yazibonisa kuye.\n\n3 Kwaye kwenzekile njengokuba wayecingisisa njalo—edakumbile kakhulu ngenxa yenkohlakalo yabantu bamaNifayithi, imisebenzi yabo efihlakeleyo yobumnyama, nokubulala kwabo, nokurhwaphiliza kwabo, nalo lonke uhlobo lobugwenxa—kwaye kwenzekile njengokuba wayecingisisa njalo entliziyweni yakhe, qaphelani, ilizwi lafika kuye lisithi:\n\n4 Usikelelekile wena, Nifayi, ngezo zinto othe wazenza; kuba ndikuqaphele indlela othe ngokungadinwa walivakalisa ilizwi, endithe ndakunika lona, kubo aba bantu. Kwaye akuboyikanga, kwaye akufunanga kulondoloza obakho ubomi, kodwa ufune intando yam, nokugcina imiyalelo yam.\n\n5 Kwaye ngoku, ngenxa yokokuba ukwenzile oku ngokungadinwa okungaka, qaphela, ndiya kukusikelela ngonaphakade; kwaye ndiya kukwenza ube namandlakazi ngokuthetha nangezenzo, elukholweni nangemisebenzi; ewe, kwanokokuba zonke izinto ziya kwenzeka kuwe ngokwamazwi akho, kuba akuyi kucela oko kuphikisana nentando yam.\n\n6 Qaphela, wena unguNifayi kwaye mna ndinguThixo. Qaphela, ndiyibhengeza kuwe kubukho beengelosi zam, okokuba uya kuba namandla phezu kwaba bantu, kwaye uya kuwubetha umhlaba ngendlala, nangesifo esosulelayo esibulalayo, nentshabalalo, ngokwenkohlakalo yabo aba bantu.\n\n7 Qaphela, ndikunika amandla okokuba nantonina oya kuyitywina emhlabeni iya kutywinwa ezulwini; kwaye nantoni na oya kuyikhulula emhlabeni iya kukhululwa nasezulwini; kwaye njalo uya kuba namandla phakathi kwaba bantu.\n\n8 Kwaye njalo, ukuba uya kuthi kuyo le tempile iya kuqhekeka kubini, kuya kwenzeka.\n\n9 Kwaye ukuba uya kuthi kule ntaba, Khahleleka phantsi uze ugude, kuya kwenzeka.\n\n10 Kwaye qaphela, ukuba uya kuthi uThixo uya kubabetha aba bantu, kuya kwenzeka.\n\n11 Kwaye ngoku qaphela, ndiya kuyalela, okokuba uya kuhamba uze uvakalise kwaba bantu, okokuba itsho njalo iNkosi uThixo, onguSomandla: Ngaphandle kokuba niya guquka niya kubethwa, kwanokokude kuye entshabalalweni.\n\n12 Kwaye qaphelani, ngoku kwenzekile okokuba yakuba iNkosi iwathethile la mazwi kuye uNifayi, waye wema kwaye akaya kweyakhe indlu, kodwa waye wabuyela kuso isihlwele esasisasazeke ngapha nangapha phezu kobuso belizwe, waza waqalisa ukulivakalisa kuso ilizwi leNkosi elalithethiwe kuye, malunga nentshabalalo yabo ukuba babengaguquki.\n\n13 Ngoku qaphelani, nangona babenaloo mmangaliso mkhulu awayethe wawenza uNifayi ngokubaxelela malunga nokufa komgwebi oyintloko, baye baziqaqadekisa iintliziyo zabo kwaye abawaphulaphula amazwi eNkosi.\n\n14 Ke ngoko uNifayi waye walivakalisa kubo ilizwi leNkosi, esithi: Ngaphandle kokuba niguquke, itsho njalo iNkosi, niya kubethwa kude kuse entshabalalweni.\n\n15 Kwaye kwenzekile okokuba akuba uNifayi elivakalisile kubo ilizwi, qaphelani, baye bathi gqolo ukuziqaqadekisa iintliziyo zabo kwaye bengafuni ukuwaphulaphula amazwi akhe; ke ngoko baye bamnyelisa, kwaye bafuna ukuzibeka izandla zabo phezu kwakhe ukuze babe nokumphosa entolongweni.\n\n16 Kodwa qaphelani, amandla kaThixo ayekunye naye, kwaye babengakwazi ukumthabatha ukuba bamphose entolongweni, kuba wayethatyathwe ngoMoya waza wakhatshelwa kude waphuma phakathi kwabo.\n\n17 Kwaye kwenzekile okokuba njalo waye wabheka phambili eseMoyeni, ukusuka kwisihlwele ukuya kwisihlwele, evakalisa ilizwi likaThixo, kwanokude abe ulivakalise kubo bonke, okanye ulithumele phambili phakathi kwabo bonke abantu.\n\n18 Kwaye kwenzekile okokuba abafunanga ukuwaphulaphula amazwi akhe; kwaye kwaqalisa ukubakho kweembambano, kangangokuba babohlukene bechasene bodwa baza baqalisa ukubulalana ngekrele.\n\n19 Waza njalo waphela owamashumi asixhenxe ananye unyaka wolawulo lwabagwebi phezu kwabantu bakaNifayi.\n\n", "hel 11": "[center][font_size=26]Isahluko 11[/font_size][/center]\n\n[i]UNifayi ucenga iNkosi ukuba ibabuyisele ngendlala endaweni yemfazwe yabo—Abantu abaninzi bayatshabalala—Bayaguquka, aze uNifayi ancekelele iNkosi ngokucela imvula—UNifayi noLihayi bafumana izityhilelo ezininzi—Abaphangi bakaGadiyantoni bazombela umngxuma wokuzinqabisa elizweni. Malunga 20–6 P.K.[/i]\n\n1 Kwaye ngoku kwenzekile kowamashumi asixhenxe anesibini unyaka wolawulo lwabagwebi okokuba iimbambano zaye zanda, kangangokuba kwabakho iimfazwe kulo lonke ilizwe phakathi kwabo bonke abantu bakaNifayi.\n\n2 Kwaye yayileli qela lifihlakeleyo labaphangi elaye laqhubeka nalo msebenzi wentshabalalo nenkohlakalo. Kwaye le mfazwe yaye yaqhubeka wonke loo nyaka; kwaye kunyaka wamashumi asixhenxe anesithathu yaye kanjalo yaqhubeka.\n\n3 Kwaye kwenzekile okokuba kulo nyaka uNifayi waye wadanduluka eNkosini, esithi:\n\n4 Owu Nkosi, musa ukuyivumela into yokokuba aba bantu babe baya kutshatyalaliswa ngekrele; kodwa Owu Nkosi, endaweni yoko yeka kubekho indlala elizweni ukubavuselela kuyo inkumbulo yeNkosi uThixo wabo, kwaye mhlawumbi baya kuguquka kwaye baguqukele kuwe.\n\n5 Kwaza kwenziwa njalo ke, ngokwamazwi kaNifayi. Kwaza kwabakho indlala enkulu phezu kwelizwe, phakathi kwabo bonke abantu bakaNifayi. Kwaye njalo kunyaka wamashumi asixhenxe anesine yaye yaqhubeka indlala, waza umsebenzi wentshabalo waphela ngekrele kodwa waba lusizi ngendlala.\n\n6 Kwaye lo msebenzi wentshabalalo waye kanjalo waqhubeka kunyaka wamashumi asixhenxe anesihlanu. Kuba umhlaba wabethwa ukuze wome, kwaye awuzange uvelise zinkozo ngexesha leenkozo; kwaye wonke umhlaba wawubethwe, kwanaphakathi kwamaLeymenayithi nanjengokuba kunjalo phakathi kwamaNifayithi, ukuze babethwe ukuze batshabalale ngamawaka kuloo mimandla ikhohlakele ngakumbi yelizwe.\n\n7 Kwaye kwenzekile okokuba abantu babona okokuba sele beza kutshabalala ngendlala, baza baqalisa ukuyikhumbula iNkosi uThixo wabo; baza baqalisa ukuwakhumbula amazwi kaNifayi.\n\n8 Baza abantu baqalisa ukubacenga abagwebi babo abaziintloko neenkokeli zabo, ukuba maze bathi kuye uNifayi: Qaphela, siyazi okokuba ungumntu kaThixo, kwaye ke ngoko khala kuyo iNkosi uThixo wethu ukuze ayisuse kuthi le ndlala, hleze onke amazwi owathethileyo malunga nentshabalalo yethu azaliseke.\n\n9 Kwaye kwenzekile okokuba abagwebi baye batsho kuNifayi, ngokwamazwi lawo abenqwenelwa. Kwaye kwenzekile okokuba akuba uNifayi ebona okokuba abantu baguqukile kwaye baye bazithoba ngeengubo ezirhwexayo, waye wakhala kwakhona kuyo iNkosi, esithi:\n\n10 Owu Nkosi, qaphela aba bantu bayaguquka; kwaye balitshayelele kude iqela likaGadiyantoni alabikho phakathi kwabo kangangokuba lisuke laye liphela, kwaye liwaqhushekile amayelenqe alo afihlakeleyo emhlabeni.\n\n11 Ngoku, Owu Nkosi, ngenxa yoku kuthobeka kwabo akungewubuyisi kusini na umsindo wakho, uze uwuvumele umsindo wakho waneliseke ekutshatyalalisweni kwaloo madoda akhohlakeleyo lawo osele uwatshabalalisile.\n\n12 Owu Nkosi, akungewubuyisi umsindo wakho kusini na, ewe, umsindo wakho owoyikekayo, uze ubangele okokuba le ndlala ibe nokuphela kulo eli lizwe.\n\n13 Owu Nkosi, ungandiphulaphula kusini na, uze ubangele okokuba kube nokwenziwa ngokwamazwi am, uze uthumele imvula phezu kobuso bomhlaba, ukuze ube nokuzisa iziqhamo zawo, neenkozo zawo ngexesha leenkozo.\n\n14 Owu Nkosi, waye wawaphulaphula amazwi am xa ndandisithi, Makubekho indlala, ukuze intshabalalo yekrele ibe nokuphela; kwaye ndiyazi okokuba uya kubanako, kwanangalo eli lixa, ukuwaphulaphula amazwi am, kuba wathi: Ukuba aba bantu bayaguquka uya kubasindisa.\n\n15 Ewe, Owu Nkosi, kwaye uyabona okokuba baguqukile, ngenxa yendlala nesifo esosulelayo esibulalayo nentshabalalo ethe yafika kubo.\n\n16 Kwaye ngoku, Owu Nkosi, ungawubuyisa umsindo wakho kusini na, uze ubazame kwakhona ukuba abangekukhonzi na? Kwaye ukuba kunjalo, Owu Nkosi, unako ukubasikelela ngokwamazwi akho owawuthe wawathetha.\n\n17 Kwaye kwenzekile okokuba kunyaka wamashumi asixhenxe anesithandathu iNkosi yaye yawubuyisa umsindo wayo ebantwini, yaza yabangela okokuba imvula mayine phezu komhlaba, kangangokuba waye wazisa iziqhamo zawo ngexesha leziqhamo zawo. Kwaye kwenzekile okokuba waye wazisa iinkozo zawo ngexesha leenkozo zawo.\n\n18 Kwaye qaphelani, abantu baye bagcoba baza bamzukisa uThixo, baza bonke ubuso belizwe bazaliswa yimigcobo; baza abaphinda bafune ukumtshabalalisa uNifayi, kodwa baye bamthatha njengomprofeti omkhulu, nomntu kaThixo, onamandla amakhulu negunya alinikiweyo elivela kuThixo.\n\n19 Kwaye qaphelani, uLihayi, umntakwabo, wayengasondelanga nakancinane emva kwakhe ngokwezinto eziphathelele nobulungisa.\n\n20 Kwaye njalo kwaye kwenzeka okokuba abantu bakaNifayi baqalisa ukuphumelela kwakhona elizweni, baza baqalisa ukwakha iindawo zabo ezingamanxiwa, baza baqalisa ukuphinda-phindeka nokunaba, kwanokude babuzalise bonke ubuso belizwe, kunye ngasemantla nangasemazantsi, ukususela kulwandle olusentshona ukuya kulwandle olusempuma.\n\n21 Kwaye kwenzekile okokuba unyaka wamashumi asixhenxe anesithandathu waye waphela ngoxolo. Waze nonyaka wamashumi asixhenxe anesixhenxe waqalisa ngoxolo; kwaye ibandla laye linabela kubo bonke ubuso belizwe; kwaye inxalenye engakumbi yabantu, kunye amaNifayithi namaLeymenayithi, baye baba ngabebandla; kwaye babanoxolo olugqitshisileyo kakhulu elizweni; waza njalo waphela unyaka wamashumi asixhenxe anesixhenxe.\n\n22 Kananjalo baba noxolo kunyaka wamashumi asixhenxe anesibhozo, ngaphandle nje kweembambano ezimbalwa malunga neengongoma zemfundiso ezimiswe ngabaprofeti.\n\n23 Kwaye kunyaka wamashumi asixhenxe anesithoba kwaqalisa ukubakho kokukrutha-kruthana okukhulu. Kodwa kwenzekile okokuba uNifayi noLihayi, nabaninzi kubazalwana babo ababesazi malunga neengongoma eziyinyani zemfundiso, ekubeni benezityhilelo ezininzi imihla ngemihla, ke ngoko baye bashumayela ebantwini, kangangokuba baye baluphelisa ukrutha-kruthano lwabo kwakuwo loo nyaka.\n\n24 Kwaye kwenzekile okokuba kowamashumi asibhozo unyaka wolawulo lwabagwebi phezu kwabantu bakaNifayi, kwabakho inani elithile labakreqi ababesuka kubantu bakaNifayi, ababethe kwiminyaka ethile ngaphambili bawelela kumaLeymenayithi, baza bazithabathela kubo igama lamaLeymenayithi, kananjalo nenani elithile elaliyinzala yokwenene yamaLeymenayithi, ekubeni livuselelwe emsindweni ngabo, okanye ngabo bakreqi, ke ngoko baqalisa imfazwe kunye nabazalwana babo.\n\n25 Kwaye baye babulala baze barhwaphiliza; baze ke babuyela emva ezintabeni, nasentlango kwaye nakwiindawo ezifihlakeleyo, bezifihla ukuze bangabi nakufunyanwa, befumana mihla le isongezo kumanani abo, kangangokuba kwakukho abakreqi abawelela kubo.\n\n26 Kwaza njalo ethubeni, ewe, kwanangalo ithuba leminyaka engephi, baba liqela elikhulu ngokugqithisileyo labaphangi; kwaye baye baphanda onke amayelenqe afihlakeleyo kaGadiyantoni; baza njalo baba ngabaphangi bakaGadiyantoni.\n\n27 Ngoku qaphelani, aba baphangi baye benza umonakalo omntu, ewe, intshabalalo enkulu phakathi kwabantu bakaNifayi, kananjalo phakathi kwabantu bamaLeymenayithi.\n\n28 Kwaye kwenzekile okokuba kwaba yimfuneko okokuba kumele kupheliswe lo msebenzi wentshabalalo; ke ngoko bathumela umkhosi wamadoda awomeleleyo wangena entlango naphezu kweentaba ukufunisisa ngeli qela labaphangi, nokuba balitshabalalise.\n\n29 Kodwa qaphelani, kwenzekile okokuba kwakuwo loo nyaka badudulelwa emva kwanakuwo amazwe abo. Waza njalo waphela owamashumi asibhozo unyaka wolawulo lwabagwebi phezu kwabantu bakaNifayi.\n\n30 Kwaye kwenzekile ekuqalekeni konyaka wamashumi asibhozo ananye waye wabheka phambili kwakhona ngokuchasene neli qela labaphangi, waza watshabalalisa abaninzi; nabo kanjalo bavelelwa ngentshabalalo enkulu.\n\n31 Kwaye kwakhona kwanyanzeleka ukuba babuye baphume entlango kwaye baphume nasezintabeni bangene kwawabo amazwe, ngenxa yobukhulu obugqithisileyo bamanani abo baphangi ababezalise iintaba nentlango.\n\n32 Kwaye kwenzekile okokuba waphela njalo lo nyaka. Kwaye abaphangi baye baqhubeka ngokwanda kwaye baba nokomelela, kangangokuba baya bayidela yonke imikhosi yamaNifayithi, kananjalo neyamaLeymenayithi; kwaye baye babangela ukuba uloyiko olukhulu lubafikele abantu phezu kwabo bonke ubuso belizwe.\n\n33 Ewe, kuba baye bayivelela yonke imimandla yelizwe, kwaye baye benza intshabalalo enkulu kubo; ewe, baye babulala abaninzi, baza babathuthela abanye ekuthinjweni bangena entlango, ewe, kwaye ngokungakumbi abafazi babo nabantwana babo.\n\n34 Ngoku obu bubi buxhalabisaya, obathi bafikela abantu ngenxa yobugwenxa babo, baye babavuselela kwakhona kwinkumbulo yeNkosi uThixo wabo.\n\n35 Waza njalo waphela owamashumi asibhozo unyaka wolawulo lwabagwebi.\n\n36 Kwaye kunyaka wamashumi asibhozo anesibini baye baqalisa kwakhona ukuyilibala iNkosi uThixo wabo. Baza kunyaka wamashumi asibhozo anesithathu baqalisa baba nokomelela kubugwenxa. Kwaye kunyaka wamashumi asibhozo anesine abazange bazilungise iindlela zabo.\n\n37 Kwaye kwenzekile kunyaka wamashumi asibhozo anesihlanu baye baba nokomelela ngakumbi nangakumbi kwikratshi labo, kwaye nakuyo inkohlakalo yabo; kwaye njalo babeyivuthelwa kwakhona intshabalalo.\n\n38 Waza njalo waphela unyaka wamashumi asibhozo anesihlanu.\n\n", "hel 12": "[center][font_size=26]Isahluko 12[/font_size][/center]\n\n[i]Abantu abazinzanga kwaye baziziyatha kwaye bayakhawuleza ukwenza ububi—INkosi iyabakhalimela abantu Bayo—Ukungabinto kwabantu buthelekiswa namandla kaThixo—Ngomhla womgwebo, abantu baya kuzuza ubomi obungunaphakade okanye isigwebo esingunaphakade. Malunga 6 P.K.[/i]\n\n1 Kwaye njalo sinokukuqaphela ukunganyaniseki, kananjalo nokungazinzi kweentliziyo zabantwana babantu; ewe, sinokubona okokuba iNkosi ngokulunga kwayo okukhulu okungenasiphelo ithi ibasikelele kwaye ibaphumelelise abo babeka ithemba labo kuyo.\n\n2 Ewe, kwaye singabona ngexesha kanye xa ithi ibaphumelelise abantu bayo, ewe, ngokwanda kwamasimi abo, imihlambi yabo nemihlambi yabo yeenkomo, nakuyo igolide, nakuyo isilivere, nakuzo zonke iintlobo zezinto ezixabisekileyo zalo lonke udidi nomsebenzi wobugcisa; isindisa ubomi babo, kwaye ibahlangula baphume ezandleni zeentshaba zabo; izithambisa iintliziyo zeentshaba zabo ukuze zingabhengezi iimfazwe ngokuchasene nabo; ewe, kwaye lilonke, ibenzela zonke izinto zentlalontle nolonwabo lwabantu bayo; ewe, elo ke lilixa abathi baziqaqadekise iintliziyo zabo, kwaye bathi bayilibale iNkosi uThixo wabo, kwaye bathi bamnyathelele phantsi kweenyawo zabo oyiNgcwele—ewe, kwaye oku kungenxa yolonwabo lwabo, nokuphumelela kwabo kakhulu ngokugqithisileyo.\n\n3 Kwaye njalo siyabona okokuba ngaphandle kokuba iNkosi ithi ibakhalimele abantu bayo ngeembandezelo ezininzi, ewe, ngaphandle kokuba ithi ibaxelele ngokufa kwaye nangoloyiko, kwaye nangendlala kwaye nangalo lonke uhlobo lwesifo esosulelayo esibulalayo, abasayi kuyikhumbula.\n\n4 Owu obunjani ubuyatha, kwaye okunjani ukuba lilize, kwaye obunjani ububi, nobudemonirha, kwaye okunjani ukukhawuleza ukwenza ubugwenxa, kwaye okunjani ukuhamba kade ekwenzeni okulungileyo, kwabantwana babantu; ewe, okunjani ukukhawuleza ukuwaphulaphula amazwi akhe ongendawo, nokubeka iintliziyo zabo phezu kwezinto ezililize zehlabathi!\n\n5 Ewe, okunjani ukukhawuleza ukuphakamela ekratshini; ewe, okunjani ukukhawuleza ukuzigwagwisa, nokwenza lonke uhlobo lwaloo nto ibubugwenxa; kwaye okunjani ukuhamba kade kwabo ukuyikhumbula iNkosi uThixo wabo, nokunika indlebe kuzo iingcebiso zakhe, ewe, okunjani ukuhamba kade ekuhambeni ngeendlela zobulumko!\n\n6 Qaphelani, abanqweneli okokuba iNkosi uThixo wabo, obadalileyo, angaphatha kwaye alawule phezu kwabo; nangona enokulunga okukhulu nenceba ngakubo, bazithatha njengento engento iingcebiso zakhe, kwaye abanqweneli okokuba angaba ngumkhokeli wabo.\n\n7 Owu okunjani ukuba kukhulu ukungabinto kwabantwana babantu; ewe, bakwa ngaphantsi nakunalo uthuli lomhlaba.\n\n8 Kuba qaphelani, uthuli lomhlaba lushukumela ngapha nangapha, ekwahlukaniseni kubini, ngokuyalela kwakhe onamandlakazi noThixo ongunaphakade.\n\n9 Ewe, qaphelani ngezwi lakhe zithi iinduli neentaba zingcangcazele kwaye zinyikime.\n\n10 Kwaye ngamandla ezwi lakhe ziyaqhekeka, kwaye zigude, ewe, kwananjengentlambo.\n\n11 Ewe, ngamandla ezwi lakhe uthi umhlaba wonke unyikime;\n\n12 Ewe, ngamandla ezwi lakhe, zithi zigungqe iziseko, ewe kwanakuwo umbindi ngokwawo.\n\n13 Ewe, kwaye ukuba uthi kuwo umhlaba—Shenxa—uyashenxa.\n\n14 Ewe, ukuba uthi kuwo umhlaba—Uya kubuyela emva, ukuze uyolule imini kangange-eyure ezininzi—iyenzeka;\n\n15 Kwaye njalo, ngokwezwi lakhe umhlaba ubuyela emva, kwaye kukhangeleke ebantwini ngokungathi ilanga lime ngxi; ewe, kwaye qaphelani, oku kunjalo; kuba ngokwenene ngumhlaba oshenxayo kwaye asililo ilanga.\n\n16 Kwaye qaphelani, kanjalo, ukuba uthi kuwo amanzi enzonzobila enkulu—Yomiswa—kwenzekile.\n\n17 Qaphelani, ukuba uthi kule ntaba—Nyuka, kwaye uze ngapha kwaye uwele phezu kwesa sixeko, ukuze singcwabeke—qaphelani kwenzekile.\n\n18 Kwaye qaphelani, ukuba umntu ufihla ubutyebi emhlabeni, kwaye iNkosi iya kuthi—Mabuqalekiswe, ngenxa yobugwenxa bakhe lowo ubufihlileyo—qaphelani, buya kuqalekiswa.\n\n19 Kwaye ukuba iNkosi iya kuthi—Mawuqalekiswe, ukuze kungabikho namntu uya kukufumana ukususela kweli lixa ukubheka phambili nangonaphakade—qaphelani, akukho mntu ukufumanayo ukuya phambili nangonaphakade.\n\n20 Kwaye qaphelani, ukuba iNkosi iya kuthi emntwini—Ngenxa yobugwenxa bakho, uya kuqalekiswa ngonaphakade—kuya kwenzeka.\n\n21 Kwaye ukuba iNkosi iya kuthi—Ngenxa yobugwenxa bakho uya kusikelwa ngaphandle kobuso bam—iya kubangela ukuba kubenjalo.\n\n22 Kwaye yeha kulowo eya kukuthetha kuye oku, kuba kuya kubanjalo kulowo uya kwenza ubugwenxa, kwaye akanako ukusindiswa; ke ngoko, ngale njongo, ukuze abantu babe nokusindiswa, inguquko yathi yavakaliswa.\n\n23 Ke ngoko, basikelelekile abo baya kuguquka baze baliphuphule ilizwi leNkosi uThixo wabo; kuba aba ngabo baya kusindiswa.\n\n24 Kwaye wanga uThixo anganika, ngokugqibelela kwakhe okungenamlinganiselo, okokuba abantu babe nokuziswa kuyo inguquko nemisebenzi emihle, ukuze babe nokubuyiselwa kubabalo ngobabalo, ngokwemisebenzi yabo.\n\n25 Kwaye ndinga bonke abantu bangaba nokusindiswa. Kodwa sifunda okokuba ngomhla omkhulu nowokugqibela kukho abanye abaya kukhutshelwa ngaphandle, ewe, abaya kukhutshelwa ngaphandle kobuso beNkosi;\n\n26 Ewe, abaya kuthunyelwa kwimo yenkxwaleko engenasiphelo, kuzalisekiswa amazwi athi: Abo benze okulungileyo baya kuba nobomi obungunaphakade; kwaye abo benze okubi baya kuba nesigwebo sanaphakade. Kwaye kunjalo. Amen.\n\n", "hel 13": "Isiprofetho sikaSamuweli, umLeymenayithi, esibhekisa kumaNifayithi.\n\nIquka izahluko 13 ukuya ku 15.\n\n[center][font_size=26]Isahluko 13[/font_size][/center]\n\n[i]USamuweli umLeymenayithi uprofetha ngokutshabalala kwamaNifayithi ngaphandle kokuba ayaguquka—Bona nobutyebi babo baqalekisiwe—Bala kwaye baxulube abaprofeti, barhangqwe ziidemoni, kwaye bafuna ulonwabo ngokwenza ubugwenxa. Malunga 6 P.K.[/i]\n\n1 Kwaye ngoku kwenzekile kunyaka wamashumi asibhozo anesithandathu, amaNifayithi ayesahleli enkohlakalweni, ewe, enkohlakalweni enkulu, ngeli lixa amaLeymenayithi ayekuqwalasele ngqongqo ukuyigcina imiyalelo kaThixo, ngokomthetho kaMoses.\n\n2 Kwaye kwenzekile okokuba kulo nyaka kwabakho omnye onguSamuweli, umLeymenayithi, oweza elizweni laseZarahemla, waza waqalisa ukushumayela ebantwini. Kwaye kwenzekile okokuba waye washumayela, iintsuku ezininzi, inguquko ebantwini, kwaye baye bamkhuphela ngaphandle, kwaye wayesele eza kubuyela elizweni lakhe.\n\n3 Kodwa qaphelani, ilizwi leNkosi leza kuye, lokokuba makabuyele kwakhona, aze aprofethe ebantwini nangantoni na eya kufika entliziyweni yakhe.\n\n4 Kwaye kwenzekile okokuba bangamvumeli okokuba angene kuso isixeko; ke ngoko wahamba waza wakhwela phezu kodonga lwaso, kwaye wolula isandla sakhe waza wadanduluka ngelizwi elikhulu, waza waprofetha ebantwini nantoni na iNkosi ethe yayifaka entliziyweni yakhe.\n\n5 Waza wathi kubo: Qaphelani, mna, Samuweli, umLeymenayithi, ndithetha amazwi eNkosi ethe yawafaka entliziyweni yam; kwaye qaphelani ufake entliziyweni yam ukuba ndithi kwaba bantu, ikrele lobulungisa lijinga phezu kwaba bantu; kwaye amakhulu amane eminyaka awayi kudlula ngaphandle kokuba eli krele lobulungisa liwele phezu kwaba bantu.\n\n6 Ewe, aba bantu balindwe yintshabalalo enzima, kwaye ngokwenene iyeza kwaba bantu, kwaye akukho nto inokubasindisa aba bantu ngaphandle kokuba kube yinguquko nokholo eNkosini uYesu Krestu, oya kuza ngokwenene emhlabeni, uya kunyamezela izinto ezininzi kwaye uya kubulawa ngenxa yabantu bakhe.\n\n7 Kwaye qaphelani, ingelosi yeNkosi ikuvakalisile kum, kwaye izise iindaba zovuyo emphefumlweni wam. Kwaye qaphelani, ndithunyelwe kuni ukuza kunibhengezela kanjalo, ukuze nibe nokufumana iindaba zovuyo; kodwa qaphelani anifunanga kundamkela.\n\n8 Ke ngoko, itsho njalo iNkosi: Ngenxa yokuqaqadeka kweentliziyo zabantu bamaNifayithi, ngaphandle kokuba baguquke ndiya kulisusa ilizwi lam kubo, kwaye ndiya kuwurhoxisa noMoya wam kubo, kwaye andiyi kuphinda ndibayekele, kwaye ndiya kuziguqula iintliziyo zabazalwana babo ngokuchasene nabo.\n\n9 Kwaye iminyaka engamakhulu amane ayisayi kudlula ngaphambi kokuba ndibabangele ukuba babethwe; ewe, ndiya kubavelela ngekrele nendlala nangobhubhane.\n\n10 Ewe, ndiya kubavelela ngomsindo wam owoyikekayo, kwaye kuya kubakho abo benzala yesizukulwana sesine abaya kuphila, abeentshaba zenu, ukuba babone ukutshabalala kwenu okupheleleyo; kwaye oku kuya kwenzeka ngokwenene ngaphandle kokuba niguquke, itsho iNkosi; kwaye abo besizukulwana sesine baya kuyivelela intshabalalo yenu.\n\n11 Kodwa ukuba niya kuguquka nize nibuyele kuyo iNkosi uThixo wenu ndiya kuwususa umsindo wam, itsho iNkosi; ewe, itsho njalo iNkosi, basikelelekile abo baya kuguquka kwaye baguqukele kum, kodwa yeha lowo ungaguqukiyo.\n\n12 Ewe, yeha kwesi sixeko sikhulu saseZarahemla; kuba qaphelani, kungenxa yabo bangamalungisa ukuba sisindiswe; ewe, yeha kwesi sixeko sikhulu, kuba ndiyaqiqa, itsho iNkosi, okokuba baninzi, ewe, kwanenxalenye eninzi yesi sixeko sikhulu, abaya kuziqaqadekisa iintliziyo zabo ngokuchasene nam, itsho iNkosi.\n\n13 Kodwa basikelelekile abo baya kuguquka, kuba bona ndiya kubasindisa. Kodwa qaphelani, ukuba bekungengawo amalungisa akwesi sixeko sikhulu, qaphelani, bendiya kubangela ukuba umlilo wehle uphuma ezulwini uze usitshabalalise.\n\n14 Kodwa qaphelani, kungenxa yamalungisa ukuze sisindiswe. Kodwa qaphelani, ilixa liyeza, itsho iNkosi, lokokuba xa niwakhuphela ngaphandle amalungisa phakathi kwenu, ke niya kuba nikuvuthelwe ukutshatyalaliswa; ewe, yeha kwesi sixeko sikhulu, ngenxa yenkohlakalo namasikizi akuso.\n\n15 Ewe, kwaye yeha kwisixeko sikaGidiyon, ngenkohlakalo namasikizi akuso.\n\n16 Ewe, kwaye yeha kuzo zonke izixeko ezikulo ilizwe elirhangqileyo, elilawulwa ngamaNifayithi, ngenxa yenkohlakalo namasikizi akuzo.\n\n17 Kwaye qaphelani, isiqalekiso siya kuza phezu kwelizwe, itsho iNkosi yemiKhosi, ngenxa yezenzo zabantu abaselizweni, ewe, ngenxa yenkohlakalo namasikizi abo.\n\n18 Kwaye kuya kwenzeka, itsho iNkosi yemiKhosi, ewe, uThixo wethu omkhulu nowenene, okokuba nabani na oya kufihla ubutyebi emhlabeni akayi kuphinda abufumane, ngenxa yesiqalekiso esikhulu selizwe, ngaphandle kokuba abe ngumntu olilungisa kwaye oya kubufihlela eNkosini.\n\n19 Kuba ndinga, itsho iNkosi, okokuba baya kubufihlela phezulu ubutyebi babo kum; kwaye baqalekisiwe abo bangabufihleli phezulu kum ubutyebi babo; kuba akukho namnye ubufihlayo ubutyebi bakhe kum ngaphandle kokuba kube ngamalungisa; kwaye lowo ongabufihleli phezulu ubutyebi bakhe kum, uqalekisiwe, kananjalo nobutyebi obo, kwaye akukho namnye oya kubukhulula ngenxa yesiqalekiso selizwe.\n\n20 Kwaye uya kufika umhla wokokuba baya kubufihla ubutyebi babo, ngenxa yokuba bebeke iintliziyo zabo phezu kobutyebi; kwaye nangenxa yokokuba bebeke iintliziyo zabo phezu kobutyebi babo, kwaye baya kubufihla ubutyebi babo xa beya kusaba phambi kweentshaba zabo; ngenxa yokuba bengafuni ukubufihlela kum, baqalekisiwe bona kananjalo nobutyebi babo; kwaye ngaloo mhla baya bethwa, itsho iNkosi.\n\n21 Qaphelani nina, bantu besi sixeko sikhulu, kwaye niwaphulaphule amazwi am; ewe, phulaphulani amazwi athethwa yiNkosi; kuba qaphelani, ithi niqalekisiwe ngenxa yobutyebi benu, kananjalo nobutyebi benu buqalekisiwe ngenxa yokuba nibeke iintliziyo zenu kubo, kwaye ningawaphulaphulanga amazwi akhe lowo uninike bona.\n\n22 Aniyikhumbuli iNkosi uThixo wenu ngezinto ethe yanisikelela ngazo, kodwa nisoloko nibukhumbula ubutyebi benu, hayi ukubulela iNkosi uThixo wenu ngabo; ewe, iintliziyo zenu azitsalekelanga eNkosini, kodwa zithi zikhukhumale likratshi elikhulu, ekuzigwagwiseni, nasekukhukhumaleni okukhulu, oomona, iingxabano, inzondo, iintshutshiso, nokubulala, nalo lonke uhlobo lobubi.\n\n23 Kungeso sizathu iNkosi uThixo ibangele ukuba isiqalekiso sibe siya kwehlela phezu kweli lizwe, kananjalo naphezu kobutyebi benu, kwaye oku, kungenxa yobugwenxa benu.\n\n24 Ewe, yeha kwaba bantu, ngenxa yeli lixa lifikileyo, lokokuba nithi nibakhuphele ngaphandle abaprofeti, kwaye nihlekise ngabo, kwaye nibaxulube ngamatye, kwaye nibabulale, kwaye nenze lonke uhlobo lobugwenxa kubo, kwananjengoko babesenza kwabamandulo.\n\n25 Kwaye ngoku xa nithetha, nithi: Ukuba iintsuku imihla yethu yayingemihla yoobawo bethu bakudala, ngesingababulalanga abaprofeti; ngesingabaxulubanga ngamatye, kwaye sibakhuphele ngaphandle.\n\n26 Qaphelani, nibabi ngakumbi kunabo; kuba njengoko iNkosi iphila, ukuba umprofeti uza phakathi kwenu aze avakalise kuni ilizwi leNkosi, elingqina ngezono zenu nobugwenxa, niba nomsindo kuye, nimgxothele ngaphandle kwaye nifune zonke iintlobo zeendlela zokumtshabalalisa; ewe, niya kuthi ungumprofeti wobuxoki, nokuba ungumoni, kwaye ungowomtyholi, ngenxa yokuba engqina okokuba izenzo zenu zibi.\n\n27 Kodwa qaphelani, ukuba umntu uya kuza phakathi kwenu aze athi: Yenzani oku, kwaye akukho bugwenxa; yenzani okuya aniyi kubandezeleka; ewe, uya kuthi: Landelani ikratshi leentliziyo zenu; ewe, landelani ikratshi lamehlo enu, kwaye nenze nantoni na enqwenelwa ziintliziyo zenu—kwaye ukuba umntu uya kuza phakathi kwenu aze athethe oku, niya kumamkela, kwaye nithi ungumprofeti.\n\n28 Ewe, niya kumphakamisa, kwaye niya kumnika ezinye zezinto zenu; niya kumnika enye yegolide yenu, nenye yesilivere yenu, kwaye niya kumnxibisa izivatho ezinexabiso; ngenxa yokuba ethetha amazwi anyhwalazayo kuni, kwaye esithi konke kulungile, ke aniyi kufumana siphene kuye.\n\n29 Owu, nina sizukulwana esikhohlakeleyo nesineenkani; nina sizwe siqaqadekileyo nesintamo zilukhuni, nicinga ukuba iNkosi iya kuniyekela kude kube nini? Ewe, kuya kude kube nini niziyekela ukuba nilawulwe ziinkokeli eziziziyatha nezizimfama? Ewe, kuya kude kube nini nikhetha ubumnyama endaweni yokukhanya?\n\n30 Ewe, qaphelani, umsindo weNkosi sewuphenjiwe ngokuchasene nani; qaphelani, iliqalekise ilizwe ngenxa yobugwenxa benu.\n\n31 Kwaye qaphelani, liyeza ilixa lokuba abuqalekise ubutyebi benu, ukuze bube mpunyululu, ukuze ningakwazi ukububamba; kwaye ngemihla yenu yobuhlwempu aninako ukubugcina.\n\n32 Kwaye ngemihla yenu yobuhlwempu niya kukhala eNkosini; kwaye niya kukhalela ilize, kuba intshabalalo yenu iya kuba seyifikile phezu kwenu, kwaye nentshabalalo yenu iqinisekisiwe; kwaye ke niya kulila nigxwale ngaloo mhla, itsho iNkosi yemiKhosi. Kwaye ke niya kulila, nize nithi:\n\n33 Owu akwaba bendiguqukile, kwaye ndingababulalanga abaprofeti, kwaye ndingabaxulubanga ngamatye, kwaye ndingabakhuphelanga ngaphandle. Ewe, ngaloo mhla niya kuthi: Owu akwaba besiye sayikhumbula iNkosi uThixo wethu mhla yasipha ubutyebi bethu, kwaye ke ngebungasukanga baba mpunyululu ukuze siphulukane nabo; kuba qaphelani, ubutyebi bethu bumkile kuthi.\n\n34 Qaphelani, sibeka isixhobo sokusebenza apha kwaye ngengomso simkile; kwaye qaphelani, amakrele ethu athatyathiwe kuthi ngomhla besiwafunela idabi.\n\n35 Ewe, siye sabufihla ubutyebi bethu kwaye buphuncukile kuthi, ngenxa yesiqalekiso selizwe.\n\n36 Owu akwaba sasiguqukile ngomhla ilizwi leNkosi lifika kuthi; kuba qaphelani ilizwe liqalekisiwe, kwaye zonke izinto zaba mpunyululu, kwaye asinako ukuzibamba.\n\n37 Qaphelani, singqongwe ziidimoni, ewe, sirhangqwe ngapha nangapha ziingelosi zalowo obefuna ukutshabalalisa imiphefumlo yethu. Qaphelani, ubugwenxa bethu bukhulu. Owu Nkosi, ingaba akungeke uwubuyise umsindo wakho kuthi kusinina? Kwaye le iya kuba yintetho yenu ngaloo mihla.\n\n38 Kodwa qaphelani, imihla yobulingwa benu idlule; niye nawulibazisa umhla wosindiso lwenu nade nabasemva kwexesha ngokugqithise ngonaphakade, kwaye intshabalalo yenu iqinisekisiwe; ewe, kuba ngayo yonke imihla yobomi benu benifuna oko beningeke nikuzuze; kwaye nifune ulonwabo ngokwenza ubugwenxa, into leyo ephikisana nendalo yobo bulungisa obukwiNtloko yethu enkulu kwaye yaNaphakade.\n\n39 Owu nina bantu belizwe, yanga ningaweva amazwi am! Kwaye ndithandazela okokuba umsindo weNkosi ubuyiswe kuni, nokokuba ningaguquka kwaye nisindiswe.\n\n", "hel 14": "[center][font_size=26]Isahluko 14[/font_size][/center]\n\n[i]USamuweli uxela ngexa elingaphambili ukukhanya ngexesha lasebusuku nangenkwenkwezi entsha ekuzalweni kukaKrestu—UKrestu ukhulula abantu ekufeni kwenyama nomphefumlo—Imiqondiso yokufa Kwakhe iquka iintsuku ezintathu zobumnyama, ukuqhekeka kwamatye, neentlekele ezinkulu zendalo. Malunga 6 P.K.[/i]\n\n1 Kwaye ngoku kwenzekile okokuba uSamuweli, umLeymenayithi, waye waprofetha ezinye izinto ezinkulu ezininzi ngakumbi ezingenako ukubhalwa.\n\n2 Kwaye qaphelani, wathi kubo: Qaphelani, ndininika umqondiso; kuba kuseza iminyaka emihlanu engakumbi, kwaye qaphelani, ngoko uyeza uNyana kaThixo ukuza kukhulula bonke abo baya kukholwa egameni lakhe.\n\n3 Kwaye qaphelani, oku ndiza kuninika njengomqondiso ngelixa lokuza kwakhe; kuba qaphelani, kuya kubakho ukukhanya okukhulu ezulwini, kangangokuba ngobusuku obandulela ukuza kwakhe akuyi kubakho bumnyama, kangangokuba kuya kukhangeleka ebantwini ngokungathi kwakusemini.\n\n4 Ke ngoko, kuya kubakho imini enye nobusuku nemini, ngokungathi bekuyimini enye kwaye bungekho ubusuku; kwaye oku kuya kuba njengomqondiso kuni; kuba niya kube nisazi ngokuvela kwelanga kananjalo nokutshona kwalo; ke ngoko baya kukwazi ngokuqinisekileyo ukuba kuya kubakho iimini ezimbini nobusuku; nangona kunjalo ubusuku abuyi kuba mnyama; kwaye buya kuba bubusuku obandulela ukuzalwa kwakhe.\n\n5 Kwaye qaphelani, kuya kuvela inkwenkwezi entsha, eningazange nayibone enjengayo; kwaye oku kanjalo kuya kuba ngumqondiso kuni.\n\n6 Kwaye qaphelani akuphelelanga apho, kuya kubakho imiqondiso nemimangaliso emininzi ezulwini.\n\n7 Kwaye kuya kwenzeka okokuba nonke niya kukhwankqiswa, kwaye nimangaliswe, kangangokuba niya kuwela emhlabeni.\n\n8 Kwaye kuya kwenzeka okokuba nabani na oya kukholwa kuNyana kaThixo, lowo uya kufumana ubomi obungunaphakade.\n\n9 Kwaye qaphelani, iNkosi indiyalele njalo, ngengelosi yayo, ukuba mandize kwaye ndiyixele le nto kuni; ewe, iyalele okokuba mandiprofethe ezi zinto kuni; ewe, ithe kum: Danduluka kwaba bantu, guqukani niwulungise umendo weNkosi.\n\n10 Kwaye ngoku, ngenxa yokokuba ndingumLeymenayithi, kwaye ndithethe nani amazwi ethe iNkosi yandiyalela, nangenxa yokuba abelukhuni kuni, ninomsindo ngakum kwaye nifuna ukunditshabalalisa, kwaye nindigxothele ngaphandle ndiphume phakathi kwenu.\n\n11 Kwaye niza kuwaphulaphula amazwi am, kuba, kungeso sizathu ndize phezu kwezi ndonga zesi sixeko, ukuze nive kwaye nazi ngezigwebo zikaThixo ezinilindileyo ngenxa yobugwenxa benu, kananjalo kwakunye nokuze nazi ngeemfuneko zemigaqo yenguquko;\n\n12 Kananjalo nokuze nibe nokwazi ngokuza kukaYesu Krestu, uNyana kaThixo, uYise wezulu nomhlaba, uMdali wento zonke ukususela ekuqalekeni; kwaye nokuze nibe nokwazi ngemiqondiso yokuza kwakhe, ngenjongo yokokuba nikholwe egameni lakhe.\n\n13 Kwaye ukuba niyakholwa egameni lakhe niya kuguquka kuzo zonke izono zenu, ukuze ngalo nibe nokufumana uxolelo lwazo ngemisebenzi yakhe emihle.\n\n14 Kwaye qaphelani, kwakhona, ndininika omnye umqondiso, ewe, umqondiso wokufa kwakhe.\n\n15 Kuba qaphelani, ngokuqinisekileyo kufuneka ukuba afe ukuze usindiso lufike; ewe, kufanele kwaye kuyimfuneko ukuba afe, ukuze kwenzeke uvuko lwabafileyo, ukuze ngalo abantu babenako ukuziswa ebusweni beNkosi.\n\n16 Ewe, qaphelani, oku kufa kuzisa uvuko, kwaye kukhulula lonke uluntu ekufeni kokuqala—okwa kufa kwasemoyeni; kuba lonke uluntu, ngokuwa kuka-Adam belusikelwe ngaphandle kobuso beNkosi, luthatyathwa njengabafileyo, kunye ngokwezinto zenyama kwaye nakuzo izinto zomoya.\n\n17 Kodwa qaphelani, uvuko lukaKrestu lukhulula uluntu, ewe, kwanalo lonke uluntu, kwaye lubabuyisela ebusweni beNkosi.\n\n18 Ewe, kwaye kuzisa imfuneko yokuguquka, ukuze nabani na oguqukayo kwaye nalowo akayi kugawulelwa phantsi aze aphoswe emlilweni; kodwa nabani na ongaguqukiyo ugawulelwa phantsi aze aphoswe emlilweni; kwaye kuze kwakhona ukufa komoya phezu kwabo, ewe, ukufa kwesibini, kuba basikelwa ngaphandle kwakhona ngokwezinto eziphathelene nobulungisa.\n\n19 Ke ngoko guqukani, guqukani, hleze ngokuba nizazi ezi zinto nize ningazenzi niya kuziyekela ukuba nize phantsi kwesigwebo, kwaye nithotyelwe ezantsi kokukufa kwesibini.\n\n20 Kodwa qaphelani, njengoko senditshilo kuni malunga nomnye umqondiso, umqondiso wokufa kwakhe, qaphelani, ngaloo mhla xa eya kunyamezela ukufa ilanga liya kuba mnyama lingafuni ukunika ukukhanya kwalo; kananjalo nenyanga neenkwenkwezi; kwaye akuyi kubakho kukhanya phezu kobuso beli lizwe, kwanokususela kwilixa lokokuba esiya kunyamezela ukufa, kangangesithuba seentsuku ezintathu, ukuya kwelo lixa lokokuba ngexesha eya kuvuka kwakhona kwelabafileyo.\n\n21 Ewe, ngelixa lokokuba eya kunikezela umphefumlo kuya kubakho iindudumo nemibane kangangesithuba seeyure ezininzi, kwaye umhlaba uya kunyikima kwaye ungcangcazele; aze amatye aphezu kobuso balo mhlaba, ekunye ngaphezu komhlaba kwaye nangaphantsi, eniwaziyo ukuba ngeli lixa aluqilima, okanye inxalenye engakumbi yawo isisithabazi esinye esiliqilima, aya kuqhekeka.\n\n22 Ewe, aya kuqhekeka kubini, kwaye emva koko aya kufunyanwa esoloko enjalo eziingcamba, kwaye eziintanda, kwaye ephuke aziingceba phezu kobuso bawo wonke umhlaba, ewe, kunye phezu komhlaba kwaye nangaphantsi.\n\n23 Kwaye qaphelani, kuya kubakho izaqhwithi ezoyikekayo, kwaye kuya kubakho iintaba ezininzi eziwiswe phantsi, zifane nentlambo, kwaye kuya kubakho iindawo ezininzi ngoku ezibizwa ngokuba zizintlambo eziya kuba ziintaba, ezinokuphakama okukhulu.\n\n24 Kwaye imimendo emininzi iya kuqhekezwa, kwaye nezixeko ezininzi ziya kuba yinkangala.\n\n25 Kwaye amangcwaba amaninzi aya kuvuleka, kwaye aya kubakhupha abaninzi abafileyo bawo; kwaye abangcwele abaninzi baya kubonakala kwabaninzi.\n\n26 Kwaye qaphelani, ithethe njalo ke ingelosi kum; kuba ithe kum kuya kubakho iindudumo nemibane kangangethuba leeyure ezininzi.\n\n27 Kwaye yathi kum zakuba iindudumo nombane ziphelile, noqhwithelo, ezi zinto ziya kubakho, kwaye nokuba ubumnyama buya kubugubungela ubuso bawo wonke umhlaba kangangesithuba seentsuku ezintathu.\n\n28 Kwaye ingelosi yathi kum abaninzi baya kubona izinto ezinkulu ngaphezulu kunezi, ngenjongo yokokuba babe nokukholelwa okokuba le miqondiso nemimangaliso kumele yenzeke phezu kwabo bonke ubuso beli lizwe, ngenjongo yokokuba kungabikho nobangela wokungakholwa phakathi kwabantwana babantu—\n\n29 Kwaye oku kungenjongo yokokuba nabanina oya kukholelwa abe nokusindiswa, nokokuba nabanina abangayi kukholelwa, isigwebo sobulungisa sibe nokufika phezu kwabo; kananjalo ukuba bayagwetywa bazizisele phezu kwabo esabo isigwebo.\n\n30 Kwaye ngoku khumbulani, khumbulani, bazalwana bam, okokuba nabani na otshabalalayo, uya zitshabalalela; kwaye nabani na owenza ubugwenxa, uyazenzela; kuba qaphelani, nikhululekile; nivunyelwe ukuba nizenzele, kuba qaphelani, uThixo uninikile ulwazi kwaye unenze nakhululeka.\n\n31 Uninikile okokuba nibe nokwazi okulungileyo kokubi, kwaye uninikile okokuba nibe nokukhetha ubomi okanye ukufa; kwaye ninokwenza okulungileyo nize nibuyiselwe koko kulungileyo, okanye nibenako oko kulungileyo kubuyiselwe kuni; okanye ninokwenza ububi nize nifumane ukuba oko kubi kubuyiselwa kuni.\n\n", "hel 15": "[center][font_size=26]Isahluko 15[/font_size][/center]\n\n[i]INkosi yakhalimela amaNifayithi ngenxa yokuba yayiwathanda—AmaLeymenayithi aguqukileyo awagungqi kwaye azinzile elukholweni—INkosi iya kuba nenceba kuwo amaLeymenayithi kwimihla yamva. Malunga 6 P.K.[/i]\n\n1 Kwaye ngoku, bazalwana bam abathandekayo, qaphelani, ndivakalisa kuni okokuba ngaphandle kokuba niya kuguquka izindlu zenu ziya kushiyelwa kuni ziyinkangala.\n\n2 Ewe, ngaphandle kokuba niguquke, abafazi benu baya kuba nesizathu esikhulu sokulila ngomhla wabo wokwanyisa; kuba niya kuzama ukusaba kwaye akuyi kubakho ndawo yokhuseleko; ewe, kwaye yeha kwabo bakhulelweyo, kuba baya kuba besindeka kwaye bengenako ukusaba; ke ngoko, baya kunyathelwa phantsi kwaye bayakushiywa ukuba bafe.\n\n3 Ewe, yeha kwaba bantu babizwa ngokuba ngabantu bakaNifayi ngaphandle kokuba baya kuguquka, bakuba beyibona yonke le miqondiso nemimangaliso eya kuthi iboniswe kubo; kuba qaphelani, babengabantu abakhethiweyo beNkosi; ewe, abantu bakaNifayi ibibathandile, kananjalo ubebakhalimela; ewe, ngemihla yabo yobugwenxa ubakhalimele ngenxa yokuba ebathandile.\n\n4 Kodwa qaphelani bazalwana bam, wayewathiyile amaLeymenayithi ngenxa yezenzo zawo ezimbi ngamaxesha onke, kwaye oku kungenxa yobugwenxa besithethe sooyise. Kodwa qaphelani, usindiso lufikile kubo ngenxa yokushumayela kwamaNifayithi; kwaye kungale njongo iNkosi ithe yayandisa imihla yawo.\n\n5 Kwaye ndinqwenela ukuba ningaqaphela okokuba inxalenye engakumbi ubukhulu becala yawo isendleleni yomsebenzi yabo, kwaye bahamba belumkile phambi koThixo, kwaye baya kuqwalasela ukuyigcina imiyalelo nemimiselo yakhe nezigwebo zakhe ngokomthetho kaMoses.\n\n6 Ewe, ndithi kuni, inxalenye engakumbi yabo iyakwenza oku, kwaye iyazama ngenkuthalo engadinwayo ukuze babe nokuzisa intsalela yabazalwana babo kulwazi lwenyaniso; ke ngoko baninzi abongeza amanani abo imihla ngemihla.\n\n7 Kwaye qaphelani, niyazi ngokwenu, kuba nibubonile ubungqina, bokokuba ngobuninzi babo abathe baziswa kulwazi lwenyaniso, nokwazi ngenkohlakalo kwaye nangamasikizi ezithethe zooyise, kwaye bakhokelwa ukuba bazikholelelwe izibhalo ezingcwele, ewe, iziprofetho zabaprofeti abangcwele, ezibhaliweyo, ezibakhokelela ekukholweni eNkosini, kwaye nasekuguqukeni, ukholo olo nenguquko oluzisa inguqu ezintliziyweni zabo—\n\n8 Ke ngoko, ngobuninzi babo abafikeleleyo koku, niyazazela ngokwenu ukuba abagungqi kwaye bazinzile elukholweni, kwaye nakuloo nto abathe bakhululwa ngayo.\n\n9 Kwaye niyazi kanjalo okokuba bazingcwabile izikhali zabo zemfazwe, kwaye bayoyika ukuzithabatha kuba hleze nangayiphina indlela babe baya kona; ewe, ningabona okokuba bayoyika ukona—kuba qaphelani baya kuzivumela ukuba banyathelwe phantsi kwaye babulawe ziintshaba zabo, kwaye abayi kuwaphakamisa amakrele abo ngokuchasene nazo, kwaye oku kungenxa yokholo lwabo kuKrestu.\n\n10 Kwaye ngoku, ngenxa yenzondelelo yabo xa bekholwa kuloo nto bakholwa kuyo, kuba ngenxa yokuzinza kwabo xa bekhe bafumana ukhanyiselo, qaphelani, iNkosi iya kubasikelela ize iyandise imihla yabo, nangona benobugwenxa—\n\n11 Ewe, nokuba baya bephelela ekungakholweni iNkosi iya kuyandisa imihla yabo, lide libe liya kufika ilixa ekwakuthethiwe ngalo ngoobawo bethu, kananjalo ngumprofeti uZenoshe, nabanye abaprofeti abaninzi, malunga nokubuyiselwa kwabazalwana bethu, amaLeymenayithi, kwakhona kulwazi lwenyaniso—\n\n12 Ewe, ndithi kuni, ngamaxesha amva izithembiso zeNkosi zidluliselwe kubazalwana bethu, amaLeymenayithi; kwaye nangona beneembandezelo ezininzi abaya kubanazo, kwaye nangona beya kuqhutyelwa ngapha nangapha phezu kobuso bomhlaba, kwaye bazingelwe, kwaye beya kubethwa baze basasazelwe kude, bengenayo indawo yokhuseleko, iNkosi iya kuba nenceba kubo.\n\n13 Kwaye oku kungokwesiprofetho, sokokuba beya kuphinda baziswe kulwazi oluyinyani, okululwazi ngoMkhululi wabo, nomalusi wabo omkhulu wokwenyani, kwaye babalelwe phakathi kwezimvu zakhe.\n\n14 Ke ngoko ndithi kuni, kuya kulunga kubo ngakumbi kunani ngaphandle kokuba niguquke.\n\n15 Kuba qaphelani, ukuba imisebenzi enamandlakazi yayiboniswe kubo, ewe, kubo abaya bephelela ekungakholweni ngenxa yezithethe zooyise, ningazibonela ukuba ngebengazanga babe kwakhona baye bephelela ekungakholweni.\n\n16 Ke ngoko, ithi iNkosi: Andiyi kubatshabalalisa kwaphela, kodwa ndiya kubabangela okokuba ngomhla wobulumko bam baya kubuyela kwakhona kum, itsho iNkosi.\n\n17 Kwaye ngoku qaphelani, itsho iNkosi, malunga nabantu bamaNifayithi: Ukuba abayi kuguquka, kwaye baqwalasele ukwenza intando yam, ndiya kubatshabalalisa kwaphela, itsho iNkosi, ngenxa yokungakholwa kwabo nangona ndinemisebenzi emininzi enamandlakazi endiyenzileyo phakathi kwabo; kwaye ngokuqinisekileyo njengoko iNkosi iphila ezi zinto ziya kwenzeka, itsho iNkosi.\n\n", "hel 16": "[center][font_size=26]Isahluko 16[/font_size][/center]\n\n[i]AmaNifayi lawo akholelwayo kuSamuweli ayabhaptizwa nguNifayi—USamuweli akanako ukubulawa ngeentolo namatye amaNifayithi angaguqukiyo—Abanye bayaziqaqadekisa iintliziyo zabo, baze abanye babone iingelosi—Abangakholwayo bathi kukungabinangqiqo ukukholelwa kuKrestu nokuza Kwakhe eYerusalem. Malunga 6–1 P.K.[/i]\n\n1 Kwaye ngoku, kwenzekile okokuba babebaninzi abathi bawaphulaphula amazwi kaSamuweli, umLeymenayithi, awathi wawathetha phezu kweendonga zesixeko. Kwaye ngobuninzi babo abathi bakholelwa kumazwi akhe babheka phambili baza bakhangela uNifayi; kwaye bakuba beze ngaphambili kwaye bemfumene baye bazivuma izono zabo kuye kwaye abazikhanyela, benqwenela ukuba babe nokubhaptizelwa eNkosini.\n\n2 Kodwa ngobuninzi babo ababengakholwa kumazwi kaSamuweli baba nomsindo ngakuye; bamxuluba ngamatye ephezu kodonga, kananjalo nabaninzi bamdubula ngeentolo njengokuba wayemi phezu kodonga; kodwa uMoya weNkosi wawunaye, kangangokuba babengenako ukumchana ngamatye abo nangazo iintolo zabo.\n\n3 Ngoku bakubona ukuba abanako ukumchana, kwabakho abaninzi ngakumbi abakholelwayo kumazwi akhe, kangangokuba bemka baya kuNifayi ukuya kubhaptizwa.\n\n4 Kuba qaphelani, uNifayi wayebhaptiza, kwaye eprofetha, kwaye eshumayela, ekhwaza inguquko ebantwini, ebonisa imiqondiso nemimangaliso, esenza imimangaliso phakathi kwabantu, ukuze babenokwazi okokuba uKrestu kufuneka ezile kamsinyane—\n\n5 Ebaxelela ngezinto ekufuneka zizile kwakamsinyane, ukuze babe nokwazi kwaye bakhumbule ngelixa lokufika kwazo okokuba zazazisiwe kubo kwangaphambili, ngenjongo yokokuba babe nokukholelwa; ke ngoko kangangobuninzi babo abakholelwayo kumazwi kaSamuweli babheka phambili kuye ukuba babhaptizwe, kuba babesiza beguquka kwaye bezivuma izono zabo.\n\n6 Kodwa inxalenye engakumbi yabo babengakholelwa kumazwi kaSamuweli; ke ngoko, bakuba bebona okokuba abanako ukumchana ngamatye abo nangeentolo zabo, bakhala kubaphathi-mikhosi babo besithi: Thabathani lo mfo nimbophelele, kuba qaphelani unomtyholi; kwaye ngenxa yamandla kamtyholi okuye asinako ukumchana ngamatye neentolo zethu; ke ngoko mthabatheni kwaye nimbophelele, kwaye nimsuse apha.\n\n7 Kwaye kuthe xa bebheka phambili ukuya kumbamba, qaphelani, waye waziphosa phantsi esuka eludongeni, waze wasaba waphuma emihlabeni yabo, ewe, kwanakulo ilizwe lakhe, waza waqalisa ukushumayela nokuprofetha phakathi kwabantu bakhe.\n\n8 Kwaye qaphelani, akuzange kuphinde kuviwe ngaye phakathi kwamaNifayithi; kwaye yayinjalo ke imicimbi yabantu.\n\n9 Waza njalo waphela owamashumi asibhozo anesithandathu unyaka wolawulo lwabagwebi phezu kwabantu bakaNifayi.\n\n10 Kwaye njalo waphela kanjalo owamashumi asibhozo anesixhenxe unyaka wolawulo lwabagwebi, inxalenye engakumbi yabantu ihleli ekratshini layo nenkohlakalo, kwaye iqaqobana labambalwa lihamba lilumke ngakumbi phambi koThixo.\n\n11 Kwaye zazinjalo iimeko kanjalo kowamashumi asibhozo anesibhozo unyaka wolawulo lwabagwebi.\n\n12 Kwaye kwakukho umahluko nje omncinane ezindabeni kwiimeko zabantu, ngaphandle kokuba abantu baqalisa ukuqaqadeka ngakumbi ngobugwenxa, kwaye benza izinto ezininzi ngakumbi ezichasene nemiyalelo kaThixo, kowamashumi asibhozo anesithoba unyaka wolawulo lwabagwebi.\n\n13 Kodwa kwenzekile kowamashumi asithoba unyaka wolawulo lwabagwebi, kwabakho imiqondiso emikhulu enikwa abantu, nemimangaliso; aza amazwi abaprofeti aqalisa ukuzaliseka.\n\n14 Kwaye iingelosi zaye zabonakala ebantwini, kumadoda azizilumko, zaye zavakaliswa kubo iindaba ezilungileyo zovuyo olukhulu; njalo ke, kulo nyaka izibhalo zaqalisa ukuzaliseka.\n\n15 Nangona kunjalo, abantu baqalisa ukuziqaqadekisa iintliziyo zabo, bonke ngaphandle kwaloo nxalenye yaye yakholwa ngakumbi, phakathi kwamaNifayithi kanjalo nabamaLeymenayithi, baye baqalisa ukuxhomekeka emandleni abo kwaye nakubulumko babo, besithi:\n\n16 Ezinye izinto banokuba bazithelekelele kakuhle, phakathi kwezininzi kangako; kodwa qaphelani, siyazi okokuba yonke le misebenzi mikhulu nemangalisayo kuthethwe ngayo, ayinako ukwenzeka.\n\n17 Baza baqalisa ukuqondisisana bephikisana phakathi kwabo, besithi:\n\n18 Akukho ngqiqo yokokuba umntu ofana noKrestu uya kuza; ukuba kunjalo, kwaye unguNyana kaThixo, uYise wamazulu nowomhlaba, njengoko kuthethiwe, kungani engayi kuzibonakalisa kuthi nakwabo baya kubaseYerusalem?\n\n19 Ewe, kutheni engayi kuzibonakalisa kweli lizwe nakulo ilizwe laseYerusalem?\n\n20 Kodwa qaphelani, siyazi okokuba esi sisithethe esikhohlakeleyo, esinikezelwe kuthi ukwehla ukusuka kuthi ngoobawo, ukusibangela ukuba sikholelwe kwinto ethile enkulu emangalisayo eza kwenzeka, kodwa hayi phakathi kwethu, kodwa kwilizwe elikude, ilizwe esingalaziyo; ke ngoko banokusigcina ekungazini, kuba asinako ukungqina ngamehlo ethu okokuba ziyinyaniso.\n\n21 Kwaye baya kwenza njalo, ngokusebenzisa amaqhinga nobugcisa obufihlakeleyo balowo ungumtyholi, benze imfihlakalo enkulu esingenako ukuyiqonda, eya kusigcina phantsi sibe sizizicaka kumazwi abo, kananjalo nezicaka zabo, kuba sixhomekeke kubo ukuba basifundise ilizwi; kwaye njalo baya kusigcina ekungazini, ukuba sizinikela kubo, yonke imihla yobomi bethu.\n\n22 Kwaye zininzi nezinye izinto ezithe zacingwa ngabantu ezintliziyweni zabo, izezobuyatha nezingento; baye babekhathazeke kakhulu, kuba uSathana waye wabavuselela ukuba benze ubugwenxa ngamaxesha onke; ewe, waye wahamba etyala amarhe neengxabano phezu kwabo bonke ubuso belizwe, ukuze abe nokuziqaqadekisa iintliziyo zabantu ngokuchasene naloo nto ilungileyo kwaye nangokuchasene naloo nto iya kuza.\n\n23 Kwaye nangona benemiqondiso nemimangaliso eyenziwayo phakathi kwabantu beNkosi, nemiqondiso emininzi abayenzayo, uSathana waye wabambelela ngamandla ezintliziyweni zabantu phezu kobuso bonke belizwe.\n\n24 Waza njalo waphela owamashumi alithoba unyaka wolawulo lwabagwebi phezu kwabantu bakaNifayi.\n\n25 Yaza njalo yaphela incwadi kaHilamani, ngokwengxelo kaHilaman noonyana bakhe.\n\n", "3-ne 1": "[center][font_size=26]UNifayi Wesithathu[/font_size][/center]\n\n[center][font_size=26]INcwadi kaNifayi Unyana kaNifayi, Owayengunyana kaHilamani[/font_size][/center]\n\nKwaye uHilamani waye engunyana kaHilamani, owaye engunyana ka-Alma, owaye engunyana ka-Alma, owaye eyinzala kaNifayi owaye engunyana kaLihayi, owaphuma eYerusalem kowokuqala unyaka wolawulo lukaZedekiya, ukumkani wakwaYuda.\n\n[center][font_size=26]Isahluko 1[/font_size][/center]\n\n[i]UNifayi, unyana kaHilamani, uyemka aphume elizweni, aze unyana wakhe uNifayi agcine iimbali—Nangona imiqondiso nemimangaliso ixhaphakile, abakhohlakeleyo baceba ukubulala amalungisa—Ubusuku bokuzalwa kukaKrestu buyafika—Umqondiso uyanikwa, kwaye inkwenkwezi entsha iyavela—Ubuxoki nenkohliso ziyanda, kwaye abaphangi bakaGadiyantoni babulala abaninzi. Malunga E.K. 1–4.[/i]\n\n1 Ngoku kwenzekile okokuba owamashumi asithoba ananye unyaka wadlula kwaye kwakuyiminyaka engamakhulu amathandathu ukususela kwilixa uLihayi wayishiyayo iYerusalem; kwaye yayingunyaka apho uLakhoniyas wayengumgwebi oyintloko nerhuluneli phezu kwelizwe.\n\n2 Kwaye uNifayi, unyana kaHilamani, wayemkile waphuma elizweni laseZarahemla, enikela umthetho kunyana wakhe uNifayi, owaye engunyana wakhe olizibulo, malunga namacwecwe obhedu, kwaye nazo zonke iimbali ezazigciniwe, kwaye nazo zonke ezo zinto ezayzigcinwe zingcwele ukususela kuhambo lukaLihayi ephuma eYerusalem.\n\n3 Waza ke wemka waphuma elizweni, kwaye apho waya khona, akukho mntu waziyo; kwaye unyana wakhe uNifayi waye wazigcina iimbali endaweni yakhe, ewe, imbali yaba bantu.\n\n4 Kwaye kwenzekile ekuqalekeni kowamashumi asithoba anesibini unyaka, qaphelani, iziprofetho zabaprofeti zaqalisa ukuzaliseka ngokuphelele ngakumbi; kuba kwaqalisa ukubakho imiqondiso emikhulu kakhulu nemimangaliso emikhulu kakhulu eyenziwayo phakathi kwabantu.\n\n5 Kodwa kwakukho abanye abaqalisa ukuthi ilixa lidlule lokokuba amazwi azalisekiswe, awayethethwe nguSamuweli, umLeymenayithi.\n\n6 Kwaye baqalisa ukubavuyelela abazalwana babo, besithi: Qaphelani, ilixa lidlule, kwaye amazwi kaSamuweli awazalisekanga; ke ngoko, uvuyo nokholo lwenu malunga nale nto lube lilize.\n\n7 Kwaye kwenzekile okokuba baye benza ingxolo enkulu kulo lonke ilizwe; baza abantu ababekholwa baqalisa ukuba lusizi kakhulu, hleze nangayiphina indlela ezo zinto ezazithethiwe zingabi nakwenzeka.\n\n8 Kodwa qaphelani, baye balulindela ngenzondelelo olo suku nobo busuku neemini eziya kuba njengemini enye ngokungathi bekungekho busuku, ukuze babe nokwazi okokuba ukholo lwabo belungelolize.\n\n9 Ngoku kwenzekile okokuba kwabakho usuku olwalubekelwe bucala ngabangakholwayo, lokokuba bonke abakholelwayo kwezo zithethe mababulawe ngalo ngaphandle kokuba umqondiso wenzeke, owawunikwe nguSamuweli umprofeti.\n\n10 Ngoku kwenzekile okokuba akuba uNifayi, unyana kaNifayi, eyibona le nkohlakalo yabantu bakhe, intliziyo yakhe yaba lusizi ngokugqithisileyo.\n\n11 Kwaye kwenzekile okokuba waphuma phandle waza waqubuda phantsi phezu komhlaba, wadanduluka ngamandlakazi kuThixo wakhe ngenxa yabantu bakhe, ewe, abo babesele beza kutshatyalaliswa ngenxa yokholo lwabo kwizithethe zooyise.\n\n12 Kwaye kwenzekile okokuba wadanduluka ngamandlakazi eNkosini yonke loo mini; kwaye qaphelani, ilizwi leNkosi lafika kuye, lisithi:\n\n13 Yiphakamise intloko yakho uze ube nolonwabo; kuba qaphela, ixesha lisondele, kwaye ngabo obu busuku umqondiso uya kunikwa, kwaye ngengomso ndiza ehlabathini, ukuba ndibonise ihlabathi okokuba ndiya kukuzalisekisa konke endikubangele ukuba kuthethwe ngemilomo yabaprofeti bam abangcwele.\n\n14 Qaphela, ndiza kwabam, ukuza kuzalisekisa zonke izinto endithe ndazazisa kubo abantwana babantu ukususela kwisiseko sehlabathi, nokwenza intando, kunye ekaYise neyoNyana—ekaYise ngenxa yam, kwaye neyoNyana ngenxa yenyama yam. Kwaye qaphela, ixesha lisondele, kwaye ngobu busuku umqondiso uya kunikwa.\n\n15 Kwaye kwenzekile okokuba amazwi lawo athi afika kuNifayi azalisekiswa, njengoko ayethethiwe; kuba qaphelani, ekutshoneni kwelanga akuzange kubekho bumnyama; baza abantu baqalisa ukukhwankqiseka ngenxa yokuba kwakungekho bumnyama bakuba bufikile ubusuku.\n\n16 Kwaye babebaninzi, ababengawakholelwanga amazwi abaprofeti, abawela emhlabeni baza babangathi babefile, kuba babesazi okokuba icebo elikhulu lentshabalalo ababelibekele abo babekholelwa kumazwi abaprofeti laliphanzisiwe; kuba umqondiso owawunikiwe wawusele ufikile.\n\n17 Baye baqalisa ukwazi okokuba uNyana kaThixo kamsinyane kufuneka abonakale; ewe, lilonke, bonke abantu phezu kobuso bonke bomhlaba ukusuka entshona ukuye empuma, kunye elizweni elisemantla kwaye naselizweni elisemazantsi, babekhwankqiseke kakhulu ngokugqithisileyo kangangokuba bawela emhlabeni.\n\n18 Kuba babesazi okokuba abaprofeti babengqinile ngezi zinto kangangeminyaka emininzi, nokokuba umqondiso lowo uthe wanikwa wawusele ufikile; baza baqalisa ukoyika ngenxa yobugwenxa babo nokungakholwa kwabo.\n\n19 Kwaye kwenzekile okokuba akuzange kubekho bumnyama ngabo bonke obo busuku, kodwa kwakukhanya ngokungathi kusemini emaqanda. Kwaye kwenzekile okokuba ilanga laye laphuma kusasa kwakhona, ngokohlobo lwalo olufanelekileyo; kwaye babesazi okokuba yaye iyimini yokuba iNkosi kufanele izalwe, ngenxa yomqondiso othe wanikwa.\n\n20 Kwaye kwakwenzekile, ewe, zonke izinto, lonke isuntswana, ngokwamazwi abaprofeti.\n\n21 Kwaye kwenzekile kanjalo okokuba inkwenkwezi entsha ibonakale, ngokwelizwi.\n\n22 Kwaye kwenzekile okokuba ukususela kweli lixa ukubheka phambili kwaqalisa ukubakho ubuxoki obathunyelwa phakathi kwabantu, nguSathana, ukuqaqadekisa iintliziyo zabo, ngenjongo yokokuba bangabi nakukholelwa kuyo loo miqondiso nemimangaliso leyo babeyibonile; kodwa nangona kukho obu buxoki neenkohliso inxalenye engakumbi yabantu yaye yakholelwa, yaza yaguqukela eNkosini.\n\n23 Kwaye kwenzekile okokuba uNifayi wabheka phambili phakathi kwabantu, kwaye nakwabanye abaninzi, ebabhaptizela enguqukweni, ekwakukho kuyo uxolelo olukhulu lwezono. Baza njalo abantu baqalisa kwakhona ukuba noxolo elizweni.\n\n24 Kwaye kwakungekho zimbambano, ngaphandle nje kwabambalwa abaqalisa ukushumayela, bezama ukubonisa ngezibhalo okokuba kwakungasekho mfuneko yakuwugcina umthetho kaMoses. Ngoku kuyo le nto baye baphazama, kuba bengaziqondanga izibhalo.\n\n25 Kodwa kwenzekile okokuba kwakamsinya baqalisa ukuguquka, baze baqinisekiswa ngempazamo ababekuyo, kuba kwaziswa kubo okokuba umthetho wawungekazalisekiswa, nokuba kufuneka uzalisekiswe ngalo lonke isuntswana; ewe, ilizwi lafika kubo lokuba kufuneka lizalisekisiwe; ewe, okokuba iganyana okanye isuntswana aliyi kudlula ude wonke uzalisekiswe; ke ngoko kwakuwo lo nyaka mnye baziswa kulwazi lwempazamo yabo kwaye baye bawavuma amatyala abo.\n\n26 Kwaye njalo owamashumi asithoba anesibini unyaka waye wadlula, uzise iindaba zovuyo ebantwini ngenxa yemiqondiso eyathi yenzeka, ngokwamazwi esiprofetho sabo bonke abaprofeti abangcwele.\n\n27 Kwaye kwenzekile okokuba kowamashumi asithoba unyaka anesithathu waye nawo kanjalo wadlula ngoxolo, ngaphandle nje kwabaphangi bakaGadiyantoni, ababehlala phezu kweentaba, abaye balizalisa ilizwe; kuba zazomelele iinqaba zabo neendawo zabo ezifihlakeleyo kangangokuba abantu babengakwazi ukubongamela; ke ngoko baye babulala abaninzi, kwaye baye benza inyhikityha enkulu phakathi kwabantu.\n\n28 Kwaye kwenzekile okokuba kowamashumi asithoba anesine unyaka baqalisa ukwanda ngeqondo elikhulu, ngenxa yokokuba kwakukho abakreqi abaninzi bamaNifayithi abaye basabela kubo, into leyo eyabangela usizi olukhulu kuloo maNifayithi awasala elizweni.\n\n29 Kwaye kwakukho kanjalo unobangela wosizi phakathi kwamaLeymenayithi; kuba qaphelani, babenabantwana abaninzi abaye bakhula baza baba nokomelela ngeminyaka, ukuze babe nokuzibonela, kwaye balahlekiswa ngabanye ababengamaZoramayithi, ngobuxoki babo nangamazwi abo anyhwalazayo, ukuba bamanyane nabo baphangi bakaGadiyantoni.\n\n30 Kwaye njalo amaLeymenayithi nawo kananjalo abandezeleka, aza aqalisa ukuncipha malunga naselukholweni lwawo nobulungisa, ngenxa yenkohlakalo yesizukulwana esikhulayo.\n\n", "3-ne 2": "[center][font_size=26]Isahluko 2[/font_size][/center]\n\n[i]Inkohlakalo namasikizi ziyanda phakathi kwabantu—AmaNifayithi namaLeymenayithi ayamanyana ukuba azikhusele ngokuchasene nabaphangi bakaGadiyantoni—AmaLeymenayithi aguqukileyo aba mhlophe aze abizwe ngokuba ngamaNifayithi. Malunga E.K. 5–16.[/i]\n\n1 Kwaye kwenzekile okokuba ngolo hlobo wadlula kanjalo unyaka wamashumi asithoba anesihlanu, baza abantu baqalisa ukuyilibala loo miqondiso nemimangaliso ababeyivile, baza baqalisa kancinci nakancinci ukungakhwankqiseki kumqondiso okanye kummangaliso ovela ezulwini, kangangokuba baqalisa ukuqaqadeka ezintliziyweni zabo, nokumfameka ezingqondweni zabo, kwaye baqalisa ungakukholelwa kuko konke oko babekuvile kwaye bekubonile—\n\n2 Beqikelela ngento elilize ezintliziyweni zabo, okokuba yayenziwe ngabantu nangamandla kamtyholi, ukulahlekisa nokukhohlisa iintliziyo zabantu; kwaye njalo uSathana waye wazilawula iintliziyo zabantu kwakhona, kangangokuba waye wawamfamekisa amehlo abo waza wabalahlekisela ekubeni bakholelwe okokuba imfundiso kaKrestu yayiyinto yobuyatha nelilize.\n\n3 Kwaye kwenzekile okokuba abantu baqalisa baba nokomelela ngenkohlakalo namasikizi; kwaye babengakholwa okokuba kumele kubekho eminye engakumbi imiqondiso okanye imimangaliso enikwayo; kwaye uSathana waye wahamba-hamba, elahlekisa iintliziyo zabantu, ebahenda kwaye ebabangela okokuba mabenze inkohlakalo enkulu elizweni.\n\n4 Kwaye njalo waye wadlula unyaka wamashumi asithoba anesithandathu; kananjalo unyaka wamashumi asithoba anesixhenxe; kananjalo unyaka wamashumi asithoba anesibhozo; kananjalo unyaka wamashumi asithoba anesithoba;\n\n5 Kananjalo iminyaka elikhulu yadlula ukususela kwimihla kaMozaya, owaye engukumkani phezu kwabantu bamaNifayithi.\n\n6 Kwaye amakhulu amathandathu anesithoba ayedlule ukususela oko uLihayi walishiyayo elaseYerusalem.\n\n7 Kwaye iminyaka esithoba yayidlule ukususela kwilixa xa umqondiso wawunikwa, okwakuthethwe ngawo ngabaprofeti, wokokuba uKrestu kumele eze ehlabathini.\n\n8 Ngoku amaNifayithi aqalisa ukubala ixesha lawo ukusuka kwesi sigaba sexesha xa umqondiso wawunikwa okanye ukususela ekufikeni kukaKrestu; ke ngoko, iminyaka esithoba yayidlule.\n\n9 Kwaye uNifayi, owaye enguyise kaNifayi, owaye egcine iimbali, akazange abuyele kulo ilizwe laseZarahemla, kwaye akazange abe nokufumaneka kulo lonke ilizwe.\n\n10 Kwaye kwenzekile okokuba abantu baye baqhubeka ukuhlala enkohlakalweni, nangona intshumayelo inininzi nokuprofetha okwakuthunyelwe phakathi kwabo; waza njalo wadlula kanjalo oweshumi unyaka; noweshumi elinanye unyaka kanjalo wadlula ngobugwenxa.\n\n11 Kwaye kwenzekile kunyaka weshumi elinesithathu kwaqalisa ukubakho iimfazwe neembambano kulo lonke ilizwe; kuba abaphangi bakaGadiyantoni basuka baba yintlaninge, kwaye babulala abantu abaninzi kakhulu, baza batshabalalisa izixeko ezininzi kakhulu, baza basasaza ukufa okuninzi nenyhikityha kulo lonke ilizwe, kangangokuba kwaba yimfuneko okokuba abantu, kunye amaNifayithi namaLeymenayithi, mabathabathe izikhali ngokuchasene nabo.\n\n12 Ke ngoko, onke amaLeymenayithi awayeguqukele eNkosini aye amanyana kunye nabazalwana awo, amaNifayithi, aza anyanzeleka, ngenxa yokhuseleko lobomi bawo nabafazi bawo nabantwana bawo, ukuba bathabathe izikhali ngokuchasene nabo baphangi bakaGadiyantoni, ewe, kananjalo nokugcina amalungelo abo, kwanamalungelo awodwa ebandla labo nawonqulo lwabo, nokukhululeka kwabo nenkululeko yabo.\n\n13 Kwaye kwenzekile okokuba ngaphambi kokuba udlule lo nyaka weshumi elinesithathu amaNifayithi oyikiswa ngentshabalalo epheleleyo ngenxa yale mfazwe, esuke yaba buhlungu ngokugqithisileyo.\n\n14 Kwaye kwenzekile okokuba loo maLeymenayithi awayemanyene kunye namaNifayithi abalelwa phakathi kwamaNifayithi;\n\n15 Saza isiqalekiso sawo sasuswa kuwo, saza isikhumba sawo saba mhlophe ngokufanayo namaNifayithi;\n\n16 Baza abafana bawo abaselula neentombi zawo zabantle ngokugqithisileyo, baza babalelwa phakathi kwamaNifayithi, baza babizwa ngokuba ngamaNifayithi. Waza njalo waphela oweshumi elinesithathu unyaka.\n\n17 Kwaye kwenzekile ekuqalekeni konyaka weshumi elinesine, imfazwe phakathi kwabaphangi nabantu bakaNifayi yaye yaqhubeka kwaye yaye yababuhlungu ngokugqithisileyo; nangona kunjalo, abantu bakaNifayi baye bazuza ukongama phezu kwabaphangi, kangangokuba baye babadudulela emva baphuma emihlabeni yabo bangena ezintabeni nakwiindawo zabo ezifihlakeleyo.\n\n18 Waza njalo waphela unyaka weshumi elinesine. Kwaye kunyaka weshumi elinesihlanu baye beza phambili ngokuchasene nabantu bakaNifayi; kwaye ngenxa yenkohlakalo yabantu bakaNifayi, neembambano zabo ezininzi nokreqo, abaphangi bakaGadiyantoni baye bazuza ukongama okuninzi phezu kwabo.\n\n19 Waza njalo waphela unyaka weshumi elinesihlanu, kwaye njalo abantu babekwimeko yeembandezelo ezininzi; kwaye nekrele lentshabalalo laye lajinga phezu kwabo, kangangokuba babesele beza kusikelwa phantsi ngalo, kwaye oku kungenxa yobugwenxa babo.\n\n", "3-ne 3": "[center][font_size=26]Isahluko 3[/font_size][/center]\n\n[i]UGidiyanhayi, inkokeli yamaGadiyantoni, ufuna okokuba uLakhoniyas namaNifayithi bazinikezele kwakunye nemihlaba yabo—ULakhoniyas wonyula uGidgidonayi njengomphathi oyintloko wemikhosi—AmaNifayithi ahlangana eZarahemla naseNdyebo ukuze azikhusele. Malunga E.K. 16–18.[/i]\n\n1 Kwaza ke ngoku kwenzeka okokuba kunyaka weshumi elinesithandathu ukusuka ekuzeni kukaKrestu, uLakhoniyas, irhuluneli yelizwe, wafumana incwadi evela kwinkokeli nomphathi weli qela labaphangi; kwaye la ngamazwi awayebhaliwe, esithi:\n\n2 Lakhoniyas, obekeke kakhulu nerhuluneli eyintloko yelizwe, qaphela, ndikubhalele le ncwadi, kwaye ndikunika udumo olukhulu ngokugqithisileyo ngenxa yokuzinza kwakho, kananjalo ukuzinza kwabantu bakho, ngokugcina oko nicinga ukuba lilungelo lenu nenkululeko; ewe, nime kakuhle, ngokungathi nixhaswe sisandla sothixo, ekukhuseleni inkululeko yenu, nezinto zenu, nelizwe lenu, okanye oko nithi nikubize njalo.\n\n3 Kwaye kukhangeleka kulusizi kum, Lakhoniyas obekeke kakhulu, ukuba ungasisiyatha kangaka kwaye uzingce ngokucinga ukuba ungamelana namadoda amaninzi akhaliphe kangaka akulawulo lwam, ami ngoku ngalo eli lixa exhobile, kwaye alilindele ngexhala elikhulu ilizwi—Hambani nihle nihlasele amaNifayithi kwaye niwatshabalalise.\n\n4 Kwaye mna, ndisazi ngomoya wabo ongena koyiswa, ekubeni ndibavavanyile ethafeni ledabi, kwaye ndisazi ngentiyo yabo engenasiphelo ngakuni ngenxa yokungalungi enikwenzileyo kubo, ke ngoko, ukuba bangehla ngokuchasene nani banganivelela ngentshabalalo epheleleyo.\n\n5 Ke ngoko ndibhale le ncwadi, ndiyitywina ngesam isandla, ndinovelwano ngentlalontle yenu, ngenxa yokuzinza kwenu kuloo nto eniyikholelwa ukuba ilungile, nomoya wenu obalaseleyo kwithafa ledabi.\n\n6 Ke ngoko ndiya kubhalela, ndinqwenela okokuba unganikezela kubo aba bantu bam, izixeko zenu, imihlaba yenu, nezinto zenu, kunokuba banivelele ngekrele nokokuba intshabalalo ibe nokufika phezu kwenu.\n\n7 Okanye ngamanye amazwi, zinikezeleni kuthi, kwaye nizimanye kunye nathi kwaye niziqhelanise kunye nemisebenzi yethu efihlakeleyo, kwaye nibe ngabazalwana bethu ukuze nibe njengathi—ningabi ngamakhoboka ethu, kodwa abazalwana bethu nabalingane kuzo zonke izinto zethu.\n\n8 Kwaye qaphela, ndiyafunga kuni, ukuba niya kukwenza oku, ngesifungo, anisayi kutshatyalaliswa; kodwa ukuba aniyi kukwenza oku, ndiyafunga kuni ngesifungo, okokuba ngenyanga elandelayo ndiya kuyalela okokuba imikhosi yam yehle ngokuchasene nani, kwaye ayisayi kusibamba isandla sayo kwaye ayiyi kusindisa bani, kodwa iya kunibulala, kwaye iya kuliwisa ikrele phezu kwenu kwanokude nibe niya kuba ngabangasekhoyo.\n\n9 Kwaye qaphela, ndinguGidiyanhayi; kwaye ndiyirhuluneli yalo mbutho ufihlakeleyo kaGadiyantoni; umbutho lowo nemisebenzi yawo endiyaziyo ukuba ilungile; kwaye endiyaziyo okokuba yeyomhla wamandulo kwaye yanikezelwa ukuhla ukuza kuthi.\n\n10 Kwaye ndikubhalela le ncwadi, Lakhoniyas, kwaye ndiyathemba okokuba niya kuyinikezela imihlaba yenu nezinto zenu, ngaphandle kokuphalazwa kwegazi, ukuze aba bantu bam babe nokuphinda bawafumane amalungelo abo norhulumente, abakreqela kude kuni ngenxa yenkohlakalo yenu ekubabandezeleni amalungelo abo karhulumente, kwaye ngaphandle kokuba nikwenze oku, ndiya kukuphindezela ukungalungi okwenziwa kubo. NdinguGidiyanhayi.\n\n11 Kwaye ngoku kwenzekile akuba uLakhoniyas efumana le ncwadi wakhwankqiseka ngokugqithisileyo, ngenxa yobugagu bukaGidiyanhayi obanga ulawulo lwelizwe lamaNifayithi, kananjalo nobokusongela abantu nokuphindezela ukungalungi kwabo babengafumananga kungalungi, ngaphandle kokuba ingabo abazenzele okungalunganga ngokukreqela kwabo baphangi bakhohlakeleyo nabamasikizi.\n\n12 Ngoku qaphelani, lo Lakhoniyas, irhuluneli, wayeyindoda enobulungisa, kwaye engena koyikiswa ziimfuno nezisongelo zomphangi; ke ngoko akazange ayiphulaphule incwadi kaGidiyanhayi, irhuluneli yabaphangi, kodwa waye wababangela abantu bakhe ukuba mabakhale eNkosini ukuba bazuze ukomelela ngeli lixa lokuba abaphangi beya kuhla ngokuchasene nabo.\n\n13 Ewe, wathumela isibhengezo phakathi kwabantu bonke, sokuba kumele bahlanganise kunye abafazi babo, nabantwana babo, imihlambi yabo neenkomo zabo nazo zonke izinto zabo, ngaphandle nje kwelizwe labo, ndawonye.\n\n14 Waza wabangela ukuba makwakhiwe iinqaba macala onke abo, kwaye nokomelela kwazo kumele kube kukhulu ngokugqithisileyo. Waza wabangela ukuba imikhosi, yomibini eyamaNifayithi neyamaLeymenayithi, okanye eyabo bonke ababebalelwa phakathi kwamaNifayithi, kumele babekwe njengabalindi macala onke ukuba babalinde, nokuba babalinde kubaphangi imini nobusuku.\n\n15 Ewe, wathi kubo: Njengoko iNkosi iphila, ngaphandle kokuba niyaguquka kubo bonke ubugwenxa benu, kwaye nikhale kuyo iNkosi, aninako nangayiphi indlela ukuhlangulwa niphume ezandleni zabo baphangi bakaGadiyantoni.\n\n16 Kwaye ayebaluleke kakhulu kwaye emangalisa amazwi neziprofetho zikaLakhoniyas kangangokuba aye abangela ukuba uloyiko lubafikele bonke abantu; kwaye bazizama ngamandlakazi abo ukuba benze ngokwamazwi kaLakhoniyas.\n\n17 Kwaye kwenzekile okokuba uLakhoniyas onyule abaphathi-mikhosi abaziintloko phezu kwayo yonke imikhosi yamaNifayithi, ukuba bayilawule ngelixa lokuba abaphangi beya kuhla baphume entlango ngokuchasene nabo.\n\n18 Ngoku oyena uyintloko phakathi kwabo bonke abaphathi-mikhosi abaziintloko nomphathi wayo yonke imikhosi yamaNifayithi wonyulwa, kwaye igama lakhe lalinguGidgidonayi.\n\n19 Ngoku yayilisiko phakathi kwawo onke amaNifayithi ukuba azonyulele njengabaphathi babo abaziintloko, (ngaphandle kokuba kwakungamaxesha abo enkohlakalo) loo mntu unomoya wesityhilelo kananjalo owesiprofetho; ke ngoko, lo Gidgidonayi waye engumprofeti onamandlakazi phakathi kwabo, njengoko wayekwinjalo kanjalo umgwebi oyintloko.\n\n20 Ngoku abantu bathi kuye uGidgidonayi: Thandaza eNkosini, kwaye sivumele sinyuke siye ezintabeni kwaye singene nasentlango, ukuze sibe nokubahlasela abaphangi kwaye sibatshabalalisele kweyabo imihlaba.\n\n21 Kodwa uGidgidonayi wathi kubo: INkosi iyala; kuba ukuba siya kunyuka ngokuchasene nabo iNkosi iya kusinikezela ezandleni zabo; ke ngoko siza kuzilungiselela embindini wemihlaba yethu, kwaye siza kuhlanganisa yonke imikhosi yethu kunye, kwaye asiyi kuya ngokuchasene nabo, kodwa siza kulinda bade beze ngokuchasene nathi; ke ngoko njengoko iNkosi iphila, ukuba siya kwenza oku iya kubanikezela ezandleni zethu.\n\n22 Kwaye kwenzekile kunyaka weshumi elinesixhenxe, esiphelweni samva sonyaka, isibhengezo sikaLakhoniyas sasibheke phambili kubo bonke ubuso belizwe, kwaye babewathabathile amahashe abo, neenqwelo zabo zokulwa, neenkomo zabo, nayo yonke impahla yabo emfutshane, nemihlambi yabo yeenkomo, neenkozo zabo, nazo zonke izinto abanazo, kwaye baye bamatshela phambili ngamawaka nangamashumi amawaka, bade bonke baba babheke phambili kwindawo leyo eyayonyulwe ukuze bazihlanganise kunye, ukuzikhusela ngokuchasene neentshaba zabo.\n\n23 Kwaye ilizwe elalonyuliwe yayililizwe laseZarahemla, nelizwe elaye liphakathi kwelizwe iZarahemla nelizwe iNdyebo, ewe, ukuya kumda owawuphakathi kwelizwe iNdyebo nelizwe iNkangala.\n\n24 Kwaye kwakukho amawaka amaninzi kakhulu abantu ababebizwa ngokuba ngamaNifayithi, abaye bahlanganisana kunye kweli lizwe. Ngoku uLakhoniyas waye wabangela ukuba bazihlanganise kunye kulo ilizwe elingasemazantsi, ngenxa yesiqalekiso esingqongqo esasiphezu kwelizwe elingasemantla.\n\n25 Kwaye baye bazinqabisa ngokuchasene neentshaba zabo; baze bahlala kwilizwe elinye, baye beyimbumba enye, baza bawoyika amazwi awayethethwe nguLakhoniyas, kangangokuba baye baguquka kuzo zonke izono zabo; kwaye baye banyusela imithandazo yabo kuyo iNkosi uThixo wabo, ukuba ize ibahlangule ngelixa lokokuba iintshaba zabo zinokuhla ngokuchasene nabo ukuba zilwe idabi.\n\n26 Kwaye babelusizi ngokugqithisileyo ngenxa yeentshaba zabo. Kwaye uGidgidonayi waye wababangela ukuba mabenze izikhali zemfazwe zalo lonke udidi, nokokuba mabomelele ngezikrweqe, kwaye nangamakhaka, kwaye nangamakhaka amancinane angqukuva, ngokohlobo lomyalelo wakhe.\n\n", "3-ne 4": "[center][font_size=26]Isahluko 4[/font_size][/center]\n\n[i]Imikhosi yamaNifayithi yoyisa abaphangi bakaGadiyantoni—UGidiyanhayi uyabulawa, kwaye olandela yena, uZemnariha, uyaxhonywa—AmaNifayithi adumisa iNkosi ngoloyiso lwawo. Malunga E.K. 19–22.[/i]\n\n1 Kwaye kwenzekile okokuba kwisiphelo samva sonyaka weshumi elinesibhozo loo mikhosi yabaphangi yayilungiselele ukulwa idabi, yaza yaqalisa ukuhla nokufunzela phambili isuka ezindulini, kwaye iphuma nasezintabeni, nasentlango, nakuzo iinqaba zayo, nakuzo iindawo zayo ezifihlakeleyo, yaza yaqalisa ukuthabatha ulawulo lwemihlaba, yomibini eyaye iselizweni elisemazantsi naleyo yayiselizweni elisemantla, yaza yaqalisa ukuthabatha ulawulo lwayo yonke imihlaba eyaye ishiywe ngamaNifayithi, nezixeko ezazishiywe ziyinkangala.\n\n2 Kodwa qaphelani, kwakungekho zilo zasendle nazinyamakazi zizingelwayo kuloo mihlaba eyayishiywe ngamaNifayithi, kwaye kwakungekho zinyamakazi zizingelwayo zabaphangi ngaphandle kokuba kube sentlango.\n\n3 Kwaye abaphangi babengenako ukuphila ngaphandle kokuba kube kusentlango, ngenxa yemfuno yokutya; kuba amaNifayithi ayeyishiye imihlaba yawo iyinkangala, kwaye ayeyihlanganisile imihlambi yawo neenkomo zawo nazo zonke izinto awayenazo, kwaye aye ekumzimba omnye.\n\n4 Ke ngoko, kwakungekho thuba lokuba abaphangi barhwaphilize nokuba bazuze ukutya, ngaphandle kokuba bahlasele kwidabi eliselubala ngokuchasene namaNifayithi; kwaye amaNifayithi ekumzimba enye, kwaye benenani elikhulu kangako, kwaye ezigcinele imiphako, namahashe, neenkomo, nemihlambi yazo zonke iindidi ukuze abe nokuphila kangangethuba leminyaka esixhenxe, kwixa elo abaye banethemba lokubatshabalalisa abaphangi basuke phezu kobuso belizwe; waza njalo wadlula unyaka weshumi elinesibhozo.\n\n5 Kwaye kwenzekile okokuba kunyaka weshumi elinesithoba uGidiyanhayi wafumanisa ukuba kwakuyimfuneko okokuba makanyuke ukuya kulwa idabi ngokuchasene namaNifayithi, kuba kwakungekho ndlela yokuba bangaphila ngaphandle kokuba barhwaphilize baze baphange kwaye babulale.\n\n6 Kwaye babengekhe balinge ukuzisasaza phezu kobuso belizwe kangangokuba babenako ukukhulisa iinkozo, hleze amaNifayithi abahlasele kwaye ababulale; ke ngoko uGidiyanhayi wanika umyalelo kuyo imikhosi yakhe kuba kuwo lo nyaka kumele banyuke ukuya kulwa idabi ngokuchasene namaNifayithi.\n\n7 Kwaye kwenzekile okokuba baye benyuka ukuba balwe idabi; kwaye kwakukuyo inyanga yesithandathu; kwaye qaphelani, wawubalasele kwaye usoyikeka umhla wokokuba baye benyuka ukuba balwe idabi; kwaye babebhinqe ngokohlobo lwabaphangi; kwaye babeneemfele zeegusha ezinqeni zabo, kwaye babezijike umbala ngegazi, kwaye iintloko zabo zazichetyiwe, kwaye babenezigcina-ntloko kubo; kwaye yayibalasele kwaye isoyikeka inkangeleko yemikhosi kaGidiyanhayi, ngenxa yezikrweqe zabo, nangenxa yokuba bezijike ibala ngegazi.\n\n8 Kwaye kwenzekile okokuba imikhosi yamaNifayithi, yakuba ibona inkangeleko yemikhosi kaGidiyanhayi, yonke yathi yawela emhlabeni, kwaye yaye yaphakamisela izikhalo zayo kuyo iNkosi uThixo wayo, ukuze ayisindise kwaye ayihlangule iphume ezandleni zeentshaba zayo.\n\n9 Kwaye kwenzekile okokuba yakuba imikhosi kaGidiyanhayi ikubona oku yaye yaqalisa ukumemeza ngezwi elikhulu, ngenxa yovuyo lwayo, kuba yayicinga okokuba amaNifayithi ayewile luloyiko ngenxa yoloyiko lwemikhosi yabo.\n\n10 Kodwa kuyo le nto badaniswa, kuba amaNifayithi ayengaboyiki; kodwa ayesoyika uThixo wawo kwaye ayembongozela ukhuseleko lwawo; ke ngoko, xa imikhosi kaGidiyanhayi ifunzela kuwo ayekulungele ukuqubisana nayo; ewe, emandleni eNkosi aye ayamkela.\n\n11 Kwaye idabi laqalisa kule nyanga yesithandathu; kwaye lalibalasele kwaye lisoyikeka idabi elo, ewe, yayibalasele kwaye isoyikeka inyhikityha yalo, kangangokuba ayizange yaziwa inyhikityha enkulu kangako phakathi kwabo bonke abantu bakaLihayi ukususela oko balishiyayo elaseYerusalem.\n\n12 Kwaye nangona wayenezisongelo nezifungelo awayezenzile uGidiyanhayi, qaphelani, amaNifayithi aye aboyisa, kangangokuba baye babuya umva bemka phambi kwabo.\n\n13 Kwaye kwenzekile okokuba uGidgidonayi wayalela okokuba imikhosi yakhe mayibasukele ukuya kutsho kwimida yentlango, nokokuba mabangasindisi namnye oya kuthi awele ezandleni zabo endleleni; kwaye njalo baye babasukela baza bababulala, ukuya kutsho kwimida yentlango, kwanokude babe bawuzalisekisile umyalelo kaGidgidonayi.\n\n14 Kwaye kwenzekile okokuba uGidiyanhayi, owathi wema kwaye walwa ngobugagu, wasukelwa njengokuba wayesaba; kwaye ekubeni wayediniwe ngenxa yokulwa kwakhe okukhulu waye wafunyanwa waza wabulawa. Kwaye sabanjalo ke isiphelo sikaGidiyanhayi umphangi.\n\n15 Kwaye kwenzekile okokuba imikhosi yamaNifayithi yaye yabuyela kwakhona kwindawo yawo yokhuseleko. Kwaye kwenzekile okokuba lo weshumi elinesithoba unyaka waye wadlula, kwaye abaphangi abazange babuye kwakhona ukuza kulwa idabi; bengazange beze kwakhona kowamashumi amabini unyaka.\n\n16 Kwaye kowamashumi amabini ananye unyaka abazange beze ukuba balwe idabi, kodwa beza benyuka kumacala onke ukuba babarhangqe macala onke abantu bakaNifayi; kuba baye bacinga okokuba ukuba bangabavalela abantu bakaNifayi ukuphuma emihlabeni yabo, kwaye babarhangqele ngaphakathi macala onke, kwaye ukuba bangabavalela ngaphandle kuwo onke amalungelo abo awodwa angaphandle, ukuze babe nokubabangela ukuba bazinikezele ngokweminqweno yabo.\n\n17 Ngoku babezonyulele enye inkokeli, egama layo lalinguZemnariha; ke ngoko yayinguZemnariha lo waye wabangela okokuba olu rhangqo lwenzeke.\n\n18 Kodwa qaphelani, oku kwakuluncedo kumaNifayithi; kuba kwakungenakwenzeka ukuba abaphangi barhangqe ithuba elide ngokwaneleyo ukuze kusebenze kumaNifayithi, ngenxa yemiphako yawo emininzi awayezibekele yona elugcinweni.\n\n19 Kwaye ngenxa yokungoneli kwemiphako phakathi kwabaphangi; kuba qaphelani, babengenanto ngaphandle nje kwenyama yokuphila kwabo inyama leyo abaye bayizuza entlango.\n\n20 Kwaye kwenzekile okokuba iinyamakazi zasendle zasuka zanqaba entlango kangangokuba abaphangi babesele beza kutshabalala yindlala.\n\n21 Kwaye amaNifayithi ayethe rhoqo ematshela ngaphandle emini nangobusuku, kwaye eyihlasela imikhosi yabo; kwaye ebabulala ngamawaka kwaye nangamashumi amawaka.\n\n22 Kwaza njalo kwaba ngumnqweno wabantu bakaZemnariha ukuba barhoxe kwiyelenqe labo, ngenxa yentshabalalo enkulu eyayifika phezu kwabo ngobusuku nangemini.\n\n23 Kwaye kwenzekile okokuba uZemnariha waye wanika umyalelo kubantu bakhe wokokuba mabazirhoxise kulo urhangqo, baze bamatshele kweyona ikude imimandla yelizwe ngasemantla.\n\n24 Kwaye ngoku, uGidgidonayi eliqonda icebo labo, kwaye esazi ngobuthathaka babo ngenxa yokungabikho kokutya, nenyhikityha enkulu eyayenziwe phakathi kwabo, ke ngoko waye wathumela imikhosi yakhe ngobusuku, waza wayinqamla indlela yabo yokubuya umva, kwaye waye wayibeka imikhosi yakhe kwindlela yabo yokubuya umva.\n\n25 Kwaye oku baye bakwenza ngelixa lasebusuku, kwaye bamatshela mgama kubaphangi, ukuze ngengomso, xa abaphangi beqalisa imatshi yabo, baqubisana nemikhosi yamaNifayithi macala omabini ngaphambi kwabo nasemva kwabo.\n\n26 Kwaye abaphangi ababesemazantsi baye kanjalo banqanyulwa kwiindawo zabo zokubalekela. Kwaye zonke ezi zinto zazisenziwa ngomyalelo kaGidgidonayi.\n\n27 Kwaye kwakukho amawaka amaninzi awaye azinikezela aba ngamabanjwa kumaNifayithi, yaza intsalela yabo yabulawa.\n\n28 Kwaye inkokeli yabo, uZemnariha, yathatyathwa yaza yaxhonywa emthini, ewe, kwanakumphezulu wawo wada waba ufile. Kwaye bakuba bemxhomile wada waba ufile baye bawuwisela umthi emhlabeni, kwaye baye badanduluka ngelizwi elikhulu, besithi:\n\n29 Inga iNkosi ingabalondoloza abantu bayo ngobulungisa nobungcwele bentliziyo, ukuze babe nesizathu sokuwisela emhlabeni bonke abo baya kufuna ukubabulala ngenxa yamandla namayelenqe afihlakeleyo, kwananjengokuba le ndoda iwiselwe emhlabeni.\n\n30 Kwaye baye bagcoba baza badanduluka kwakhona ngazwinye, besithi: Wanga uThixo ka-Abraham, noThixo kaIsake, noThixo kaYakobi, angabakhusela aba bantu ngobulungisa, kangangoko beya kulibiza igama likaThixo wabo ngokhuseleko.\n\n31 Kwaye kwenzekile okokuba baye bagqabhuka, bonke kunye, engomeni, kwaye bedumisa uThixo wabo ngezinto ezinkulu awayebenzele zona, ngokubalondoloza ekubeni bawele ezandleni zeentshaba zabo.\n\n32 Ewe, baye badanduluka: Hosana kuThixo oseNyangweni. Kwaye baye badanduluka: Malibongwe igama leNkosi uThixo uSomandla, uThixo oseNyangweni.\n\n33 Kwaye iintliziyo zabo zazikhukhumele luvuyo, ekutsazeni kweenyembezi ezininzi, ngenxa yokulunga okukhulu kukaThixo ngokubahlangula baphume ezandleni zeentshaba zabo; kwaye babesazi okokuba kwakungenxa yenguquko yabo nentobeko yabo ukuba bahlangulwe kwintshabalalo yanaphakade.\n\n", "3-ne 5": "[center][font_size=26]Isahluko 5[/font_size][/center]\n\n[i]AmaNifayithi ayaguquka kwaye azilahle izono zawo—UMormoni ubhala imbali yabantu bakhe aze avakalise ilizwi lanaphakade kuwo—USirayeli uya kuhlanganiselwa ngaphakathi abuye kuchithachitheko lwakhe olude. Malunga E.K. 22–26.[/i]\n\n1 Kwaye ngoku qaphelani, kwakungekho namnye umphefumlo ophilayo phakathi kwabo bonke abantu bamaNifayithi owaye wawathandabuza nakancinane amazwi abo bonke abaprofeti abangcwele ababethethile; kuba babesazi okokuba kwakuyimfuneko okokuba kufuneka azalisekiswe.\n\n2 Kwaye babesazi okokuba yayiyimfuneko into yokokuba uKrestu weza, ngenxa yemiqondiso emininzi eyayinikiwe, ngokwamazwi abaprofeti; kwaye nangenxa yezinto ezenzekayo babesazi okokuba kuyimfuneko okokuba zonke izinto kufanele zenzeke ngokwa loo nto eyayithethiwe.\n\n3 Ke ngoko baye bazilahla zonke izono zabo, namasikizi abo, nohenyuzo lwabo, kwaye baye bamkhonza uThixo ngayo yonke inkuthalo imini nobusuku.\n\n4 Kwaye ngoku kwenzekile okokuba bakuba bebathabathile bonke abaphangi bangamabanjwa, kangangokuba babakho abaye baphuncuka ababengabulawanga, baye bawaphosa amabanjwa abo entolongweni, kwaye baye balibangela ukuba ilizwi likaThixo lishunyayelwe kubo; kwaye kangangobuninzi babo ababeguquka ezonweni zabo baza bangena kumnqophiso wokokuba abasayi kuze baphinde babulale baze bakhululwa.\n\n5 Kodwa kangangobuninzi babo abo bangazange bangene kumnqophiso, kwaye abaye baqhubeka ukubanako oko kubulala kufihlakeleyo ezintliziyweni zabo, ewe, kangangobuninzi babo abo babefunyenwe befutha izisongelo ngokuchasene nabazalwana babo bagwetywa kwaye bohlwaywa ngokwasemthethweni.\n\n6 Kwaye njalo baye bawaphelisa onke loo mayelenqe akhohlakeleyo, kwaye nasemfihlakalweni, namasikizi, ekwakukho kuwo inkohlakalo eninzi, nokubulala okuninzi kakhulu okwenziwayo.\n\n7 Kwaye njalo ke wadlula owamashumi amabini anesibini unyaka, kananjalo nowamashumi amabini anesithathu, nowamashumi amabini anesine, nowamashumi amabini anesihlanu; kwaye njalo ke yadlula iminyaka engamashumi amabini anesihlanu.\n\n8 Kwaye kwakukho izinto ezininzi ezavakalayo ezaye, emehlweni abanye, zabalasela kwaye zamangalisa; nangona kunjalo, azinako ukubhalwa zonke kule ncwadi; ewe, le ncwadi ayinako ukuqulatha kwanesinye isiqingatha ekhulwini senxalenye yoko kwakwenziwe phakathi kwabantu abaninzi kangako ngesithuba seminyaka engamashumi amabini anesihlanu;\n\n9 Kodwa qaphelani kukho iimbali eziqulathe zonke iinkqubo zaba bantu; kwaye eyona imfutshane kodwa eqinisekileyo ingxelo yanikwa nguNifayi.\n\n10 Ke ngoko mna ndiyenze imbali yam yezi zinto ngokwembali kaNifayi, eyaye ikrolwe kumacwecwe awayebizwa ngokuba ngamacwecwe kaNifayi.\n\n11 Kwaye qaphelani, ndiyenza imbali kumacwecwe endiwenze ngezam izandla.\n\n12 Kwaye qaphelani, mna ndibizwa ngokuba ndinguMormoni, ndibizwa ngelizwe likaMormoni, ilizwe awathi kulo uAlma wamisela ibandla phakathi kwabantu, ewe, ibandla lokuqala elathi lamiselwa phakathi kwabo emva kokona kwabo.\n\n13 Qaphelani, mna ndingumfundi kaYesu Krestu, uNyana kaThixo. Ndibizwe nguye ukuba ndivakalise ilizwi lakhe phakathi kwabantu bakhe, ukuze babe nokuba nobomi obungunaphakade.\n\n14 Kwaye kuye kwaba yimfuneko okokuba mna, ngokwentando kaThixo, ukuze imithandazo yabo basandulelayo, ababe ngabangcwele, mayizalisekiswe ngokokholo lwabo, kumele ndenze imbali yezi zinto zenziweyo—\n\n15 Ewe, imbali encinane yoko kwenzekayo ukususela ngelixa lokokuba uLihayi elishiya elaseYerusalem, kwanokuhla kude kube leli lixa limiyo.\n\n16 Ke ngoko mna ndiyenza imbali yam ukusuka kwiingxelo ezazinikwe ngabo babekho phambi kwam, kude kube sekuqalekeni komhla wam;\n\n17 Kwaye ngoko ndenza imbali yezinto endiziboneleyo ngawam amehlo.\n\n18 Kwaye ndiyayazi imbali endiyenzayo ukuba ichanekile nembali enyanisekileyo; nangona kunjalo zininzi izinto, ngokolwimi lwethu, esingenako ukuzibhala.\n\n19 Kwaye ngoku ndiyayiphelisa intetho yam, engam, ndize ndiqhubeke ukunika ingxelo yam yezinto ezaye zikho phambi kwam.\n\n20 Mna ndinguMormoni, nenzala ethe ngqo kaLihayi. Ndinesizathu sokumsikelela uThixo wam noMsindisi wam uYesu Krestu, kuba wabakhupha baphuma oobawo bethu kulo ilizwe laseYerusalem, (kwaye akukho wayeyazi ngaphandle kwakhe nabo wabakhuphayo baphuma kwelo lizwe) nokokuba undinike mna nabantu bam ulwazwi olukhulu olungaka lokusindisa imiphefumlo yethu.\n\n21 Ngokuqinisekileyo uyisikelele indlu kaYakobi, kwaye ube nenceba kuyo imbewu kaYosefu.\n\n22 Kwaye kangangokuba abantwana bakaLihayi beyigcinile imiyalelo yakhe ubasikelele kwaye wabaphumelelisa ngokwelizwi lakhe.\n\n23 Ewe, kwaye ngokuqinisekileyo kwakhona uya kuyizisa intsalela yembewu kaYosefu kulwazi lwayo iNkosi uThixo wayo.\n\n24 Kwaye ngokuqinisekileyo njengoko iNkosi iphila, iya kuyihlanganisela ngaphakathi isuka kwiimbombo zone zomhlaba yonke intsalela yembewu kaYakobi, esasazwe kude phezu kwabo bonke ubuso bomhlaba.\n\n25 Kwaye njengoko wayenqophisene kunye nayo yonke indlu kaYakobi, kwangokunjalo umnqophiso awathi wanqophisana ngawo kunye nendlu kaYakobi uya kuzalisekiswa ngelakhe ilixa elifanelekileyo, ekubuyiseleni yonke indlu kaYakobi kulwazi ngomnqophiso awathi wanqophisana ngawo kunye nabo.\n\n26 Kwaye ke baya kumazi uMkhululi wabo, onguYesu Krestu, uNyana kaThixo; kwaye ke baya kuhlanganiselwa ngaphakathi ukusuka kwiimbombo zone zomhlaba ukuya kweyabo imihlaba, ukusuka apho babesasazelwe khona; ewe, njengoko iNkosi iphila kuya kuba njalo. Amen.\n\n", "3-ne 6": "[center][font_size=26]Isahluko 6[/font_size][/center]\n\n[i]AmaNifayithi ayaphumelela—Ikratshi, ubutyebi, nokwahlula ngokodidi kuyavela—IBandla liqhekezwa ngokukreqa—USathana ubakhokelela abantu ngemvukelo eselubala—Abaprofeti abaninzi bamemeza inguquko kwaye bayabulawa—Ababulali babo baceba ukuthabathela kubo uburhulumente. Malunga E.K. 26–30.[/i]\n\n1 Kwaye ngoku kwenzekile okokuba abantu bamaNifayithi baye bonke babuyela kweyabo imihlaba kunyaka wamashumi amabini anesithandathu, wonke umntu, kunye nosapho lwakhe, imihlambi yakhe nemihlambi yeenkomo zakhe, amahashe akhe neenkomo zakhe, kwaye nazo zonke izinto nantonina eyaye iyeyabo.\n\n2 Kwaye kwenzekile okokuba babengayigqibanga yonke imiphako yabo; ke ngoko baye bazithabathela konke oko babengakubimbithanga, okweenkozo zabo zalo lonke udidi, negolide yabo, nesilivere yabo, nazo zonke izinto zabo ezixabisekileyo, baze babuyela kweyabo imihlaba nezinto abanazo, kunye ngasemantla nangasemazantsi, nakulo ilizwe elingasemantla nakulo ilizwe elingasemazantsi.\n\n3 Kwaye banikela kwabo baphangi ababengene kumnqophiso wokugcina uxolo lwelizwe, ababenqwenela ukuhlala bengamaLeymenayithi, imihlaba, ngokwamanani abo, ukuze babenayo, ngokusebenza kwabo, into abanokuphila ngayo; kwaye njalo baye balumisela uxolo kulo lonke ilizwe.\n\n4 Baza baqalisa kwakhona ukuphumelela kwaye baba namandla; waza owamashumi amabini anesithandathu nesixhenxe unyaka wadlula, kwaza kwabakho ucwangco olukhulu elizweni; baza bamisa imithetho ngokobulungisa nokungabinamkhethe.\n\n5 Kwaye ngoku kwakungekho nto kulo lonke ilizwe yokubathintela abantu ekubeni baphumelele ngalo lonke ixesha, ngaphandle kokuba bangawela kulwaphulo-mthetho.\n\n6 Kwaye ngoku yaba nguGidgidonayi, nomgwebi, uLakhoniyas, nabo babonyuliwe njengeenkokeli, ababemisele olu xolo lukhulu elizweni.\n\n7 Kwaye kwenzekile okokuba kwabakho izixeko ezininzi ezakhiwa ngokutsha, kwaye kwabakho nezixeko ezininzi ezidala ezilungiswayo.\n\n8 Kwaye kwabakho iimendo ezininzi ezakhiwayo, neendlela ezininzi ezenziwayo, ezikhokelela ukusuka kwisixeko kuye esixekweni, nokusuka kwilizwe kuye elizweni, nokusuka kwindawo kuye endaweni.\n\n9 Waza njalo wadlula owamashumi amabini anesibhozo unyaka, kwaye abantu babenoxolo ngalo lonke ixesha.\n\n10 Kodwa kwenzekile kowamashumi amabini anesithoba unyaka kwaqalisa ukubakho iimpikiswano ezithile phakathi kwabantu; kwaye abanye baphakamela ekratshini nasekuzigwagwiseni ngenxa yobutyebi babo obukhulu ngokugqithisileyo, ewe, kwanokude kuye kwiintshutshiso ezinkulu;\n\n11 Kuba babebaninzi abarhwebi elizweni, kananjalo nabaqondisi-mthetho abaninzi, nabaphathi abaninzi.\n\n12 Baza abantu baqalisa ukwahlulwa ngeendidi, ngokobutyebi babo namathuba abo okufumana imfundo; ewe, abanye babengazi nto ngenxa yobuhlwempu babo, kwaye abanye baye bafumana imfundo enkulu ngenxa yobutyebi babo.\n\n13 Abanye babephakamele ekratshini, kwaye abanye babelulame ngokugqithisileyo; abanye baphindisela izinyeliso ngezinyeliso, ngeli lixa abanye babefumana isinyeliso nentshutshiso nalo lonke uhlobo lweembandezelo, kwaye bengaguquki baze bathukise kwakhona, kodwa babelulamile kwaye bezohlwaya phambi koThixo.\n\n14 Kwaza njalo kwabakho ukungalingani okukhulu kulo lonke ilizwe, kangangokuba ibandla laqalisa ukuqhekeka; ewe, kangangokuba kunyaka wamashumi amathathu ibandla laliqhekekile kulo lonke ilizwe ngaphandle kwaphakathi kwabambalwa bamaLeymenayithi ababeguqukele elukholweni lokwenene; kwaye babengemki kulo, kuba babezinzile kwaye bethe nkqi, kwaye bengagungqiswa, bevuma ngayo yonke inkuthalo ukuyigcina imiyalelo yeNkosi.\n\n15 Ngoku unobangela wabo obu bugwenxa babantu yayingulo—uSathana wayenamandla amakhulu, ekuvuseleleni abantu ukuba benze lonke uhlobo lobugwenxa, nokubakhukhumalisa ngekratshi, ebahenda ukuba bafune amandla, negunya, nobutyebi, nezinto ezililize zehlabathi.\n\n16 Kwaye njalo uSathana waye wazilahlekisa iintliziyo zabantu ukuba benze lonke uhlobo lobugwenxa; ke ngoko baluvuyela uxolo iminyaka embalwa nje kuphela.\n\n17 Kwaye njalo, ekuqalekeni konyaka wamashumi amathathu—ekubeni abantu benikezelwe kangangethuba lexesha elide ukuba babhekiswe ngapha nangapha ngezihendo zomtyholi naphina apho anqwenela ukubabhekisa khona, nokuba benze nabuphina ubugwenxa abanqwenela ukuba mababenze—kwaza njalo ekuqalekeni kwalo, unyaka wamashumi amathathu, babekwimo yenkohlakalo eyoyikekayo.\n\n18 Ngoku babengoni ngokungazi, kuba babeyazi intando kaThixo malunga nabo, kuba yayifundisiwe kubo; ke ngoko baye bavukela ngabom ngokuchasene noThixo.\n\n19 Kwaye ngoku kwakungemihla kaLakhoniyas, unyana kaLakhoniyas, kuba uLakhoniyas waye wasizalisa isihlalo sikayise kwaye waye wabalawula abantu ngaloo nyaka.\n\n20 Kwaye kwaqalisa ukubakho amadoda aphenjelelwe ngokuvela ezulwini aza athunyelwa phambili, esima phakathi kwabantu kulo lonke ilizwe, eshumayela kwaye engqina ngenkalipho ngezono nobugwenxa babantu, kwaye engqina kubo malunga nenkululeko eya kuthi iNkosi iyenzele abantu bayo, okanye ngamanye amazwi, uvuko lukaKrestu; kwaye aye angqina ngenkalipho ngokufa kwakhe neentlungu.\n\n21 Ngoku babebaninzi kubantu ababenomsindo ngokugqithisileyo ngenxa yabo babengqina ngezi zinto; kwaye abo babenomsindo yaye ikakhulu ingabagwebi abaziintloko, nabo babengababingeleli abakhulu nabaqondisi-mthetho; ewe, bonke abo babengabaqondisi-mthetho babenomsindo ngakwabo babengqina ngezi zinto.\n\n22 Ngoku kwakungekho mqondisi-mthetho namgwebi nambingeleli mkhulu owayenako ukuba namandla okugwebela nabani na ekufeni ngaphandle kokuba isigwebo sabo sasisayinwe yirhuluneli yelizwe.\n\n23 Ngoku babebaninzi kwabo bangqina ngezi zinto ziphathelele noKrestu abathi bangqina ngenkalipho, abathatyathwayo baza babulawa emfihlakalweni ngabagwebi, ukuze ulwazi ngokufa kwabo lungafiki kuyo irhuluneli yelizwe kude kube semva kokufa kwabo.\n\n24 Ngoku qaphelani, oku kwakuphikisana nemithetho yelizwe, ukuba nawuphina umntu makabulawe ngaphandle kokuba bafumana igunya kwirhuluneli yelizwe—\n\n25 Ke ngoko isikhalazo savela elizweni laseZarahemla, sisiya kwirhuluneli yelizwe, ngokuchasene naba bagwebi abagwebele abaprofeti beNkosi ekufeni, ingekuko okwasemthethweni.\n\n26 Ngoku kwenzekile okokuba bathatyathwa baza baziswa phambi komgwebi, ukuba bagwetywe ngolwaphulo-mthetho abalwenzileyo, ngokwasemthethweni owawunikwe ngabantu.\n\n27 Ngoku kwenzekile okokuba abo bagwebi babenezihlobo ezininzi nezalamane; kwaye intsalela, ewe, kwaphantse bonke abaqondisi-mthetho nababingeleli abakhulu, baye bazihlanganisa kunye, baza bamanyana kunye nezalamane zaboo bagwebi ababeza kuvavanywa ngokwasemthethweni.\n\n28 Kwaye baye bangena kumnqophiso omnye nomnye, ewe, kwanakuwo loo mnqophiso owawunikwe ngabo bakudala, umnqophiso lowo owawunikwe waza wasetyenziswa ngumtyholi, wokumanyana ngokuchasene nabo bonke ubulungisa.\n\n29 Ke ngoko baye bamanyana ngokuchasene nabantu beNkosi, baza bangena kumnqophiso wokubatshabalalisa, nokuhlangula abo babenetyala lokubulala ekubanjweni bubulungisa, obabuza kusetyenziswa ngokomthetho.\n\n30 Kwaye baye bawudela umthetho neemfanelo zelizwe labo; kwaye baye banqophisana omnye kunye nomnye ekuyitshabalaliseni irhuluneli, nokumisela ukumkani phezu kwelizwe, ukuze ilizwe lingabe liphinde libe senkululekweni kodwa libe phantsi kolawulo loo kumkani.\n\n", "3-ne 7": "[center][font_size=26]Isahluko 7[/font_size][/center]\n\n[i]Umgwebi oyintloko uyabulawa, urhulumente uyatshatyalaliswa, baze abantu bohlulwe ngezizwe—UYakobi umchasi-Krestu, uba ngukumkani weyelenqe elifihlakeleyo—UNifayi ushumayela inguquko nokholo kuKrestu—Iingelosi ziyamlungiselela imihla ngemihla, kwaye uvusa umntakwabo kwelabafileyo—Abaninzi bayaguquka baze babhaptizwe. Malunga E.K. 30–33.[/i]\n\n1 Ngoku qaphelani, ndiza kunibonisa okokuba abazange bamisele ukumkani phezu kwelizwe; kodwa kwakulo nyaka, ewe, unyaka wamashumi amathathu, baye batshabalalisa phezu kwesihlalo sokugweba, ewe, baye babulala umgwebi oyintloko welizwe.\n\n2 Kwaye abantu babohlulwe omnye ngokuchasene nomnye; kwaye baye bohlukana omnye komnye ngezizwe, wonke umntu ngokosapho lwakhe nezalamane zakhe nezihlobo; kwaye njalo baye bamtshabalalisa urhulumente welizwe.\n\n3 Kwaye zonke izizwe zaye zonyula inkosi okanye inkokeli phezu kwazo; baza njalo baba nezizwe neenkokeli zezizwe.\n\n4 Ngoku qaphelani, kwakungekho mntu phakathi kwabo ngaphandle kokuba abe unosapho oluninzi nezalamane ezininzi nezihlobo; ke ngoko izizwe zabo zabaninzi ngokugqithisileyo.\n\n5 Ngoku konke oku kwenziwa, kwaye kwakungekho zimfazwe ngokwangoku phakathi kwabo; kwaye bonke obu bugwenxa bubafikele abantu ngenxa yokuba baye bazinikela kuwo amandla kaSathana.\n\n6 Kwaye imimiselo karhulumente yatshatyalaliswa, ngenxa yeyelenqe elifihlakeleyo lezihlobo nezalamane zabo babulala abaprofeti.\n\n7 Kwaye baye babangela imbambano enkulu elizweni, kangangokuba eyona nxalenye yamalungisa engakumbi yabantu yasuka phantse yonke yakhohlakala; ewe, kwakukho nje ambalwa amadoda angamalungisa phakathi kwabo.\n\n8 Kwaye njalo emithandathu iminyaka ayidlulanga okoko inxalenye engakumbi yabantu yaphambukayo kubo ubulungisa babo, njengenja kumhlanzo wayo, okanye imazi yehagu ekuziqikaqikeni kwayo emgxobhozweni.\n\n9 Ngoku eli yelenqe lifihlakeleyo, elithe lazisa ubugwenxa obukhulu kangaka phezu kwabantu, laye lazihlanganisa kunye, laza labeka kwintloko yalo indoda ababeyibiza ngokuba nguYakobi;\n\n10 Kwaye baye bambiza ngokuba ngukumkani wabo; ke ngoko waba ngukumkani phezu kweli qela likhohlakeleyo; kwaye wayengomnye wabakhulu owayenike izwi lakhe ngokuchasene nabaprofeti abathi bangqina ngoYesu.\n\n11 Kwaye kwenzekile okokuba babengomelelanga ngenani njengezizwea zabantu, ababemanyene kunye ngaphandle nje kweenkokeli zazo ezaye zamisela eyazo imithetho, wonke umntu ngokwesizwe sakhe; nangona kunjalo babeziintshaba; nangona babengabantu abangengawo amalungisa, kanti ke babemanyene kuyo intiyo yabo babengene kumnqophiso wokutshabalalisa urhulumente.\n\n12 Ke ngoko, uYakobi ebona okokuba iintshaba zabo zaziyintlaninge ngaphezulu kunabo, yena ke ekubeni engukumkani weqela, ke ngoko wabayalela abantu bakhe okokuba basabe bangene kumantla akude ommandla welizwe, baze apho bazakhele ubukumkani, bade bangenelelwe ngabakreqi, (kuba wabathembisa okokuba kuya kubakho abakreqi abaninzi) baze bade bomelele ngokwaneleyo ukuba balwe kunye nezizwe zabantu; kwaye benza njalo.\n\n13 Kwaye umatsho lwabo lwalukhawuleze kangangokuba lwalungena kuthintelwa bade babe babheke phambili bangafikelelwa ngabantu. Kwaye waphela njalo unyaka wamashumi amathathu; kwaye yaba njalo imicimbi yabantu bakaNifayi.\n\n14 Kwaye kwenzekile kunyaka wamashumi amathathu ananye bethe bohluwa baba zizizwe, wonke umntu ngokosapho lwakhe, isalamane, nezihlobo; nangona kunjalo babefikelele kwisigqibo sokokuba abayi kuya emfazweni omnye nomnye; kodwa babengamanyananga ngokwemithetho yabo, nohlobo lwabo lorhulumente, kuba babemiselwe ngokweengqondo zabo babe ziinkosi zabo neenkokeli zabo. Kodwa baye bamisela imithetho engqongqo kakhulu yokokuba isizwe esinye singangeni ngaphandle kwemvume ngokuchasene nesinye, kangangokuba kwinqanaba elithile babe noxolo elizweni; nangona kunjalo, intliziyo zabo zaziphambukile kwiNkosi uThixo wabo, kwaye baye babaxuluba abaprofeti kwaye baye babakhuphela ngaphandle baphume phakathi kwabo.\n\n15 Kwaye kwenzekile okokuba uNifayi—ekubeni ebehanjelwe ziingelosi kananjalo nelizwi leNkosi, ke ngoko ekubeni ebone iingelosi, kwaye elingqina eliziboneleyo, kwaye ekubeni ebenamandla awanikiweyo okokuba abe nokwazi malunga nobubingeleli bukaKrestu, kananjalo ekubeni ebelingqina eliziboneleyo ngokubuya kwabo okukhawulezileyo ukusuka ebulungiseni ukuya enkohlakalweni yabo namasikizi;\n\n16 Ke ngoko, elusizi ngokuqaqadeka kweentliziyo zabo nokumfameka kweengqondo zabo—wabheka phambili phakathi kwabo kwakuwo loo nyaka, waza waqalisa ukungqina, ngenkalipho, ngenguquko noxolelo lwezono ngokholo kuyo iNkosi uYesu Krestu.\n\n17 Kwaye waye wafundisa izinto ezininzi kubo; kwaye xa zizonke azinako ukubhalwa, kwaye isuntswana lazo alinakwanelisa, ke ngoko azibhalwanga kuyo le ncwadi. Kwaye uNifayi waye wafundisa ngamandla negunya elikhulu.\n\n18 Kwaye kwenzekile okokuba baba nomsindo kuye, kwanangenxa yokokuba wayenamandla amakhulu kunabo, kuba kwakungena kwenzeka okokuba banokungawakholelwa amazwi akhe, kuba lwalomelele kakhulu ukholo lwakhe kuyo iNkosi uYesu Krestu kangangokuba iingelosi zaye zamlungiselela yonke imihla.\n\n19 Kwaye egameni likaYesu waye wakhuphela ngaphandle oomtyholi noomoya abangcolileyo; kwaye kwanomntakwabo waye wamvusa kwabafileyo, emva kokuba wayexulutyiwe waza wanyamezela ukufa ngabo abantu.\n\n20 Kwaye abantu bakubona baza bangqina ngoko, kwaye babenomsindo ngakuye ngenxa yamandla akhe; kwaye waye kanjalo wenza eminye engakumbi imimangaliso, emehlweni abantu, egameni likaYesu.\n\n21 Kwaye kwenzekile okokuba unyaka wamashumi amathathu ananye waye wadlula, kwaye kwakukho nje abambalwa ababeguqukele eNkosini; kodwa kangangobuninzi babo ababeguqukile baye ngokwenene babonisa ebantwini okokuba babevelelwe ngamandla noMoya kaThixo, owaye ukuye uYesu Krestu, kulowo babekholelwa kuye.\n\n22 Kwaye kangangobuninzi babo abo babenoomtyholi abakhutshelwa ngaphandle kubo, kwaye bephilisiwe kuzo izigulo zabo nobuthathaka babo, baye ngokwenene babonakalisa kubo abantu okokuba babesetyenziwe ngoMoya kaThixo, kwaye babephilisiwe; kwaye baye babonakalisa imiqondiso phakathi kwabantu.\n\n23 Njalo ke wadlula kanjalo unyaka wamashumi amathathu anesibini. Kwaye uNifayi waye wadanduluka kubo abantu ekuqalekeni konyaka wamashumi amathathu anesithathu; kwaye waye washumayela kubo inguquko noxolelo lwezono.\n\n24 Ngoku ndinqwenela ukuba nikhumbule kanjalo, okokuba kwakungekho kwababeziswe enguqukweni ababengabhaptizwanga ngamanzi.\n\n25 Ke ngoko, kwakumiselwe nguNifayi, amadoda kubo obu bulungiseleli, ukuze bonke abanjalo abaya kuthi beze kubo kumele babhaptizwe ngamanzi, ukuze oku kube njengengqina nobungqina phambi koThixo, nakubo abantu, bokokuba baguqukile kwaye bafumene uxolelo lwezono zabo.\n\n26 Kwaye babebaninzi ekuqalekeni kwawo loo nyaka ababebhaptizelwe enguqukweni; kwaye njalo inxalenye engakumbi yonyaka yaye yadlula.\n\n", "3-ne 8": "[center][font_size=26]Isahluko 8[/font_size][/center]\n\n[i]Uqhwithela, iinyikima, imililo, izitshingitshane, neentlekele zendalo zingqinela ukubethelelwa emnqamlezweni kukaKrestu—Abantu abaninzi bayatshatyalaliswa—Ubumnyama bugubungela ilizwe kangangeentsuku ezintathu—Abo baseleyo balilela ukufa kwabo. Malunga E.K. 33–34.[/i]\n\n1 Kwaye ngoku kwenzekile okokuba ngokwembali yethu, kwaye sazi imbali yethu iyinyani, kuba qaphelani, yayiyindoda elungileyo eyaye yayigcina imbali—kuba ngokwenene yaye yenza imimangaliso emininzi egameni likaYesu; kwaye kwakungekho nayiphina indoda eyayinako ukwenza ummangaliso egameni likaYesu ngaphandle kokuba yayihlanjululwe ngokupheleleyo kubugwenxa bayo—\n\n2 Kwaye ngoku kwenzekile, ukuba kwakungekho mpazamo yenziwayo yile ndoda ekulibaleni ixesha lethu, unyaka wamashumi amathathu anesithathu wawudlule;\n\n3 Kwaye abantu baqalisa ukukhangela ngokuzimisela okukhulu umqondiso obunikiwe ngumprofeti uSamuweli, umLeymenayithi, ewe, ilixa apho kwakuya kubakho ubumnyama kangangethuba leentsuku ezintathu phezu kobuso belizwe.\n\n4 Kwaye kwaqalisa ukubakho iintandabuzo neempikiswano phakathi kwabantu, nangona imiqondiso emininzi kangako yayinikiwe.\n\n5 Kwaye kwenzekile kunyaka wamashumi amathathu anesine, kuyo inyanga yokuqala, kusuku lwesine lwayo inyanga, kwavuka isaqhwithi esikhulu, esingazange saziwa esinjalo elizweni lonke.\n\n6 Kwaye kwabakho kanjalo uqhwithela olukhulu noloyikekayo; kwaye kwabakho nendudumo eyoyikekayo, kangangokuba yaye yawuzama-zamisa wonke umhlaba ngokungathi wawumalunga nokwahlukana kubini.\n\n7 Kwaye kwakukho imibane eyaye ibukhali ngokugqithisileyo, engazanga yaziwa enjalo elizweni lonke.\n\n8 Kwaye isixeko saseZarahemla saye sathabatha umlilo.\n\n9 Kwaye isixeko sikaMoronayi saye sazikela enzonzobileni yolwandle, baza abemi baso barhaxwa.\n\n10 Waza umhlaba wanyuselwa phezu kwesixeko saseMoronayiha, kangangokuba endaweni yesixeko kwasuka kwabakho intaba enkulu.\n\n11 Kwaye kwabakho intshabalalo enkulu neyoyikekayo kulo ilizwe elingasemazantsi.\n\n12 Kodwa qaphelani, kwabakho intshabalalo enkulu ngakumbi neyoyikekayo elizweni elingasemantla; kuba qaphelani, bonke ubuso belizwe babujikekile, ngenxa yoqhwithela nezitshingitshane neendudumo nemibane, nokunyikima okukhulu ngokugqithisileyo kwawo wonke umhlaba;\n\n13 Kwaye iimendo zaziqhekekile, zaza iindlela ezilungeleleneyo zonakala, zaza iindawo ezininzi ezimpuluswa zasuka zabarhabaxa.\n\n14 Kwaye izixeko ezininzi eziqaphelekayo nezibalulekileyo zazizikile, zaza ezininzi zatsha, kwaye ezininzi zashukunyiswa zada izakhiwo zazo zawela emhlabeni, baza abemi bazo babulawa, zaza indawo zasala ziyinkangala.\n\n15 Kwaye kwabakho ezinye zezixeko ezathi zasala; kodwa umonakalo wazo wawumkhulu ngokugqithisileyo, kwaye babebaninzi ababekuzo ababulawayo.\n\n16 Kwaye kwakukho abanye abathi bathwalelwa kude kwisitshingitshane; kwaye apho baya khona akukho mntu waziyo, ngaphandle nje kokwazi okokuba bathwalelwa kude.\n\n17 Baza njalo ubuso bomhlaba bonakaliswa, ngenxa yoqhwithela, neendudumo, nemibane, nokunyikima komhlaba.\n\n18 Kwaye qaphelani, amatye aqhekeka kubini; ayeqhekekele phezu kobuso bonke bomhlaba, kangangokuba afunyanwa eziingceba ezaphukilelo, kwaye ecandekile kwaye eneentanda, phezu kwabo bonke ubuso belizwe.\n\n19 Kwaye kwenzekile okokuba zakuba iindudumo, nemibane, nesaqhwithi, noqhwithela, nonyikimo lomhlaba zathi zapheza—kuba qaphelani, zaye zathatha kangangethuba leeyure ezintathu; kwaye kwathiwa ngabanye ilixa labalide ngaphezulu; nangona kunjalo, zonke ezi zinto zinkulu kwaye nezoyikekayo zenziwa kwisithuba esimalunga neeyure ezintathu—kwaye ke qaphelani, kwabakho ubumnyama phezu kobuso belizwe.\n\n20 Kwaye kwenzekile okokuba kwabakho intsunguzi yobumnyama phezu kwabo bonke ubuso belizwe, kangangokuba abemi balo ababengawanga babenokuwuva umphunga wobumnyama;\n\n21 Kwaye kwakungenakubakho sikhanyiso, ngenxa yobumnyama namakhandlela, nazitotshi; kwakungenakubakho namililo ibaswayo ngeenkuni zabo ezintle nezome ngokugqithisileyo, ezazinokubanako ukwenza nakuphi na kukonke ukukhanya;\n\n22 Kwaye kwakungekho nakuphina ukukhanya okubonwayo, namlilo, nankazimlo, nalanga, nanyanga, nazinkwenkwezi, kuba zazinjalo ukushinyana iinkungu zobumnyama ezaye ziphezu kobuso belizwe.\n\n23 Kwaye kwenzekile okokuba yaye yathatha kangangeentsuku ezintathu ukuze kungabikho kukhanya kubonwayo; kwaye kwabakho ukulila okukhulu nokubhomboloza nokulila phakathi kwabo bonke abantu ngamaxesha onke; ewe, zabankulu iincwina zabantu, ngenxa yobumnyama nentshabalalo enkulu eyathi yabafikela.\n\n24 Kwaye kwindawo enye baviwa bekhala, besithi: Owu akwaba besiguqukile ngaphambi kwale mini inkulu neyoyikekayo, kwaye ke abazalwana bethu ngebesindile, kwaye ngebengatshelanga kwesa sixeko sikhulu iZarahemla.\n\n25 Kwaye kwenye indawo baviwa bekhala kwaye belila, besithi: Owu akwaba besiguqukile ngaphambi kwale mini inkulu neyoyikekayo, kwaye singababulalanga saza sabaxuluba ngamatye abaprofeti, kwaye sabakhuphela ngaphandle; ke ooma neentombi zethu ezintle, nabantwana bethu ngebesindile, kwaye bengangcwatyelwanga kwesa sixeko sikhulu iMoronayiha. Kwaye zazinjalo ke izibhombolozo zabantu ukuba zikhulu nokoyikeka.\n\n", "3-ne 9": "[center][font_size=26]Isahluko 9[/font_size][/center]\n\n[i]Ebumnyameni, izwi likaKrestu livakalisa intshabalalo yabantu abaninzi nezixeko ngenxa yenkohlakalo yabo—Uvakalisa kananjalo ubunyulu Bakhe, wazise okokuba umthetho kaMoses uzalisekisiwe, waza wamema abantu ukuba beze Kuye baze basindiswe. Malunga E.K. 34.[/i]\n\n1 Kwaye kwenzekile okokuba kwabakho izwi elaviwayo phakathi kwabo bonke abemi bomhlaba, phezu kobuso bonke beli lizwe, lidanduluka:\n\n2 Yeha, yeha, yeha kubo aba bantu; yeha kubemi bawo wonke umhlaba ngaphandle kokuba bangaguquka; kuba umtyholi uyahleka, kwaye iingelosi zakhe ziyagcoba, ngenxa yababuleweyo kwabahle oonyana neentombi zabantu bam; kwaye kungenxa yobugwenxa babo namasikizi ukuze bawe!\n\n3 Qaphelani, esa sixeko sikhulu iZarahemla ndisitshise ngomlilo, nabemi baso.\n\n4 Kwaye qaphelani, esa sixeko sikhulu iMoronayi ndisibangele ukuba sizike enzulwini yolwandle, kwaye nabemi baso ukuba barhaxwe.\n\n5 Kwaye qaphelani, esa sixeko sikhulu iMoronayiha ndisigqumelele ngomhlaba, nabemi baso, ukuze ndibufihle ubugwenxa babo namasikizi abo busuke phambi kobuso bam, ukuze igazi labaprofeti nabangcwele lingaphindi lize kum ngokuchasene nabo.\n\n6 Kwaye qaphelani, isixeko saseGilgali ndisibangele ukuba sizike, nabemi baso ukuba bangcwatyelwe enzonzobileni yomhlaba;\n\n7 Ewe, nesixeko saseOnayiha nabemi baso, nesixeko saseMokham nabemi baso, nesixeko saseYerusalem nabemi baso, kwaye amanzi ndiwabangele ukuba enyuke endaweni yazo, ukuze ndiyifihle inkohlakalo yabo namasikizi zisuke phambi kobuso bam, ukuze igazi labaprofeti nabangcwele lingaphindi linyukele kum ngokuchasene nabo.\n\n8 Kwaye qaphelani, isixeko saseGadiyandayi, nesixeko saseGadiyomna, nesixeko sikaYakobi, nesixeko saseGimgimno, zonke ezi ndizibangele ukuba zizike, ndaza ndenza iinduli neentlambo endaweni yazo; kwaye abemi bazo ndibangcwabele enzonzobileni yomhlaba, ukuba ndiyifihle inkohlakalo yabo namasikizi zisuke phambi kobuso bam, ukuze igazi labaprofeti nabangcwele lingaphindi linyukele kum ngokuchasene nabo.\n\n9 Kwaye qaphelani, esa sixeko sikhulu iYakobugathi, esaye simiwe ngabantu bakakumkani uYakobi, ndisibangele ukuba sitshiswe ngomlilo ngenxa yezono zabo nenkohlakalo yabo, eyaye ingaphezulu kunayo yonke inkohlakalo yawo wonke umhlaba, ngenxa yokubulala kwabo okufihlakeleyo namayelenqe; kuba yayingabo abo batshabalalisa uxolo lwabantu bam norhulumente welizwe; ke ngoko ndaye ndababangela ukuba batshiswe, ukuba ndibatshabalalise basuke phambi kobuso bam, ukuze igazi labaprofeti nabangcwele lingaphindi linyukele kum ngokuchasene nabo.\n\n10 Kwaye qaphelani, isixeko sikaLeymeni, nesixeko sikaYoshe, nesixeko sikaGadi, nesixeko sikaKhishkumeni, ndizibangele ukuba zitshiswe ngomlilo, nabemi bazo, ngenxa yenkohlakalo yabo ngokubakhuphela ngaphandle abaprofeti, nokubaxuluba ngamatye abo ndaye ndabathumela ukuba bavakalise kubo malunga nenkohlakalo yabo namasikizi abo.\n\n11 Kwaye ngenxa yokuba baye babakhuphela ngaphandle bonke, ukuze kungabikho namnye olilungisa phakathi kwabo, ndaye ndathoba umlilo ndaza ndabatshabalalisa, ukuze inkohlakalo yabo namasikizi abe nokufihlakala asuke phambi kobuso bam, ukuze igazi labaprofeti nabangcwele endathi ndabathumela phakathi kwabo lingabi nakundikhalela lisuka emhlabeni ngokuchasene nabo.\n\n12 Kwaye iintshabalalo ezininzi ezinkulu ndizibangele ukuba zize phezu kwalo eli lizwe, kwaye naphezu kwaba bantu, ngenxa yenkohlakalo yabo namasikizi abo.\n\n13 Owu nina basindileyo ngenxa yokuba ningamalungisa ngakumbi kunabo, anisayi kuthi kaloku nje nibuyele kum kusini na, kwaye niguquke kuzo izono zenu, kwaye niguquke, ukuze ndibe nokuniphilisa?\n\n14 Ewe, inene ndithi kuni, ukuba niya kuza kum niya kuba nobomi obungunaphakade. Qaphelani, ingalo yam yenceba yolulelwe ngakuni, kwaye nabani na oya kuza, yena ndiya kumamkela; kwaye basikelelekile abo bezayo kum.\n\n15 Qaphelani, Ndinguye uYesu Krestu uNyana kaThixo. Ndawadala amazulu nomhlaba, kwaye nazo zonke izinto ezikuwo. Ndandikunye noBawo ukususela ekuqalekeni. Ndikuye uBawo, noBawo ukum; kwaye kum uBawo ulizukisile igama lakhe.\n\n16 Ndeza kwabam, baza abam abandamkela. Kwaye izibhalo ezinxulumene nokuza kwam zizalisekisiwe.\n\n17 Kwaye kangangobuninzi babo abandamkeleyo, kubo ndinika ukuba babe ngoonyana bakaThixo; kwaye ngokukwanjalo ndiya kwenza kwabaninzi kangangoko baya kukholelwa kulo igama lam, kuba qaphelani, ngam inkululeko iyeza, kwaye kum umthetho kaMoses uzalisekisiwe.\n\n18 Ndikukukhanya nobomi behlabathi. NdinguAlfa no-Omega, isiqalo nesiphelo.\n\n19 Kwaye aniyi kuphinda ninikele kum impalalo-gazi; ewe, amadini enu namadini enu anyukayo aya kupheliswa, kuba andikwamkela naliphina kumadini enu namadini enu anyukayo.\n\n20 Kwaye niya kunikela njengedini kum intliziyo eyaphulikileyo nomoya otyumkileyo. Kwaye lowo uzayo kum enentliziyo eyaphukileyo nomoya otyumkileyo, yena ndiya kumbhaptiza ngomlilo kwaye nangoMoya oyiNgcwele, kwananje ngamaLeymenayithi, ngenxa yokholo lwawo kum ngelixa lenguquko yawo, ayebhaptizwe ngomlilo kwaye nangoMoya oyiNgcwele, kwaye bengayazi.\n\n21 Qaphelani, ndize kulo ihlabathi ukuze ndizise inkululeko kulo ihlabathi, ukuze ndisindise ihlabathi kuso isono.\n\n22 Ke ngoko, nabanina oguqukayo kwaye eze kum njengomntwana omncinane, yena ndiya kumamkela, kuba ubukumkani bukaThixo bubobanjalo. Qaphelani, kwabanjalo ndibubeke phantsi ubomi bam, ndaza ndabuthabatha kwakhona; ke ngoko guqukani, kwaye nize kum nina ziphelo zomhlaba, nize nisindiswe.\n\n", "3-ne 10": "[center][font_size=26]Isahluko 10[/font_size][/center]\n\n[i]Kukho inzolo elizweni kangangeeyure ezininzi—Izwi likaKrestu lithembisa ukuhlanganisa abantu Bakhe njengesikhukukazi sihlanganisa amantshontsho aso—Inxalenye engakumbi yabantu abangamalungisa ilondoloziwe. Malunga E.K. 34–35.[/i]\n\n1 Kwaye ngoku qaphelani, kwenzekile okokuba bonke abantu belizwe baye baziva ezi ntetha, kwaye baye bangqina ngayo. Kwaza emva kwezi ntetha kwabakho inzolo elizweni kangangethuba leeyure ezininzi;\n\n2 Kuba lwalulukhulu kakhulu ukhwankqiseko lwabantu kangangokuba baye bapheza ukulila nokubhombolozela ukulahlekelwa zizalamane zabo ezazibulewe; ke ngoko kwabakho inzolo elizweni kangangesithuba seeyure ezininzi.\n\n3 Kwaye kwenzekile okokuba kwafika izwi kwakhona kubo abantu, kwaye bonke abantu baye baliva, kwaye baye bangqina ngalo, lisithi:\n\n4 Owu nina bantu bezi zixeko zikhulu ezithe zawa, abayinzala kaYakobi, ewe, abangabendlu kaSirayeli, kukangaphi ndinihlanganisa njengesikhukukazi sihlanganisa amantshontsho aso phantsi kwamaphiko aso, kwaye ndinondla.\n\n5 Kwaye kwakhona, bendiya kunihlanganisa kangaphi njengesikhukukazi sihlanganisa amantshontsho aso phantsi kwamaphiko aso, ewe, Owu nina bantu bendlu kaSirayeli, abawileyo; ewe, Owu nina bantu bendlu kaSirayeli, nina bahlala eYerusalem, njengabo abo bawileyo; ewe, bendiya kunihlanganisa kangaphi njengesikhukukazi sihlanganisa amantshontsho aso, kwaye ningavumi.\n\n6 Owu nina ndlu kaSirayeli endithe ndayisindisa, kuya kuba kangaphi ndinihlanganisa njengesikhukukazi sihlanganisa amantshontsho aso phantsi kwamaphiko aso, ukuba niya kuguquka nize nibuyelo kum ngenjongo epheleleyo yentliziyo.\n\n7 Kodwa ukuba kunjalo, Owu ndlu kaSirayeli, iindawo zokuhlala zenu ziya kuba yinkangala kude kube lilixa lokuzalisekiswa komnqophiso kooyihlo.\n\n8 Kwaye ngoku kwenzekile okokuba emva kokuba abantu bewavile la mazwi, qaphelani, baqalisa ukulila nokubhomboloza kwakhona ngenxa yokulahlekelwa zizalamane zabo nezihlobo.\n\n9 Kwaye kwenzekile okokuba njalo zaye zadlula iintsuku ezintathu. Kwaye kwakungentsasa, kwaye ubumnyama baphela basuka kubuso belizwe, kwaye nomhlaba waye wapheza ukunyikima, aza namatye apheza ukuqhekeka, zaze neencwina ezoyikisayo zaye zapheza, kwaye zonke iziphithiphithi zeengxolo zaye zadlula.\n\n10 Kwaye umhlaba waye wanamathela kunye kwakhona, ukuze uzinze; kwaza ukulila, nokukhala, nesijwili sabantu ababesindile baphila saye sapheza; kwaza ukulila kwabo kwaguqukela eluvuyweni, nezijwili zabo endumisweni nokubulela kuyo iNkosi uYesu Krestu, uMkhululi wabo.\n\n11 Kwaye njalo kude kuba ngoku izibhalo zazalisekiswa ezazithethwe ngabaprofeti.\n\n12 Kwaye yayiyeyona nxalenye engakumbi yabantu abangamalungisa abasindayo, kwaye yayingabo babamkelayo abaprofeti baza ababaxuluba ngamatye; kwaye yayingabo babengaliphalazanga igazi labangcwele, ababesindile—\n\n13 Kwaye basinda kwaye babengazikanga baza bangcwatyelwa emhlabeni; kwaye babengeyelanga enzulwini yolwandle; kwaye babengatshanga ngomlilo, babengawelwanga baza batyunyuzwa bafa; kwaye babengathwalelwanga kude kwisitshingitshane; bengazange boyiswa ngumphunga womsi nowobumnyama.\n\n14 Kwaye ngoku, nabanina ofundayo, makaqiqe; lowo unazo izibhalo, makaziphengulule, aze abone aze aqaphele okokuba konke oku kufa neentshabalalo ngomlilo, nangomsi, nangoqhwithela, nangezitshingitshane, nangokuvuleka komhlaba ukuba ubamkele, kwaye zonke ezi zinto azizezokuzalisekiswa kweziprofetho zabaprofeti abaninzi abangcwele kusini na.\n\n15 Qaphelani, ndithi kuni, Ewe, abaninzi bangqinile ngazo ezi zinto ekuzeni kukaKrestu, baza babulawa ngenxa yokuba bangqina ngazo ezi zinto.\n\n16 Ewe, umprofeti uZenoshe waye wangqina ngezi zinto, kananjalo noZenokhi wathetha malunga nezi zinto, ngenxa yokuba zazingqina ngokungakumbi malunga nathi, abayintsalela yembewu yabo.\n\n17 Qaphelani, ubawo wethu uYakobi wangqina kanjalo malunga nentsalela yembewu kaYosefu. Kwaye qaphelani, asiyiyo kusini na thina imbewu kaYosefu? Kwaye nezi zinto ezingqina ngathi, azibhalwanga na phezu kwamacwecwe obhedu awathi ubawo wethu uLihayi waza nawo ephuma eYerusalem?\n\n18 Kwaye kwenzekile okokuba ekupheleni konyaka wamashumi amathathu anesine, qaphelani, ndiza kunibonisa okokuba abantu bakaNifayi ababesindile, kananjalo abo babebizwa ngokuba ngamaLeymenayithi, ababesindile, baye babonelelwa kakhulu, zaza neentsikelelo ezinkulu zathululelwa phezu kweentloko zabo, kangangokuba kamsinyane emva konyuko lukaKrestu ukuya ezulwini waye ngokwenene wazibonakalisa kubo—\n\n19 Ebonisa umzimba wakhe kubo, kwaye efundisa kubo kwaye ingxelo yokufundisa kwakhe iza kunikwa apha emva koku. Ke ngoko ngokweli lixa ndenza isiphelo seentetha zam.\n\n", "3-ne 11": "UYesu Krestu waye wazibonakalisa kubo abantu bakaNifayi, njengokuba isihlwele sasihlanganisene kunye kulo ilizwe iNdyebo, kwaye waye wafundisa kuso; kwaye ngale ndlela waye wazibonakalisa kuso.\n\nIquka izahluko 11 ukuya ku 26.\n\n[center][font_size=26]Isahluko 11[/font_size][/center]\n\n[i]UBawo ungqina ngoNyana Wakhe oyiNtanda—UKrestu uyabonakala kwaye avakalise ngeNtlawulelo Yakhe—Abantu beva iimpawu zamanxeba ezandleni Zakhe neenyawo necala—Badanduluka Hosana—Ubeka phambili indlela nohlobo lobhaptizo—Umoya wembambano ungowomtyholi—Imfundiso kaKrestu yeyokuba abantu bamele bakholwe kwaye babhaptizwe kwaye bamkele uMoya oyiNgcwele. Malunga E.K. 34.[/i]\n\n1 Kwaye ngoku kwenzekile okokuba kubekho isihlwele esikhulu sihlanganisane kunye, sabantu bakaNifayi, macala onke etempile eyaye ikulo ilizwe iNdyebo; kwaye babemangele kwaye bemangalisiwe omnye nomnye, kwaye bebonisana omnye nomnye utshintso olukhulu nolumangalisayo olwenzekileyo.\n\n2 Kwaye babencokola kanjalo ngalo Yesu Krestu, ekwakunikwe umqondiso ngaye malunga nokufa kwakhe.\n\n3 Kwaye kwenzekile okokuba ngeli lixa babencokola njalo omnye nomnye, beva izwi ngokungathi laliphuma emazulwini; baza baphosa amehlo abo macala onke, kuba babengaliqondi izwi elo ababeliva; kwaye yayingelozwi lirhabaxa, ingelilo nezwi elikhulu; nangona kunjalo, laye ililizwi elincinane elaye labahlaba abo baye baliva embindini, kangangokuba kwakungekho lungu lomzimba wabo elalingazange lingenzeki ukuba lingcangcazele; ewe, laye labahlaba kanye emphefumlweni, kwaye laye lazibangela iintliziyo zabo ukuba zitshise.\n\n4 Kwaye kwenzekile okokuba kwakhona baliva izwi, baza abaliqonda.\n\n5 Kwaye kwakhona ilixa lesithathu baye baliva izwi, kwaye baye bazivula iindlebe zabo ukuba balive; kwaye amehlo abo ayejolise ngakuso isandi salo; kwaye baye bakhangela ngokuthe ntshongasezulwini, apho isandi sasivela ngakhona.\n\n6 Kwaye qaphelani, okwesithathu baye baliqonda izwi abalivayo; laza lathi kubo:\n\n7 Mboneni uNyana wam oyiNtanda, endikholiweyo nguye, endilizukisileyo ngaye igama lam—mveni yena.\n\n8 Kwaye kwenzekile, bakube beliqonda bawaphosa amehlo abo phezulu kwakhona ngasezulwini; kwaye qaphelani, babona iNdoda isehla iphuma ezulwini; kwaye yayinxibe isambatho esimhlophe; yaze yehlela ezantsi yaza yema embindini wabo; aza amehlo aso sonke isihlwele aguqukela kuyo, kwaye babengekhe balinge ukuyivula imilomo yabo, kwanomnye komnye, kwaye bengazi ukuba yayithetha ntoni na, kuba babecinga ukuba yayiyingelosi leyo yayibonakala kubo.\n\n9 Kwaye kwenzekile okokuba yasolula isandla sayo yaza yabhekisa kubo abantu, isithi:\n\n10 Qaphelani, Mna ndinguYesu Krestu, lowo abaprofeti bangqinayo uya kuza ehlabathini.\n\n11 Kwaye qaphelani, mna ndikukukhanya nobomi behlabathi; kwaye ndisele kuloo ndebe ikrakra awathi uBawo wandinika yona, kwaye ndamzukisa uBawo ngokuthabathela kum izono zehlabathi, endithe ngayo ndathobela intando kaBawo kuzo zonke izinto ukususela ekuqalekeni.\n\n12 Kwaye kwenzekile okokuba akuba uYesu ewathethile la mazwi isihlwele sonke siphela sawela emhlabeni; kuba sakhumbula okokuba kwakuprofethiwe phakathi kwaso okokuba uKrestu kumele azibonakalise kubo emva kokunyukela kwakhe ezulwini.\n\n13 Kwaye kwenzekile okokuba iNkosi yathetha kubo isithi:\n\n14 Phakamani nize nisondele kum, ukuze nibe nokufaka izandla zenu ecaleni lam, kananjalo nokuba nibe nokuweva amanxeba ezikhonkwane ezandleni zam kwaye nasezinyaweni zam, ukuze nazi okokuba mna ndinguThixo kaSirayeli, noThixo wawo wonke umhlaba, kwaye ndabulawa ngenxa yezono zehlabathi.\n\n15 Kwaye kwenzekile okokuba isihlwele sabheka phambili, saza sazifaka izandla zaso ecaleni lakhe, baza baweva amanxeba ezikhonkwane ezandleni zakhe nasezinyaweni zakhe; kwaye oku baye bakwenza, bebheka phambili ngabanye ngabanye bade bonke babe babheke phambili, kwaye baye babona ngamehlo abo kwaye baye beva ngezandla zabo, kwaye bazi ngokuqinisekileyo kwaye baye banika ubungqina, bokokuba yayinguye, lowo kwakubhaliwe ngaye ngabaprofeti, oya kuza.\n\n16 Kwaye bakuba bonke bebheke phambili kwaye bezingqinele ngokwabo, baye badanduluka ngamxhelo mnye, besithi:\n\n17 Hosana! Malibongwe igama loThixo oseNyangweni! Kwaye baye bawela phantsi ezinyaweni zikaYesu, kwaye baye bamnqula.\n\n18 Kwaye kwenzekile okokuba wabhekisa kuNifayi (kuba uNifayi wayephakathi kwesihlwele) waza wamyalela okokuba makeze ngaphambili.\n\n19 Waza uNifayi waphakama waza wabheka phambili, waza waqubuda phambi kwayo iNkosi kwaye waye wazanga iinyawo zayo.\n\n20 Yaza iNkosi yamyalela okokuba makaphakame. Waza waphakama waza wema phambi kwayo.\n\n21 Yaza iNkosi yathi kuye: Ndikunika igunya lokokuba uya kubabhaptiza aba bantu xa ndiya kube kwakhona ndinyukele ezulwini.\n\n22 Yaza kwakhona iNkosi yabiza abanye, yaza yathetha kubo ngokunjalo; yaza yabanika igunya lokubhaptiza. Kwaye yathi kubo: Ngolu hlobo niya kubhaptiza; kwaye akuyi kubakho zimpikiswano phakathi kwenu.\n\n23 Inene ndithi kuni, ukuthi nabanina oguqukayo ezonweni zakhe ngenxa yamazwi enu, kwaye anqwenele ukubhaptizwa egameni lam, ngale ndlela niya kubabhaptiza—Qaphelani, niya kwehlela ezantsi nize nime emanzini, kwaye egameni lam niya kubabhaptiza.\n\n24 Kwaye ngoku qaphelani, la ngamazwi eniya kuwathetha, nibabiza ngegama, niya kuthi:\n\n25 Ndinegunya endilinikiweyo nguYesu Krestu, ndiya kubhaptiza egameni loYise, neloNyana, neloMoya oyiNgcwele. Amen.\n\n26 Kwaye ngoko niya kubantywilisela emanzini, nize niphume kwakhona emanzini.\n\n27 Kwaye ngolu hlobo niya kubabhaptiza egameni lam; kuba qaphelani, inene ndithi kuni, ukuthi uYise, noNyana, noMoya oyiNgcwele banye, kwaye mna ndikuye uBawo, kwaye noBawo ukum, kwaye uBawo kunye nam sibanye.\n\n28 Kwaye ngokohlobo endiniyalele ngalo njalo niya kubhaptiza. Kwaye akusayi kubakho zimpikiswano phakathi kwenu, njengokuba kude kube ngoku bekunjalo; kungayi kubakho zimpikiswano phakathi kwenu malunga namanqaku emfundiso yam, njengokuba kude kwaba ngoku bekunjalo.\n\n29 Kuba inene, inene ndithi kuni, lowo unomoya wembambano akanguye owam, kodwa ungowakhe umtyholi, onguyise wembambano, kwaye uyazivuselela iintliziyo zabantwana babantu ukuba balwe ngomsindo, omnye nomnye.\n\n30 Qaphelani, le asiyiyo imfundiso yam, ukuvuselela iintliziyo zabantu ngomsindo, omnye ngokuchasene nomnye; kodwa le yiyo imfundiso yam, yokokuba izinto ezinjalo kumele zipheliswe.\n\n31 Qaphelani, inene, inene, ndithi kuni, ndiya kuyivakalisa kuni imfundiso yam.\n\n32 Kwaye le yiyo imfundiso yam, kwaye iyiyo imfundiso awathi uBawo wandinika yona; kwaye ndinika ubungqina ngoBawo, noBawo unika ubungqina ngam, noMoya oyiNgcwele unika ubungqina ngoBawo nangam; kwaye ndinika ubungqina bokokuba uBawo uyalela bonke abantu, endaweni zonke, ukuba baguquke kwaye bakholelwe kum.\n\n33 Kwaye nobani abakholelwayo kum, baze babhaptizwe, kwabona abo baya kusindiswa; kwaye bangabo baya kubudla ilifa ubukumkani bukaThixo.\n\n34 Kwaye nabani na ongakholelwayo kum, aze angabhaptizwa, uya kugwetywa.\n\n35 Inene, inene, ndithi kuni, ukuthi le yimfundiso yam, kwaye ndinika ubungqina ngayo ivela kuBawo; kwaye nabani na okholelwayo kum uyakholelwa nakuBawo kanjalo; kwaye kulowo uBawo uya kunika ubungqina ngam, kuba uya kumvelela ngomlilo nangawo uMoya oyiNgcwele.\n\n36 Kwaye njalo uBawo uya kunika ubungqina ngam, kwaye uMoya oyiNgcwele uya kunika ubungqina kulowo ngoBawo nangam; kuba uBawo, nam, noMoya oyiNgcwele sibanye.\n\n37 Kwaye ndithi kwakhona kuni, kufuneka niguquke, nize nibhaptizwe egameni lam, nibe njengabantwana abancinane, nize egameni, okanye aninako nangayiphina indlela ukuzifumana ezi zinto.\n\n38 Kwaye kwakhona ndithi kuni, kufuneka niguquke, kwaye nibhaptizwe egameni lam, kwaye nibe njengomntwana omncinane, okanye aninako nangayiphina indlela ukubudla ilifa ubukumkani bukaThixo.\n\n39 Inene, inene, ndithi kuni, ukuthi le yiyo imfundiso yam, kwaye nabani na owakhela phezu kwale wakhela phezu kolwalwa lwam, kwaye amasango esihogo awayi koyisa ngokuchasene nabo.\n\n40 Kwaye nabani na oya kuvakalisa ngaphezulu okanye ngaphantsi kunoku, aze ayimisele njengemfundiso yam, yena lowo uvela kongendawo, kwaye akakhelwanga phezu kolwalwa lwam; kodwa wakhelwe phezu kwesiseko sentlabathi, kwaye amasango esihogo ahleli evulekile ukuba amamkele onjalo zakuba zifikile izikhukula kwaye nemimoya ibethe phezu kwakhe.\n\n41 Ke ngoko, bhekani phambili kubo aba bantu, nize niwavakalise amazwi lawo endiwathethileyo, kuzo zonke iziphelo zomhlaba.\n\n", "3-ne 12": "[center][font_size=26]Isahluko 12[/font_size][/center]\n\n[i]UYesu ubiza kwaye anike igunya kwabalishumi elinesibini abadisipile—Unikela kumaNifayithi intetho efana neNtshumayelo yaphezu kweNtaba—Uthetha iZibhengezo zoYolo—Iimfundiso zakhe zodlula kwaye zithabatha indawo phezu komthetho kaMoses—Abantu bayalelwa ukuba bafezeke kwananjengokuba Yena noYise befezekile—Thelekisa Mateyu 5. Malunga E.K. 34.[/i]\n\n1 Kwaye kwenzekile okokuba akuba uYesu ewathethile la mazwi kuye uNifayi, kwaye nakwabo babebiziwe, (ngoku inani labo babebiziwe, kwaye bamkela amandla negunya lokubhaptiza, babelishumi elinambini) kwaye qaphelani, wasolulela phambili isandla sakhe kuso isihlwele, waza wadanduluka kuso, esithi: Ninoyolo nina ukuba niya kunika inyameko kuwo amazwi aba balishumi elinambini endibonyuleyo phakathi kwenu ukuba bafundise kuni, nokuba babe zizicaka zenu; kwaye kubo ndinike amandla ukuze babe nokunibhaptiza ngamanzi; kwaye emva kokuba nibhaptiziwe ngamanzi, qaphelani, ndiya kunibhaptiza ngomlilo kwaye nangawo uMoya oyiNgcwele; ke ngoko ninoyolo nina ukuba niya kukholelwa kum kwaye nibhaptizwe, emva kokuba nindibonile kwaye nisazi okokuba ndikho.\n\n2 Kwaye kwakhona, banoyolo ngakumbi abaya kukholelwa kuwo amazwi enu ngenxa yokuba niya kungqina okokuba nindibonile, nokuba niyazi okokuba ndikho. Ewe, banoyolo abo baya kukholelwa kuwo amazwi enu, baze behlele ezantsi kwinzulu yentobeko baze babhaptizwe, kuba baya kuvelelwa ngomlilo nangoMoya oyiNgcwele, kwaye baya kufumana uxolelo lwezono zabo.\n\n3 Ewe, banoyolo abangamahlwempu ngomoya abathi beze kum, kuba ubukumkani bezulu bobabo.\n\n4 Kwaye kwakhona, banoyolo bonke abo bakhedamileyo, kuba baya konwatyiswa bona.\n\n5 Kwaye banoyolo abanobulali, ngokuba umhlaba baya kuwudla ilifa bona.\n\n6 Kwaye banoyolo bonke abo balambela baze banxanelwe ubulungisa, ngokuba baya kuzaliswa ngoMoya oyiNgcwele.\n\n7 Kwaye banoyolo abanenceba, ngokuba baya kwenzelwa inceba bona.\n\n8 Kwaye banoyolo bonke abahlambulukileyo intlinziyo, ngoku baya kumbona uThixo.\n\n9 Kwaye banoyolo bonke abaxolisi, ngokuba baya kubizwa ngokuba bangabantwana bakaThixo.\n\n10 Kwaye banoyolo bonke abo batshutshiswa ngenxa yegama lam, ngokuba ubukumkani bamazulu bobabo.\n\n11 Kwaye ninoyolo nina xa abantu beya kuningcikiva banitshutshise, kwaye beya kuthetha zonke izinto ezikhohlakeleyo ngani bexoka, ngenxa yam;\n\n12 Kuba niya kuba novuyo olukhulu kwaye nivuye ngokugqithisileyo, kuba uya kuba mkhulu umvuzo wenu ezulwini; kuba babatshutshisa njalo abaprofeti ababekho ngaphambi kwenu.\n\n13 Inene, inene, ndithi kuni, ndininika ukuba nibe yityuwa yomhlaba; kodwa ukuba ityuwa iya kuphelelwa sisongo sayo uya kuvakaliswa ngantoni na umhlaba? Ityuwa emva koko ayi kulungela nto, kodwa ukulahlelwa ngaphandle nokunyathelwa phantsi kweenyawo zabantu.\n\n14 Inene, inene, ndithi kuni, ndininika ukuba nibe kukukhanya kubo aba bantu. Isixeko esimiswe endulini asinakufihlakala.\n\n15 Qaphelani, ingaba abantu bayalikhanyisa na ikhandlela baze balibeke phantsi kwesitya? Hayi, kodwa phezu kwesiphatho sekhandlela, lize linike ukukhanya kubo bonke abo basendlwini;\n\n16 Ke ngoko makukhanye kangako ukukhanya kwenu phambi kwabo aba bantu, ukuze babe nokuyibona imisebenzi yenu emihle baze bamdumise uYihlo osemazulwini.\n\n17 Musani ukucinga ukuba ndize ukuba nditshabalalise umthetho okanye abaprofeti. Andizanga kutshabalalisa kodwa ukuzalisekisa;\n\n18 Kuba inene ndithi kuni, iganyana elinye nasuntswana linye alidlulanga kuwo umthetho, kodwa ngam yazalisekiswa.\n\n19 Kwaye qaphelani, ndininikile umthetho nemiyalelo kaBawo, ukuze nibe nokukholelwa kum, nokuze niguquke ezonweni zenu, kwaye nize kum ngentliziyo eyaphukileyo nomoya otyumkileyo. Qaphelani, ninayo imiyalelo phambi kwenu, kwaye umthetho uzalisekisiwe.\n\n20 Ke ngoko yizani kum nize nisindiswe; kuba inene ndithi kuni, ukuthi ngaphandle kokuba niya kuyigcina imiyalelo yam, endiniyalele yona ngeli lixa, aniyi kubanako nangayiphina indlela ukungena kubo ubukumkani bamazulu.\n\n21 Nivile okokuba kuthethiwe ngabo belixa lakudala, kananjalo kubhaliwe phambi kwenu, okokuba akusayi kubulala, kwaye nabanina oya kubulala uya kuba sengozini yomgwebo kaThixo;\n\n22 Kodwa nditsho kuni, ukuthi nabani na onomsindo kumntakwabo uya kuba sengozini yomgwebo wakhe. Kwaye nabanina oya kuthi kumntakwabo, Rakha, uya kuba sengozini yequmrhu; kwaye nabani na oya kuthi, Siyathandini, uya kuba sengozini kuso isihogo somlilo.\n\n23 Ke ngoko, ukuba uya kuza kum, okanye uya kunqwenela ukuza kum, uze ukhumbule okokuba umntakwenu unento ngokuchasene nawe—\n\n24 Hamba uye kumntakwenu, uze kuqala uxolise kumntakwenu, uze ke uze kum ngenjongo epheleleyo yentliziyo, kwaye ndiya kukwamkela.\n\n25 Vumelanani kunye notshaba lwenu ngokukhawuleza ngeli lixa nisendleleni kunye nalo, hleze nangaliphi na ilixa lunizuze, nize niphoswe entolongweni.\n\n26 Inene, inene, ndithi kuni, anisayi kubanako ukuphuma apho nide nibe nihlawule neyona yokugqibela isenayini. Kwaye ngeli lixa nisentolongweni ingaba ninako ukuhlawula kwanenye isenayini? Inene, inene, ndithi kuni, Hayi.\n\n27 Qaphelani, kubhaliwe ngabo abamandulo, okokuba anisayi kukrexeza;\n\n28 Kodwa ndithi kuni, ukuthi nabani na okhangela kumfazi, ukuze amnqwenele, sele ekrexezile entliziyweni yakhe.\n\n29 Qaphelani, ndininika umyalelo, okokuba ningavumeli nanye yezi zinto ukuba ingene entliziyweni yenu;\n\n30 Kuba kulungile ukuba ningazilvimba kwezi zinto, ngokuthi niwuthwale umnqamlezo wenu, kunokuba ningaphoselwa esihogweni.\n\n31 Kubhaliwe, okokuba nabani na oya kumlahla umfazi wakhe, makamnike uqhawulo mtshato olubhaliweyo.\n\n32 Inene, inene, ndithi kuni, ukuthi nabani na oya kumlahla umfazi wakhe, ngaphandle kwesizathu sokubula, umbangela ukuba akrexeze; kwaye nabani na oya kuthi amtshate lowo ulahliweyo uyakrexeza.\n\n33 Kwaye kwakhona kubhaliwe, anisayi kufunga nixoka, kodwa niya kuzenza kuyo iNkosi izifungo zenu;\n\n34 Kodwa inene, inene, ndithi kuni, musani ukufunga kwaphela; nangezulu, kuba liyitrone kaThixo;\n\n35 Nangawo umhlaba, kuba usisihlalo seenyawo zakhe;\n\n36 Ningasayi kufunga nangentloko yenu, ngenxa yokuba akunako nokwenza nonwele olunye lubemnyama okanye mhlophe;\n\n37 Kodwa uthungelwano lwenu malube nguEwe, ewe; Hayi, hayi; kuba nantoni na ephumayo engaphezulu kunezi ibububi.\n\n38 Kwaye qaphelani, kubhaliwe, iliso ngeliso, nezinyo ngezinyo;\n\n39 Kodwa nditsho kuni, ukuthi aniyi kumelana nobubi, kodwa nabani na oya kunibetha esidleleni senu sasekunene, guqulela kuye nesinye kanjalo;\n\n40 Kwaye ukuba nawuphina umntu uya kukumangalela emthethweni aze ahluthe ingubo yakho yangaphantsi, mnike nesambatho sakho kanjalo;\n\n41 Kwaye nabani na oya kuninyanzela ukuba nihambe imayile, hambani naye ezimbini.\n\n42 Mpheni lowo ucelayo kuni, kwaye nalowo oya kuthi aboleke kuni ningamgxothi.\n\n43 Kwaye qaphelani kubhaliwe kanjalo, okokuba uya kumthanda ummelwane wakho uze uluthiye utshaba lwakho;\n\n44 Kodwa qaphelani ndithi kuni, thandani iintshaba zenu, nibasikelele abo baniqalekisayo, yenza okulungileyo kwabo banithiyileyo, nize nibathandazele abo benza ngenkohlakalo kuni baze banitshutshise;\n\n45 Ukuze nibe nokuba ngabantwana boYihlo osezulwini; kuba ulenza ilanga lakhe liphakame kwabanobubi kwaye nakwabalungileyo.\n\n46 Ke ngoko ezo zinto ezaye zizezamaxesha akudala, ezaye ziphantsi komthetho, ngam zonke zizalisekisiwe.\n\n47 Izinto ezindala zidlule, kwaye zonke izinto zisuke zabantsha.\n\n48 Ke ngoko ndinga ningafezeka kwananjengokuba mna, okanye uYihlo osemazulwini efezekile.\n\n", "3-ne 13": "[center][font_size=26]Isahluko 13[/font_size][/center]\n\n[i]UYesu ufundisa amaNifayithi uMthandazo weNkosi—Kufanele ukuba baziqwebele ubutyebi ezulwini—Ishumi elinesibini labadisipile kubulungiseleli balo liyalelwa ukuba lingazikhathazi ngeemfuno zenyama—Thelekisa noMateyu 6. Malunga E.K. 34.[/i]\n\n1 Inene, inene, nditsho ukuthi ndinga ningenza amalizo kwabangamahlwempu; kodwa lumkani ukuze ningenzi amalizo enu phambi kwabantu ukuba nibonwe ngabo; okanye aninamvuzo kuYihlo osezulwini.\n\n2 Ke ngoko, xa sukuba niya kwenza amalizo enu musani ukukhalisa ixilongo phambi kwenu, njengokuba abahanahanisi beya kwenza kwizindlu zesikhungo kwaye nasezitrateni, ukuze babe nokufumana uzuko lwabantu. Inene ndithi kuni, bawufumene umvuzo wabo.\n\n3 Kodwa xa sukuba usenza amalizo musa ukusivumela isandla sakho sokhohlo sazi oko kwenziwa sisandla sakho sokunene;\n\n4 Ukuze amalizo akho abe nokuba sekhusini; aze uYihlo obona emfihlakalweni, yena ngokwakhe uya kuvuza elubala.\n\n5 Kwaye xa sukuba uthandaza akuyi kuba njengabahanahanisi, kuba bayathanda ukuthandaza, bemi kwizindlu zezikhungo nakwiimbombo zezitrato, ukuze babe nokubonwa ngabantu. Inene ndithi kuni, bawufumene umvuzo wabo.\n\n6 Kodwa wena, xa sukuba uthandaza, ngena egumbini lakho langasese, uze wakuba ulivalile ucango lwakho, uthandaze kuYihlo osemfihlakalweni; kwaye uYihlo, obona emfihlakalweni, uya kukuvuza elubala.\n\n7 Kodwa xa sukuba uthandaza, musa ukusebenzisa uphindaphindo olulilize, njengomhedeni, kuba ecinga okokobu uya kuviwa ngokuthetha kwakhe okuninzi.\n\n8 Ke wena ngoko musa ukuba njengabo, kuba uYihlo uyazi ukuba zinto zini na ozisweleyo ngaphambi kokuba umcele.\n\n9 Ngolu hlobo ke ngoko thandazani: Bawo wethu osezulwini, malingcwaliswe igama lakho.\n\n10 Intando yakho mayenziwe emhlabeni njengokuba isenziwa ezulwini.\n\n11 Uze usixolele amatyala ethu, njengokuba nathi sibaxolela abanamatyala kuthi.\n\n12 Ungasingenisi ekuhendweni, kodwa usihlangule ebubini.\n\n13 Kuba ubukumkani bobakho, namandla, nozuko, ngonaphakade. Amen.\n\n14 Kuba, ukuba uyabaxolela abantu ukona kwabo uYihlo osezulwini uyakukuxolela nawe kanjalo;\n\n15 Kodwa ukuba akubaxoleli abantu ukona kwabo nawe akasayi kukuxolela uYihlo okwakho ukona.\n\n16 Ngaphezu koko, xa sukuba uzila ukutya musa ukuba njengabahanahanisi, ngembonakalo yobuso elusizi, kuba bayayonakalisa imbonakalo yobuso babo ukuze babe nokukhangeleka ebantwini ngokungathi bazile ukutya. Inene ndithi kuwe bawufumene umvuzo wabo.\n\n17 Kodwa wena, xa sukuba uzile ukutya, yithambise intloko yakho, uze ubuhlambe ubuso bakho;\n\n18 Ukuze ungabonakali ebantwini ukuba uzile ukutya, kodwa nje kuYihlo, osemfihlakalweni; kwaye uYihlo, obona emfihlakalweni, uya kukuvuza elubala.\n\n19 Musani ukuziqwebela ubutyebi phezu komhlaba, apho inundu nomhlwa zithi zonakalise, kwaye namasela aqhekeze aze abe;\n\n20 Kodwa ziqwebeleni ubutyebi ezulwini, apho kungekho nundu namhlwa othi wonakalise, kwaye nalapho amasela angaqhekeziyo angebiyo.\n\n21 Kuba apho ubutyebi bakho bukhoyo, nentliziyo yakho kanjalo iya kubalapho.\n\n22 Ukukhanya komzimba liliso; ukuba, ke ngoko, iliso lakho linyanisekile, umzimba wakho uphela uya kuzala kukukhanya.\n\n23 Kodwa ukuba iliso lakho libububi, umzimba wakho uphela uya kuzala bubumnyama. Ukuba, ke ngoko, ukukhanya okukuwe bubumnyama, bungakanani ukuba nzulu obo bumnyama!\n\n24 Akukho mntu unako ukukhonza iinkosi ezimbini; kuba usenokuyithiya enye aze ayithande enye, okanye kungenjalo uya kubambelela kwenye aze ayicekise enye. Akunako ukukhonza uThixo neSithixo Sorhalo.\n\n25 Kwaye ngoku kwenzekile okokuba akuba uYesu ewathethile la mazwi wakhangela kubo abalishumi elinambini awayebanyulile, waza wathi kubo: Khumbulani amazwi endiwathethileyo. Kuba qaphelani, ningabo abo endibanyulileyo ukuba nikhonze kubo aba bantu. Ke ngoko ndithi kuni, musani ukubuxhalabela ubomi benu, oko niya kukutya okanye oko niya kukusela; okanye nangomzimba wenu, into eniya kuyambatha. Ingaba ubomi abungaphezulu na kunokutya, nomzimba kunesambatho?\n\n26 Qaphelani iintaka zezulu, kuba azihlwayeli, zingavuni zingakubutheli nakovimba; kanti ke uYihlo osezulwini uyazondla. Ingaba anilungile ngaphezulu kunazo kusini na?\n\n27 Nguwuphi kuni ngokucinga nje onganako ukongeza ikubhite enye kubude bakhe?\n\n28 Kwaye kungani nicinge ngezinxibo? Cingelani iinyibiba zasendle indlela ezikhula ngayo; azisebenzi nzima, zingasonti nakusonta;\n\n29 Kanti ke nditsho kuni, ukuthi kwanoSolomon, kubo bonke ubungangamsha bakhe, wayengambathiswanga njengenye yezi.\n\n30 Ngako oko, ukuba uThixo uyambathisa ngolo hlobo ingca yasendle, ethi ibekho namhla, ize ngomso iphoswe eziko, kwangokunjalo uya kunambathisa nani, ukuba aningabo abokholo oluncinane.\n\n31 Ke ngoko musani ukuzicingela, nisithi, Siya kutya ntoni na? okanye, Siya kusela ntoni na? okanye, Siya kwambathiswa ngantoni na?\n\n32 Kuba uYihlo osezulwini uyazi okokuba ninentswelo yezi zinto.\n\n33 Kodwa funani tanci ubukumkani bukaThixo nobulungisa bakhe, kwaye zonke ezi zinto ziya kongezelelwa kuni.\n\n34 Musani ke ngoko ukulicingela ingomso, kuba ingomso liya kuzicingela ngezinto zalo. Usuku lwanele bububi balo.\n\n", "3-ne 14": "[center][font_size=26]Isahluko 14[/font_size][/center]\n\n[i]UYesu uyayalela: Ningagwebi; celani kuThixo; lumkelani abaprofeti bobuxoki—Uthembisa usindiso kwabo benza ukuthanda kukaBawo—Thelekisa noMateyu 7. Malunga E.K. 34.[/i]\n\n1 Kwaye ngoku kwenzekile okokuba akuba uYesu ewathethile la mazwi waguqukela kwakhona kuso isihlwele, kwaye waye wawuvula umlomo wakhe kuso kwakhona, esithi: Inene, inene, ndithi kuni, Ningagwebi, ukuze nani ningagwetywa.\n\n2 Kuba ngesigwebo enigweba ngaso, nani niya kugwetywa ngaso; kwaye ngomlinganiselo enilinganisela ngawo, kuya kulinganiselwa ngawo kuni kwakhona.\n\n3 Kwaye kungani ukuba ubone isibi esiselisweni lomzalwana wakho, kodwa ungawugqali umqadi okwelakho iliso?\n\n4 Okanye uya kutsho njani kumzalwana wakho: Ndivumele ndisitsale isibi siphume elisweni lakho—kwaye qaphela, umqadi ukwelakho iliso?\n\n5 Mhanahanisindini, kuqala khupha umqadi uphume kwelakho iliso; uze ke ubone ngokucacileyo ukuze usikhuphe isibi siphume elisweni lomzalwana wakho.\n\n6 Musa ukunikela loo nto ingcwele ezinjeni, ungaziphosi iiperile zakho phambi kweehagu, hleze zizinyathele phantsi kweenyawo zazo, zize ziguquke kwakhona zize zikuqwenge.\n\n7 Cela, kwaye uya kunikwa; funa, kwaye uya kufumana; nkqonkqoza, kwaye uya kuvulelwa.\n\n8 Kuba wonke ocelayo, uyafumana; kwaye nalowo ufunayo, uyafumana; kwaye nakuye lowo unkqonkqozayo, kuya kuvulwa.\n\n9 Okanye yeyiphi na indoda kuni, eya kuthi, ukuba unyana wayo ucela isonka, imnike ilitye?\n\n10 Okanye ukuba ucela intlanzi, ingaba iya kumnika inyoka?\n\n11 Ukuba ke nina, ekubeni ningabangendawo, niyakwazi ukunika izipho ezilungileyo kubo abantwana benu, kuya kubangaphezulu kangakanani kuYihlo osezulwini ukunika izinto ezilungileyo kwabo bacelayo kuye?\n\n12 Ke ngoko, zonke izinto nantonina onqwenela okokuba abantu bazenze kuwe, yenza nawe kwangokunjalo kubo, kuba lo ngumthetho nabaprofeti.\n\n13 Ngena ngesango elimxinwa; kuba libanzi isango, kwaye iphangalele nendlela ekhokelela kwintshabalalo, kwaye baninzi abo bahamba ngayo;\n\n14 Ngenxa yokuba isango limxinwa, kwaye nendlela icuthene, ekhokelela ebomini, kwaye bambalwa abo balifumanayo.\n\n15 Lumkela abaprofeti abobuxoki, abeza kuni benxibe iingubo zeegusha, kodwa ngaphakathi baziingcuka eziqwengayo.\n\n16 Niya kubaqonda ngeziqhamo zabo. Ingaba abantu babutha iidiliya emithaneni yameva, okanye amakhiwane ezinkunzaneni?\n\n17 Kwangokunjalo wonke umthi olungileyo uvelisa isiqhamo esihle; kodwa umthi owonakeleyo uvelisa isiqhamo esibi.\n\n18 Umthi olungileyo awunako ukuvelisa isiqhamo esibi, nomthi owonakeleyo ungenako ukuvelisa isiqhamo esihle.\n\n19 Wonke umthi ongavelisi siqhamo sihle ugawulelwa phantsi, uze uphoswe emlilweni.\n\n20 Ngako oko, ngeziqhamo zabo niya kubaqonda.\n\n21 Asinguye wonke umntu othi kum, Nkosi, Nkosi, oya kungena ebukumkanini bezulu; kodwa lowo ukwenzayo ukuthanda kukaBawo osezulwini.\n\n22 Abaninzi baya kuthi kum ngaloo mhla: Nkosi, Nkosi, asiprofethanga na egameni lakho, saza egameni lakho sakhuphela ngaphandle oomtyholi, saza egameni lakho senza imisebenzi emininzi emangalisayo?\n\n23 Kwaye ke ndiya kuthi kubo: Andizange ndanazi; mkani kum, nina nisebenza ngobutshinga.\n\n24 Ke ngoko, nabani na ozivayo ezi ntetha zam aze azenze, ndiya kumfanekisa nendoda esisilumko, eyayakhela indlu yayo phezu kolwalwa—\n\n25 Yaza imvula yehla, zaza nezikhukula zeza, yaza nemimoya yavuthuza, yaza yabetha phezu kwayo loo ndlu; yaza ayawa, kuba yayakhelwe phezu kolwalwa.\n\n26 Kwaye wonke ubani ozivayo ezi ntetha zam aze angazenzi uya kufanekiswa nendoda esisiyatha, eyayakhela indlu yayo phezu kwentlabathi—\n\n27 Yaza imvula yehla, zaza izikhukula zeza, yaza imimoya yavuthuza, yaza yabetha phezu kwayo loo ndlu; yaza yawa, kwaza kwaba kukhulu ke ukuwa kwayo.\n\n", "3-ne 15": "[center][font_size=26]Isahluko 15[/font_size][/center]\n\n[i]UYesu wazisa okokuba umthetho kaMoses uzalisekisiwe Ngaye—AmaNifayithi azezinye izimvu awathi wathetha ngazo eYerusalem—Ngenxa yobugwenxa, abantu beNkosi eYerusalem abazi ngezimvu ezasasazwayo zikaSirayeli. Malunga E.K. 34.[/i]\n\n1 Kwaye ngoku kwenzekile okokuba akuba uYesu ephezile ngezi ntetha wawaphosa amehlo akhe macala onke kuso isihlwele, waza wathi kuso: Qaphelani, nizivile izinto endazifundisayo phambi kokuba ndinyukele kuBawo; ke ngoko, nabani na ozikhumbulayo ezi ntetha zam aze azenze, yena ndiya kumvusa ngomhla wokugqibela.\n\n2 Kwaye kwenzekile okokuba akuba uYesu ewathethile la mazwi waqwalasela okokuba kwakukho abanye phakathi kwabo abakhwankqiswayo, kwaye bamangaliseka ngoko wayeza kukwenza malunga nomthetho kaMoses; kuba abazange bayiqonde intetha yokokuba izinto ezindala zidlule, nokokuba zonke izinto zisuke zabantsha.\n\n3 Waza wathi kubo: Musani ukumangaliswa ukuba ndithe kuni izinto ezindala zidlule, nokokuba zonke izinto zisuke zabantsha.\n\n4 Qaphelani, nditsho kuni ukuthi umthetho uzalisekisiwe owawunikelwe kuMoses.\n\n5 Qaphelani, ndinguye owanika umthetho, kwaye ndinguye owanqophisana nabantu bam uSirayeli; ke ngoko, umthetho ngam uzalisekisiwe, kuba ndize ukuza kuzalisekisa umthetho; ke ngoko uphelisiwe.\n\n6 Qaphelani, andibatshabalalisi abaprofeti, kuba kangangobuninzi bazo ezingekazalisekiswa ngam, inene ndithi kuni, zonke ziya kuzalisekiswa.\n\n7 Kwaye ngenxa yokuba nditshilo kuni ukuthi izinto zakudala zidlule, andikutshabalalisi oko bekuthethiwe malunga nezinto ezisezayo.\n\n8 Kuba qaphelani, umnqophiso endiwenzileyo kunye nabantu bam awuzalisekiswanga wonke; kodwa umthetho owawunikwe kuMoses uphelisiwe ngam.\n\n9 Qaphelani, ndim umthetho, nokukhanya. Khangelani kum, kwaye ninyamezele kude kube sesiphelweni, kwaye niya kuphila; kuba kulowo unyamezelayo kude kube sesiphelweni ndiya kumnika ubomi obungunaphakade.\n\n10 Qaphelani, ndininikile imiyalelo; ke ngoko gcinani imiyalelo yam. Kwaye lo ngumthetho nabaprofeti, kuba ngokwenene bangqina ngam.\n\n11 Kwaye ngoku kwenzekile okokuba akuba uYesu ewathethile la mazwi, wathi kwelo shumi linambini awayelinyulile:\n\n12 Nina ningabafundi bam; kwaye nikukukhanya kubo aba bantu, bayintsalela yendlu kaYosefu.\n\n13 Kwaye qaphelani, eli lilizwe lelifa lenu; kwaye uBawo ulinikele kuni.\n\n14 Kwaye akakhange nangaliphi na ilixa uBawo andinike umyalelo wokokuba mandiyithethe kubazalwana benu abaseYerusalem.\n\n15 Engakhange nangaliphi na ilixa uBawo andinike umyalelo wokokuba mandithethe kubo malunga nezinye izizwe zendlu kaSirayeli, awathi uBawo wazikhokelela kude zaphuma kulo ilizwe.\n\n16 Kukangaka awathi uBawo wandiyalela kona, okokuba mandixele kubo:\n\n17 Okokuba ezinye izimvu ndinazo ezingezizo ezobubuhlanti; nazo kanjalo kufuneka ndizizise kwaye ziya kuliva izwi lam; kwaye kuya kubakho ubuhlanti obunye, nomalusi omnye.\n\n18 Kwaye ngoku, ngenxa yokuqina kweentamo nokungakholwa abazanga baliqonda ilizwi lam; ke ngoko ndayalelwa nguBawo ukuba ndingaphindi ndithethe malunga nale nto kubo.\n\n19 Kodwa inene, nditshilo kuni ukuthi uBawo undiyalele, kwaye ndiyithetha kuni, into yokokuba nahlukaniswa nisuke phakathi kwabo ngenxa yobugwenxa babo; ke ngoko kungenxa yobugwenxa babo ukuba bengazi ngani.\n\n20 Kwaye inene, nditsho kuni kwakhona ukuthi ezinye izizwe uBawo uzohlukanisile kubo; kwaye kungenxa yobugwenxa babo ukuba bengazi ngazo.\n\n21 Kwaye inene nditsho kuni, ukuthi ningabo abo endathi ngabo: Ezinye izimvu ndinazo ezingezizo ezalo mhlambi; nazo kanjalo kufuneka ndizizise, kwaye ziya kuliva izwi lam; kwaye kuya kubakho umhlambi omnye, nomalusi omnye.\n\n22 Kwaye abazange bandiqonde, kuba babecinga ukuba zazingabeeNtlanga; kuba babengaqondi ukuba abeeNtlanga kwakufanele baguquke ngokushumayela kwabo.\n\n23 Kwaye abazange bandiqonda xa ndandisithi ziya kuliva izwi lam; kwaye abazange bandiqonde okokuba abeeNtlanga akufanele nangaliphi na ilixa balive izwi lam—okokuba akufanele ndizibonakalise kubo ngaphandle kokuba kube kungoMoya oyiNgcwele.\n\n24 Kodwa qaphelani, nina kunye nilivile izwi lam, kwaye nandibona; kwaye nizizimvu zam, kwaye nibalelwa phakathi kwezo uBawo athe wandinika zona.\n\n", "3-ne 16": "[center][font_size=26]Isahluko 16[/font_size][/center]\n\n[i]UYesu uya kuhambela abanye abasuka kuzo izimvu ezilahlekileyo zikaSirayeli—Ngemihla yokugqibela ivangeli iya kuya kwabeeNtlanga ize ke iye kuyo indlu kaSirayeli—Abantu beNkosi baya kubona ngasonye xa sukuba esizisa kwakhona iZiyon. Malunga E.K. 34.[/i]\n\n1 Kwaye inene, inene, nditsho kuni ukuthi ndinazo nezinye izimvu, ezingekhoyo kweli lizwe, zingekho nakulo ilizwe laseYerusalem, nakuyiphina imimandla kwelo lizwe lirhangqileyo apho bendikho ukuba ndilungiselele.\n\n2 Kuba ezo endithetha ngazo zezo zingekaliva ngokwa kaloku nje izwi lam; ndingakhange nangaliphi na ilixa ndizibonakalise kubo.\n\n3 Kodwa ndifumene umyalelo ovela kuBawo wokokuba ndiza kuya kuzo, nokokuba ziya kuliva izwi lam, kwaye ziya kubalelwa phakathi kwezimvu zam, ukuze kubekho umhlambi omnye nomalusi omnye; ke ngoko ndiyahamba ukuya kuzibonisa kuzo.\n\n4 Kwaye ndiniyalela okokuba niya kuzibhala ezi ntetha emva kokuba ndihambile, ukuze ukuba kunokwenzeka okokuba abantu bam eYerusalem, abo bathe bandibona kwaye babe kunye nam kubulungiseleli bam, abambuzi uBawo egameni lam, ukuze babe nokufumana ulwazi ngani ngoMoya oyiNgcwele, kananjalo nangezinye izizwe abangaziyo ngazo ukuze ezi ntetha eniya kuthi nizibhale zigcinwe kwaye zibonakaliswe kubo abeeNtlanga, ukuze ngexesha elimisiweyo kubo abeeNtlanga; intsalela yembewu yabo, eya kusasazelwa kude phezu kobuso bomhlaba ngenxa yokungakholwa kwabo, babe nokuziswa ngaphakathi, okanye babe nokuziswa kulwazi ngam, uMkhululi wabo.\n\n5 Ndize ke ndibahlanganisele ngaphakathi ukusuka kwiimbombo zone zomhlaba; ndiya kuthi ke ndiwuzalisekise umnqophiso awathi uBawo wawenza kubo bonke abantu bendlu kaSirayeli.\n\n6 Kwaye basikelelekile abeeNtlanga, ngenxa yokholo lwabo kum, kuwo kwaye nangowo uMoya oyiNgcwele, ongqina kubo ngam kwaye nangoBawo.\n\n7 Qaphelani, ngenxa yokholo lwabo kum, utsho uBawo, kwaye nangenxa yokungakholwa kwenu, Owu ndlu kaSirayeli, ngomhla wokugqibela inyaniso iya kuza kubo abeeNtlanga, ukuze ngexesha elimisiweyo lazo ezi zinto zize zaziswe kubo.\n\n8 Kodwa yeha, utsho uBawo, kwabangakholwayo beeNtlanga—kuba nangona bephumile beza phezu kobuso beli lizwe, baza babasasaza abantu bam abangabendlu kaSirayeli; kwaye nabantu bam abangabendlu kaSirayeli bekhutshelwe ngaphandle basuka phakathi kwabo, baza banyathelwa phantsi kweenyawo ngabo;\n\n9 Kwaye ngenxa yeenceba zikaBawo kubo abeeNtlanga, kananjalo nezigwebo zikaBawo phezu kwabantu bam abangabendlu kaSirayeli, inene, inene, nditsho kuni ukuthi emva kwako konke oku, kwaye emva kokuba ndibabangele abantu bam abangabendlu kaSirayeli ukuba bahlungiswe nokuba babandezeleke, nokuba babulawe, nokuba bakhutshelwe ngaphandle basuke phakathi kwabo, nokuba basuke bathiywe ngabo, nokuba basuke babe ngumzekelo ombi nento yokuhlekisa phakathi kwabo—\n\n10 Kwaye njalo ke wayalela uBawo okokuba mandithi kubo: Ngaloo mhla xa abeeNtlanga beya kona ngokuchasene nevangeli yam, kwaye beya kuyala ivangeli yam epheleleyo, kwaye beya kuphakamela kwikratshi leentliziyo zabo ngaphezu kwazo zonke izizwe, nangaphezu kwabo bonke abantu bawo wonke umhlaba, kwaye beya kuzaliswa lulo lonke uhlobo lokuxoka, nolwamaqhinga, nolweentlondi, nalo lonke uhlobo lohanahaniso, nokubulala, nobubingeleli bobuxoki, nohenyuzo, nolwamasikizi afihlakeleyo; kwaye ukuba baya kuzenza zonke ezo zinto, kwaye beya kwala ivangeli yam epheleleyo, qaphelani, uthi uBawo, ndiya kuzisa ivangeli yam epheleleyo phakathi kwabo.\n\n11 Kwaye ke ndiya kuwukhumbula umnqophiso wam endithe ndawenza kunye nabo abantu bam, Owu ndlu kaSirayeli, kwaye ndiya kuyizisa ivangeli yam kubo.\n\n12 Kwaye ndiya kunibonisa, Owu ndlu kaSirayeli, okokuba abeeNtlanga abasayi kuba namandla phezu kwenu; kodwa ndiya kuwukhumbula umnqophiso wam kunye nani, Owu ndlu kaSirayeli, kwaye niya kuza kulwazi lwayo ivangeli yam epheleleyo.\n\n13 Kodwa ukuba abeeNtlanga bayaguquka baze babuyele kum, utsho uBawo, qaphelani baya kubalelwa phakathi kwabantu bam, Owu ndlu kaSirayeli.\n\n14 Kwaye andiyi kubavumela abantu bam, abangabendlu kaSirayeli, ukuba bedlule phakathi kwabo, baze babanyathelele phantsi, utsho uBawo.\n\n15 Kodwa ukuba abayi kuguqukela kum, baze baliphulaphule izwi lam, ndiya kubavumela, ewe, ndiya kubavumela abantu bam, Owu ndlu kaSirayeli, ukuba baya kudlula phakathi kwabo, kwaye babanyathelele phantsi, kwaye baya kuba njengetyuwa ephelelwe sisongo sayo, ethi ke ukususela oko ingalungeli nto kodwa ukuba iphoselwe phandle, nokuba inyathelwe phantsi kweenyawo zabantu bam, Owu ndlu kaSirayeli.\n\n16 Inene, inene, ndithi kuni, undiyalele njalo uBawo—ukuba mandinikele kwaba bantu eli lizwe njengelifa labo.\n\n17 Kwaye ke amazwi omprofeti uIsaya aya kuzalisekiswa, athi:\n\n18 Abalindi bakho baya kuliphakamisa izwi; ngezwi kunye baya kuvuma ingoma, kuba baya kubona ngasonye xa sukuba iNkosi iya kuyizisa kwakhona iZiyon.\n\n19 Gqabhukelani eluvuyweni, vumani ingoma kunye, nina zindawo ezingumqwebedu zayo iYerusalem; kuba iNkosi ibathuthuzele abantu bayo, iyikhulule iYerusalem.\n\n20 INkosi iyityhilile ingalo yayo engcwele emehlweni azo zonke izizwe; kwaye zonke iziphelo zomhlaba ziya kulubona usindiso lukaThixo.\n\n", "3-ne 17": "[center][font_size=26]Isahluko 17[/font_size][/center]\n\n[i]UYesu uyalela abantu ukuba bawacinge nzulu amazwi Akhe baze bathandazele ingqiqo—Uphilisa abagulayo babo—Uthandazela abantu, esebenzisa ulwimi olungenako ukubhalwa—Iingelosi ziyabalungiselela uze umlilo urhangqe iintsana zabo. Malunga E.K. 34.[/i]\n\n1 Qaphelani, ngoku kwenzekile okokuba akuba uYesu ewathethile la mazwi wakhangela macala onke kwakhona kuso isihlwele, waza wathi kuso: Qaphelani, ilixa lam selikufuphi.\n\n2 Ndiyaqonda okokuba nibuthathaka, nokokuba aninako ukuwaqonda onke amazwi am endiwayalelwe nguBawo ukuba ndiwathethe kuni ngalo eli lixa.\n\n3 Ke ngoko, hambani niye emakhayeni enu, nize nicinge nzulu ngezinto endithe ndazithetha, nize nibuze kuBawo, egameni lam, ukuze nibe nokuqonda, kwaye nizilungiselele ingomso iingqondo zenu, kwaye ndiyeza kuni kwakhona.\n\n4 Kodwa ngokwalokunje ndiya kuBawo, kananjalo nokuzibonakalisa kuzo izizwe ezilahlekileyo zikaSirayeli, kuba azilahlekanga kuye uBawo, kuba uyazi apho azithabathele khona.\n\n5 Kwaye kwenzekile okokuba akuba uYesu ethethe njalo, wawaphosa amehlo akhe macala onke kwakhona kuso isihlwele, waza wasibona sisezinyembezini, kwaye saye sakhangela kuye ngenzondelelo ngokungathi singamcela ukuba ahlale ithutyana elidana kunye naso.\n\n6 Waza wathi kuso: Qaphelani, izibilini zam zizele yimfesane ngakuni.\n\n7 Ingaba ninabo na abagulayo phakathi kwenu? Baziseni ngapha. Ingaba ninabo na abaziziqhwala, okanye abazimfama, abazizilima okanye abalimeleyo, okanye abaneqhenqa, okanye abashwabene amalungu omzimba, okanye abazizithulu, okanye ababandezeleke nangaluphi na uhlobo? Baziseni ngapha kwaye ndiza kubaphilisa, kuba ndinemfesane ngani; izibilini zam zizaliswe yinceba.\n\n8 Kuba ndiyabona ukuba ninqwenela okokuba ndinganibonisa oko ndikwenzileyo kubazalwana benu abaseYerusalem, kuba ndiyabona okokuba ukholo lwenu lwanele lokokuba ndinganiphilisa.\n\n9 Kwaye kwenzekile okokuba akuba ethethe njalo, sonke isihlwele, ngamxhelo mnye, saye sabheka phambili kunye nabagulayo baso nababandezelekileyo baso, neziqhwala zaso, kunye neemfama zaso, kunye nezimumu zaso, kunye nabo bonke abo babandezeleke nangaluphi na uhlobo; kwaye waye wabaphilisa bonke njengokuba babesiziswa ngaphambili kuye.\n\n10 Kwaye baye bonke, kunye abo babephilisiwe nabo babesempilweni, baqubuda phantsi ezinyaweni zakhe, kwaye baye bamnqula; kwangobuninzi babo abo babenako ukuza kuba isihlwele saye sazanga iinyawo zakhe, kangangokuba saye sazihlamba iinyawo zakhe ngeenyembezi zaso.\n\n11 Kwaye kwenzekile okokuba wayalela okokuba iintsana zabo maziziswe.\n\n12 Ke bazizisa iintsana zabo baze bazibeka phantsi emhlabeni macala onke kuye, waza uYesu wema embindini; saza isihlwele savula indlela bada bonke baba bazisiwe kuye.\n\n13 Kwaye kwenzekile okokuba bakuba bonke bezisiwe, waza uYesu wema embindini, wasiyalela isihlwele ukuba siguqe phantsi emhlabeni.\n\n14 Kwaye kwenzekile okokuba sakuba siguqile emhlabeni, uYesu wancwina ngaphakathi kuye, waza wathi: Bawo, ndikhathazekile ngenxa yenkohlakalo yabantu bendlu kaSirayeli.\n\n15 Waza akuba ewathethile la mazwi, yena ngokwakhe kanjalo waguqa emhlabeni; kwaye qaphelani wathandaza kuye uBawo, kwaye izinto ezo awayezithandazela azinako ukubhalwa, kwaye isihlwele esamvayo saye sanika ubungqina.\n\n16 Kwaye banika ubungqina ngolu hlobo: Iliso alizange labona, kwaye nendlebe ingazange yeva, ngaphambili, izinto ezinkulu kangaka nezimangalisayo njengokuba sambonayo kwaye samva uYesu ethetha kuBawo;\n\n17 Kwaye akukho lwimi lunokuthetha, kungenako nakubhalwa nangowuphi na umntu, zingenako neentliziyo zabantu ukuziqiqa izinto ezinkulu kangako nezimangalisayo njengokuba sambonayo kwangokunjalo samva uYesu ethetha; kwaye akukho namntu unokuqiqa ngovuyo olwazalisa imiphefumlo yethu ngelixa sasimva esithandazela kuBawo.\n\n18 Kwaye kwenzekile okokuba akuba uYesu ephezile ukuthandaza kuBawo, waphakama; kodwa lwabalukhulu kakhulu uvuyo lwaso isihlwele kangangokuba sasoyisakele.\n\n19 Kwaye kwenzekile okokuba uYesu wathetha naso, waza wasiyalela ukuba siphakame.\n\n20 Saza saphakama sasuka emhlabeni, waza wathi kuso: Nisikelelekile ngenxa yokholo lwenu. Kwaye ngoku qaphelani, uvuyo lwam luzele.\n\n21 Kwaye akuba ewathethile la mazwi, walila, kwaye isihlwele sinika ubungqina ngayo, waza wazithabatha iintsana zaso, nganye nganye, waza wazisikelela, waza wazithandazela kuBawo.\n\n22 Kwaye akuba ekwenzile oku walila kwakhona;\n\n23 Waza wathetha naso isihlwele, waza wathi kuso: Qaphelani iintsana zenu.\n\n24 Kwaye njengokuba sasikhangela ukuze siqaphele saye saphosa amehlo aso ngasezulwini, saza sawabona amazulu evuleka, saza sazibona iingelosi zisihla ziphuma ezulwini ngokungathi kwakusembindini womlilo; zaza zehlela ezantsi zaza zazingqonga ezo ntsana ngapha nangapha, kwaye zangqongwa ngapha nangapha ngomlilo; kwaye iingelosi zaye zabalungiselela.\n\n25 Kwaye isihlwele saye sabona kwaye seva saza sanika ubungqina; kwaye siyazi okokuba ubungqina baso buyinyani kuba xa bebonke baye babona kwaye beva, wonke umntu ngokwakhe; kwaye ngenani sasimalunga namawaka amabini namakhulu amahlanu emiphefumlo; kwaye saye sinamadoda, abafazi, nabantwana.\n\n", "3-ne 18": "[center][font_size=26]Isahluko 18[/font_size][/center]\n\n[i]UYesu umisela umthendeleko phakathi kwamaNifayithi—Ayalelwa ukuba athandaze lonke ixesha egameni Lakhe—Abo batya umzimba Wakhe baze basele igazi Lakhe ngokungafanelekanga bayagwetywa—Abafundi banikwa amandla okunika uMoya oyiNgcwele. Malunga E.K. 34.[/i]\n\n1 Kwaye kwenzekile okokuba uYesu ayalele abafundi bakhe okokuba mabazise ngaphambili isonka newayini kuye.\n\n2 Kwaye ngeli lixa besahambile ukuya kufuna isonka newayini, wayalela isihlwele okokuba masihlale phantsi emhlabeni.\n\n3 Kwaye bakuba abafundi bebuyile kunye nesonka newayini, wathabatha esinye isonka waza wasiqhekeza waza wasisikelela; waza wasinikela kubafundi waza wayalela okokuba mabatye.\n\n4 Baza bakuba betyile baza bahlutha, wayalela okokuba mabasinikele kuso isihlwele.\n\n5 Saza sakuba isihlwele sityile saza sahlutha, wathi kubo abafundi: Qaphelani kuya kubakho omnye omiselwayo phakathi kwenu, kwaye kuye ndiya kunikela amandla okokuba uya kuqhekeza isonka aze asisikelele aze asinikele kubo abantu bebandla lam, kubo bonke abo baya kukholelwa baze babhaptizwe egameni lam.\n\n6 Kwaye oku ngamaxesha onke niya kuqaphela ukukwenza, kwananjengokuba ndenzile, kwananjengokuba ndisiqhekezile isonka ndaza ndasisikelela ndaza ndasinikela kuni.\n\n7 Kwaye oku niya kukwenzela ukukhumbula umzimba wam, endiwubonisileyo kuni. Kwaye kuya kuba bubungqina kuye uBawo bokokuba ngamaxesha onke nithi nindikhumbule. Kwaye ukuba ngamaxesha onke nithi nindikhumbule niya kuba nawo uMoya ukuba ube kunye nani.\n\n8 Kwaye kwenzekile okokuba akuba ewathethile la mazwi, wayalela abafundi bakhe okokuba mabathabathe, enye yewayini kuyo indebe baze basele enye yayo, nokokuba mabanikele kanjalo kuso isihlwele ukuze sibe nokusela kuyo.\n\n9 Kwaye kwenzekile okokuba benza njalo, baza bayisela baza bahlutha, baza banikela kuso isihlwele, kwaye saye sasela, saza sahlutha.\n\n10 Kwaye bakuba abafundi bekwenzile oko, uYesu wathi kubo: Nisikelelekile ngenxa yale nto niyenzileyo, kuba oku kukuzalisekisa imiyalelo yam, kwaye oku kuyangqina kuBawo okokuba niyavuma ukukwenza oko ndithe ndaniyalela kona.\n\n11 Kwaye oku niya kukwenza ngamaxesha onke kwabo baguqukayo baze babhaptizwe egameni lam; kwaye niya kuyenzela ukukhumbula igazi lam, endiliphalazele nina, ukuze nibe nokungqina kuye uBawo okokuba nithi nindikhumbule. Kwaye ukuba nithi nindikhumbule ngamaxesha onke niya kuba nawo uMoya wam ukuba ube kunye nani.\n\n12 Kwaye ndininika umyalelo wokokuba niya kuzenza ezi zinto. Kwaye ukuba niya kuzenza ezi zinto ngamaxesha onke nisikelelekile nina, kuba nakhelwe phezu kolwalwa lwam.\n\n13 Kodwa nabani na phakathi kwenu abaya kuthi benze ngaphezulu okanye nganeno kunezi abakhelwanga phezu kolwalwa lwam, kodwa bakhelwe phezu kwesiseko sentlabathi; kwaye yakuba imvula isehla, zize nezikhukula zifike, nemimoya ivuthuze, ize ibethe phezu kwabo, baya kuwa, kwaye amasango esihogo sele evulekile ukuba abamkele.\n\n14 Ke ngoko nisikelelekile nina ukuba niya kuyigcina imiyalelo yam, leyo uBawo andiyalele okokuba mandininike yona.\n\n15 Inene, inene, ndithi kuni, kufuneka nilinde kwaye nithandaze rhoqo, hleze nihendwe ngumtyholi, kwaye nikhokelelwe kude ebukhobokeni nguye.\n\n16 Kwaye njengokuba ndithandazile phakathi kwenu kwangokunjalo niya kuthandaza ebandleni lam, phakathi kwabantu bam abathi baguquke kwaye babhaptizwe egameni lam. Qaphelani ndikukukhanya; ndinibekele umzekelo.\n\n17 Kwaye kwenzekile okokuba akuba uYesu ewathethile la mazwi kubo abafundi bakhe, waguqukela kwakhona kuso isihlwele waza wathi kuso:\n\n18 Qaphelani, inene, inene, ndithi kuni, kufuneka nilinde kwaye nithandaze rhoqo hleze ningene ekuhendweni; kuba uSathana unqwenela ukunifumana, ukuze abe nokunela njengengqolowa.\n\n19 Ke ngoko kufuneka ngamaxesha onke nithandaze kuBawo egameni lam;\n\n20 Kwaye nantoni na eniya kuthi niyicele kuBawo egameni lam, elungileyo, nikholelwa okokuba niya kuyifumana, qaphelani iya kunikelwe kuni.\n\n21 Thandazani kwiitsapho zenu kuBawo, ngamaxesha onke egameni lam, ukuze abafazi benu nabantwana benu babe nokusikeleleka.\n\n22 Kwaye qaphelani, niya kuhlangana kunye rhoqo; kwaye anisayi kwalela nabani na ukuba eze kuni xa sukuba niya kuhlangana kunye, kodwa bavumeleni ukuba babe nokuza kuni nize ningabaleli;\n\n23 Kodwa niya kubathandazela, kwaye anisayi kubakhuphela ngaphandle, kwaye ukuba kuyenzeka okokuba beze kuni rhoqo niya kubathandazela kuBawo, egameni lam.\n\n24 Ke ngoko, kuphakamiseleni phezulu ukukhanya kwenu ukuze kukhanyisele ihlabathi. Qaphelani mna ndikukukhanya eniya kukuphakamisela phezulu—okukoko nindibone ndikwenza. Qaphelani niyabona okokuba ndithandaze kuye uBawo, kwaye ninonke ningqinile.\n\n25 Kwaye niyabona ukuba ndiyalele okokuba kungabikho namnye wenu omkayo, kodwa endaweni yoko ndiyalele okokuba manize kum, ukuze nibe nokuweva amanxeba kwaye nibone; kwangokunjalo ke niya kwenza kulo ihlabathi; kwaye nabani na owaphulayo lo myalelo uziyekela ukuba akhokelelwe ekuhendweni.\n\n26 Kwaye ngoku kwenzekile okokuba akuba uYesu ewathethile la mazwi, wawaguqulela amehlo akhe kwakhona kubo abafundi bakhe awaye ebenyulile, waza wathi kubo:\n\n27 Qaphelani inene, inene, ndithi kuni, ndininika omye umyalelo, kwaye ke kufuneka ndiye kuye uBawo ukuze ndibe nokuzalisekisa eminye imiyalelo andinike yona.\n\n28 Kwaye ngoku qaphelani, lo ngumyalelo endininika wona, wokokuba anisayi kuvumela nabani na ngokwazi athabathe kumzimba wam negazi ngokungafanelekanga, xa sukuba niya kuwunikela.\n\n29 Kuba nabani na otya aze asele umzimba wam negazi ngokungafanelekanga utya aze asele umgwebo emphefumlweni wakhe; ke ngoko ukuba niyazi okokuba umntu akafanelekanga ukuba atye aze asele kuwo umzimba negazi lam niya kumalela.\n\n30 Nangona kunjalo, anisayi kumkhuphela ngaphandle asuke phakathi kwenu, kodwa niya kumnceda kwaye nimthandazele kuye uBawo, egameni lam, kwaye ukuba kuyenzeka ukuba aguquke aze abhaptizwe egameni lam, niya kuthi ke nimamkele, nize ke ninikele kuye ngomzimba wam negazi.\n\n31 Kodwa ukuba akaguquki akasayi kubalelwa phakathi kwabantu bam, ukuze angabi nakubatshabalalisa abantu bam, kuba qaphelani ndiyazazi izimvu zam, kwaye zibaliwe.\n\n32 Nangona kunjalo, anisayi kumkhuphela ngaphandle kwezindlu zenu zesikhungo, okanye kwiindawo zenu zokukhonzela, kuba kwabanjalo niya kuqhubeka ukubanceda; kuba anazi nokokuba baya kubuya kwaye baguquke, kwaye beze kum ngenjongo epheleleyo yentliziyo, kwaye ndiya kubaphilisa; kwaye niya kuba yindlela yokuzisa usindiso kubo.\n\n33 Ke ngoko, zigcineni ezi ntetha endiniyalele zona ukuze ningezi phantsi komgwebo; kuba yeha kulowo athi uBawo amgwebe.\n\n34 Kwaye ndininika le miyalelo ngenxa yeempikiswano ebezikho phakathi kwenu. Kwaye nisikelelekile nina ukuba akukho zimpikiswano phakathi kwenu.\n\n35 Kwaye ngoku ndiyahamba ndiya kuBawo, ngenxa yokuba kuyimfuneko okokuba mandihambe ndiye kuBawo ngenxa yenu.\n\n36 Kwaye kwenzekile okokuba akuba uYesu ephezile ngezi ntetha, wabachukumisa ngesandla sakhe abafundi awaye ebanyulile, ngabanye ngabanye, kwanokude abe ubachukumise bonke, kwaye wathetha kunye nabo njengokuba wayebachukumisa.\n\n37 Kwaye isihlwele asizange sikuve oko wayekuthetha, ke ngoko abazange banike bungqina; kodwa abafundi banika ubungqina bokuba wabanika amandla okunikela uMoya oyiNgcwele. Kwaye ndiza kunibonisa emva koku ukuba le mbali iyinyani.\n\n38 Kwaye kwenzekile okokuba akuba uYesu ebachukumise bonke, kwafika ilifu laza lasigubungela isihlwele ukuze singabi nakumbona uYesu.\n\n39 Kwaza ngeli lixa sasigutyungelwe wemka kubo, waza wenyukela ezulwini. Kwaye abafundi babona kwaye baye banika ubungqina bokokuba wenyukela kwakhona ezulwini.\n\n", "3-ne 19": "[center][font_size=26]Isahluko 19[/font_size][/center]\n\n[i]Abafundi abalishumi elinambini balungiselela kubo abantu baze bathandazele uMoya oyiNgcwele—Abafundi baya bhaptizwa baze bamkela uMoya oyiNgcwele nolungiselelo lweengelosi—UYesu uyathandaza esebenzisa amazwi angenako ukubhalwa—Ungqina ngokholo olukhulu ngokugqithisileyo lwala maNifayithi. Malunga E.K. 34.[/i]\n\n1 Kwaye ngoku kwenzekile okokuba akuba uYesu enyukele ezulwini, isihlwelwe saye sachithakala, waza wonke umntu wathabatha umfazi wakhe nabantwana bakhe kwaye waye wabuyela kwelakhe ikhaya.\n\n2 Kwaye kwaziswa kulo lonke phakathi kwabantu ngoko nangoko, ngaphambi kokuba kube mnyama, okokuba isihlwele simbonile uYesu, nokokuba wasilungiselela, nokokuba uya kuzibonakalisa kanjalo ngengomso kuso isihlwele.\n\n3 Ewe, kwanobusuku bonke kwavakaliswa kulo lonke malunga noYesu; kangangokuba baye bathumela kubo abantu kangangokuba baba baninzi, ewe, inani elikhulu ngokugqithisileyo, laye lasebenza nzima bonke obo busuku, ukuze babenako ngengomso ukuba sendaweni leyo apho uYesu aya kuzibonakalisa khona kuso isihlwele.\n\n4 Kwaye kwenzekile okokuba ngengomso, sakuba isihlwele sihlanganisene kunye, qaphelani, uNifayi nomntakwabo lowo wayemvuse kwelabafileyo, ogama lakhe lalinguTimoti, kananjalo nonyana wakhe, ogama lakhe lalinguYona, kanjalo noMathonayi, noMathonayiha, umntakwabo, noKhumeni, noKhumenonhayi, noYeremiya, noShemnoni, noYona, noZedekiya, noIsaya—ngoku la yayingamagama abafundi awathi uYesu wabonyula—kwaye kwenzekile okokuba babheka phambili baza bema embindini wesihlwele.\n\n5 Kwaye qaphelani, isihlwele sasisikhulu kangangokuba saye sabangela ukuba masahlulwe sibe ziimbumba ezilishumi elinambini.\n\n6 Kwaye abalishumi elinambini baye basifundisa isihlwele; kwaye qaphelani, baye basibangela isihlwele ukuba masiguqe phantsi phezu kobuso bomhlaba, nokokuba masithandaze kuBawo egameni likaYesu.\n\n7 Kwaye abafundi baye bathandaza kuBawo kanjalo egameni likaYesu. Kwaye kwenzekile okokuba baye baphakama baza balungiselela abantu.\n\n8 Kwaye bakuba belungiselele kwangaloo mazwi awathi uYesu wawathetha—kungekho nto yahlukileyo kumazwi awathi uYesu wawathetha—qaphelani, baguqa kwakhona baza bathandaza kuBawo egameni likaYesu.\n\n9 Kwaye baye bathandazela oko babekunqwenela ngakumbi; kwaye babenqwenela okokuba uMoya oyiNgcwele mawunikelwe kubo.\n\n10 Kwaye bakuba bethandaze njalo behla baya enyeleni yamanzi, saza isihlwele sabalandela.\n\n11 Kwaye kwenzekile okokuba uNifayi wehla waya emanzini waza wamkela ubhaptizo.\n\n12 Waza waphakama waphuma emanzini waza waqalisa ukubhaptiza. Kwaye wabhaptiza bonke abo uYesu wayebanyulile.\n\n13 Kwaye kwenzekile bakuba bonke bebhaptiziwe baze baphume emanzini, uMoya oyiNgcwele waye wawela phezu kwabo, baza bazaliswa ngoMoya oyiNgcwele nangomlilo.\n\n14 Kwaye qaphelani, baberhanqwe macala onke ngokungathi kungomlilo; kwaye wehla uvela ezulwini, kwaye isihlwele saye sakungqina, saza sanika ubungqina; kwaye iingelosi zaye zehla ziphuma ezulwini zaza zabalungiselela.\n\n15 Kwaye kwenzekile okokuba ngeli lixa iingelosi zazilungiselela abafundi, qaphelani, uYesu weza waza wema embindini waza wabalungiselela.\n\n16 Kwaye kwenzekile okokuba wathetha kuso isihlwele, waza wasiyalela okokuba masiguqe phantsi kwakhona emhlabeni, kananjalo okokuba abafundi bakhe mabaguqe phantsi emhlabeni.\n\n17 Kwaye kwenzekile okokuba bakuba bonke beguqe phantsi emhlabeni, wayalela abafundi bakhe okokuba mabathandaze.\n\n18 Kwaye qaphelani, baqalisa ukuthandaza; kwaye baye bathandaza kuye uYesu, bembiza ngokuba yiNkosi yabo noThixo wabo.\n\n19 Kwaye kwenzekile okokuba uYesu wemka waphuma embindini wabo, waza wahamba umganyana ukusuka kubo waza waqubuda emhlabeni, waza wathi:\n\n20 Bawo, ndiyakubulela ngokuba unikezele uMoya oyiNgcwele kwaba ndibanyulileyo; kwaye kungenxa yokholo lwabo kum ukuze ndibanyule baphume ehlabathini.\n\n21 Bawo, ndiya kuthandaza ukuba unikele uMoya oyiNgcwele kubo bonke abo abaya kukholelwa kumazwi abo.\n\n22 Bawo, ubanikile uMoya oyiNgcwele ngenxa yokuba bekholwa kum; kwaye uyabona okokuba bayakholelwa kum kuba uyabeva, kwaye bathandaza kum; kwaye bathandaza kum ngenxa yokuba ndinabo.\n\n23 Kwaye ngoku Bawo, ndiyabathandazela kuwe, kananjalo nabo bonke abo baya kukholelwa kumazwi abo, ukuze babe nokukholwa kum, ukuze ndibe nokuba kubo njengokuba wena, Bawo, ukum, ukuze sibe nokuba banye.\n\n24 Kwaye kwenzekile okokuba akuba uYesu ethandaze njalo kuye uBawo, weza kubafundi bakhe, kwaye qaphelani, babesaqhubeka, bengaphezi, ukuthandaza kuye; kwaye babengaphindaphindi mazwi maninzi, kuba babekutyhilelwe oko mabakuthandazele, kwaye babezele lulangazelelo.\n\n25 Kwaye kwenzekile okokuba uYesu wabasikelela njengokuba babethandaza kuye; kwaye imbonakalo yobuso bakhe yaye yancuma phezu kwabo; kwaye nokukhanya kwembonakalo yobuso bakhe kwaye kwakhazimla phezu kwabo, kwaye qaphelani babemhlophe njengembonakalo kananjalo neengubo zikaYesu; kwaye qaphelani ubumhlophe obo baye babugqitha bonke ubumhlophe, ewe, kwanokude kungabikho nto phezu kwalo mhlaba emhlophe kakhulu njengobo bumhlophe.\n\n26 Waza uYesu wathi kubo: Qhubekani nithandaza; nangona kunjalo abaphezanga ukuthandaza.\n\n27 Waza wabafulathela kwakhona, waza wacebuka umganyana omncinane waza waqubuda emhlabeni; waza wathandaza kwakhona kuye uBawo, esithi:\n\n28 Bawo, ndiyakubulela ukuba ubahlambulule abo ndibanyulileyo, ngenxa yokholo lwabo, kwaye ndiyabathandazela, kananjalo nabo baya kukholelwa kumazwi abo, ukuze babe nokuhlanjululwa ngam, ngokholo kumazwi abo, kwanjengokuba nabo behlanjululwe ngam.\n\n29 Bawo, andithandazeli hlabathi, kodwa abo uthe wandinika bona baphuma ehlabathini, ngenxa yokholo lwabo, ukuze babe nokuhlanjululwa ngam, ukuze ndibe nokuba kubo njengokuba wena, Bawo, ukum, ukuze sibe banye, ukuze ndibe nokuzukiswa ngabo.\n\n30 Kwaye akuba uYesu ewathethile la mazwi weza kwakhona kubo abafundi bakhe; kwaye qaphelani babethandaza ngenzondelelo, bengaphezi, kuye; kwaye waye wabancumela kwakhona; kwaye qaphelani babemhlophe, kwanjengoYesu.\n\n31 Kwaye kwenzekile okokuba wahamba kwakhona umganyana omncinane waza wathandaza kuye uBawo;\n\n32 Kwaye ulwimi alunako ukuwathetha amazwi awathandazayo, engenako nokubhalwa ngumntu amazwi awawathandazayo.\n\n33 Kwaye isihlwele saye seva kwaye sinika ubungqina; kwaye iintliziyo zaso zazivulekile kwaye saye sawaqonda ezintliziyweni zaso amazwi awathandazayo.\n\n34 Nangona kunjalo, ayengako ukubamakhulu nokumangalisa amazwi awathandazayo kangangokuba awanako ukubhalwa, engenako nokuthethwa ngumntu.\n\n35 Kwaye kwenzekile okokuba akuba uYesu ephezile ukuthandaza weza kwakhona kubafundi, waza wathi kubo: Ukholo olungaka andizange ndalubona phakathi kwawo onke amaYuda; ngako oko ndandingenako ukuwabonisa enamandla kangaka imimangaliso, ngenxa yokungabi nakholo kwawo.\n\n36 Inene ndithi kuni, akukho namnye kuwo owakhe wazibona ezingaka ukubaluleka izinto njengokuba nibonile; engakhange azive ezingaka ukubaluleka izinto njengokuba nivile.\n\n", "3-ne 20": "[center][font_size=26]Isahluko 20[/font_size][/center]\n\n[i]UYesu ubonelela ngesonka newayini ngokumangalisayo aze kwakhona anikele umthendeleko ebantwini—Intsalela kaYakobi iya kufikelela kulwazi lweNkosi uThixo wayo kwaye iya kuzuza njengelifa amazwe aseAmerika—UYesu ungumprofeti njengoMoses, kwaye amaNifayithi angabantwana babaprofeti—Abanye babantu beNkosi baya kuhlanganiselwa eYerusalem. Malunga E.K. 34.[/i]\n\n1 Kwaye kwenzekile okokuba wayalela isihlwele okokuba masipheze ukuthandaza, kanjalo nabafundi bakhe. Kwaye wabayalela okokuba bangaphezi ukuthandaza ezintliziyweni zabo.\n\n2 Kwaye wabayalela okokuba mabaphakame kwaye beme ngeenyawo zabo. Baza baphakama kwaye bema ngeenyawo zabo.\n\n3 Kwaye kwenzekile okokuba waqhekeza isonka kwakhona waza wasisikelela, waza wasinikela kubafundi ukuba badle.\n\n4 Baza bakuba bedlile wabayalela okokuba mabaqhekeze isonka, baze banikele kuso isihlwele.\n\n5 Kwaye bakuba benikele kuso isihlwele wabanika kanjalo iwayini ukuba basele, waza wabayalela okokuba mabanikele kuso isihlwele.\n\n6 Ngoku, kwakungekho sonka, nawayini, ziziswe ngabafundi, nasiso isihlwele;\n\n7 Kodwa ngokwenene wabanika isonka ukuba badle, kananjalo newayini ukuba basele.\n\n8 Waza wathi kubo: Lowo udla esi sonka umzimba wam uwudlela umphefumlo wakhe; kwaye lowo usela kule wayini uliselela umphefumlo wakhe igazi lam; kwaye umphefumlo wakhe awusokuze ulambe nakunxanwa, kodwa uya kuzaliswa.\n\n9 Ngoku, sakuba isihlwele sonke sidlile saza sasela, qaphelani, sazaliswa nguMoya; saza sadanduluka ngazwinye, saza sanikela uzuko kuYesu, lowo bambonayo baze bamva.\n\n10 Kwaye kwenzekile okokuba bakuba bonke benikele uzuko kuye uYesu, wathi kubo: Qaphelani kaloku nje ndiyawugqiba umyalelo athe uBawo wandiyalela wona malunga naba bantu, esiyintsalela yendlu kaSirayeli.\n\n11 Niyakhumbula okokuba ndathetha kuni, ndaza ndatsho ukuthi xa sukuba amazwi kaIsaya eya kuzalisekiswa—qaphelani abhaliwe, ninawo phambi kwenu, ke ngoko waphengululeni—\n\n12 Kwaye inene, inene, nditsho kuni, ukuthi xa sukuba eya kuzalisekiswa ke kukuzalisekiswa komnqophiso awenzayo uBawo kunye nabantu bakhe, Owu ndlu kaSirayeli.\n\n13 Kwaye ke iintsalela ziya kuthi, eziya kusasazelwa kude phezu kobuso bomhlaba, zihlanganiselwe ngaphakathi zisuke empuma nasentshona, nasemazantsi nasemantla; kwaye ziya kuziswa kulwazi lweNkosi uThixo wazo, ozikhululeyo ngokuzihlawulela.\n\n14 Kwaye uBawo undiyalele okokuba mandininike eli lizwe, njengelifa lenu.\n\n15 Kwaye nditsho kuni, ukuthi ukuba abeeNtlanga abaguquki emva kwentsikelelo abaya kuyifumana, emva kokuba bebasasazile abantu bam—\n\n16 Ke niya kuthi, nina bayintsalela yendlu kaYakobi, nibheke phambili phakathi kwabo; kwaye niya kuba sembindini wabo abo baya kuba baninzi; kwaye niya kuba phakathi kwabo njengengonyama phakathi kwezilo zehlathi, kwaye nanjengengonyama eselula phakathi kwemihlambi yezimvu, ethi ukuba iyadlula inyathelele phantsi kwaye iqwenge kube ziziqa, kwaye akukho bani oya kuzihlangula.\n\n17 Isandla senu siya kuphakanyiselwa phezulu phezu kwabachasi benu, kwaye zonke iintshaba zenu ziya kusikelelwa ngaphandle.\n\n18 Kwaye ndiya kubahlanganisa abantu bam kunye njengendoda ebuthela izithungu zayo esandeni.\n\n19 Kuba ndiya kubenza abantu bam abo uBawo anqophisene nabo, ewe, ndiya kulenza uphondo lwenu lube yintsimbi, kwaye ndiya kuzenza impuphu zenu zibe lubhedu. Kwaye niya kubabetha abantu abaninzi babe ziziqwenga; kwaye ndiya kuyingcwalisa inzuzo yabo kuyo iNkosi, nezinto abanazo kuyo iNkosi yawo wonke umhlaba. Kwaye qaphelani, mna ndinguye okwenzayo oko.\n\n20 Kwaye kuya kwenzeka, utsho uBawo, ukuthi ikrele lobulungisa bam liya kulengalenga phezu kwabo ngaloo mhla; kwaye ngaphandle kokuba baguquke liya kuwela phezu kwabo, utsho uBawo, ewe, kwanaphezu kwazo zonke izizwe zabeeNtlanga.\n\n21 Kwaye kuya kwenzeka okokuba ndiya kubamilisela abantu bam, Owu ndlu kaSirayeli.\n\n22 Kwaye qaphelani, aba bantu ndiya kubamilisela kweli lizwe, ekuzalekiseni umnqophiso endawenza kunye nooyihlo uYakobi; kwaye iya kuba yiYerusalem eNtsha. Kwaye amandla ezulu aya kuba sembindini waba bantu; ewe, kwanam ndiya kuba sembindini wenu.\n\n23 Qaphelani, mna ndinguye owathi wathetha ngaye uMoses, esithi: Iya kuthi iNkosi uThixo wenu iniphakamisele umprofeti kubazalwana benu, njengam; yena niya kumphulaphula kuzo zonke izinto nantoni na aya kuthi ayithethe kuni. Kwaye kuya kwenzeka okokuba wonke umphefumlo ongasayi kumphulaphula loo mprofeti uya kusikelwa ngaphandle usuke phakathi kwabantu.\n\n24 Inene ndithi kuni, ewe, kwaye bonke abaprofeti ukususela kuSamuweli nabo balandelayo, kangangobuninzi babo abathethileyo, bangqinile ngam.\n\n25 Kwaye qaphelani, ningabantwana babaprofeti; kwaye ningabendlu kaSirayeli; kwaye ningabomnqophiso awathi uBawo wawenza kunye nooyihlo, esithi kuAbraham: Kwaye kuyo imbewu yakho ziya kuthi zonke izalamane zomhlaba zisikeleleke.\n\n26 UBawo ekubeni endivusele kuni kuqala, waye wandithumela ukuba ndinisikelele ngokuguqulela umntu ngamnye kuni asuke kubugwenxa bakhe; kwaye oku ngenxa yokuba ningabantwana bomnqophiso—\n\n27 Kwaye emva kokuba nasikelelwa ke uBawo uzalisekisa umnqophiso awathi wawenza kunye noAbraham, esithi: Kuyo imbewu yakho ziya kuthi zonke izalamane zomhlaba zisikeleleke—ekuthululelweni koMoya oyiNgcwele phezu kwabeeNtlanga, intsikelelo leyo phezu kwabeeNtlanga eya kuthi ibenze babe namandlakazi phezu kwabo bonke, ukuya ekusasazweni kwabantu bam, Owu ndlu kaSirayeli.\n\n28 Kwaye baya kuba sisibetho kubo abantu beli lizwe. Nangona kunjalo, xa sukuba beyamkele ivangeli yam epheleleyo, ke ukuba baya kuziqaqadekisa iintliziyo zabo ngokuchasene nam ndiya kububuyisela ubugwenxa babo phezu kwezabo iintloko, utsho uBawo.\n\n29 Kwaye ndiya kuwukhumbula umnqophiso endiwenzileyo kunye nabantu bam; kwaye ndinqophisene kunye nabo okokuba ndiya kubahlanganisa kunye ngelixa lam elifanelekileyo, okokuba ndiya kulinikela kubo kwakhona ilizwe looyise njengelifa labo, eli lilizwe laseYerusalem, eli lilizwe lesithembiso kubo ngonaphakade, utsho uBawo.\n\n30 Kwaye kuya kwenzeka okokuba ilixa lifike, xa sukuba ivangeli yam epheleleyo iya kushunyayelwa kubo;\n\n31 Kwaye baya kukholwa kum, ukuba ndinguYesu Krestu, uNyana kaThixo, kwaye baya kuthandaza kuBawo egameni lam.\n\n32 Ke abalindi babo baya kuliphakamisa izwi labo, kwaye ngezwi kunye baya kuvuma ingoma; kuba baya kubona ngasonye.\n\n33 Ke uBawo uya kubahlanganisa kunye kwakhona, aze anikele kubo iYerusalem njengelizwe lelifa labo.\n\n34 Ke baya kugqabhukela eluvuyweni—Vumani ingoma kunye, nina zindawo ezingumqwebedu zaseYerusalem; kuba uBawo ubathuthuzele abantu bakhe, uyikhulule iYerusalem.\n\n35 UBawo uyityhilile ingalo yakhe engcwele emehlweni azo zonke izizwe; kwaye zonke iziphelo zomhlaba ziya kulubona usindiso lukaBawo; kwaye uBawo kunye nam sibanye.\n\n36 Kwaye ke kuya kuphunyezwa oko kubhaliweyo: Vuka, vuka kwakhona, uze uvathe ukomelela kwakho, Owu Ziyon; uvathe izambatho zakho ezibukekayo, Owu Yerusalem, isixeko esingcwele, kuba ukususela ngoku akusayi kuphinda kuze kuwe abangolukanga nabazinqambi.\n\n37 Zivuthulule eluthulini; phakama, hlala phantsi, Owu Yerusalem; zikhulule kwizibophelelo zentamo yakho, Owu mthinjwa wentombi yayo iZiyon.\n\n38 Kuba itsho njalo iNkosi: Nizithengise ngokungento, kwaye niya kukhululwa ngokuhlawulelwa ngaphandle kwemali.\n\n39 Inene, inene, nditsho kuni, ukuthi abantu bam baya kulazi igama lam; ewe, ngaloo mhla baya kwazi okokuba ndinguye othi athethe.\n\n40 Kwaye ke baya kuthi: Hayi ukubantle phezu kweentaba iinyawo zakhe lowo ozisa iindaba ezilungileyo kubo, ovakalisa uxolo; ozisa iindaba ezilungileyo kwabo bakulungeleyo, ovakalisa usindiso; othi kuyo iZiyon: UThixo wakho uyalawula!\n\n41 Kwaye ke isibhengezo siya kubheka phambili: Mkani, mkani, hambani niphume apho, musani ukukuchukumisa oko kuyinqambi; hambani niphume embindini wakhe; nibe msulwa nina nithwele izitya zeNkosi.\n\n42 Kuba anisayi kuphuma ngokungxama nihambe ngokusaba; kuba iNkosi iya kuhamba phambi kwenu, kwaye uThixo kaSirayeli uya kuba ngumva wenu.\n\n43 Qaphelani, isicaka sam siya kusebenza ngobulumko; siya kuphakanyiswa kwaye sidunyiswe kwaye sibe phezulu kakhulu.\n\n44 Njengokuba bebaninzi abakhwankqisiweyo kuwe—inkangeleko yakhe yayonakalisiwe kakhulu, ngaphezu kwayo nayiphina indoda, kwaye nokumila kwakhe konakaliswe ngaphezulu kunakoonyana babantu—\n\n45 Ngokunjalo uya kuzifefa izizwe ezininzi; ookumkani baya kuyivala imilomo yabo kuye, ngenxa yokuba oko bekungaxelwanga kubo baya kukubona; kwaye oko babengakuvanga baya kukugqala.\n\n46 Inene, inene, ndithi kuni, zonke ezi zinto ngokuqinisekileyo ziza kufika, kwananjengokuba uBawo endiyalele. Ke lo mnqophiso athe uBawo wanqophisana kunye nabantu bakhe ngawo uya kuzalisekiswa; ize ke iYerusalem imiwe kwakhona kunye nabantu bam, kwaye iya kuba lilizwe lelifa labo.\n\n", "3-ne 21": "[center][font_size=26]Isahluko 21[/font_size][/center]\n\n[i]USirayeli uya kuhlanganiswa xa sukuba iNcwadi kaMormoni isiza ngaphambili—AbeeNtlanga baya kumiselwa njengesizwe esikhululekileyo eAmerika—Baya kusindiswa ukuba bayakholwa baze bathobele; kungenjalo, baya kusikelwa ngaphandle baze batshatyalaliswe—USirayeli uya kwakha iYerusalem eNtsha, kwaye izizwe ezilahlekileyo ziya kubuya. Malunga E.K. 34.[/i]\n\n1 Kwaye inene ndithi kuni, ndininika umqondiso, ukuze nilazi ilixa xa sukuba ezi zinto ziya kuba malunga nokwenzeka—endiya kuhlanganisela ngaphakathi, ukusuka kusasazo lwabo olude, abantu bam, Owu ndlu kaSirayeli, kwaye ndiya kumisela kwakhona phakathi kwabo iZiyon yam;\n\n2 Kwaye qaphelani, le yinto endiza kuninika yona njengomqondiso—kuba inene ndithi kuni ukuthi xa sukuba ezi zinto ndizivakalisayo kuni, kwaye nendisaya kuzivakalisa kuni emva koku ngokwam, kwaye nangamandla oMoya oyiNgcwele oya kunikelwa kuni nguBawo, ziya kwaziswa kubo abeeNtlanga ukuze babe nokwazi malunga naba bantu bayintsalela yendlu kaYakobi, kwaye nangokunxulumene naba bantu bam esiya kusasazwa ngabo;\n\n3 Inene, inene, ndithi kuni, xa sukuba ezi zinto ziya kwaziswa kubo nguBawo, kwaye ziya kuza ngaphambili ngoBawo, zisuka kubo zisiza kuni;\n\n4 Kuba kububulumko kuBawo ukuba mabamiselwe kulo eli lizwe, kwaye babekwe njengabantu abakhululekileyo ngamandla kaBawo, ukuze ezi zinto zibe nokuza ngaphambili ziphuma kubo zisiya kwintsalela yembewu yenu, ukuze umnqophiso kaBawo ube nokuzalisekiswa athe wanqophisana ngawo kunye nabantu bakhe, Owu ndlu kaSirayeli;\n\n5 Ke ngoko, xa sukuba le misebenzi nemisebenzi eya kuthi yenziwe phakathi kwenu emva koku iya kuza ngaphambili isuka kwabeeNtlanga, isiza kuyo imbewu yenu eya kuya iphelela ekungakholweni ngenxa yobugwenxa;\n\n6 Kuba njalo kuyintando kaBawo ukuba kumele zize ngaphambili zisuka kwabeeNtlanga, ukuze abe nokubonakalisa amandla akhe kubo abeeNtlanga, kungesi sizathu ukuba abeeNtlanga, ukuba abayi kuziqaqadekisa iintliziyo zabo, ukuze babe nokuguquka baze beze kum kwaye babhaptizwe egameni lam kwaye bazi ngamanqaku ayinyani emfundiso yam, ukuze babe nokubalelwa phakathi kwabantu bam, Owu ndlu kaSirayeli;\n\n7 Kwaye xa sukuba ezi zinto zisenzeka ukuze imbewu yakho ibe nokuqalisa ukuzazi ezi zinto—iya kuba ngumqondiso kubo, wokuba babe nokwazi okokuba umsebenzi kaBawo sele uqalisile ekuzalisekiseni umnqophiso awathi wawenza kubo abantu abangabendlu kaSirayeli.\n\n8 Kwaye xa sukuba loo mhla uya kufika, kuya kwenzeka okokuba ookumkani baya kuyivala imilomo yabo; kuba oko kungekaxelwa kubo baya kukubona; kwaye oko bangekakuva baya kukuqonda.\n\n9 Kuba ngawo loo mhla, ngenxa yam uBawo uya kusebenza umsebenzi, oya kuba ngumsebenzi obalulekileyo nomangalisayo phakathi kwabo; kwaye kuya kubakho phakathi kwabo abo bangasayi kuwukholelwa, nangona umntu eya kuwuvakalisa kubo.\n\n10 Kodwa qaphelani, ubomi besicaka sam buya kuba sesandleni sam; ke ngoko abasayi kusenzakalisa, nangona siya konakaliswa ngenxa yabo. Kanti ke ndiya kusiphilisa, kuba ndiya kubonisa kubo okokuba ubulumko bam bukhulu ngakumbi kunobuqhetseba bomtyholi.\n\n11 Ke ngoko kuya kwenzeka okokuba nabani na ongayi kukholelwa kuwo amazwi am, endinguye uYesu Krestu, aya kuthi uBawo ambangele ukuba azise ngaphambili kubo abeeNtlanga, kwaye uya kunikela kuye amandla okokuba uya kubazisa ngaphambili kubo abeeNtlanga, (kuya kwenziwa nanjengoko uMoses watshoyo) baya kusikelwa ngaphandle ukusuka phakathi kwabantu bam abangabomnqophiso.\n\n12 Kwaye abantu bam abayintsalela kaYakobi baya kuba phakathi kwabeeNtlanga, ewe, embindini wabo njengengonyama phakathi kwezilo zehlathi, njengengonyama eselula phakathi kweemihlambi yezimvu, ethi, ukuba iyadlula inyathelele phantsi kwaye iqwenge kube ziziqa, kwaye akukho bani oya kuhlangula.\n\n13 Isandla sabo siya kuphakanyiselwa phezulu phezu kwabachasi babo, kwaye zonke iintshaba zabo ziya kubulawa.\n\n14 Ewe, yeha kubo abeeNtlanga ngaphandle kokuba baguquke; kuba kuya kwenzeka ngaloo mhla, utsho uBawo, ukuthi ndiya kuwabulala amahashe enu asuke phakathi kwenu, kwaye ndiya kuzitshabalalisa iinqwelo zenu zamahashe;\n\n15 Kwaye ndiya kuzisikela ngaphandle izixeko zelizwe lenu, ndize ndizikhahlele phantsi zonke iinqaba zenu;\n\n16 Kwaye ndiya kubusikela ngaphandle ubugqwirha benu busuke elizweni lenu, kwaye nina anisayi kuphinda nibe nabo osiyazi;\n\n17 Imifanekiso yenu eqingqiweyo nayo kanjalo ndiya kuyisikela ngaphandle, kwaye nemifanekiso yenu emileyo isuke phakathi kwenu, kwaye anisayi kuphinda ninqule misebenzi yazandla zenu;\n\n18 Kwaye ndiya kuwancothula amagcume emithi yenu ongabikho embindini wenu, ngokunjalo ndiya kuzitshabalalisa izixeko zenu.\n\n19 Kwaye kuya kwenzeka okokuba bonke ubuxoki, neenkohliso, noomona, neengxabano, nobubingeleli bobuxoki, nohenyuzo, zibe ziya kupheliswa.\n\n20 Kuba kuya kwenzeka, utsho uBawo, ukuthi ngaloo mhla nabani na abangayi kuguquka baze beze kuNyana wam oyiNtanda, bona ndiya kubasikela ngaphandle basuke phakathi kwabantu bam, Owu ndlu kaSirayeli;\n\n21 Kwaye ndiya kwenza impindezelo noburhalarhume phezu kwabo, nanjengakubahedeni, abangazange bayive enjalo.\n\n22 Kodwa ukuba bayaguquka baze bawaphulaphule amazwi am, kwaye bangaziqaqadekisi iintliziyo zabo, ndiya kulimisela ibandla lam phakathi kwabo, kwaye baya kungena ngaphakathi kumnqophiso baze babalelwe phakathi kwentsalela kaYakobi, kwabo ndibanike eli lizwe njengelifa labo;\n\n23 Kwaye baya kubancedisa abantu bam, intsalela kaYakobi, kananjalo njengabaninzi bendlu kaSirayeli njengoko beya kuza, ukuze babe nokwakha isixeko, esiya kubizwa ngokuba yiYerusalem eNtsha.\n\n24 Kwaye ke baya kubancedisa abantu bam ukuze babe nokuhlanganiselwa ngaphakathi, abasasazelwe phezu kwabo bonke ubuso belizwe, ngaphakathi kuyo iYerusalem eNtsha.\n\n25 Kwaye ke amandla ezulu aya kwehlela ezantsi phakathi kwabo; kananjalo nam ndiya kuba sembindini.\n\n26 Kwaye ke umsebenzi kaBawo uya kuqalisa ngaloo mhla, naxa sukuba le vangeli iya kushunyayelwa phakathi kwentsalela yaba bantu. Inene ndithi kuni, ngaloo mhla umsebenzi kaBawo uya kuqalisa phakathi kwabo bonke abachithachithiweyo babantu bam ewe, kwanazo izizwe ebezilahlekile, awathi uBawo wazikhokelela kude zaphuma eYerusalem.\n\n27 Ewe, umsebenzi uya kuqalisa phakathi kwabo bonke abachithachithiweyo babantu bam, ngoBawo ukulungiselela indlela abanokuthi ngayo babe nokuza kum, ukuze babe nokubiza kuBawo egameni lam.\n\n28 Ewe, kwaye ke umsebenzi uya kuqalisa, ngoBawo phakathi kwazo zonke izizwe ekulungiseleleni indlela abanokuthi ngayo bahlanganiselwe ekhaya kulo ilizwe lelifa labo.\n\n29 Kwaye baya kuphuma besuka kuzo zonke izizwe; kwaye abasayi kuphuma ngokungxama, nangakusaba, kuba ndiya kuhamba phambi kwabo, utsho uBawo, kwaye ndiya kuba ngumva wabo.\n\n", "3-ne 22": "[center][font_size=26]Isahluko 22[/font_size][/center]\n\n[i]Ngemihla yokugqibela, iZiyon neziteyki zayo iya kumiselwa, kwaye uSirayeli uya kuhlanganiselwa ngaphakathi ngenceba nobubele—Baya koyisa—Thelekisa noIsaya 54. Malunga E.K. 34.[/i]\n\n1 Kwaye ke oko kubhaliweyo kuya kwenzeka: Vuma ingoma, Owu dlolokazi, wena ungakhange uzale; gqabhukela ekuvumeni ingoma, uze udandulukele kakhulu, wena ungakhange ube nanimba yakuzala; ngenxa yokuba bangaphezulu abantwana bedlolokazi kunabantwana bomfazi otshatileyo, itsho iNkosi.\n\n2 Yandise indawo yentente yakho, uze ubavumele bayitwabulule imidiyadiya yeendawo zakho zokuhlala, ungoyikiseli, zolule iintambo zakho uze womeleze iziteyki zakho;\n\n3 Kuba uya kugqobhozela phambili ngakwisandla sokunene kwaye nangasekhohlo, kwaye imbewu yakho iya kubazuza njengelifa abeeNtlanga kwaye wenze ukuba eziyinkangala izixeko zihlalwe.\n\n4 Musa ukoyika, kuba akuyi kuhlaziswa; ungasayi kubhidaniswa, kuba akuyi kuhlaziswa; kuba uya kulilibala ihlazo lobutsha bakho, kwaye akuyi kulikhumbula ihlazo lobutsha bakho, kwaye akusayi kuphinda ulikhumbule ihlazo lobuhlolokazi bakho.\n\n5 Kuba umenzi wakho, umyeni wakho, iNkosi yemiKhosi ligama lakhe; kwaye uMkhululi wakho, OyiNgcwele kaSirayeli—uThixo wawo wonke umhlaba uya kubizwa njalo.\n\n6 Kuba iNkosi ikubizile njengomfazi olahliweyo kwaye nolusizi emoyeni, nomfazi wobutsha, ngelixa lokwaliwa, utsho uThixo wakho.\n\n7 Okomzuzwana bendikulahlile, kodwa ngeenceba ezinkulu ndiya kukubutha.\n\n8 Ngengqumbo encinane ndabufihla ubuso bam kuwe okwethutyana, kodwa ngobubele obungunaphakade ndiya kuba nemfesane kuwe, itsho iNkosi uMkhululi wakho.\n\n9 Kuba oku, kunje ngamanzi kaNowa kum, kuba njengoko ndifungile okokuba amanzi kaNowa awanakube aphinde awugubungele umhlaba, ngokunjalo ndifungile okokuba andingekhe ndicatshukiswe nguwe.\n\n10 Kuba iintaba ziya kumka zize iinduli zishenxiswe, kodwa ububele bam abusayi kumka kuwe, nomnqophiso woxolo lwam ungasayi kushenxiswa, itsho iNkosi leyo inemfesane ngawe.\n\n11 Owu wena ubandezelekileyo, untlitheka luqhwithela, nongathuthuzelwanga! Qaphela ndiya kuwabeka amatye akho ngemibala emihle, ndize ndisibeke isiseko sakho ngeesafire.\n\n12 Ndize ndizenze iifestile zakho ngeogeyithi, entle kwaye namasango akho ngeekharbankile ezintle ezibengezelayo, kwaye yonke imida yakho ngamatye abukekayo.\n\n13 Kwaye bonke abantwana bakho baya kufundiswa yiNkosi; kwaye luya kuba lukhulu uxolo lwabantwana bakho.\n\n14 Ngobulungisa uya kumiselwa; uya kuba kude nengcinezelo ngenxa yokuba wena akusayi koyika, nakulo unkwantyo kuba alusayi kusondela kuwe.\n\n15 Qaphela, ngokuqinisekileyo baya kuhlanganisana kunye ngokuchasene nawe, kungengam; abo baya kuhlanganisana kunye ngokuchasene nawe baya kuwa ngenxa yakho.\n\n16 Qaphela, ndimdalile umkhandi weentsimbi ovuthela amalahle emlilweni, nozisa isixhobo somsebenzi wakhe; kwaye ndimdalile umonakalisi ukuba atshabalalise.\n\n17 Akukho sikhali esenzelwe ukuchasa wena siya kuphumelela; kwaye lonke ulwimi oluya kwenyelisa ngokuchasene nawe ngesigwebo uya kulugweba. Eli lilifa lezicaka zeNkosi, nobulungisa babo buvela kum, itsho iNkosi.\n\n", "3-ne 23": "[center][font_size=26]Isahluko 23[/font_size][/center]\n\n[i]UYesu uyawavuma amazwi kaIsaya—Uyalela abantu ukuba babaphengulule abaprofeti—Amazwi kaSamuweli umLeymenayithi ngokunxulumene noVuko ayongezelelwa kwiimbali zabo. Malunga E.K. 34.[/i]\n\n1 Kwaye ngoku, qaphelani, ndithi kuni, ukuthi kufanele niziphengulule ezi zinto. Ewe, umyalelo ndiyaninika wokokuba niziphengulule ezi zinto ngenkuthalo; kuba abalulekile amazwi kaIsaya.\n\n2 Kuba ngokuqinisekileyo wathetha ngokubhekisele kuzo zonke izinto ezinxulumene nabantu bam abangabendlu kaSirayeli; ke ngoko kuyimfuneko okokuba kufuneka ethethile kanjalo kubo abeeNtlanga.\n\n3 Kwaye zonke izinto awazithethayo zibekho kwaye zisaya kubakho, kwanangokunxulumene namazwi awayewathethile.\n\n4 Ke ngoko nika inyameko kumazwi am; zibhaleni izinto endinixelele zona; kwaye ngokwelixa nentando kaBawo ziya kubheka phambili kubo abeeNtlanga.\n\n5 Kwaye nabani na oya kuwaphulaphula amazwi am aze aguquke aze abhaptizwe, kwayena lowo uya kusindiswa. Baphengululeni abaprofeti, kuba bakho abaninzi abangqinayo ngezi zinto.\n\n6 Kwaye ngoku kwenzekile okokuba akuba uYesu ewathethile la mazwi wathi kubo kwakhona, emva kokuba ezicacisile zonke izibhalo kubo ababezifumene, wathi kubo: Qaphelani, ezinye izibhalo ndinga ningazibhala, ezo ningenazo.\n\n7 Kwaye kwenzekile okokuba wathi kuye uNifayi: Zisa apha imbali oyigcinileyo.\n\n8 Waza akuba uNifayi ezizisile iimbali, waza wazibeka phambi kwayo, yawaphosa amehlo ayo phezu kwazo yaza yathi:\n\n9 Inene ndithi kuni, ndasiyalela isicaka sam uSamuweli, umLeymenayithi, ukuba maze singqine kwaba bantu, okokuba ngomhla aya kuthi uBawo alizukise igama lakhe ngam okokuba kwakukho abaninzi abangcwele abaya kuvuka kwelabafileyo, kwaye baya kubonakala kwabaninzi, kwaye baya kulungiselela kubo. Yaza wathi kubo: Kwakungenjalo na?\n\n10 Baza abafundi bayo bayiphendula baza bathi: Ewe, Nkosi, uSamuweli waye waprofetha ngokwamazwi akho, kwaye onke azalisekiswa.\n\n11 Waza uYesu wathi kubo: Yintoni isizathi sokuba ingabhalwa le nto, okokuba abaninzi abangcwele baye bavuka baza babonakala kwabaninzi baza balungiselela kubo?\n\n12 Kwaye kwenzekile okokuba uNifayi wakhumbula okokuba le nto ibingabhalwanga.\n\n13 Kwaye kwenzekile okokuba uYesu wayalela okokuba mayibhalwe; ke ngoko yabhalwa njengokuyalela kwakhe.\n\n14 Kwaye ngoku kwenzekile okokuba akuba uYesu ezicacisile zonke izibhalo ngobunye, ababezibhalile, wabayalela okokuba mabazifundise izinto ezo wayezicacisile kubo.\n\n", "3-ne 24": "[center][font_size=26]Isahluko 24[/font_size][/center]\n\n[i]Umthunywa weNkosi uya kulungisa indlela yokuBuya kweSibini—UKrestu uya kuhlala njengomgwebi—USirayeli uyalelwa ukuba ahlawule izishumi neminikelo—Incwadi yenkumbulo iyagcinwa—Thelekisa noMalaki 3. Malunga E.K. 34.[/i]\n\n1 Kwaye kwenzekile okokuba wabayalela okokuba mabawabhale amazwi awathi uBawo wawanikela kuMalaki, ekwakumele abaxelele wona. Kwaye kwenzekile okokuba emva kokuba ebhaliwe wawacacisa. Kwaye la ngamazwi awathi wabaxelela wona esithi: Wathetha nje uBawo kuMalaki—Qaphelani, ndiya kuthumela umthunywa wam, kwaye uya kulungisa indlela phambi kwam, kwaye iNkosi leyo niya kuyifuna iya kufika ngequbuliso etempileni yayo, naye umthunywa womnqophiso, enivuyayo ngaye; qaphelani, uya kuza, itsho iNkosi yemiKhosi.\n\n2 Kodwa ngubani oya kuwunyamezela umhla wokuza kwayo, kwaye ngubani oya kuma xa sukuba ibonakala? Kuba injengomlilo womcokisi, nanjengesepha yomxovuli.\n\n3 Kwaye iya kuhlala njengomcokisi nomcoci wesilivere; kwaye iya kuhlambulula oonyana bakaLevi, ize ibahlambulule njengegolide nesilivere, ukuze babe nokunikela eNkosini umnikelo ngobulungisa.\n\n4 Ke umnikelo oya kuvela kwaYuda naseYerusalem uya kuba myoli kuyo iNkosi, njengakwimihla yakudala nanjengakwiminyaka yangaphambili.\n\n5 Kwaye ndiya kuza kufuphi nakuni emgwebeni; kwaye ndiya kuba lingqina elikhawulezayo ngokuchasene nabakhafuli, nangokuchasene nabakrexezi, nangokuchasene nabafungi ababubuxoki, nangokuchasene nabo bacinizela umqeshwa emvuzweni wakhe, umhlolokazi noyinkedama, nabo bagxotha umhambi, baze bangandoyiki mna, itsho iNkosi yemiKhosi.\n\n6 Kuba ndiyiyo iNkosi, andiguquguquki, ke ngoko nina bonyana bakaYakobi anibhangiswanga.\n\n7 Kwanokususela kwimihla yooyihlo nimkile kuyo imimiselo yam, kwaye aniyigcinanga. Buyelani kum kwaye nam ndiya kubuyela kuni, itsho iNkosi yemiKhosi. Kodwa nina nithi: Siza kubuyela ngaluphi uhlobo?\n\n8 Ingaba umntu uya kumphanga na uThixo? Kanti ke nindiphangile. Kodwa nithi: Sikuphange ngani? Ngezishumi neminikelo.\n\n9 Niqalekiswe ngesiqalekiso, kuba nindiphangile, kwanaso esi sizwe siphelele.\n\n10 Ziziseni zonke izishumi kuvimba, ukuze kubekho ukudla endlwini yam; nize nindicikide ngale nto, yatsho iNkosi yemiKhosi, okokuba andisayi kunivulela na iingcango zezulu, ndize ndinithululele intsikelelo ukuze kungabikho ndawo yaneleyo yokuyamkela.\n\n11 Kwaye ndiya kumkhalimela umtshabalalisi ngenxa yenu, kwaye akasayi kuzitshabalalisa iziqhamo zomhlaba wenu; singasayi kuziwisa iziqhamo isidiliya senu ngaphambi kwexesha emasimini, itsho iNkosi yemiKhosi.\n\n12 Kwaye zonke izizwe ziya kunibiza ngokuba nisikelelekile, kuba niya kuba lilizwe elivuyayo, itsho iNkosi yemiKhosi.\n\n13 Amazwi enu ebekhaliphile ngokuchasene nam, itsho iNkosi. Kanti ke nithi: Sithethe ntoni ngokuchasene nawe?\n\n14 Nithe: kulilize ukukhonza uThixo, kwaye kusinceda ntoni na ukuba siyigcinile imimiselo nokuba sihambe ngosizi phambi kweNkosi yemiKhosi?\n\n15 Kwaye ngoku sibabiza abanekratshi ngokuba bonwabile; ewe, abo basebenza inkohlakalo baphumelele; ewe, abo balinga uThixo ngokwenene bahlangulwe.\n\n16 Ke abo babeyoyika iNkosi babethetha rhoqo omnye komnye, yaza iNkosi yaphulaphula yaza yeva; kwaye incwadi yenkumbulo yabhalwa phambi kwayo ibhalelwa abo babeyoyika iNkosi, kwaye nabo babelikhumbula igama layo.\n\n17 Kwaye baya kuba ngabam, itsho iNkosi yemiKhosi, ngaloo mhla xa sukuba ndiya kulungisa amatye am axabisekileyo; kwaye ndiya kubasindisa njengendoda esindisa owayo unyana oyikhonzayo.\n\n18 Ke niya kubuya nize nahlule phakathi kwabangamalungisa nabakhohlakeleyo, phakathi kwakhe okhonza uThixo nalowo ungamkhonziyo.\n\n", "3-ne 25": "[center][font_size=26]Isahluko 25[/font_size][/center]\n\n[i]EkuBuyeni kweSibini, abanekratshi nabakhohlakeleyo baya kutshiswa njengeendiza—UEliya uya kubuya ngaphambi kwaloo mhla mkhulu nowoyikekayo—Thelekisa noMalaki 4. Malunga E.K. 34.[/i]\n\n1 Kuba qaphelani, umhla uyeza oya kutshisa njengeziko; kwaye bonke abanekratshi, ewe, nabo bonke abo benza ngenkohlakalo, baya kuba ziindiza; kwaye umhla ozayo uya kubatshisa baphele, itsho iNkosi yemiKhosi, ukuze ingabashiyi nazingcambu nasebe.\n\n2 Kodwa kuni nina niloyikayo igama lam, uNyana woBulungisa uya kuphakama enokuphilisa emaphikweni akhe; kwaye niya kubheka phambili nize nikhule njengamankonyane esitalini.\n\n3 Kwaye niya kubanyathelela phantsi abakhohlakeleyo; kuba baya kuba luthuthu phantsi kweentende zeenyawo zenu ngomhla endiya kuthi ndikwenze oku, itsho iNkosi yemiKhosi.\n\n4 Khumbulani nina umthetho kaMoses, isicaka sam, endawuyalela kuye eHorebhe ndiwuyalela uSirayeli wonke, kunye nemimiselo nezigwebo.\n\n5 Qaphelani, ndiya kunithumelela uEliya umprofeti ngaphambi kokufika komhla omkhulu nowoyikekayo weNkosi;\n\n6 Kwaye uya kuyijikela intliziyo yoobawo ebantwaneni, nentliziyo yabantwana kooyise, hleze ndifike ndize ndiwohlwaye umhlaba ngesiqalekiso.\n\n", "3-ne 26": "[center][font_size=26]Isahluko 26[/font_size][/center]\n\n[i]UYesu ucacisa zonke izinto ukususela ekuqaleni ukuya esiphelweni—Iintsana nabantwana bathetha izinto ezimangalisayo ezingenako ukubhalwa—Abo baseBandleni likaKrestu banezinto zonke ngokufanayo phakathi kwabo. Malunga E.K. 34.[/i]\n\n1 Kwaye ngoku kwenzekile okokuba akuba uYesu ezixelile ezi zinto wazicacisa kuso isihlwele, kwaye waye wazicacisa zonke izinto kubo, kunye ezinkulu nezincinane.\n\n2 Waza wathi: Ezi zibhalo, ebeningenazo kuni, uBawo uyalele okokuba mandizinikele kuni; kuba yayibubulumko kuye ukuba mazinikelwe kwizizukulwana zexesha elizayo.\n\n3 Kwaye waye wacacisa zonke izinto, kwanokususela ekuqaleni kude kube lilixa lokuba eya kufika esebuqaqawulini bakhe—ewe, kwanazo zonke izinto eziya kwenzeka phezu kobuso bomhlaba, kwanokude kube zizinto eziziqalelo eziya kunyityilikiswa ngobushushu obutshisayo, kwaye nomhlaba uya kusongwa njengencwadi, kwaye amazulu nomhlaba aya kudlula;\n\n4 Kwanokude kuye kumhla omkhulu nowokugqibela, xa sukuba bonke abantu, nazo zonke izalamane, nazo zonke izizwe neelwimi, ziya kuma ngaphambi koThixo, ukuba zigwetywe ngemisebenzi yabo, nokuba ilungile okanye nokuba mibi—\n\n5 Ukuba ilungile, ukuya kuvuko lobomi obungunaphakade; ize ukuba mibi, ukuya kuvuko lomgwebo; zinxusene, enye ikwesinye isandla kwaye nenye ikwesinye isandla, ngokwenceba, nobulungisa, nobungcwele obukuKrestu, owayekho ngaphambi kokuba ihlabathi liqale.\n\n6 Kwaye kalokunje akunako ukubhalwa kule ncwadi kwanesinye ekhulwini ngezinto athe uYesu ngokwenene wazifundisa kubo abantu;\n\n7 Kodwa qaphelani amacwecwe kaNifayi aqulethe inxalenye engakumbi yezinto awazifundisa abantu.\n\n8 Kwaye ezi zinto ndizibhalile, ezinyinxalenye enganeno yezinto awathi wazifundisa abantu; kwaye ndizibhale ngenjongo yokuba zibe nokuziswa kwakhona kubo aba bantu, zisuka kwabeeNtlanga, ngokwamazwi uYesu awathethileyo.\n\n9 Kwaye xa sukuba beya kuba bekwamkela oku, okuyimfuneko ukuba babenako kuqala, kukuvavanya ukholo lwabo, kwaye ukuba kuya kwenzeka okokuba baya kuzikholelwa ezi zinto ke, ezona zinto zinentsingiselo enkulu ziya kubonakaliswa kubo.\n\n10 Kwaye ukuba kuya kwenzeka ukuba bangabinakuzikholelwa ezi zinto, ke ezona zinto zinentsingiselo enkulu ziya kufihlwa kubo, ukuya ekugwetyweni kwabo.\n\n11 Qaphelani, bendisele ndiza kuzibhala, zonke ezazikrolwe phezu kwamacwecwe kaNifayi, kodwa iNkosi yakwalela, isithi: Ndiya kuluvavanya ukholo lwabantu bam.\n\n12 Ke ngoko mna, Mormoni, ndibhala izinto endiziyalelweyo yiNkosi. Kwaye ngoku mna, Mormoni, ndiyapheza ngeentetha zam, ndize ndiqhubeke ukubhala izinto endiziyalelweyo.\n\n13 Ke ngoko, ndinga ningaqonda okokuba iNkosi ngokwenene yaye yabafundisa abantu, kangangesithuba seentsuku ezintathu; kwaye emva koko waye wazibonakalisa kubo rhoqo, kwaye waye wasiqhekeza isonka rhoqo, waza wasisikelela, waza wasinikela kubo.\n\n14 Kwaye kwenzekile okokuba waye wafundisa kwaye walungiselela kubo abantwana baso isihlwele ebesele kuthethiwe ngaso, kwaye waye wazikhulula iilwimi zabo, baza bathetha kooyise izinto ezinkulu nezimangalisayo, kwanezinkulu ngaphezulu kunezo wayezityhilile kubo abantu; kwaye wawakhulula amalwimi abo kangangokuba babanakho ukuthetha.\n\n15 Kwaye kwenzekile okokuba emva kokuba enyukele ezulwini—isihlandlo sesibini sokuba ebezibonakalisile kubo, kwaye ebemkile ukuya kuBawo, emva kokuba ephilise bonke abagulayo babo, neziqhwala zabo, waze wavula namehlo eemfama zabo waza wavula neendlebe zezithulu kwaye ngokwenene enze lonke uhlobo lokunyanga phakathi kwabo, kwaye evuse umntu kwelabafileyo, kwaye ewabonakalisile amandla akhe kubo, kwaye enyukele kuye uBawo—\n\n16 Qaphelani, kwenzekile ngengomso okokuba isihlwele sahlanganisana kunye, kwaye bababona baza babeva aba bantwana; ewe, kwaneentsana zaye zayivula imilomo yazo zaza zathetha izinto ezimangalisayo; kwaye izinto ezaye zizithetha zalelwa ukuba kubekho nawuphina umntu ozibhalayo.\n\n17 Kwaye kwenzekile okokuba abafundi abo uYesu wayebanyulile baqalisa ukususela kwelo lixa ukubheka phambili ukubhaptiza nokufundisa abaninzi kangangokuba baye beza kubo; kwaye kangangobuninzi babo abo babhaptizwayo egameni likaYesu bazaliswa ngoMoya oyiNgcwele.\n\n18 Kwaye abaninzi babo babona baza beva izinto ezingathethekiyo, ekungekho mthethweni ukuba zibhalwe.\n\n19 Baza bafundisa, kwaye baye balungiselela omnye komnye; kwaye babenezinto bonke ngokufanayo phakathi kwabo, wonke umntu esenza ngobulungisa, omnye kunye nomnye.\n\n20 Kwaye kwenzekile okokuba baye benza zonke izinto nanjengokuba uYesu wayebayalele.\n\n21 Kwaye bona abo babebhaptizwe egameni likaYesu babebizwa ngokuba libandla likaKrestu.\n\n", "3-ne 27": "UYesu Krestu waye wazibonakalisa kubo abantu bakaNifayi, njengokuba isihlwele sasihlanganisene kunye kulo ilizwe iNdyebo, kwaye waye wafundisa kuso; kwaye ngale ndlela waye wazibonakalisa kuso.\n\nIquka izahluko 11 ukuya ku 26.\n\n[center][font_size=26]Isahluko 27[/font_size][/center]\n\n[i]UYesu ubayalela ukuba balibize iBandla ngegama Lakhe—Umsebenzi Wakhe nedini elihlawulelayo zenza ivangeli Yakhe—Abantu bayalelwa ukuba baguquke kwaye babhaptizwe ukuze babe nokungcwaliswa ngoMoya oyiNgcwele—Kufuneka babe kwanjengokuba uYesu enjalo. Malunga E.K. 34–35.[/i]\n\n1 Kwaye kwenzekile okokuba njengokuba abafundi bakaYesu babethabatha uhambo kwaye babeshumayela izinto ababezivile kwaye bezibonile, kwaye babebhaptiza egameni likaYesu, kwenzekile okokuba abafundi babehlanganisene kunye kwaye bemanyene ngomthandazo onamandlakazi kwaye bezile ukutya.\n\n2 Waza uYesu kwakhona wazibonakalisa kubo, kuba babethandaza kuBawo egameni lakhe; waza uYesu weza wema embindini wabo, waza wathi kubo: Yintoni eninqwenela ukuba ndinganinika yona?\n\n3 Baza bathi kuye: Nkosi, sinqwenela ukuba ungasixelela igama esinokuthi silibize ngalo eli bandla; kuba kukho iimpikiswano phakathi kwabantu ngokunxulumene nalo mba.\n\n4 Yaza iNkosi yathi kubo: Inene, inene, ndithi kuni, kungani ukuba abantu mabambombozele kwaye baphikisane ngenxa yale nto?\n\n5 Ingaba abazifundanga na izibhalo, ezithi kufuneka nizithathele phezu kwenu igama likaKrestu, eli ligama lam? Kuba ngalo eli gama niya kwaziwa ngomhla wokugqibela;\n\n6 Kwaye nabani na othabathela phezu kwakhe igama lam, aze anyamezele kude kube sekupheleni, kwayena lowo uya kusindiswa ngomhla wokugqibela.\n\n7 Ke ngoko, nantoni na eniya kuyenza, niya kuyenza ngegama lam; ke ngoko niya kulibiza ibandla ngegama lam; kwaye niya kucela kuBawo egameni lam ukuze alisikelele ibandla ngenxa yam.\n\n8 Kwaye lingaba libandla lam njani ngaphandle kokuba libizwe ngegama lam? Kuba ukuba ibandla libizwa ngegama likaMoses ke libandla likaMoses; okanye ukuba libizwa ngegama lomntu ke libandla lomntu; kodwa ukuba libizwa ngegama lam ke libandla lam, ukuba kuyenzeka ukuba bakhelwe phezu kwevangeli yam.\n\n9 Inene ndithi kuni, ukuthi nina nakhelwe phezu kwevangeli yam; ke ngoko niya kucela naziphi na izinto enithi nizicele, egameni lam; ke ngoko ukuba nicela kuBawo, nicelela ibandla, ukuba kungegama lam uBawo uya kuniva;\n\n10 Kwaye ukuba kuyenzeka ukuba ibandla lakhelwe phezu kwevangeli yam ke uBawo uya kuyibonisa eyakhe imisebenzi kulo.\n\n11 Kodwa ukuba ayakhelwanga phezu kwevangeli yam, kwaye yakhelwe phezu kwemisebenzi yabantu, okanye phezu kwemisebenzi yomtyholi, inene ndithi kuni banovuyo ngemisebenzi yabo okwexesha, kwaye kungekudala isiphelo siyeza, kwaye bagawulelwa phantsi baze baphoswe emlilweni, apho kungekho kubuya khona.\n\n12 Kuba imisebenzi yabo iyabalandela, kuba kungenxa yemisebenzi yabo ukuba bagawulelwe phantsi; ke ngoko zikhumbuleni izinto ezo endinixelele zona.\n\n13 Qaphelani, ndininikile ivangeli yam, kwaye le vangeli yam endininike yona—okokuba ndeza ehlabathini ukuba ndenze intando kaBawo, ngenxa yokuba uBawo wandithuma.\n\n14 Kwaye uBawo wandithuma ukuze ndibe nokuphakanyiselwa phezulu emnqamlezweni; kwaye emva kokuba ndiphakanyiselwe phezulu emnqamlezweni, ukuze ndibe nokusondeza bonke abantu kum, ukuze njengokuba bendiphakanyiselwe phezulu ngabantu kwangokunjalo abantu baya kuphakanyiselwa phezulu nguBawo, ukuba beme phambi kwam, ukuba bagwetywe ngemisebenzi yabo, nokuba mihle okanye nokuba mibi—\n\n15 Kwaye kungesi sizathu ukuba ndiphakanyiselwe phezulu; ke ngoko, ngokwamandla kaBawo ndiya kubasondeza bonke abantu kum, ukuze babe nokugwetywa ngokwemisebenzi yabo.\n\n16 Kwaye kuya kwenzeka, okokuba nabani na oguqukayo aze abhaptizwe egameni lam uya kuzaliswa; kwaye ukuba unyamezela kuye esiphelweni, qaphelani, yena ndiya kumgweba njengongenatyala phambi koBawo ngaloo mhla xa sukuba ndiya kuma ukuba ndigwebe ihlabathi.\n\n17 Kwaye lowo unganyamezeliyo kuye esiphelweni, kwayena ngulowo uya kuthi kanjalo agawulelwe phantsi aze aphoswe emlilweni, apho bangenakuphinda babuye khona, ngenxa yobulungisa bukaBawo.\n\n18 Kwaye eli lilizwi athe walinikela kubantwana babantu. Kwaye ngesi sizathu uzalisekisa amazwi athe wawanika, kwaye akaxoki, kodwa uzalisekisa onke amazwi akhe.\n\n19 Kwaye akukho nto iyinqambi enako ukungena kubo ubukumkani bakhe; ke ngoko ayikho into engenayo ekuphumleni kwakhe ngaphandle kokuba ibe ngabo bazihlambileyo iingubo zabo ngegazi lam, ngenxa yokholo lwabo, nenguquko lwazo zonke izono zabo, nokuthembeka kwabo ukuya esiphelweni.\n\n20 Ngoku lo ngumyalelo: Guqukani, nonke nina ziphelo zomhlaba, kwaye nize kum kwaye nibhaptizwe egameni lam, ukuze nibe nokungcwaliswa ngolwamkelo loMoya oyiNgcwele, ukuze nibe nokuma ningenachaphaza phambi kwam ngomhla wokugqibela.\n\n21 Inene, inene, ndithi kuni, le yivangeli yam; kwaye niyazazi izinto ekufuneka nizenze ebandleni lam; kuba imisebenzi enindibone ndiyenza leyo kanjalo niya kuyenza; kuba oko nindibone ndikwenza kwanako oko niya kukwenza;\n\n22 Ke ngoko, ukuba niyazenza ezi zinto nisikelelwe nina, kuba niya kuphakanyiselwa phezulu ngomhla wokugqibela.\n\n23 Zibhaleni izinto enizibonileyo naze naziva, ngaphandle kokuba kube zezo zalelweyo.\n\n24 Yibhaleni imisebenzi yaba bantu, eya kubakho, kwananjengokuba bekubhaliwe, ngaleyo yayikho.\n\n25 Kuba qaphelani, okuphuma kwiincwadi ebezibhaliwe, nezo ziya kubhalwa, aba bantu baya kugwetywa ngazo, kuba ngazo imisebenzi yabo iya kwaziwa ebantwini.\n\n26 Kwaye qaphelani, zonke izinto zibhalwe ngenxa kaBawo; ke ngoko okuphuma kuzo iincwadi eziya kubhalwa ihlabathi liya kugwetywa ngazo.\n\n27 Kwaye yazini nina okokuba niya kuba ngabagwebi baba bantu, ngokwesigwebo endiya kuninika sona, esiya kuba silungile. Ke ngoko, ngabantu abaluhlobo luni ekufanele nibe ngabo? Inene ndithi kuni, kwananjengokuba ndinjalo mna.\n\n28 Kwaye ngoku ndiya kuBawo. Kwaye inene ndithi kuni, nazintozini na eniya kuzicela kuBawo egameni lam niya kuzinikwa.\n\n29 Ke ngoko, celani, kwaye niya kuphiwa; nkqonkqozani, niya kuvulelwa, kuba lowo ucelayo, uyaphiwa; kwaye kulowo unkqonkqozayo, kuya kuvulwa.\n\n30 Kwaye ngoku, qaphelani, uvuyo lwam lukhulu, kwanasekuphuphumaleni, ngenxa yenu, kananjalo nesi sizukulwana; ewe, kwanoBawo uyagcoba, kananjalo zonke iingelosi ezingcwele, ngenxa yenu nesi sizukulwana; kuba akukho nabani na kuso olahlekileyo.\n\n31 Qaphelani, ndinga ningaqonda; kuba ndithetha bona abo kaloku nje baphilayo besi sizukulwana; kwaye akukho nabani na kuso olahlekileyo; kwaye ngabo ndinovuyo oluzeleyo.\n\n32 Kodwa qaphelani, ndiva usizi ngenxa yesizukulwana sesine ukususela kwesi sizukulwana, kuba sikhokelelwe kude ekuthinjweni nguye owaye kwanjengokuba unyana wesihogo wayenjalo; kuba siya kundithengisa ngesilivere nangegolide, nangaloo nto lithi inundu liyonakalise naleyo anokuthi amasela aqhekeze aze ayibe. Kwaye ngaloo mhla ndiya kubavelela, nangokujikela imisebenzi yabo phezu kwezabo iintloko.\n\n33 Kwaye kwenzekile okokuba akuba uYesu ephezile ngezi ntetha wathi kubo abafundi bakhe: Ngenani nina ngaphakathi ngesango elimxinwa; kuba limxinwa isango, kwaye icuthene nendlela ekhokelela ebomini, kwaye bambalwa abathi bayifumane; kodwa libanzi isango, kwaye iphangalele nendlela ekhokelela ekufeni, kwaye baninzi abahamba ngayo, kude kufike ubusuku, apho kungeko mntu unokusebenza.\n\n", "3-ne 28": "[center][font_size=26]Isahluko 28[/font_size][/center]\n\n[i]Abalithoba kwabalishumi elinesibini abadisipile banqwenela baze bathenjiswe ilifa kubukumkani bukaKrestu bakufa—AmaNifayithi amaThathu anqwenela aze anikwe amandla phezu kokufa ukuze asale emhlabeni ade uYesu afike kwakhona—Benziwa kumila kumbi baze babone izinto ezingekho mthethweni ukuba zithethwe, kwaye kaloku nje bayalungiselela phakathi kwabantu. Malunga E.K. 34–35.[/i]\n\n1 Kwaye kwenzekile akuba uYesu ewathethile la mazwi, wathetha nabafundi bakhe, ngabanye ngabanye, esithi kubo: Ingaba yintoni na eniyinqwenelayo kum, emva kokuba ndihambile ukuya kuBawo?\n\n2 Baza bonke bathetha, ngaphandle kwabathathu, besithi: Sinqwenela okokuba emva kokuba siphile kangangeminyaka yomntu, ukuba ubulungiseleli bethu, osibizele kubo, bungaphela, ukuze sibe nokuza kuwe ngokukhawulezileyo kubukumkani bakho.\n\n3 Waza wathi kubo: Nisikelelekile nina ngenxa yokuba ninqwenela le nto kum; ke ngoko, emva kokuba ninamashumi asixhenxe ubudala niya kuza kum ebukumkanini bam; kwaye niya kufumana ukuphumla kunye nam.\n\n4 Kwaye akuba ethethile nabo, waguqukela kuso isithathu, waza wathi kuso: Ingaba yintoni endinokunenzela yona, ndakuba ndihambile ukuya kuBawo?\n\n5 Baza babalusizi ezintliziyweni zabo, kuba babengekhe balinge ukuyithetha kuye into ababeyinqwenela.\n\n6 Waza wathi kubo: Qaphelani, ndiyazazi iingcinga zenu, kwaye ninqwenele into awathi uYohane, intandane yam, owaye ekunye nam kubulungiseleli bam, ngaphambi kokuba ndiphakanyiselwe phezulu ngamaYuda, wayinqwenela kum.\n\n7 Ke ngoko, nisikelelekile ngakumbi nina, kuba anisokuze nikungcamle ukufa; kodwa niya kuphila ukuze nizibone zonke izenzo zikaBawo kubo abantwana babantu, kwanokude kube zonke izinto ziya kuzalisekiswa ngokwentando kaBawo, xa sukuba ndiya kuza ndisebuqaqawulini bam ndinamandla ezulu.\n\n8 Kwaye anisokuze ninyamezele iintlungu zokufa; kodwa xa sukuba ndiya kuza ndisebuqaqawulini bam niya kuguqulwa ngokuqhwanyaza kweliso ukusuka emzimbeni onokufa ukuya ekungafini; kwaye ke niya kusikelelwa ebukumkanini bukaBawo.\n\n9 Kwaye kwakhona, anisayi kuba nantlungu ngeli lixa niya kuba nihleli nisenyameni, nantsizi ngaphandle kokuba kungezono zehlabathi; kwaye konke oku ndiya kukwenza ngenxa yento eniyinqweneleyo kum, kuba ninqwenele okokuba nibe nokuzisa imiphefumlo yabantu kum, ngeli lixa ihlabathi lisamile.\n\n10 Kwaye kungesi sizathu niya kuba novuyo olupheleleyo; kwaye niya kuhlala phantsi ebukumkanini bukaBawo; ewe, uvuyo lwenu luya kuphelela, kwananjengokuba uBawo endinike uvuyo olupheleleyo; kwaye niya kuba kwananjengokuba ndinjalo mna, kwaye mna ndikwanje ngokuba uBawo enjalo; kwaye uBawo kunye nam sibanye;\n\n11 Kwaye uMoya oyiNgcwele unika ubungqina ngoBawo kunye nam; kwaye uBawo unika uMoya oyiNgcwele kubo abantwana babantu, ngenxa yam.\n\n12 Kwaye kwenzekile okokuba akuba uYesu ewathethile la mazwi, wabachukumisa bebonke ngomnwe wakhe ngaphandle kwesithathu esasiya kushiyeka, waza ke wemka.\n\n13 Kwaye qaphelani, amazulu avuleka, baza baxwilelwa emazulwini, baza babona kwaye beva izinto ezingathethekiyo.\n\n14 Kwaye balelwa ukuba bangazithetha; kungazange kunikelwe kubo mandla wokokuba bangazithetha izinto abathi bazibona kwaye baziva;\n\n15 Kwaye nokuba babesenyameni okanye ngaphandle kwayo, babengenako ukuxela; kuba kwaye kwangathi kubo kwakufana nokwenziwa kumila kumbi kwabo, ukuze baguqulwe kulo mzimba wenyama ukuya kwimo yokungabi nakufa, ukuze babe nokuzibona izinto zikaThixo.\n\n16 Kodwa kwenzekile okokuba baye kwakhona balungiselela phezu kobuso bomhlaba; nangona kunjalo abazange balungiselele ngezinto ababezivile kwaye bazibona, ngenxa yomyalelo ababewunikiwe emazulwini.\n\n17 Kwaye ngoku, nokuba babenokufa okanye ukungabi nakufa, ukususela ngomhla wokwenziwa kumila kumbi kwabo, andazi;\n\n18 Kodwa ndazi kangaka, ngokwembali ebinikiwe—baye babheka phambili phezu kobuso belizwe, kwaye baye balungiselela kubo bonke abantu, bebamanya abaninzi kangangoko ebandleni njengokuba babeya kukholelwa ekushumayeleni kwabo; bebabhaptiza, kwaye kangangobuninzi babo ababhaptizwayo baye bamkela uMoya oyiNgcwele.\n\n19 Kwaye baphoswa entolongweni ngabo babengengabo abebandla. Kwaye iintolongo azizange zibe nokubagcina, kuba zaqhekeka kubini.\n\n20 Baza baphoswa phantsi emhlabeni; kodwa baye bawohlwaya umhlaba ngelizwi likaThixo, kangangokuba ngamandla akhe bahlangulwa baphuma enzulwini yomhlaba; kwaye ke ngoko abazange babenako ukomba mihadi yaneleyo ukuba ibagcine.\n\n21 Kwaye kathathu baphoswa ezikweni baze abafumana kwenzakala.\n\n22 Kwaye kabini baphoswa emhadini wezilo zasendle; kwaye qaphelani baye badlala kunye nazo izilo njengomntwana kunye netakane elanyayo, baza abafumana konzakala.\n\n23 Kwaye kwenzekile okokuba njalo baye babheka phambili phakathi kwabo bonke abantu bakaNifayi, kwaye baye bashumayela ivangeli kaKrestu kubo bonke abantu phezu kobuso belizwe; kwaye baguqukela eNkosini, baza babamanya nebandla likaKrestu, baza njalo abantu beso sizukulwana basikelelwa, ngokwelizwi likaYesu.\n\n24 Kwaye ngoku mna, Mormoni, ndiyapheza ukuthetha malunga nezi zinto okwethutyana.\n\n25 Qaphelani, besele ndiza kuwabhala amagama abo babengenakuze bakungcamle ukufa, kodwa iNkosi yala; ke ngoko andiwabhali, kuba afihliwe ehlabathini.\n\n26 Kodwa qaphelani, ndibabonile, kwaye bandilungiselele.\n\n27 Kwaye qaphelani baya kuba phakathi kwabeeNtlanga, kwaye abeeNtlanga abasayi kubazi.\n\n28 Baya kuba kanjalo phakathi kwamaYuda, kwaye amaYuda awasayi kubazi.\n\n29 Kwaye kuya kwenzeka, xa sukuba iNkosi ibona kufanelekile ngobulumko bayo okokuba baya kulungiselela kuzo zonke izizwe ezisasazekileyo zikaSirayeli, kwaye nakuzo zonke izizwe, izalamane, iilwimi nabantu, kwaye baya kubakhupha kuzo bazise kuYesu imiphefumlo emininzi, ukuze iminqweno yabo ibe nokuzalisekiswa, kananjalo nangenxa yamandla okuqinisekisa kaThixo akubo.\n\n30 Kwaye banjengeengelosi zikaThixo, kwaye ukuba baya kuthandaza kuye uBawo egameni likaYesu banako ukuzibonakalisa nakuye nabani na umntu ababona kubalungele.\n\n31 Ke ngoko, emikhulu nemangalisayo imisebenzi iya kwenziwa ngabo, ngaphambi kwawo omkhulu nozayo umhla xa sukuba bonke abantu kufuneka ngokuqinisekileyo beme phambi kwesihlalo sokugweba sikaKrestu;\n\n32 Ewe kwanaphakathi kwabeeNtlanga kuya kubakho omkhulu nomangalisayo umsebenzi owenziwayo ngabo, ngaphambi kwaloo mhla womgwebo.\n\n33 Kwaye ukuba beninazo zonke izibhalo ezinika ingxelo yayo yonke emangalisayo imisebenzi kaKrestu, beniya kuthi, ngokwamazwi kaKrestu, nazi okokuba ezi zinto kufuneka ngokuqinisekileyo zifike.\n\n34 Kwaye yeha kulowo ungayi kuwaphulaphula amazwi kaYesu, kananjalo nakwabo abanyulileyo waza wabathuma phakathi kwabo; kuba nabani na ongawamkeliyo amazwi kaYesu namazwi abo athe wabathuma abamkeli yena; kwaye ke ngoko akasayi kubamkela ngomhla wokugqibela;\n\n35 Kwaye bekungalunga kubo ukuba ngebengazelwanga. Kuba nicinga okokuba ningabususa ubulungisa boThixo ocaphukileyo, obenyathelwe phantsi kweenyawo zabantu, ukuze ngaye usindiso lube nokufika?\n\n36 Kwaye ngoku qaphelani, njengokuba nditshilo malunga nabo iNkosi ibanyulileyo, ewe, kwanesithathu esasixwilelwe emazulwini, ukuba andazi nokuba babehlanjululwe kumzimba onokufa baya kumzimba ongenakufa—\n\n37 Kodwa qaphelani, okoko ndabhalayo, ndibuzile eNkosini, kwaye ukwenze kwatyhilwa kum okokuba kufuneka kubekho inguqu eyenziwayo emizimbeni yabo, okanye kungenjalo kuyimfuneko okokuba bamele bakungcamle ukufa;\n\n38 Ke ngoko, ukuze bangabi nakukungcamla ukufa kwabakho utshintsho olwenziwayo kuyo imizimba yabo, ukuze bangabi nakuva zintlungu nantsizi ngaphandle kokuba kungezono zehlabathi.\n\n39 Ngoku olu tshintsho lwalungalingani noko kwakuza kwenzeka ngomhla wokugqibela; kodwa kwabakho utshintsho olwenziwayo kubo, kangangokuba uSathana akazange abenako ukuba namandla phezu kwabo, ukuze angabinako ukubahenda; kwaye babengcwalisiwe enyameni, ukuze babe nokubangcwele, nokokuba amandla omhlaba angabinako ukulawula.\n\n40 Kwaye bekule mo kwakufuneka bahlale kude kube ngomhla womgwebo kaKrestu; kwaye ngaloo mhla babeya kufumana olukhulu ngaphezulu utshintsho, nokwamkelwa ebukumkanini bukaBawo bangaze baphinde baphume, kodwa baze bahlale kunye noThixo ngonaphakade emazulwini.\n\n", "3-ne 29": "[center][font_size=26]Isahluko 29[/font_size][/center]\n\n[i]Ukuza ngaphambili kweNcwadi kaMormoni kungumqondiso wokokuba iNkosi iqalisile ukuhlanganisa uSirayeli ize izalisekise umnqophiso Wayo—Abo bazalayo izityhilelo Zayo zomhla wokugqibela nezipho baya kuqalekiswa. Malunga E.K. 34–35.[/i]\n\n1 Kwaye ngoku qaphelani, nditsho kuni ukuthi xa sukuba iNkosi ibona kufanelekile ukuba, ngobulumko bayo, ukuba ezi ntetha ziya kufika kubo abeeNtlanga ngokwamazwi ayo, ke ninokwazi okokuba umnqophiso awathi uBawo wawenza kunye nabantwana bakaSirayeli, malunga nokubuyiselwa kwabo kumazwe elifa labo, sele uqalisile ukuzalisekiswa.\n\n2 Kwaye nibe nokwazi okokuba amazwi eNkosi lawo athethiweyo ngabaprofeti abangcwele, aya kuzalisekiswa onke; kwaye maningathi iNkosi iya kulibazisa ukuza kwayo kubantwana bakaSirayeli.\n\n3 Kwaye maningacingi ezintliziyweni zenu ukuba amazwi abethethiwe alilize, kuba qaphelani, iNkosi iya kuwukhumbula umnqophiso wayo ewenzileyo kubo abantu bayo bendlu kaSirayeli.\n\n4 Kwaye nakuba niya kuzibona ezi zinto zisiza ngaphambili phakathi kwenu, ke maningabe niphinde nizicekise izenzo zeNkosi, kuba ikrele lobulungisa bayo lisesandleni sayo sokunene; kwaye qaphelani, ngaloo mhla, ukuba niya kuzicekisa izenzo zayo iya kubangela okokuba kwakamsinyane linifikele.\n\n5 Yeha kuye lowo ucekisa izenzo zeNkosi; ewe, yeha kuye lowo uya kumkhanyela uKrestu nemisebenzi yakhe!\n\n6 Ewe, yeha kuye lowo uya kuzikhanyela izityhilelo zeNkosi, kwaye noya kuthi iNkosi ayisasebenzi ngezityhilelo, okanye isiprofetho, okanye ngezipho, okanye ngeelwimi, okanye ngokuphilisa, okanye ngamandla oMoya oyiNgcwele!\n\n7 Ewe, kwaye yeha kuye lowo uya kuthi ngaloo mhla, ukuze afumane inzuzo, athi akunakubakho mmangaliso wenziwayo nguYesu Krestu; kuba lowo ukwenzayo oku uya kuba njengonyana wesihogo, lowo kwakungekho nceba ngaye, ngokwelizwi likaKrestu!\n\n8 Ewe, kwaye maningaphindi nifuthe, nakucekisa, nakwenza ntlekisa ngamaYuda, nawuphina kwabayintsalela yendlu kaSirayeli; kuba qaphelani, iNkosi iyawukhumbula umnqophiso wayo kuyo, kwaye iya kwenza kuwo ngokwaloo nto ithe yayifungela.\n\n9 Ke ngoko maningacingi okokuba ninako ukusijikela isandla sasekunene seNkosi ekhohlo, ukuze angabi nakuwenza umgwebo ekuzalisekisweni komnqophiso eyathi yawenza kuyo indlu kaSirayeli.\n\n", "3-ne 30": "[center][font_size=26]Isahluko 30[/font_size][/center]\n\n[i]AbeeNtlanga bemihla yokugqibela bayalelwa ukuba baguquke kwaye beze kuKrestu, baze babalwe kunye nendlu kaSirayeli. Malunga E.K. 34–35.[/i]\n\n1 Phulaphulani, Owu nina beeNtlanga, nize niwave amazwi kaYesu Krestu, uNyana kaThixo ophilayo, athe wandiyalela okokuba mandiwathethe malunga nani, kuba, qaphelani undiyalele okokuba mandibhale, ndisithi:\n\n2 Buyani, nonke nina beeNtlanga, kuzo iindlela zenu ezikhohlakeleyo; nize nizohlwaye ngezenzo zenu ezibi, ngobuxoki benu neenkohliso, nangohenyuzo lwenu, nangamasikizi enu afihlakeleyo, nangokunqula izithixo kwenu, nasekubulaleni kwenu, nobubingeleli benu bobuxoki, noomona benu, neengxabano zenu, nakuyo yonke inkohlakalo yenu namasikizi, kwaye nize kum, nize nibhaptizwe egameni lam, ukuze nibe nokufumana uxolelo lwezono zenu, nize nizaliswe ngoMoya oyiNgcwele, ukuze nibe nokubalwa kunye nabantu bam abangabendlu kaSirayeli.\n\n", "4-ne 1": "[center][font_size=26]UNifayi Wesine[/font_size][/center]\n\n[center][font_size=26]INcwadi kaNifayi Ongunyana kaNifayi—Omnye Wabafundi bakaYesu Krestu[/font_size][/center]\n\nIngxelo yabantu besizwe bakaNifayi, ngokwembali yakhe.\n\n[center][font_size=26]Isahluko 1[/font_size][/center]\n\n[i]AmaNifayithi namaLeymenayithi onke aguqukele eNkosini—Banezinto zonke ngokufanayo, benza imimangaliso, kwaye bayaphumelela elizweni—Emva kwamakhulu amabini eminyaka, ukwahlukana, ububi, amabandla obuxoki, kwaye kuvuka nentshutshiso—Emva kwamakhulu amathathu eminyaka, kunye amaNifayithi namaLeymenayithi akhohlakele—UAmaroni uzifihla phezulu iimbali ezingcwele. Malunga E.K. 35–321.[/i]\n\n1 Kwaye kwenzekile okokuba owamashumi amathathu anesine unyaka wadlula, kananjalo nowamashumi amathathu anesihlanu, kwaye qaphelani abafundi bakaYesu bathi bamisela ibandla likaKrestu kuwo onke amazwe arhangqileyo. Kangangobuninzi babo abaye beza kubo, baza baguquka ngokwenene ezonweni zabo, babhaptizwa egameni likaYesu; kwaye baye kanjalo bamkela uMoya oyiNgcwele.\n\n2 Kwaye kwenzekile kowamashumi amathathu anesithandathu unyaka, abantu bonke baye baguqukela eNkosini, phezu kwabo bonke ubuso belizwe, kunye amaNifayithi namaLeymenayithi, kwaye kungekho zimbambano nazimpikiswano phakathi kwabo, kwaye wonke umntu wayesebenzisana ngobulungisa omnye nomnye.\n\n3 Kwaye babenezinto zonke ngokufanayo phakathi kwabo; ke ngoko kwakungekho zityebi namahlwempu, makhoboka nabakhululekileyo, kodwa bonke babenziwe abakhululekileyo, nabaxhamli kwizipho zasezulwini.\n\n4 Kwaye kwenzekile okokuba owamashumi amathathu anesixhenxe unyaka wadlula kanjalo, kwaye kwakusaqhubeka ukubakho koxolo elizweni.\n\n5 Kwaye kwakukho imisebenzi emikhulu nemangalisayo eyenziwa ngabafundi bakaYesu, kangangokuba baye baphilisa imilwelwe, kwaye bavusa abafileyo, baza babangela ukuba iziqhwala zihambe, neemfama ukuba zifumane ukubona, nezithulu ukuba zive; nazo zonke iintlobo zemimangaliso bazenzile phakathi kwabantwana babantu; kwaye ayikho nanye into abenze imimangaliso kuyo ngaphandle kokuba kube egameni likaYesu.\n\n6 Kwaye njalo ke wadlula owamashumi amathathu anesibhozo unyaka, waza kanjalo nawamashumi amathathu anesithoba, nowamashumi amane ananye, nowamashumi amane anesibini, ewe, kwade kwabe nowamashumi amane anesithoba udlule, kananjalo nowamashumi amahlanu ananye, nowamashumi amahlanu anambini; ewe, kwaye kwade kwaba nowamashumi amahlanu anesithoba udlule.\n\n7 Kwaye iNkosi yaye yabaphumelelisa ngokugqithisileyo elizweni; ewe, kangangokuba baye bakha izixeko kwakhona apho kwakukho izixeko ezazitshisiwe.\n\n8 Ewe, kwanaso eso sixekokazi saseZarahemla baye babangela ukuba sakhiwe kwakhona.\n\n9 Kodwa zazininzi izixeko ezazikiswayo, kwaza kwavela amanzi endaweni yazo; ke ngoko ezi zixeko zazingenako ukuvuselelwa.\n\n10 Kwaye ngoku, qaphelani, kwenzekile okokuba abantu bakaNifayi baye baba nokomelela, kwaye baye baphindaphindeka ngokukhawuleza okugqithisileyo, baza baba ngabantu ababukeka ngokugqithisileyo nabantu abonwabileyo.\n\n11 Kwaye babetshata, kwaye betshatiswa, kwaye besikelelwa ngokobuninzi bezithembiso eyathi iNkosi yazenza kubo.\n\n12 Kwaye babengasahambi ngokwezenzo nemimiselo yomthetho kaMoses; kodwa baye bahamba ngokwemiyalelo ababeyifumene kuyo iNkosi yabo noThixo wabo, beqhubeka ngokuzila ukutya nomthandazo, nokuhlangana kunye rhoqo ukuba bathandaze nokuva ilizwi leNkosi.\n\n13 Kwaye kwenzekile okokuba kwakungekho zimbambano phakathi kwabo bonke abantu, kulo lonke ilizwe; kodwa kwabakho imimangaliso enamandlakazi phakathi kwabafundi bakaYesu.\n\n14 Kwaye kwenzekile okokuba owamashumi asixhenxe ananye unyaka wadlula, waza kanjalo nowamashumi asixhenxe anambini unyaka, ewe, kwaye lilonke, kwade kwaba owamashumi asixhenxe anesithoba unyaka udlule; ewe, kwanekhulu leminyaka ladlula, kwaye abafundi bakaYesu, awayebanyule, babemkile bonke baya eparadesi kaThixo, ngaphandle kwabo bathathu ababeya kusala; kwaye kwakukho abanye abafundi abamiselwayo endaweni yabo; kananjalo nesininzi seso sizukulwana sasidlule.\n\n15 Kwaye kwenzekile okokuba kungabikho mbambano elizweni, ngenxa yothando lukaThixo olwaye lwazinza lwahlala ezintliziyweni zabantu.\n\n16 Kwaye kwakungekho mona, nazingxabano, naziphithiphithi, nahenyuzo, nabuxoki, nakubulala, okanye naluphi na uhlobo loburheletya, kwaye ngokwenene kwakungenakubakho bantu babonwabe ngakumbi kunabo phakathi kwabo bonke abantu ababedalwe ngesandla sikaThixo.\n\n17 Kwakungekho baphangi, nababulali, kwakungekho namaLeymenayithi, naluphi na uhlobo lwama-ayithi; kodwa babeyinto enye, abantwana bakaKrestu, neendlalifa zobukumkani bukaThixo.\n\n18 Kwaye babenokunjani ukusikeleleka! Kuba iNkosi yaye yabasikelela kuzo zonke izenzo zabo; ewe, kwanokude basikelelwe kwaye baphunyeleliswa yade iminyaka elikhulu elineshumi yabe idlule; kwaye isizukulwana sokuqala ukusuka kuKrestu sadlula, kwaye kwakungekho mbambano kulo lonke ilizwe.\n\n19 Kwaye kwenzekile okokuba uNifayi, yena owayegcine le mbali yokugqibela, (kwaye wayeyigcine kumacwecwe kaNifayi) wafa, waza unyana wakhe uAmos wayigcina esikhundleni sakhe; naye kanjalo wayigcina kumacwecwe kaNifayi.\n\n20 Kwaye wayigcina amashumi asibhozo anane eminyaka, kwaye kwakusekho uxolo elizweni, ngaphandle nje kweqela elincinane labantu elalivukela lishiya ibandla laza lazithabathela igama lamaLeymenayithi; ke ngoko kwaqalisa kwakho ubukho bamaLeymenayithi elizweni.\n\n21 Kwaye kwenzekile okokuba uAmos wafa kanjalo (kwaye kwakulikhulu elinamashumi asithoba anane leminyaka ukusuka ekuzeni kukaKrestu) waza unyana wakhe uAmos wayigcina imbali esikhundleni sakhe, waza naye kanjalo wayigcina kumacwecwe kaNifayi; kananjalo yayibhaliwe kwincwadi kaNifayi, eyiyo le ncwadi.\n\n22 Kwaye kwenzekile okokuba engamakhulu amabini iminyaka yadlula, nesizukulwana sesibini sasidlule ngaphandle kwabambalwa.\n\n23 Kwaye ngoku mna, Mormoni, ndinqwenela ukuba ningazi okokuba abantu babephindaphindeke, kangangokuba babenabele phezu kobuso balo lonke ilizwe, nokuba babesuke babazizityebi ngokugqithisileyo, ngenxa yokuba nempumelelo kwabo kuKrestu.\n\n24 Kwaye ngoku, kulo wamakhulu amabini ananye unyaka kwaqalisa ukubakho phakathi kwabo abo babephakamele ekratshini, elinjengokunxiba izambatho zentengo ephezulu, kwaye nalo lonke uhlobo lweeperile ezicwengileyo, nazo zonke izinto ezicwengileyo zehlabathi.\n\n25 Kwaye ukususela ngelo lixa ukuya phambili abazange baphinde babe nampahla nazinto zabo ngokufanayo phakathi kwabo.\n\n26 Baza baqalisa ukwahlukana ngokweendidi; baza baqalisa ukuzakhela amabandla ukuze bafumane inzuzo, baza baqalisa ukulikhanyela ibandla lenene likaKrestu.\n\n27 Kwaye kwenzekile okokuba yakuba engamakhulu amabini aneshumi iminyaka idlule kwabakho amabandla amaninzi elizweni; ewe, abamaninzi amabandla abanga ukumazi uKrestu, kanti ke ayeyikhanyela inxalenye engakumbi yevangeli yakhe, kangangokuba aye afumana lonke uhlobo lwenkohlakalo, kwaye aye anikela izinto ezingcwele kwabo babengavumelekanga ngenxa yokungafaneleki.\n\n28 Kwaye eli bandla laye laphindaphindeka ngokugqithisileyo ngenxa yobugwenxa, nangenxa yamandla kaSathana owaye wazithimba iintliziyo zabo.\n\n29 Kwaye kwakhona, lalikhona elinye ibandla elalimkhanyela uKrestu; kwaye laye lalitshutshisa ibandla lokwenene likaKrestu, ngenxa yentobeko yalo nokholo lwalo kuKrestu; kwaye baye babathiya ngenxa yemimangaliso emininzi eyayisenziwa phakathi kwabo.\n\n30 Ke ngoko baye basebenzisa amandla negunya phezu kwabafundi bakaYesu abaye basala kunye nabo, kwaye baye babaphosa entolongweni; kodwa amandla elizwi likaThixo, awayekubo, iintolongo zaqhekeka kubini, baza babheka phambili besenza imimangaliso enamandlakazi phakathi kwabo.\n\n31 Nangona kunjalo, nangona ikho yonke le mimangaliso, abantu baye baziqaqadekisa iintliziyo zabo, kwaye baye bazama ukubabulala, kwananjengokuba amaYuda eYerusalem ayezama ukumbulala uYesu, ngokwelizwi lakhe.\n\n32 Kwaye baye babaphosa kumaziko omlilo, baza baphumela ngaphandle bengafumananga kwenzakala.\n\n33 Kananjalo baye babaphosa emihadini yamarhamncwa, kwaye baye badlala nawo amarhamncwa kwananjengomntwana kunye netakane; kwaye baye baphumela ngaphandle besuka phakathi kwawo, bengafumananga kwenzakala.\n\n34 Nangona kunjalo, abantu baye baziqaqadekisa iintliziyo zabo, kuba babekhokelwa ngababingeleli abaninzi nabaprofeti bobuxoki ukuba bamisele amabandla amaninzi, nokwenza lonke uhlobo lobugwenxa. Kwaye baye bababetha abantu bakaYesu; kodwa abantu bakaYesu abazange baphindise. Baza njalo baya bephelela ekungakholweni nakwinkohlakalo, ukususela kunyaka ukuya kunyaka, kwanokude kube amawaka amabini anamashumi amathathu eminyaka idlule.\n\n35 Kwaye kwakhona kwenzekile kulo unyaka, ewe, kowamakhulu amabini anamashumi amathathu ananye unyaka, kwabakho ukwahlukana okukhulu phakathi kwabantu.\n\n36 Kwaye kwenzekile okokuba kulo nyaka kwabakho, abantu ababebizwa ngokuba ngamaNifayithi, kwaye babengamakholwa okwenyani kuKrestu; kwaye phakathi kwabo kwakukho abo babebizwa ngokuba ngamaLeymenayithi—amaYakobayithi, namaYosefayithi, namaZoramayithi;\n\n37 Ke ngoko amakholwa okwenyani kuKrestu, nabakhonzi bokwenyani bakaKrestu, (ekwakukho phakathi kwabo abathathu abafundi bakaYesu ababeza kusala) ababebizwa ngokuba ngamaNifayithi, namaYakobayithi, namaYosefayithi, namaZoramayithi.\n\n38 Kwaye kwenzekile okokuba bona abo bayalayo ivangeli babebizwa ngokuba ngamaLeymenayithi, namaLemuwelayithi, namaIshmayelayithi; kwaye abazange baye bephelela ekungakholweni, kodwa baye ngokuthanda bavukela ngokuchasene nevangeli kaKrestu; kwaye baye babafundisa abantwana babo okokuba mabangakholelwa, kwananje ngooyise, ukususela ekuqalekeni, baye besiya bephela.\n\n39 Kwaye kwakungenxa yenkohlakalo namasikizi ooyise, kwananjengokuba kwakunjalo ekuqalekeni. Kwaye babefundiswa ukubathiya abantwana bakaThixo, kwananjengokuba amaLeymenayithi ayefundiswa ukubathiya abantwana bakaNifayi ukususela ekuqalekeni.\n\n40 Kwaye kwenzekile okokuba amakhulu amabini anamashumi amane anesine eminyaka ayedlule, kwaye yayinjalo ke imicimbi yabantu. Kwaye inxalenye engakumbi ekhohlakeleyo yabantu yaye yaba nokomelela, yaza yasuka yaba yintlaninge engakumbi ngokugqithisileyo kunokuba babenjalo abantu bakaThixo.\n\n41 Kwaye babesaqhubeka ukuzimisela amabandla, kwaye bawahombise ngalo lonke uhlobo lwezinto ezixabisekileyo. Kwaye njalo yaye ingamakhulu amabini anamashumi amahlanu iminyaka yadlula, kananjalo namakhulu amabini anamashumi amathandathu eminyaka.\n\n42 Kwaye kwenzekile okokuba inxalenye ekhohlakeleyo yabantu yaqalisa kwakhona ukumisela izifungo ezisemfihlakalweni namayelenqe kaGadiyantoni.\n\n43 Kananjalo nabantu ababebizwa ngokuba ngabantu bakaNifayi baqalisa ukuba nekratshi ezintliziyweni zabo, ngenxa yobutyebi babo obugqithileyo, baza baqalisa ukuzicingela njengabazalwana babo, amaLeymenayithi.\n\n44 Baza ukususela ngeli lixa abafundi baqalisa ukuba lusizi ngenxa yezono zehlabathi.\n\n45 Kwaye kwenzekile okokuba yakuba engamakhulu amathathu iminyaka idlule, kunye abantu bakaNifayi namaLeymenayithi babesuke bakhohlakala ngokugqithisileyo omnye njengomnye.\n\n46 Kwaye kwenzekile okokuba abaphangi bakaGadiyantoni baye banabela phezu kwabo bonke ubuso belizwe; kwaye kwakungekho namnye owayelilungisa ngaphandle nje kwabafundi bakaYesu. Kwaye igolide nesilivere baye bazifumbela elugcinweni ngobuninzi, kwaye baye barhweba ngokungekho mthethweni ngalo lonke uhlobo lwempahla.\n\n47 Kwaye kwenzekile okokuba emva kokuba amakhulu amathathu anesihlanu eminyaka idlule, (kwaye abantu babesahleli enkohlakalweni) uAmos wafa; kwaye umntakwabo, uAmaroni, waye wayigcina imbali esikhundleni sakhe.\n\n48 Kwaye kwenzekile okokuba akuba amakhulu amathathu anamashumi amabini eminyaka edlule, uAmaroni, ekubeni eqhutywa nguMoya oyiNgcwele, waye wazifihla phezulu iimbali ezaye zingcwele—ewe, kwanazo zonke iimbali ezingcwele ezaye zinikezelwe ukuhla ukususela kwisizukulwana ukuya kwisizukulwana, ezaye zingcwele—okoko kwade kwaba ngamakhulu amathathu anamashumi amabini eminyaka ukususela ekuzeni kukaKrestu.\n\n49 Kwaye waye wazifihla phezulu eNkosini, ukuze zibe nokuza kwakhona kuyo intsalela yendlu kaYakobi, ngokweziprofetho nezithembiso zeNkosi. Kwaye sinjalo ke isiphelo sembali ka-Amaroni.\n\n", "morm 1": "[center][font_size=26]INcwadi kaMormoni[/font_size][/center]\n\n[center][font_size=26]Isahluko 1[/font_size][/center]\n\n[i]UAmaroni uyalela uMormoni malunga neembali ezingcwele—Imfazwe iyaqalisa phakathi kwamaNifayithi namaLeymenayithi—AmaNifayithi amaThathu ayasuswa—Inkohlakalo, ukungakholwa, abakhafuli nobugqwirha ziyongama. Malunga E.K. 321–326.[/i]\n\n1 Kwaye ngoku mna, Mormoni, ndenza imbali yezinto endizibonileyo nendizivileyo, kwaye ndiyibiza ngokuba yiNcwadi kaMormoni.\n\n2 Kwaye malunga nelixa lokokuba uAmaroni efihla iimbali phezulu eNkosini, weza kum, (mna ke ndandimalunga neshumi leminyaka ubudala, kwaye ndaqalisa ukufunda nje noko ngokohlobo lokufunda lwaba bantu bakowethu) waza uAmaroni wathi kum: Ndiyaqonda okokuba ungumntwana ondilisekileyo, kwaye uyakhawuleza ukuqwalasela;\n\n3 Ke ngoko, xa sukuba umalunga namashumi amabini anesine eminyaka ndinga ungazikhumbula izinto othe wazigqalisela ngokunxulumene naba bantu; kwaye xa sukuba ukuloo minyaka hamba uye elizweni laseAntam, kwinduli eyayibizwa ngokuba yiShim; kwaye apho ndibeke eNkosini yonke imikrolo engcwele enxulumene naba bantu.\n\n4 Kwaye qaphela, uya kuwathabathela kuwe amacwecwe kaNifayi, kwaye intsalela uya kuyishiya kuloo ndawo ikuyo; kwaye uya kukrola kumacwecwe kaNifayi zonke izinto othe waziqwalasela ngokunxulumene naba bantu.\n\n5 Kwaye mna, Mormoni, ekubeni ndiyinzala kaNifayi, (kwaye igama likabawo lalinguMormoni) ndiye ndazikhumbula izinto endandiziyalelwe nguAmaroni.\n\n6 Kwaye kwenzekile okokuba mna, ekubeni ndineshumi elinanye leminyaka ubudala, ndafuduswa ngubawo sangena elizweni elisemazantsi, nakwilizwe laseZarahemla.\n\n7 Ubuso belizwe buphela babuzaliswe zizakhiwo, nabantu babebaninzi phantse, njengentlabathi yolwandle.\n\n8 Kwaye kwenzekile kulo nyaka kwaqalisa imfazwe phakathi kwamaNifayithi, awayequka amaNifayithi, namaYakobayithi, namaYosefayithi, namaZoramayithi; kwaye le mfazwe yayiphakathi kwamaNifayithi namaLeymenayithi, namaLemuwelayithi namaIshmayelayithi.\n\n9 Ngoku amaLeymenayithi namaLemuwelayithi namaIshmayelayithi ayebizwa ngokuba ngamaLeymenayithi, kwaye la maqela mabini ayengamaNifayithi namaLeymenayithi.\n\n10 Kwaye kwenzekile okokuba imfazwe yaqalisa ukuba phakathi kwabo emideni yaseZarahemla, ecaleni kwamanzi aseTsidon.\n\n11 Kwaye kwenzekile okokuba amaNifayithi ahlanganisana kunye inani elikhulu lamadoda, kwanokwedlula inani elingamawaka angamashumi amathathu. Kwaye kwenzekile okokuba baye kwakuwo loo nyaka baba namadabi amaninzi, apho amaNifayithi aye awabetha amaLeymenayithi aza abulala abaninzi awo.\n\n12 Kwaye kwenzekile okokuba amaLeymenayithi aye alirhoxisa icebo lawo, kwaza kwabakho uxolo olufikelelwayo elizweni; lwaza uxolo lwahlala isithuba esimalunga neminyaka emine, ukuba kungabikho mpalalo-gazi.\n\n13 Kodwa inkohlakalo yaye yoyisa phezu kobuso balo lonke ilizwe, kangangokuba iNkosi yaye yabathabatha abafundi bayo abathandekayo, yaza imisebenzi yemimangaliso nokuphilisa yaphela ngenxa yobugwenxa babantu.\n\n14 Kwaye kwakungekho zipho zivela eNkosini, noMoya oyiNgcwele awuzange wehlele phezu kwakhe nawuphi na, ngenxa yenkohlakalo yabo nokungakholwa.\n\n15 Kwaye mna, ekubeni ndineshumi elinantlanu leminyaka ubudala, kwaye noko ndinondiliseko lwengqondo, ke ngoko ndaye ndavelelwa yiNkosi, ndaza ndangcamla ndaza ndabanolwazi ngokulunga kukaYesu.\n\n16 Kwaye ndaye ndazama ukushumayela kwaba bantu, kodwa umlomo wam wavalwa, kwaye ndalelwa ukuba ndishumayele kubo; kuba qaphelani babevukela ngabom ngokuchasene noThixo wabo; baza abafundi abayintanda basuswa elizweni, ngenxa yobugwenxa babo.\n\n17 Kodwa ndaye ndasala phakathi kwabo, kodwa ndalelwa ukushumayela kubo, ngenxa yokuqaqadeka kweentliziyo zabo; kwaye ngenxa yokuqaqadeka kweentliziyo zabo ilizwe laqalekiswa ngenxa yabo.\n\n18 Kwaye aba baphangi bakaGadiyantoni, ababephakathi kwamaLeymenayithi, baye balizalisa ilizwe, kangangokuba abemi balo baqalisa ukufihla ubutyebi babo emhlabeni; kwaye babampunyululu, ngenxa yokuba iNkosi yayiliqalekisile ilizwe, ukuze bangakwazi ukububamba, okanye bangaphindi babufumane.\n\n19 Kwaye kwenzekile okokuba kwabakho abakhafuli, nobugqwirha, nobugqi; namandla alowo ongendawo ayesebenza phezu kwabo bonke ubuso belizwe, kwanasekuzalisekisweni kwawo onke amazwi ka-Abhinadayi, kananjalo noSamuweli umLeymenayithi.\n\n", "morm 2": "[center][font_size=26]Isahluko 2[/font_size][/center]\n\n[i]UMormoni ukhokela imikhosi yamaNifayithi—Igazi nendyikityha ziyalitshayela ilizwe—AmaNifayithi ayakhala aze azile ngosizi lwabagwetyiweyo—Umhla wabo wobabalo udlule—UMormoni uzuza amacwecwe kaNifayi—Iimfazwe ziyaqhubeka. Malunga E.K. 327–350.[/i]\n\n1 Kwaye kwenzekile kwakuwo loo nyaka kwaqalisa ukubakho iimfazwe kwakhona phakathi kwamaNifayithi namaLeymenayithi. Kwaye nangona mna ndandiselula, ndandimde ngesithomo; ke ngoko abantu bakaNifayi bonyula mna ukuba mandibe yinkokeli yabo, okanye inkokeli yemikhosi yabo.\n\n2 Ke ngoko kwaye kwenzekile kunyaka wam weshumi elinesithandathu mna ndaye ndabheka phambili entloko yomkhosi wamaNifayithi, ngokuchasene namaLeymenayithi; ke ngoko amakhulu amathathu anamashumi amabini anesithandathu eminyaka ayedlule.\n\n3 Kwaye kwenzekile okokuba kowamakhulu amathathu anamashumi amabini anesixhenxe unyaka amaLeymenayithi aye asihlasela ngamandla amakhulu ngokugqithisileyo, kangangokuba aye ayoyikisa imikhosi yam; ke ngoko ayizange ivume ukulwa, yaza yaqalisa ukubuyela emva ngakumazwe angasentla.\n\n4 Kwaye kwenzekile okokuba saye safika kwisixeko saseAngola, kwaye saye saluthabatha ulawulo lwesixeko, saza senza amalungiselelo okuzikhusela ngokuchasene namaLeymenayithi. Kwaye kwenzekile okokuba saye sasinqabisa isixeko eso ngamandlakazi ethu; kodwa nangona sinazo zonke iinqaba amaLeymenayithi aye asihlasela aza asidudulela ngaphandle kwesixeko.\n\n5 Kwaye aye kanjalo asidudulela kude ngaphandle kwelizwe likaDavide.\n\n6 Saza samatshela phambili saza safika kulo ilizwe likaYoshuwa, elaye lisemideni esentshona ngeselunxwemeni lolwandle.\n\n7 Kwaye kwenzekile okokuba saye sabahlanganisela ngaphakathi abantu bethu ngokukhawuleza kangangoko sasinako, ukuze sibenako ukubahlanganisa kunye beyimbumba enye.\n\n8 Kodwa qaphelani, ilizwe lalizaliswe ngabaphangi nangamaLeymenayithi; kwaye nangona kwakukho intshabalalo enkulu eyayijinga phezu kwabantu bam, abazange baguquke kwizenzo zabo zobubi; ke ngoko kwabakho igazi nendyhikityha eyanabela kubo bonke ubuso belizwe, kunye ngakwicala lamaNifayithi kwaye ngokunjalo nangakwicala lamaLeymenayithi; kwaye kwakuyimvukelo enye epheleleyo kubo bonke ubuso belizwe.\n\n9 Kwaye ngoku, amaLeymenayithi ayenokumkani, kwaye igama lakhe lalinguAron; kwaye weza ngokuchasene nathi kunye nomkhosi ongamawaka angamashumi amane anesine. Kwaye qaphelani, mna ndaye ndaxhathisa kuye ngamawaka angamashumi amane anesibini. Kwaye kwenzekile okokuba ndamoyisa ngomkhosi wam kangangokuba wasaba phambi kwam. Kwaye qaphelani, konke oku kwenzeka, kwaye amakhulu amathathu anamashumi amathathu eminyaka athi adlula.\n\n10 Kwaye kwenzekile okokuba amaNifayithi aqalisa ukuguquka kubugwenxa bawo, aza aqalisa ukukhalaza kwananjengokuba kwakuprofethiwe nguSamuweli umprofeti; kuba qaphelani akukho mntu wayenako ukukugcina oko kwakukokwakhe, ngenxa yamasela, nabaphangi, nababulali, nobugcisa bobugqi, nobugqwirha obabukulo ilizwe.\n\n11 Njalo ke kwaqalisa ukubakho ukuzila nesililo kulo lonke ilizwe ngenxa yezi zinto, kwaye ngokungakumbi phakathi kwabantu bakaNifayi.\n\n12 Kwaye kwenzekile okokuba ndakuba mna, Mormoni, ndibona izililo zabo nokuzila kwabo nosizi lwabo phambi kweNkosi, intliziyo yam yaye yagcoba ngaphakathi kwam, ndizazi iinceba nokuzeka kade umsindo kweNkosi, ke ngoko ndacinga okokuba angaba nenceba kubo ukuze kwakhona babe ngabantu abangamalungisa.\n\n13 Kodwa qaphelani olu vuyo lwam lwaba lilize, kuba ukuzila kwabo kwakungekuko okokuguquka, ngenxa yokulunga kukaThixo; kodwa kwakulusizi nje noko lwabagwetyiweyo, ngenxa yokuba iNkosi ingayi kusoloko ibavumela ukuba bafumane ulonwabo esonweni.\n\n14 Kwaye abazange beze kuYesu ngeentliziyo ezaphukileyo noomoya abatyumkileyo, kodwa baye bamqalekisa uThixo, baza banqwenela ukufa. Nangona kunjalo babeya kulwa ngekrele ngenxa yobomi babo.\n\n15 Kwaye kwenzekile okokuba usizi lwam lwaye lwabuyela kum kwakhona, ndaza ndabona okokuba umhla wobabalo wawudlule kubo, kunye ngokwasenyameni nangokwasemoyeni; kuba ndabona amawaka abo egawulelwe phantsi ngemvukelo ephandle ngokuchasene noThixo wabo, kwaye befunjwe njengobulongwe phezu kobuso belizwe. Yaza njalo engamakhulu amathathu anamashumi amane anesine iminyaka yadlula.\n\n16 Kwaye kwenzekile okokuba kwengamakhulu amathathu anamashumi amane anesihlanu iminyaka amaNifayithi aye aqalisa ukusaba phambi kwamaLeymenayithi; kwaye asukelwa ade afika kwanakwilizwe likaYashoni, phambi kokuba kubenokwenzeka ukuba angamiswa ekuhlehleni umva kwawo.\n\n17 Kwaye ngoku, isixeko sikaYashoni sasikufuphi nelizwe apho uAmaroni wayebeke khona iimbali eNkosini, ukuze zingabi nakutshatyalaliswa. Kwaye qaphelani mna ndandihambe ngokwelizwi lika-Amaroni, ndaza ndawathabatha amacwecwe kaNifayi, kwaye ndaye ndenza imbali ngokwamazwi ka-Amaroni.\n\n18 Kwaye phezu kwamacwecwe kaNifayi mna ndaye ndenza ingxelo ezeleyo yayo yonke inkohlakalo namasikizi; kodwa phezu kwala macwecwe mna ndiye ndazibamba ukuba ndenze ingxelo ezeleyo yenkohlakalo yawo namasikizi, kuba qaphelani, umbono oqhubekayo wenkohlakalo namasikizi aphambi kwamehlo am okokoko mna bendinako ukuzibona iindlela zomntu.\n\n19 Kwaye yeha kum ngenxa yenkohlakalo yabo; kuba intliziyo yam izele lusizi ngenxa yenkohlakalo yabo, yonke imihla yam; nangona kunjalo, mna ndiyazi okokuba mna ndiya kuphakanyiswa ngomhla wokugqibela.\n\n20 Kwaye kwenzekile okokuba kuwo lo nyaka abantu bakaNifayi kwakhona bazingelwa baza badudulwa. Kwaye kwenzekile okokuba saye sadudulelwa kude sada saba sifike emantla kwilizwe elalibizwa ngokuba yiShem.\n\n21 Kwaye kwenzekile okokuba saye sasinqabisa isixeko sikaShem, kwaye saye sabahlanganisela ngaphakathi abantu kangangoko kwakunokwenzeka, ukuze mhlawumbi singabanako ukubasindisa kwintshabalalo.\n\n22 Kwaye kwenzekile kowamakhulu amathathu anamashumi amane anesithandathu unyaka aqalisa ukusihlasela kwakhona.\n\n23 Kwaye kwenzekile okokuba mna ndaye ndathetha nabantu bam, kwaye ndaye ndabakhuthaza ngamandla amakhulu, okokuba bangema ngenkalipho phambi kwamaLeymenayithi kwaye balwele abafazi babo, nabantwana babo, nezindlu zabo, namakhaya abo.\n\n24 Kwaye amazwi am aye abavuselela noko emandleni, kangangokuba abazange basabe phambi kwamaLeymenayithi, kodwa baye bema ngenkalipho ngokuchasene nawo.\n\n25 Kwaye kwenzekile okokuba saye salwa ngomkhosi wamawaka angamashumi amathathu ngokuchasene nomkhosi ongamawaka angamashumi amahlanu. Kwaye kwenzekile okokuba saye sema phambi kwawo ngozinzo olungako kangangokuba aye asaba emka phambi kwethu.\n\n26 Kwaye kwenzekile okokuba akuba esabile saye sawasukela ngemikhosi yethu, kwaye saye sahlangana nawo kwakhona, kwaye saye sawoyisa; nangona kunjalo ukomelela kweNkosi kwakungekho kuthi; ewe, sasishiywe sodwa, ukuze uMoya weNkosi ungahlali kunye nathi; ke ngoko sasisuke saba buthathaka nje ngabazalwana bethu.\n\n27 Kwaye intliziyo yam yaye yalusizi ngenxa yale ntlekele inkulu yabantu bam, ngenxa yenkohlakalo yabo namasikizi abo. Kodwa qaphelani, saye sabheka phambili ngokuchasene namaLeymenayithi nabaphangi bakaGadiyantoni, sade saba kwakhona siluthabathile ulawulo lwamazwe elifa lethu.\n\n28 Kwaye owamakhulu amathathu anamashumi amane anesithoba unyaka wawudlule. Saza kowamakhulu amathathu anamashumi amahlanu unyaka senza isivumelwano kunye namaLeymenayithi nabaphangi bakaGadiyantoni, esathi kuso senza amazwe elifa lethu ukuba ohlulwe.\n\n29 Kwaye amaLeymenayithi aye asinika ilizwe elingasemantla, ewe, kwanokuya kwindlela emxinwa eyaye ikhokelela kwilizwe elingasemazantsi. Kwaye saye sawanika amaLeymenayithi lonke ilizwe elingasemazantsi.\n\n", "morm 3": "[center][font_size=26]Isahluko 3[/font_size][/center]\n\n[i]UMormoni udanduluka inguquko kuwo amaNifayithi—Azuza uloyiso olukhulu aze azizukise ngokomelela kwawo—UMormoni uyala ukuwakhokela, kwaye imithandazo yakhe ngabo ayinakholo—INcwadi kaMormoni imema izizwe ezilishumi elinambini zikaSirayeli ukuba zikholelwe kuyo ivangeli. Malunga E.K. 360–362.[/i]\n\n1 Kwaye kwenzekile okokuba amaLeymenayithi awazange eze ukuba alwe idabi kwakhona yada iminyaka elishumi nangaphezulu yathi yadlula. Kwaye qaphelani, mna ndibasebenzisile abantu bam, amaNifayithi, ekulungiseni imihlaba yabo nezikhali zabo ekulungiseleleni ilixa lokulwa idabi.\n\n2 Kwaye kwenzekile ukuba iNkosi ithi kum: Danduluka kubo aba bantu—Guqukani, kwaye nize kum, kwaye nibhaptizwe, nize nilakhe kwakhona ibandla lam, naye niya kusinda.\n\n3 Kwaye mna ndaye ndadandaluka kubo aba bantu, kodwa kwaba lilize; kwaye abazange baqonde okokuba yaye iyiNkosi leyo yayibasindisile, yaza yabanika nethuba lenguquko. Kwaye qaphelani baye baziqaqadekisa iintliziyo zabo ngokuchasene neNkosi uThixo wabo.\n\n4 Kwaye kwenzekile okokuba emva kokuba lo nyaka weshumi udlule, usenza, xa iyonke, engamakhulu amathathu anamashumi amathandathu iminyaka ukususela ekuzeni kukaKrestu, ukumkani wamaLeymenayithi wathumela incwadi kum, eyayindazisa okokuba ayelungiselela ukuza kwakhona ukuba alwe idabi ngokuchasene nathi.\n\n5 Kwaye kwenzekile okokuba mna ndaye ndabenza abantu bam okokuba mabazihlanganise kunye kulo ilizwe iNkangala, kwisixeko esaye sisemideni, ngakwindlela emxinwa eyayikhokelela kwilizwe elisemazantsi.\n\n6 Kwaye apho saye sayimisa imikhosi yethu, ukuze sibe nokuyinqanda imikhosi yamaLeymenayithi, ukuze ingabinako ukufumana ulawulo lwemihlaba yethu; ke ngoko saye sanqabisa ngokuchasene nawo ngawo wonke umkhosi wethu.\n\n7 Kwaye kwenzekile okokuba kowamakhulu amathathu anamashumi amathandathu ananye unyaka amaLeymenayithi aye ehlela ezantsi kuso isixeko iNkangala ukuba alwe idabi ngokuchasene nathi; kwaye kwenzekile okokuba ngawo loo nyaka saye sawoyisa, kangangokuba aye abuyela kwawawo amazwe kwakhona.\n\n8 Kwaye kowamakhulu amathathu anamashumi amathandathu anesibini unyaka aye ehlela ezantsi kwakhona ukuba alwe idabi. Kwaye saye sawoyisa kwakhona, kwaye saye sabulala inani elikhulu lawo, baza abafileyo bawo baphoswa elwandle.\n\n9 Kwaye ngoku, ngenxa yale nto inkulu abathe abantu bam, amaNifayithi, athi ayenza, baqalisa ukuzigwagwisa ngokomelela kwabo, baza baqalisa ukufunga phambi kwamazulu okokuba baya kuziphindezela ngegazi labazalwana babo ababebulewe ziintshaba zabo.\n\n10 Kwaye baye bafunga ngamazulu, kananjalo nangetrone kaThixo, okokuba baya kunyukela phezulu ukuya kulwa idabi ngokuchasene neentshaba zabo, kwaye baya kuzisikela ngaphandle zisuke kubuso belizwe.\n\n11 Kwaye kwenzekile okokuba mna, Mormoni, ndize ndale kwaphela ukususela ngeli lixa ukubheka phambili ukuba ngumphathi nenkokeli yesi sizwe, ngenxa yenkohlakalo namasikizi aso.\n\n12 Qaphelani, mna ndandibakhokele, nangona benenkohlakalo ndandibakhokele amaxesha amaninzi edabini, kwaye ndibathanda, ngokothando lukaThixo olwaye lukum, ngentliziyo yam yonke; kwaye umphefumlo wam ndawuthululela emthandazweni kuye uThixo wam ebudeni bemini yonke ngenxa yabo; nangona kunjalo, wawungena lukholo, ngenxa yokuqaqadeka kweentliziyo zabo.\n\n13 Kwaye kathathu ndibahlangule baphuma ezandleni zeentshaba zabo, kwaye abaguqukanga ezonweni zabo.\n\n14 Kwaye xa babefunga ngako konke ababekwalelwe yiNkosi yethu noMsindisi uYesu Krestu, okokuba baza kunyuka baye kuzo iintshaba zabo ukuya kulwa idabi, baze baziphindezele ngegazi labazalwana babo, qaphelani izwi leNkosi lafika kum, lisithi:\n\n15 Impindezelo yeyam, kwaye mna ndiya kubuyekeza; kwaye ngenxa yokuba aba bantu bengaguquki emva kokuba ndibahlangule, qaphelani, baya kusikelwa ngaphandle basuke phezu kobuso bomhlaba.\n\n16 Kwaye kwenzekile okokuba ndala kwaphela ukunyuka ngokuchasene neentshaba zam, ndaza ndenza kwananjengokuba iNkosi yandiyalelayo; kwaye ndaye ndema njengengqina elingumbukeli ukubonakalisa kulo ihlabathi izinto endazibonayo kwaye ndaziva, ngokweembonakalo zoMoya ezazingqinile ngezinto ezisezayo.\n\n17 Ke ngoko ndibhalela kuni, beeNtlanga, kananjalo nakuni, ndlu kaSirayeli, xa sukuba umsebenzi uya kuqalisa, wokokuba niya kuba seniza kulungiselela ukubuyela kwilizwe lelifa lenu;\n\n18 Ewe, qaphelani, ndibhalele kuzo zonke iziphelo zomhlaba; ewe, kuni, zizwe ezilishumi elinambini zikaSirayeli, eniya kugwetywa ngokwemisebenzi yenu ngabalishumi elinambini awathi uYesu wabanyula ukuba babe ngabafundi bakhe kulo ilizwe laseYerusalem.\n\n19 Kwaye ndibhalela kanjalo kuyo intsalela yaba bantu, eya kuthi kanjalo igwetywe ngabalishumi elinambini awathi uYesu wabanyula kulo eli lizwe; kwaye bona baya kugwetywa lelinye ishumi elinambini awathi uYesu walinyula kulo ilizwe laseYerusalem.\n\n20 Kwaye ezi zinto uthi uMoya uzibonakalise kum; ke ngoko ndibhalela kuni nonke. Kwaye kungesi sizathu ndinibhalela, ukuze nibe nokwazi okokuba kufuneka nonke nime phambi kwesihlalo-sokugweba sikaKrestu, ewe, wonke umphefumlo ongowalo usapho loluntu lonke luka-Adam; kwaye kufuneka nime ukuba nigwetywe ngemisebenzi yenu, nokuba ilungile okanye mibi.\n\n21 Kananjalo nokuze nibe nokukholelwa yivangeli kaYesu Krestu, eniya kuthi nibenayo phakathi kwenu; kananjalo nokokuba amaYuda, abantu bomnqophiso weNkosi, aya kuba nelinye ingqina ngaphandle kwakhe lowo bambonayo baza bamva, loo Yesu, abathi bambulala, waye enguye ngokwenene uKrestu kwaye nowokwenene uThixo.\n\n22 Kwaye ndinga ndinganithundeza nonke nina ziphelo zomhlaba ukuba niguquke kwaye nilungiselele ukuma phambi kwesihlalo sokugweba sikaKrestu.\n\n", "morm 4": "[center][font_size=26]Isahluko 4[/font_size][/center]\n\n[i]Imfazwe nendyikityha ziyaqhubeka—Abakhohlakeleyo bohlwaya abakhohlakeleyo—Inkohlakalo engaphezulu yongama ngaphezulu kunokuba yayikhe yanjalo ngaphambili kuye wonke uSirayeli—Abafazi nabantwana banikelwa kwizithixo—AmaLeymenayithi aqalisa ukuwatshayela amaNifayithi phambi kwawo. Malunga E.K. 363–375.[/i]\n\n1 Kwaye ngoku kwenzekile okokuba kowamakhulu amathathu anamashumi amathandathu anesithathu unyaka amaNifayithi aye enyuka kunye nemikhosi yawo ukuya kulwa ngokuchasene namaLeymenayithi, aphuma kulo ilizwe iNkangala.\n\n2 Kwaye kwenzekile okokuba imikhosi yamaNifayithi yadudulelwa emva kwakhona ukuya kulo ilizwe iNkangala. Aza ngeli lixa ayesadiniwe, umkhosi ohlaziyekileyo wamaLeymenayithi waye wabahlasela; baza baba nedabi elibuhlungu, kangangokuba amaLeymenayithi aye asithabatha asilawula isixeko iNkangala, kwaye aye abulala abaninzi bamaNifayithi, aza athabatha amabanjwa amaninzi.\n\n3 Kwaye abaseleyo baye basaba baza bamanyana nabemi besixeko iTiyanikumi. Ngoku isixeko iTiyanikumi sasimi kwimida engaselunxwemeni lolwandle; kananjalo sasikufuphi nesixeko iNkangala.\n\n4 Kwaye kwakungenxa yokuba imikhosi yamaNifayithi yenyukela kuwo amaLeymenayithi ukuze iqalise ukubethwa; kuba ukuba kwakungekuko oko, amaLeymenayithi ngewaye engabanga nako ukuba namandla phezu kwayo.\n\n5 Kodwa, qaphelani, izigwebo zikaThixo ziya kufika kwabakhohlakeleyo; kwaye abakhohlakeleyo bohlwaywa ngabakhohlakeleyo; kuba ngabakhohlakeleyo abavuselela iintliziyo zabantwana babantu kwimpalalo-gazi.\n\n6 Kwaye kwenzekile okokuba amaLeymenayithi aye enza amalungiselelo okuhlasela isixeko iTiyanikumi.\n\n7 Kwaye kwenzekile ngowamakhulu amathathu anamashumi amathandathu anesine unyaka amaLeymenayithi aye asihlasela isixeko iTiyanikumi, ukuze abe nokulithabatha ulawulo lwesixeko iTiyanikumi kanjalo.\n\n8 Kwaye kwenzekile okokuba aye abhebhethwa aza adudulelwa emva ngamaNifayithi. Aza amaNifayithi akubona okokuba awadudule amaLeymenayithi aye kwakhona azigwagwisa ngokomelela kwawo; aza abheka phambili ngawawo amandlakazi, aza aluthabatha kwakhona ulawulo lwesixeko iNkangala.\n\n9 Kwaye ngoku zonke ezi zinto zenziwa, kwaye kwakukho amawaka abulawayo kuwo omabini amacala, kunye amaNifayithi namaLeymenayithi.\n\n10 Kwaye kwenzekile okokuba owamakhulu amathathu anamashumi amathandathu anesithandathu unyaka wawudlule, aza amaLeymenayithi eza kwakhona phezu kwamaNifayithi ukuba alwe idabi; kanti ke amaNifayithi awazange aguquke kububi awayebewenzile kodwa azingisa ukuqhubeka ngenkohlakalo yawo.\n\n11 Kwaye kuyinto engenakwenzeka ukuba ulwimi lukwezi ukuchazae, okanye umntu abhale inkcazelo egqibeleleyo yombono owoyikekayo wempalalo-gazi nendyikityha eyayikho phakathi kwabantu, kunye kwabamaNifayithi nakwabamaLeymenayithi; kwaye yonke intliziyo yayiqaqadekile, kangangokuba babevuyiswa yimpalalo-gazi ethe rhoqo.\n\n12 Kwaye akuzange kwabakho nkohlakalo igqithise kangako phakathi kwabo bonke abantwana bakaLihayi, nakwaphakathi kwayo yonke indlu kaSirayeli, ngokwamazwi eNkosi, njengokuba kwakunjalo phakathi kwaba bantu.\n\n13 Kwaye kwenzekile okokuba amaLeymenayithi aye aluthabatha ulawulo lwesixeko iNkangala, kwaye oku kungenxa yokuba inani lawo laye lalogqitha inani lamaNifayithi.\n\n14 Kwaye aye kanjalo amatshela phambili ngokuchasene nesixeko iTiyanikumi, kwaye aye abadudulela kude abemi baphuma kuso, kwaye aye athabatha amabanjwa amaninzi kunye abafazi nabantwana, kwaye aye abanikela nje ngeminikelo kuzo izithixo zawo.\n\n15 Kwaye kwenzekile okokuba ngowamakhulu amathathu anamashumi amathandathu anesixhenxe unyaka, amaNifayithi ekubeni enomsindo ngenxa yokuba amaLeymenayithi enze idini ngabafazi nabantwana bawo, kuba aye aya kuhlasela ngokuchasene namaLeymenayithi ngomsindo omkhulu ngokugqithisileyo, kangangokuba aye owoyisa kwakhona amaLeymenayithi, aza awadudulela ngaphandle kwemihlaba yawo.\n\n16 Aza amaLeymenayithi aweza kwakhona ngokuchasene namaNifayithi kwade kwaba ngowamakhulu amathathu anamashumi asixhenxe anesihlanu unyaka.\n\n17 Kwaye kulo nyaka aye ehlela ezantsi ngokuchasene namaNifayithi ngayo yonke imikhosi yawo; kwaye ayengabalwanga ngenxa yobukhulu benani lawo.\n\n18 Kwaye ukususela ngeli lixa ukuya phambili awazange amaNifayithi azuze mandla phezu kwamaLeymenayithi, kodwa aqalisa ukutshayelwa ngawo kwananjengombethe phambi kwelanga.\n\n19 Kwaye kwenzekile okokuba amaLeymenayithi aye ehlela ezantsi ngokuchasene nesixeko iNkangala; kwaza kwabakho idabi elibuhlungu ngokugqithisileyo elaliwayo kulo ilizwe iNkangala; awathi kulo awabetha amaNifayithi.\n\n20 Aza asaba kwakhona emka phambi kwawo, aza afika kwisixeko iBhohazi; kwaye apho aye ema ngokuchasene namaLeymenayithi ngenkalipho egqithisileyo, kangangokuba amaLeymenayithi awazange awabethe ada abe ezile kwakhona okwesibini.\n\n21 Kwaye akuba ezile okwesibini, amaNifayithi adudulwa aza abulawa ngendyikityha enkulu ngokugqithisileyo; abafazi bawo nabantwana bawo kwakhona benziwa idini kwizithixo.\n\n22 Kwaye kwenzekile okokuba amaNifayithi aye kwakhona asaba emka phambi kwawo, ethabatha bonke abemi kunye nawo, kunye ezidolophini nakwiidolophana.\n\n23 Kwaye ngoku mna, Mormoni, ndakubona okokuba amaLeymenayithi ayesele eza kulibhukuqa ilizwe, ke ngoko ndaye ndaya kuyo induli iShim, kwaye ndaye ndazikhupha zonke iimbali awaye uAmaroni ezifihlele phezulu eNkosini.\n\n", "morm 5": "[center][font_size=26]Isahluko 5[/font_size][/center]\n\n[i]UMormoni kwakhona ukhokela imikhosi yamaNifayithi kumadabi egazi nendyikityha—INcwadi kaMormoni iya kuza ngaphambili ukuqinisekisa wonke uSirayeli okokuba uYesu unguKrestu—Ngenxa yokungakholwa kwawo, amaLeymenayithi aya kusasazwa, kwaye uMoya uya kupheza ukuzamana nawo—Aya kufumana ivangeli kwabeeNtlanga ngemihla yamva. Malunga E.K. 375–384.[/i]\n\n1 Kwaye kwenzekile okokuba ndaye ndabheka phambili phakathi kwamaNifayithi, kwaye ndaye ndaguquka kwisifungo endandisenzile sokokuba andisokuze ndiphinde ndiwancedise; aza andinika ulawulo kwakhona lwemikhosi yawo, kuba babendicingela ngokungathi ndandinako ukuwahlangula kuzo iimbandezelo zawo.\n\n2 Kodwa qaphelani, mna ndandingenathemba, kuba ndandizazi izigwebo zeNkosi ezazimele ukwehla phezu kwabo; kuba abazange baguquke kubugwenxa babo, kodwa baye batsala nzima ebomini babo bengabizi kwesoo Siqu sabadalayo.\n\n3 Kwaye kwenzekile okokuba amaLeymenayithi aye eza ngokuchasene nathi njengokuba sasisabele kwisixeko saseYordan; kodwa qaphelani, badudulelwa emva ukuze bangasithabathi isixeko ngelo lixa.\n\n4 Kwaye kwenzekile okokuba baye beza ngokuchasene nathi kwakhona, kwaye saye sasigcina isixeko. Kananjalo kwakukho nezinye izixeko ezaye zigcinwe ngamaNifayithi, iinqaba ezo ezaye zawanqamla ukuze angabinako ukungena elizweni elalime phambi kwethu, ukuba babatshabalalise abemi belizwe lethu.\n\n5 Kodwa kwenzekile okokuba nayiphina imihlaba esasithe sadlula ngakuyo, nabemi bayo babengahlanganiselwanga ngaphakathi, batshatyalaliswa ngamaLeymenayithi, needolophu zabo, needolophana, zaza izixeko zatshiswa ngomlilo; aza njalo amakhulu amathathu anamashumi asixhenxe anesithoba eminyaka adlula.\n\n6 Kwaye kwenzekile okokuba kowamakhulu amathathu anamashumi asibhozo unyaka amaLeymenayithi aye eza kwakhona ngokuchasene nathi ukulwa idabi, kwaye saye sema ngokuchasene nawo ngenkalipho; kodwa konke kwaba lilize, kuba ayemakhulu kakhulu amanani awo kangangokuba aye abanyathela abantu bamaNifayithi phantsi kweenyawo zawo.\n\n7 Kwaye kwenzekile okokuba saye kwakhona sasaba, kwaye abo ukusaba kwabo kwakunesantya esingaphezulu kunesamaLeymenayithi baye basinda, baza abo ukusaba kwabo kwakungakogqithi okwamaLeymenayithi batshayelelwa phantsi baza batshatyalaliswa.\n\n8 Kwaye ngoku qaphelani, mna, Mormoni, andinqweneli kuhlupha miphefumlo yabantu ngokuphosa phambi kwabo umbono onjalo ukoyikeka wegazi nendyikityha njengalowo wawubekwe phambi kwamehlo am; kodwa mna, ndisazi okokuba ezi zinto ngokuqinisekileyo kufuneka zazisiwe, nokokuba zonke izinto ezifihliweyo kufuneka zityhilwe phezu kwamaphahla ezindlu—\n\n9 Kananjalo nokokuba ulwazi lwezi zinto kufuneka lufike kuyo intsalela yaba bantu, kananjalo nakubo abeeNtlanga, eyathi iNkosi kumele basisasaze esi sizwe kwaye esi sizwe kumele sibalelwe njengento engento phakathi kwabo—ke ngoko ndibhala isishwankathelo esincinane, ndingalingi kunika ngxelo izeleyo yezinto endizibonileyo, ngenxa yomyalelo endiwufumeneyo, kananjalo nokokuba ningabi nakuba nalusizi lukhulu ngenxa yenkohlakalo yaba bantu.\n\n10 Kwaye ngoku qaphelani, oku ndikuthetha kuyo imbewu yabo, kananjalo nakubo abeeNtlanga abanenkathalo ngendlu kaSirayeli, abaqondayo kwaye besazi apho iintsikelelo zabo zivela khona.\n\n11 Kuba ndiyazi okokuba abanjalo baya kuba lusizi ngentlekele yendlu kaSirayeli; ewe, baya kuba lusizi ngentshabalalo yaba bantu; baya kuba lusizi kuba aba bantu bengaguqukanga ukuze babe nokuba bawolelwe ezingalweni zikaYesu.\n\n12 Ngoku ezi zinto zibhalelwa intsalela yendlu kaYakobi; kwaye zibhalwe ngolu hlobo, ngenxa yokuba ziyaziwa nguThixo okokuba inkohlakalo ayisayi kuzizisa ngaphambili kubo; kwaye ziya kufihlwa phezulu eNkosini ukuze zibe nokuza ngaphambili ngelakhe ilixa elifanelekileyo.\n\n13 Kwaye lo ngumyalelo endithe ndawufumana; kwaye qaphelani, ziya kuza ngaphambili ngokomyalelo weNkosi, xa sukuba iya kubona kulungile, ngobulumko bayo.\n\n14 Kwaye qaphelani, ziya kuya kubo abangakholwayo bamaYuda; kwaye kungale njongo ziya kuya—ukuze abe nokuthundezwa okokuba uYesu unguye uKrestu, uNyana woThixo ophilayo; ukuze uBawo abe nokuzisa, ngokwakhe oyena uyiNtanda kakhulu ngokugqithileyo, enkulu neyanaphakade injongo yakhe, ekubuyiseleni amaYuda, okanye yonke indlu kaSirayeli, kulo ilizwe lelifa lawo, eyathi iNkosi uThixo wawo yawanika lona, ekuzalisekiseni umnqophiso wayo;\n\n15 Kananjalo nokokuba imbewu yaba bantu ibe nokukholelwa ngokuphelele ngakumbi kwivangeli yakhe, eya kuthi ibheke phambili kubo isuka kwabeeNtlanga; kuba aba bantu baya kusasazwa, kwaye baya kuba sisizwe esintsundu, esinyhuku-nyhuku, nesingathandekiyo, ngaphaya kwenkcazelo yoko kwakukhe kwabakho phakathi kwethu, ewe, noko kwakukhe kwabakho phakathi kwamaLeymenayithi, kwaye oku kungenxa yokungakholwa kwabo nokukhonza izithixo.\n\n16 Kuba qaphelani, uMoya weNkosi sele uphezile ukuhlala kunye nooyise; kwaye abanaye uKrestu noThixo ehlabathini; kwaye baqhutyelwa ngapha nangapha njengomququ phambi komoya.\n\n17 Babekhe ngelinye ilixa baba ngabantu abonwabisayo, kwaye babenaye uKrestu njengomalusi wabo; ewe, kwaye babekhokelwa kwananguye uThixo uBawo.\n\n18 Kodwa ngoku, qaphelani, sikhokelelwa ngapha nangapha nguSathana, kwananjengomququ uphetshethwa ngumoya, okanye nanjengokuba inqanawa iphoswa ngapha nangapha phezu kwamaza, ingenayo iseyile okanye i-ankile, okanye ingenayo nantoni na enokuthi iqhutywe ngayo; kwaye kwananjengokuba injalo, nabo banjalo.\n\n19 Kwaye qaphelani, iNkosi izibambile iintsikelelo zabo, engebabezifumene elizweni, izibambele abeeNtlanga abaya kulilawula ilizwe.\n\n20 Kodwa qaphelani, kuya kwenzeka okokuba baya kuqhutywa baze basasazwe ngabo abeeNtlanga; kwaye emva kokuba beqhutyiwe baze basasazwa ngabo abeeNtlanga, qaphelani, iya kuthi ke iNkosi iwukhumbule umnqophiso eyawenzayo kuye uAbraham nakuyo yonke indlu kaSirayeli.\n\n21 Kananjalo iNkosi iya kuyikhumbula imithandazo yamalungisa, eyayinyuselwe kuyo ngenxa yabo.\n\n22 Kwaye ke, Owu nina beeNtlanga, ningathini na ukuma phambi kwamandla kaThixo, ngaphandle kokuba niya kuguquka nize nibuye kuzo iindlela zenu ezimbi?\n\n23 Anazi na okokuba nisezandleni zikaThixo? Anazi na okokuba unawo onke amandla, kwaye ngomyalelo wakhe owoyikekayo umhlaba uya kusongwa njengencwadi esongwayo?\n\n24 Ke ngoko, guqukani, nize nizithobe phambi kwakhe, hleze aphume eze ngesigwebo ngokuchasene nani—hleze intsalela yembewu kaYakobi ibheke phambili phakathi kwenu njengengonyama, ize iniqwenge nibe ziziqwenga, kwaye akukho bani uya kuhlangula.\n\n", "morm 6": "[center][font_size=26]Isahluko 6[/font_size][/center]\n\n[i]AmaNifayithi ahlangana kulo ilizwe laseKhumora ngokulwa amadabi okugqibela—UMormoni ufihla iimbali ezingcwele endulini iKhumora—AmaLeymenayithi ayoyisa, kwaye isizwe samaNifayithi siyatshatyalaliswa—Amakhulu amawaka ayabulawa ngekrele. Malunga E.K. 385.[/i]\n\n1 Kwaye ngoku ndiyayiphetha imbali yam ngokunxulumene nentshabalalo yabantu bam, amaNifayithi. Kwaye kwenzekile okokuba saye samatshela phambili phambi kwamaLeymenayithi.\n\n2 Kwaye mna, Mormoni, ndabhalela incwadi kuye ukumkani wamaLeymenayithi, ndaza ndacela kuye okokuba makasivumele okokuba sibe nokuhlanganisana kunye abantu bethu kulo ilizwe laseKhumora, ngakuyo induli eyayibizwa ngokuba yiKhumora, kwaye apho singalwa nabo idabi.\n\n3 Kwaye kwenzekile okokuba ukumkani wamaLeymenayithi waye wandinika into leyo endandiyinqwenela.\n\n4 Kwaye kwenzekile okokuba saye samatshela phambili kulo ilizwe laseKhumora, kwaye saye sazigxumeka iintente zethu macala onke enduli iKhumora; kwaye yayikwilizwe lamanzi amaninzi, imilambo, nemithombo; kwaye apha sasinethemba lokuzuza ukongama phezu kwamaLeymenayithi.\n\n5 Kwaye akuba amakhulu amathathu anamashumi asibhozo anesine eminyaka edlule, sasihlanganisele ngaphakathi yonke intsalela yabantu bethu kulo ilizwe laseKhumora.\n\n6 Kwaye kwenzekile okokuba sakuba sibahlanganisele ngaphakathi bonke abantu bethu kwimbumba enye kulo ilizwe laseKhumora, qaphelani mna, Mormoni, ndaqalisa ukuba mdala; kwaye ndisazi okokuba iya kuba ngumlo wokugqibela wabantu bam, kwaye ekubeni ndayalelwa yiNkosi okokuba mandingaziyekeli iimbali ezazinikelwe ukuhlela ezantsi koobawo, ezazingcwele, ukuba ziwele ezandleni zamaLeymenayithi, (kuba amaLeymenayithi angazitshabalalisa) ke ngoko ndayenza le mbali ngamacwecwe kaNifayi, ndaza ndazifihla phezulu kuyo induli iKhumora zonke iimbali endaye ndaziphathiswa ngethemba ngesandla seNkosi, ngaphandle nje kwala ambalwa amacwecwe endaye ndawanikela kunyana wam uMoronayi.\n\n7 Kwaye kwenzekile okokuba abantu bam, bekunye nabafazi babo nabantwana babo, baye kalokunje bayiqaphela imikhosi yamaLeymenayithi imatshela ngakubo; baza ngolo loyiko lubi kakhulu lokufa oluthi luzalise izifuba zabo bonke abakhohlakeleyo, baye balindela ukuwamkela.\n\n8 Kwaye kwenzekile okokuba beza ukuza kulwa idabi ngokuchasene nathi, kwaye wonke umphefumlo wawuzaliswe lunkwantyo ngenxa yobukhulu bamanani awo.\n\n9 Kwaye kwenzekile okokuba baye bawela phezu kwabantu bam ngekrele, nangesaphetha, nangotolo, nangezembe, nangalo lonke uhlobo lwesikhali semfazwe.\n\n10 Kwaye kwenzekile okokuba amadoda am ayegawulelwe phantsi, ewe, kwanamashumi amawaka am awaye ekunye nam, ndaza ndawa embindini ndonzakele; aza adlula ngakum kangangokuba awazange abuphelise ubomi bam.\n\n11 Kwaye bakuba begqithile kwaye begawulele phantsi bonke abantu bam ngaphandle nje kwabangamashumi amabini anesine ethu, (phakathi kwabo kwakukho unyana wam uMoronayi) saza thina ekubeni sasisinde ekufeni kwabantu bethu, saye saqaphela ngengomso, akuba amaLeymenayithi ebuyele kuzo iinkampu zawo, kwincopho yenduli iKhumora, ishumi lamawaka labantu bam ababegawulelwe phantsi, ababekhokelwe ndim ngaphambili.\n\n12 Kananjalo sabona abalishumi lamawaka babantu bam ababekhokelwa ngunyana wam uMoronayi.\n\n13 Kwaye qaphelani, ishumi lamawaka likaGidigidona laliwile, naye kanjalo esembindini.\n\n14 NoLeyma wayewile kunye namawaka akhe alishumi; noGilgali wayewile kunye namawaka akhe alishumi; noLimha wayewile kunye namawaka akhe alishumi; noYeneyam wayewile kunye namawaka akhe alishumi; noKhumenayiha, noMoronayiha, noAnteyonam, noShiblam, noShem, noYoshe, babewile kunye namawaka abo alishumi emnye.\n\n15 Kwaye kwenzekile okokuba kwabakho ishumi elingaphezulu elaye lawa ngekrele, ngamawaka abo alishumi emnye; ewe, kwanabo bonke abantu bam ngaphandle nje kwabo bangamashumi amabini anesine ababekunye nam, kananjalo nabambalwa ababebalekele kumazwe asemazantsi, nabambalwa ababekreqele kumaLeymenayithi, babewile; yaza inyama yabo, namathambo, negazi zalala phezu kobuso bomhlaba, ekubeni zishiywe zizandla zabo bababulalayo ukuba zibole phezu kwelizwe, nokuba zivuthulukele kwaye zibuyele kunina wazo umhlaba.\n\n16 Kwaye umphefumlo wam ukrazukile kukuthuthumbeka, ngenxa yababuleweyo abantu bam, ndaza ndakhala:\n\n17 Owu nina bahle, kungani na nimkile kuzo iindlela zeNkosi! Owu nina bahle, kungani na nimlahlile laa Yesu, owathi wema eneengalo ezivulekileyo ukuba anamkele!\n\n18 Qaphelani, ukuba beningakwenzanga oku, ninge ningawanga. Kodwa qaphelani, niwile, kwaye mna ndilusizi ngokulahleka kwenu.\n\n19 Owu nina zintombi noonyana abahle, nina bobawo noma, nina bayeni nabafazi, nina bahle, kungani na ukuba niwe!\n\n20 Kodwa qaphelani, nimkile, kwaye iintsizi zam azinako ukunibuyisa.\n\n21 Kwaye umhla uyeza kwakamsinya wokokuba okufayo kwenu kufuneka kwambathe ukungafi, kwaye le mizimba ethi ngoku ibole kukonakala kufuneka kwakamsinya ibe enokungonakali; kwaye ke kufuneka nime phambi kwesihlalo sokugweba sikaKrestu, ukuba nigwetywe ngokwemisebenzi yenu; kwaye ukuba kuyenzeka ukuba ningamalungisa, ke nisikelelekile kunye nooyihlo abahambileyo ngaphambi kwenu.\n\n22 Owu ukuba beniguqukile ngaphambi kokuba le ntshabalalo inkulu ibe ifikile phezu kwenu. Kodwa qaphelani, nimkile, kwaye uBawo, ewe, uBawo onguNaphakade wasezulwini, uyayazi imeko yenu; kwaye wenza ngani ngokobulungisa nenceba yakhe.\n\n", "morm 7": "[center][font_size=26]Isahluko 7[/font_size][/center]\n\n[i]UMormoni umema amaLeymenayithi emihla yokugqibela ukuba akholelwe kuKrestu, amkele ivangeli Yakhe, aze asindiswe—Bonke abakholelwayo kuyo iBhayibhile baya kuyikholelwa kanjalo iNcwadi kaMormoni. Malunga E.K. 385.[/i]\n\n1 Kwaye ngoku, qaphelani, ndiza kuthetha nje noko kuyo intsalela yaba bantu abasindileyo, ukuba kuyenzeka okokuba uThixo angayinika amazwi am, ukuze ibe nokwazi ngezinto zooyise; ewe, ndibhekisa kuni, nina niyintsalela yendlu kaSirayeli; kwaye la ngamazwi endiwathethayo:\n\n2 Yazini okokuba ningabendlu kaSirayeli.\n\n3 Yazini okokuba kufuneka nize enguqukweni, okanye aninako ukusindiswa.\n\n4 Yazini okokuba kufuneka nizibeke phantsi izikhali zenu zemfazwe, kwaye ningabe niphinde nivuyiswe yimpalalo-gazi, kwaye ningazithabathi kwakhona, ngaphandle kokuba uThixo uya kuniyalela.\n\n5 Yazini okokuba kufuneka nize kulwazi looyihlo, nize niguquke kuzo zonke izono zenu nobugwenxa, nize nikholelwe kuYesu Krestu, okokuba unguNyana kaThixo, nokokuba wabulawa ngamaYuda, kwaye ngamandla kaBawo uvukile kwakhona, athe ngako wazuza uloyiso phezu kwengcwaba; kananjalo ngaye ulwamvila lokufa luginyiwe.\n\n6 Kwaye wenza ukuba kwenzeke uvuko lwabafileyo, ekuya kuthi ngalo uluntu kufuneke luvuswe ukuze lume phambi kwesihlalo sakhe sokugweba.\n\n7 Kwaye wenza ukuba kwenzeke inkululeko yehlabathi, ekuya kuthi ngayo lowo ufunyenwe engenatyala phambi kwakhe ngomhla womgwebo kunikwe kuye ukuhlala ebusweni bukaThixo kubukumkani bakhe, ukuze avume iindumiso ezingenasiphelo kunye neekwayari phezulu, kuye uBawo, nakuye uNyana, nakuwo uMoya oyiNgcwele, abanguThixo omnye, kwimo yolonwabo olungenaso isiphelo.\n\n8 Ke ngoko guqukani, nize nibhaptizelwe egameni likaYesu, nize namkele ivangeli ikaKrestu, eya kubekwa phambi kwenu, kungekuyo le mbali kuphela kodwa kanjalo kuyo imbali eya kuthi ize kubo abeeNtlanga isuka kumaYuda, imbali leyo eya kuza isuka kwabeeNtlanga ize kuni.\n\n9 Kuba qaphelani, oku kubhalwe ngenjongo yokokuba nibe nokukholelwa kuko; kwaye ukuba niyakholelwa kuko niya kukholelwa koku kanjalo; kwaye ukuba niya kukholelwa koku niya kwazi malunga nooyihlo, kananjalo nemisebenzi emangalisayo eyathi yasetyenzwa ngamandla kaThixo phakathi kwabo.\n\n10 Kwaye niya kuthi kanjalo nazi okokuba niyintsalela yembewu kaYakobi; ke ngoko nibalelwa phakathi kwabantu bomnqophiso wokuqala; kwaye ukuba kuyenzeka okokuba nikholelwe kuKrestu, nize nibhaptizwe, kuqala ngamanzi, nize ke ngomlilo nangawo uMoya oyiNgcwele, nilandela umzekelo woMsindisi wethu, ngokwa loo nto athe wasiyalela yona, kuya kulunga kuni ngomhla womgwebo. Amen.\n\n", "morm 8": "[center][font_size=26]Isahluko 8[/font_size][/center]\n\n[i]AmaLeymenayithi azingela aze atshabalalise amaNifayithi—INcwadi kaMormoni iya kuza ngaphambili ngamandla kaThixo—Iziqalekiso ziyavakaliswa phezu kwabo bafutha umsindo nengxabano ngokuchasene nomsebenzi weNkosi—Imbali yamaNifayithi iya kuza ngaphambili ngomhla wenkohlakalo, ukuwa, nokreqo. Malunga E.K. 400–421.[/i]\n\n1 Qaphelani mna, Moronayi, ndiya yigqibezela imbali kabawo, uMormoni. Qaphelani, ndinezinto nje ezimbalwa zokuba ndizibhale, izinto ezo endiziyalelwe ngubawo.\n\n2 Kwaye ngoku kwenzekile okokuba emva kwedabi elikhulu nelikhwankqisayo eKhumora, qaphelani, amaNifayithi abalekele kulo ilizwe elisemazantsi ezingelwa ngamaLeymenayithi, ada onke atshatyalaliswa.\n\n3 Nobawo kanjalo wabulawa ngawo, kwaye mna ndikwasele ndedwa ukuba ndibhale ibali elilusizi lokutshatyalaliswa kwabantu bam. Kodwa qaphelani, bemkile, kwaye mna ndizalisekisa umyalelo kabawo. Kwaye nokokuba baya kundibulala, andazi.\n\n4 Ke ngoko ndiza kuzibhala kwaye ndizifihle iimbali emhlabeni; kwaye nokuba ndiyephi na akunamsebenzi.\n\n5 Qaphelani, ubawo uyenzile le mbali, kwaye uyibhalile nenjongo yayo. Kwaye qaphelani, bendiya kuyibhala kanjalo ukuba bendinayo indawo phezu kwamacwecwe, kodwa andinayo; nesinyithi esikrwada andinaso, kuba ndindodwa. Ubawo ubulewe edabini, nazo zonke izizalwana zam, kwaye andinazihlobo nandawo yakuya kuyo; kwaye ukuba kuya kuba kangakanani na iNkosi iya kundivumela ukuba ndiphile andazi.\n\n6 Qaphelani, amakhulu amane eminyaka adlule ukususela ekuzeni kweNkosi yethu noMsindisi.\n\n7 Kwaye qaphelani, amaLeymenayithi abazingele abantu bam, amaNifayithi, ukuhla ukusuka kwisixeko ukuya kwisixeko nokusuka kwindawo ukuya kwindawo, kwanokude babe abasekho; kwaye kwaba kukhulu ukuwa kwabo; ewe, inkulu kwaye iyamangalisa intshabalalo yabantu bam, amaNifayithi.\n\n8 Kwaye qaphelani, sisandla seNkosi esiyenzileyo. Kwaye qaphelani kanjalo, amaLeymenayithi asemfazweni omnye kunye nomnye; kwaye bonke ubuso beli lizwe bungumjikelo omnye oqhubekayo wokubulala nempalalo-gazi; kwaye akukho usaziyo isiphelo semfazwe.\n\n9 Kwaye ngoku, qaphelani, andiphindi ndithethe malunga nabo, kuba akukho bani ngaphandle kokuba kube ngamaLeymenayithi nabaphangi abakhoyo phezu kobuso belizwe.\n\n10 Kwaye akukho nawuphina owaziyo ngoThixo wokwenene ngaphandle kokuba kube ngabafundi bakaYesu, abaye basala elizweni yada inkohlakalo yabantu yabankulu kakhulu kangangokuba iNkosi ayizange ibavumele ukuba bahlale kunye nabantu; kwaye nokuba baphina phezu kobuso belizwe akukho mntu waziyo.\n\n11 Kodwa qaphelani, ubawo kunye nam sibabonile, kwaye basilungiselele.\n\n12 Kwaye nabani na oyamkelayo le mbali, kwaye engayi kuyigweba ngenxa yeziphene ezikuyo, kwayena lowo uyakwazi ngezinto ezinkulu ngaphezulu kunezi. Qaphelani, mna ndinguMoronayi; kwaye ukuba bekunokwenzeka, bendingazenza zonke izinto zazeke kuni.\n\n13 Qaphelani, ndiyapheza ukuthetha ngokunxulumene naba bantu. Ndingunyana kaMormoni, kwaye ubawo waye eyinzala kaNifayi.\n\n14 Kwaye ndikwanguye ofihlela le mbali eNkosini; amacwecwe ayo awanalo ixabiso, ngenxa yomyalelo weNkosi. Kuba ngokwenene utsho ukuthi akukho bani oya kuwafumanela ukuba azuze ingeniso; kodwa imbali yawo yeyexabiso elikhulu; kwaye nabani na oya kuyizisa ekukhanyeni, yena iNkosi iya kumsikelela.\n\n15 Kuba akukho bani onokuba namandla okuyizisa ekukhanyeni ngaphandle kokuba awanikwe nguThixo; kuba uThixo unqwenela okokuba iya kwenziwa ngeliso elingenakumbi kuphela kuzuko lwakhe, okanye intlalo-ntle yabo bamandulo nabasasazwa kudala abantu bomnqophiso weNkosi.\n\n16 Kwaye makasikelelwe lowo uya kuzisa le nto ekukhanyeni; kuba iya kukhutshwa ebumnyameni iziswe ekukhanyeni, ngokwelizwi likaThixo; ewe, iya kukhutshwa emhlabeni, kwaye iya kukhanyisa iphuma ebumnyameni, kwaye ize kulwazi lwabantu; kwaye iya kwenziwa ngamandla kaThixo.\n\n17 Kwaye ukuba kukho iziphene ziya kuba ziziphene zomntu. Kodwa qaphelani, asazi siphene; nangona kunjalo uThixo wazi zonke izinto; ke ngoko, lowo ugwebayo, makaqonde hleze abe uya kuba sengozini yomlilo wesihogo.\n\n18 Kwaye lowo uthi: Ndibonise, okanye uya kubethwa—makalumke hleze ayalele oko kwalelweyo yiNkosi.\n\n19 Kuba qaphelani, kwayena lowo ugweba ngobutyhuthu-tyhuthu uya kugwetywa ngobutyhuthu-tyhuthu kwakhona; kuba ngokwemisebenzi yakhe umvuzo wakhe uya kuba njalo; ke ngoko, lowo ubethayo uya kubethwa kwakhona, yiNkosi.\n\n20 Qaphela oko izibhalo zikutshoyo—umntu akasayi kubetha, engasayi kugweba; kuba umgwebo ngowam, itsho iNkosi, nempindezelo kanjalo yeyam, kwaye ndiya kubuyekeza.\n\n21 Kwaye lowo uya kufutha umsindo neengxabano ngokuchasene nomsebenzi weNkosi, nangokuchasene nabantu bomnqophiso weNkosi abayindlu kaSirayeli, kwaye eya kuthi: Siya kuwutshabalalisa umsebenzi weNkosi, kwaye iNkosi ayisayi kuwukhumbula umnqophiso ewenzileyo kuyo indlu kaSirayeli—kwayena lowo usengozini yokugawulelwa phantsi aze aphoswe emlilweni.\n\n22 Kuba iinjongo zanaphakade zeNkosi ziya kuqhubekela phambili, kude kube zonke izithembiso zayo ziya kuzalisekiswa.\n\n23 Ziphengululeni iziprofetho zikaIsaya. Qaphelani, mna andinako ukuzibhala. Ewe, qaphelani nditsho kuni, ukuthi abo bangcwele abahambileyo ngaphambi kwam, ababelilawula eli lizwe, baya kukhala, ewe, kwanaseluthulini baya kukhala eNkosini, kwaye njengoko iNkosi iphila iya kuwukhumbula umnqophiso eyathi yawenza kunye nabo.\n\n24 Kwaye iyayazi imithandazo yabo, okokuba yayingenxa yabazalwana babo. Kwaye iyalwazi ukholo lwabo, kuba egameni lakhe babenako ukushenxisa iintaba; kwaye egameni lakhe babenako ukuwubangela umhlaba ukuba unyikime; kwaye ngamandla elizwi layo baye bazibangela iintolongo ukuba zidilikele emhlabeni; ewe, kwanalo iziko elivuthayo lalingenako ukubonzakalisa, nazilo zasendle nanyoka zinobuhlungu, ngenxa yamandla elizwi layo.\n\n25 Kwaye qaphelani, imithandazo yabo kanjalo yayingenxa yakhe lowo iNkosi iya kuthi imvumele ukuba azise ezi zinto ngaphambili.\n\n26 Kwaye akukho namnyei onokuthi azisayi kuza, kuba ngokuqinisekileyo ziya kuza, kuba iNkosi ikuthethile; kuba ziphuma emhlabeni ziya kuza, ngesandla seNkosi, kwaye akukho bani unako ukukuithintela; kwaye iya kuza ngomhla ekuya kuba kusitshiwo ukuthi imimangaliso iphelisiwe; kwaye iya kuza kwanokungathi ubani angathetha ekwabafileyo.\n\n27 Kwaye iya kuza ngomhla xa sukuba igazi labangcwele liya kukhala kuyo iNkosi, ngenxa yamayelenqe afihlakeleyo nemisebenzi yobumnyama.\n\n28 Ewe, iya kuza ngomhla xa sukuba amandla kaThixo eya kukhanyelwa, namabandla esuke onakaliswa kwaye aphakamele kwikratshi lentliziyo zawo; ewe, kwanangomhla eziya kuba iinkokeli zamabandla nootishala ziya kuphakama ngekratshi leentliziyo zazo, kwanasekumoneleni abo bangabamabandla azo.\n\n29 Ewe, iya kuza ngomhla xa sukuba kuya kuvakala ngemililo, noqhwithela, nemiphunga yomsi emazweni asemzini;\n\n30 Kananjalo kuya kuvakala ngeemfazwe, amarhe eemfazwe, neenyikima kwiindawo ezahlukeneyo.\n\n31 Ewe, iya kuza ngomhla xa sukuba kuya kubakho ukungcola okukhulu phezu kobuso bomhlaba; kuya kubakho ukubulala, nokuphanga, nokuxoka, neenkohliso, nohenyuzo, kwanalo lonke uhlobo lwamasikizi; xa sukuba kuya kubakho abaninzi abaya kuthi: Yenza oku, okanye yenza okuya, kwaye akunamsebenzi, kuba iNkosi iya kubaxhasa abanjalo ngomhla wokugqibela. Kodwa yeha kwabanjalo, kuba bakwinyongo yobukrakra nakumakhamandela obugwenxa.\n\n32 Ewe, iya kuza ngomhla xa sukuba kuya kubakho amabandla akhiweyo aya kuthi: Yizani kum, kwaye ngemali yakho uya kuxolelwa izono zakho.\n\n33 Owu nina bakhohlakeleyo nabagqwethekileyo nabantu abantamo zilukhuni, kungani ukuba nizakhele amabandla ukuba nizuze ingeniso? Kungani niliguqule ilizwi elingcwele likaThixo, ukuze nibe nokuzisa isigwebo phezu kwemiphefumlo yenu? Qaphelani, khangelani kuzo izityhilelo zikaThixo; kuba qaphelani, ilixa liyeza ngaloo mhla xa sukuba zonke ezi zinto kufuneka zizalisekisiwe.\n\n34 Qaphelani, iNkosi indibonise ezinkulu nezimangalisayo izinto malunga noko kufuneka kwakufutshane kuzile, ngaloo mhla xa sukuba ezi zinto ziya kuza ngaphambili phakathi kwenu.\n\n35 Qaphelani, ndithetha nani ngokungathi nikhona, kanti ke anikho. Kodwa qaphelani, uYesu Krestu unibonisile kum, kwaye ndiyazazi izenzo zenu.\n\n36 Kwaye ndiyazi okokuba nithi nihambe ngekratshi leentliziyo zenu; kwaye akukho namnye ngaphandle nje kwabambalwa abangaziphakamiseli kwikratshi leentliziyo zabo, ngokunxiba izivatho ezisulungekileyo, ngoomona, neengxabano, nenzondo, neentshutshiso, kwanalo lonke uhlobo lobugwenxa; kwaye amabandla enu, ewe, kwanawo onke, asuke onakala ngenxa yekratshi leentliziyo zenu.\n\n37 Kuba qaphelani, nithi nithande imali, nezinto zenu, nezivatho zenu ezisulungekileyo, nokuhombisa izindlu zenu zokukhonzela, ngaphezulu kunokuba nithanda amahlwempu nabasweleyo, abagulayo nababandezelekileyo.\n\n38 Owu nina bangcolileyo, nina bahana-hanisi, nina zititshala, abazithengisela oko kuya kudliwa ngumhlwa, kungani na nilingcolisile ibandla elingcwele likaThixo? Kungani na ukuba nibe neentloni ukuthabathela kuni igama likaKrestu? Kungani na ningacingi okokuba likhulu ngaphezulu ixabiso lolonwabo olungenasiphelo kunaloo nkxwaleko engaze ife—kungenxa yodumo lwehlabathi?\n\n39 Kungani nizihombisa ngoko kungenabo ubomi, kanti ke niyekele abalambileyo, nabasweleyo, nabaze, nabagulayo nababandezelekileyo ukuba badlule ngakuni, nize ningabaniki ngqalelo?\n\n40 Ewe, kungani na nizakhela amasikizi enu afihlakeleyo ukuze nizuze ingeniso, nize nibangele okokuba abahlolokazi mababelusizi phambi kweNkosi, kananjalo neenkedama ukuba zibelusizi phambi kweNkosi, kananjalo negazi looyise nabayeni babo ukuba bakhale kuyo iNkosi ukusuka emhlabeni, ngempindezelo phezu kweentloko zenu?\n\n41 Qaphelani, ikrele lempindezelo lilengalenga phezu kwenu; kwaye ilixa kwakamsinyane liyeza lokokuba aliphindezele igazi labangcwele phezu kwenu, kuba akasayi kube aphinde azinyamezele izikhalo zabo.\n\n", "morm 9": "[center][font_size=26]Isahluko 9[/font_size][/center]\n\n[i]UMoronayi ubizela abo bangakholelwayo kuKrestu ukuba baguquke—Wazisa uThixo wemimangaliso, onika izityhilelo aze athululele izipho nemiqondiso phezu kwabo banyanisekileyo—Imimangaliso ipheza ngenxa yokungakholelwa—Imiqondiso ilandela abo bakholelwayo—Abantu bayalelwa ukuba balumke baze bayigcine imiyalelo. Malunga E.K. 401–421.[/i]\n\n1 Kwaye ngoku, ndithetha kanjalo malunga nabo bangakholelwayo kuKrestu.\n\n2 Qaphelani, ingaba niya kukholelwa na ngomhla wokuvelelwa kwenu—qaphelani, xa sukuba iNkosi iya kuza, ewe, kwanawo loo mhla mkhulu xa sukuba umhlaba uya kusongwa njengencwadi esongwayo, neziqalelo zomhlaba ziya kunyibilika bubushushu obukhulu, ewe, ngaloo mhla mkhulu xa sukuba niya kuziswa ukuba nime phambi kweMvana kaThixo—ngoko niya kutsho na ukuthi akukho Thixo?\n\n3 Ngoko ingaba niya kuba saqhubeka na nimkhanyela uKrestu, okanye ningayibona na iMvana kaThixo? Nicinga okokuba niya kuhlala kunye nayo phantsi kwengqiqo yetyala lenu? Nicinga okokuba ningonwaba ukuhlala kunye nesoo Siqu singcwele, xa imiphefumlo yenu ithuthunjiswa yingqiqo yetyala lenu ngenxa yokokuba benisoloko niyaphula imithetho yaso?\n\n4 Qaphelani, nditsho kuni ukuthi ningangonwabi ngakumbi ukuhlala kunye naye ongcwele nolungileyo uThixo, phantsi kwengqiqo yobunyhuku-nyhuku benu phambi kwakhe, kunokuba beninokuba njalo ukuhlala kunye nemiphefumlo yabagwetyiweyo esihogweni.\n\n5 Kuba qaphelani, xa sukuba niya kuziswa ukuba nibubone ubuze benu phambi koThixo, kananjalo nobuqaqawuli bukaThixo, nobungcwele bukaYesu Krestu, buya kuphemba ilangatye lomlilo ongacimiyo phezu kwenu.\n\n6 Owu ke nina bangakholwayo, guqukelani kuyo iNkosi; khalani ngamandlakazi kuye uBawo egameni likaYesu, ukuze mhlawumbi ninokufunyanwa ningenachaphaza, nimsulwa, ningenasiphako, kwaye nimhlophe, ekubeni nicocwe ngegazi leMvana, ngalowo mkhulu nowokugqibela umhla.\n\n7 Kwaye kwakhona ndibhekisa kuni nina bakhanyela izityhilelo zikaThixo, nize nithi ziphelisiwe, nokokuba akukho zityhilelo, naziprofetho, nazipho, nakuphilisa, nakuthetha ngeelwimi, nakutolikwa kweelwimi;\n\n8 Qaphelani ndithi kuni, lowo uzikhanyelayo ezi zinto akayazi ivangeli kaKrestu; ewe, akazifundanga izibhalo; ukuba kunjalo, akaziqondi.\n\n9 Kuba ingaba asifundi na ukuba uThixo ukwanguye izolo, namhla, nangonaphakade, kwaye kuye akukho kuguqu-guquka nasithunzi sokutshintsha?\n\n10 Kwaye ngoku, ukuba nizicingele ezingqondweni zenu uthixo othi atshintsha-tshintshe, kwaye ekukho kuye isithunzi sokutshintsha, ke nizicingele ezingqondweni zenu uthixo ongenguye uThixo wemimangaliso.\n\n11 Kodwa qaphelani, mna ndiza kunibonisa uThixo wemimangaliso, kwanoThixo ka-Abraham, noThixo kaIsake, noThixo kaYakobi; kwaye ikwa nguye loo Thixo owadala amazulu nomhlaba, nazo zonke izinto ezikuwo.\n\n12 Qaphelani, wadala uAdam, kwaza ngoAdam kwafika ukuwa komntu. Kwaza ngenxa yokuwa komntu kweza uYesu Krestu, okwanguBawo noNyana; kwaye ngenxa kaYesu Krestu kweza inkululeko yomntu.\n\n13 Kwaye ngenxa yenkululeko yomntu, eyeza ngoYesu Krestu, babuyiselwa ebusweni beNkosi; ewe, le yindlela abathi bonke abantu bakhululwa ngayo, ngenxa yokuba ukufa kukaKrestu kwenza kwabakho uvuko, olwenza kwabakho inkululeko kuko ukulala okungenasiphelo, ukulala oko bonke abantu baya kuthi bavuke kuko ngamandla kaThixo xa sukuba ixilongo liya kukhala; kwaye baya kuphuma kunye abancinane nabakhulu, kwaye bonke baya kuma phambi kwenkundla yakhe, bekhululwe kwaye bakhutshiwe kweli khamandela lanaphakade lokufa, ukufa oko kukukufa kwenyama.\n\n14 Kwaye ngoko kuze umgwebo wOngcwele phezu kwabo; kwaye ke kuze ilixa lokokuba lowo unyhuku-nyhuku eya kuba esenyhuku-nyhuku; kwaye lowo ulilungisa uya kuba eselilungisa; lowo wonwabileyo uya kuba esonwabile; kwaye lowo ungonwabanga uya kuba esengonwabanga.\n\n15 Kwaye ngoku, Owu nina nonke abathe bazicingela ezingqondweni zenu uthixo ongenakwenza mimangaliso, ndinga ndingabuza kuni, ingaba zonke ezi zinto zenzekile na, endithethe ngazo? Ingaba isiphelo seside safika? Qaphelani ndithi kuni, Hayi; noThixo akaphezanga ukuba nguThixo wemimangaliso.\n\n16 Qaphelani, ingaba izinto athe uThixo wazenza azimangalisi emehlweni ethu? Ewe, kwaye ngubani na onako ukuyiqiqa imisebenzi emangalisayo kaThixo?\n\n17 Ngubani na oya kutsho ukuthi yayingenguwo na ummangaliso okokuba ngelizwi lakhe amazulu nomhlaba mawabekho; nangamandla elizwi lakhe umntu wadalwa ngothuli lomhlaba; nangamandla elizwi lakhe imimangaliso yenziwa?\n\n18 Kwaye ngubani na oya kutsho ukuthi uYesu Krestu akazange enze mimangaliso mininzi enamandlakazi? Kwaye yayikho imimangaliso emininzi enamandlakazi eyenziwayo ngezandla zabapostile.\n\n19 Kwaye ukuba kwakukho imimangaliso eyenziwayo ngoko, kungani na uThixo ephezile ukuba nguThixo wemimangaliso aze kanti abe usiSiqu esingaguqu-guqukiyo? Kwaye qaphelani, ndithi kuni akatshintshi; ukuba kunjalo angapheza ukuba nguThixo; kwaye akaphezi ukuba nguThixo, kwaye unguThixo wemimangaliso.\n\n20 Kwaye isizathu sokokuba apheze ukwenza imimangaliso phakathi kwabantwana babantu kungenxa yokokuba baya besithelela ekungakholweni, baze bemke endleleni eyiyo, baze bangamazi uThixo lowo bamele bathembele kuye.\n\n21 Qaphelani, nditsho kuni ukuthi nabani na okholelwayo kuKrestu, engathandabuzi nto, nantoni na aya kuyicela kuBawo egameni likaKrestu uya kuyinikwa; kwaye esi sithembiso sikubo bonke, kwanokuya eziphelweni zomhlaba.\n\n22 Kuba qaphelani, watsho njalo uYesu Krestu, uNyana kaThixo, kubo abafundi bakhe ababeya kusala, ewe, kananjalo nakubo bonke abafundi bakhe, sisiva isihlwele: Hambani niye kulo lonke ihlabathi, nize nishumayele ivangeli kuso sonke isidalwa;\n\n23 Kwaye lowo ukholwayo aze abhaptizwe uya kusindiswa, kodwa lowo ungakholelwayo uya kugwetywa;\n\n24 Kwaye le miqondiso iya kubalandela abo bakholwayo—egameni lam baya kukhuphela ngaphandle oomtyholi; baya kuthetha ngeelwimi ezintsha; baya kuphakamisa iinyoka ezinobuhlungu; kwaye ukuba basela nantoni na ebulalayo ayisayi kubenzakalisa; baya kubeka izandla kwabagulayo kwaye baya kuphila;\n\n25 Kwaye nabani na oya kukholelwa egameni lam, engathandabuzi nto, kuye ndiya kuwaqinisekisa onke amazwi am, kwanokuya kuzo iziphelo zomhlaba.\n\n26 Kwaye ngoku, qaphelani, ngubani na onako ukuma ngokuchasene nemisebenzi yeNkosi? Ngubani na onako ukuzikhanyela ezi ntetha? Ngubani na oya kuvukela ngokuchasene namandla onke amandla eNkosi? Ngubani na oya kuyenyelisa imisebenzi yeNkosi? Ngubani na oya kubenyelisa abantwana bakaKrestu? Qaphelani, nonke nina bangabanyelisi bemisebenzi yeNkosi, kuba niya kumangaliswa nize nitshabalale.\n\n27 Owu ke musani ukwenyelisa, kwaye ningamangaliswa, kodwa waphulaphuleni amazwi eNkosi, nize nicele kuBawo egameni likaYesu ezo zinto nazinto zini na eniya kuthi niziswele. Musani ukuthandabuza, kodwa yibani ngabakholelwayo, nize niqalise njengakumaxesha akudala, kwaye nize kuyo iNkosi ngazo zonke iintliziyo zenu, nize nilusebenze olwenu usindiso ngoloyiko nonkwantyo phambi kwakhe.\n\n28 Yibani nobulumko ngemihla yobulingwa benu; zihlubeni kuko konke ukungcola; ningaceli, ukuze nibe nokubugqibela kwiinkanuko zenu, kodwa celani ngenzondelelo engagungqiyo, ukuze ningazinikeli ekuhendweni, kodwa ukuze nikhonze owokwenene nophilayo uThixo.\n\n29 Bonani ukuba anibhaptizwa ningafanelekanga; bonani okokuba anithabathi nitye kuwo umthendeleko kaKrestu ningafanelekanga; kodwa bonani okokuba nizenza zonke izinto ngemfaneleko, kwaye nizenze egameni likaYesu Krestu, uNyana woThixo ophilayo; kwaye ukuba niyakwenza oku, nize ninyamezele kude kube sekupheleni, anisayi kuze nangayiphina indlela nikhutshelwe ngaphandle.\n\n30 Qaphelani, ndibhekisa kuni ngokungathi ndathetha ndiphuma kwelabafileyo; kuba ndiyazi okokuba niya kuba nawo amazwi am.\n\n31 Musani ukundigweba ngenxa yokungafezeki kwam, nobawo ngokunjalo, ngenxa yokungafezeki kwakhe, nabo abo babhalayo ngaphambi kwakhe; kodwa kunoko nikani imibulelo kuye uThixo kuba ekubonakalisile kuni ukungafezeki kwethu, ukuze nibe nokufunda ukulumka ngakumbi kunokuba besinjalo.\n\n32 Kwaye ngoku, qaphelani, siyibhale le mbali ngokolwazi lwethu, ngabalinganiswa ababizwa phakathi kwethu ngokuba sisiYiputa esiguqulweyo, ekubeni sinikezelwe ezantsi saza salungiswa sithi, ngokohlobo lwethu lwentetho.\n\n33 Kwaye ukuba amacwecwe ethu ebemakhulu ngokwaneleyo singe sibhale ngesiHebhere; kodwa isiHebhere sitshintshwe sithi kanjalo; kwaye ukuba besibhale ngesiHebhere, qaphelani, ninge ningafumananga ziphene kuyo imbali yethu.\n\n34 Kodwa iNkosi iyazazi izinto ezo sizibhalileyo, kananjalo nokokuba abakho abanye abantu abalwaziyo ulwimi lwethu, nangenxa yokuba kungekho abanye abantu abalwaziyo ulwimi lwethu, nike ngoko uyilungiselele enye indlela yokutolikwa kwalo.\n\n35 Kwaye ezi zinto zibhalwe ukuze sibe nokususa kwizambatho zethu igazi labazalwana bethu, abaye besithelela ekungakholweni.\n\n36 Kwaye qaphelani, ezi zinto esizinqweneleyo ngokunxulumene nabazalwana bethu, ewe, ngokukodwa ubuyiselo lwabo kulwazi lukaKrestu, zingokwemithandazo yabo bonke abangcwele ababefudula behlala elizweni.\n\n37 Kwaye inga iNkosi uYesu Krestu ingabanika okokuba imithandazo yabo ingaphendulwa ngokokholo lwabo; kwaye wanga uThixo uBawo angawukhumbula umnqophiso awathi wawenza kunye nayo indlu kaSirayeli; kwaye wanga angabasikelela ngonaphakade, ngokholo kulo igama likaYesu Krestu. Amen.\n\n", "ether 1": "[center][font_size=26]INcwadi kaEtere[/font_size][/center]\n\nImbali yamaYeredayithi, ethatyathwe kumacwecwe angamashumi amabini anesine afunyanwa ngabantu bakaLimhayi ngemihla kaKumkani uMozaya.\n\n[center][font_size=26]Isahluko 1[/font_size][/center]\n\n[i]UMoronayi ushwankathela imibhalo kaEtere—Umlibo kaEtere ubekwa phambili—Ulwimi lwamaYeredayithi alubhidaniswa kwiNkcochoyi yeBhabheli—INkosi ithembisa ukubakhokelela kwilizwe elikhethekileyo ize ibenze isizwe esikhulu.[/i]\n\n1 Kwaye ngoku mna, Moronayi, ndiyaqhubeka ukunika ingxelo yabo bemi bamandulo ababetshatyalalisiwe ngesandla seNkosi phezu kobuso beli lizwe lasemantla.\n\n2 Kwaye ndiyithabatha ingxelo yam kumacwecwe angamashumi amabini anesine awaye-funyenwe ngabantu bakaLimhayi, ebizwa ngokuba yiNcwadi kaEtere.\n\n3 Kwaye ndicinga okokuba inxalenye yokuqala yale mbali, ethetha ngokunxulumene nendalo yehlabathi, kananjalo neka-Adam, nengxelo esuka kwelo lixa kwanakuyo inkcochoyi enkulu, nazo naziphina izinto ezenzekayo phakathi kwabantwana babantu kude kube lelo lixa, ikhona phakathi kwamaYuda—\n\n4 Ke ngoko andizibhali ezo zinto zenzekayo ukusuka kwimihla ka-Adam kude kube lelo lixa; kodwa zikho phezu kwamacwecwe; kwaye nabani na owafumanayo, kwayena lowo uya kuba namandla okokuba angayifumana ingxelo ezeleyo.\n\n5 Kodwa qaphelani, andiniki ingxelo ezeleyo, kodwa inxalenye yengxelo ndiyinika, ukusuka kuyo inkcochoyi ukuhla kude kube batshatyalalisiwe.\n\n6 Kwaye ngale ndlela ndinika ingxelo. Lowo wabhala le mbali wayenguEtere, kwaye wayeyinzala kaKoriyantori.\n\n7 UKoriyantori wayengunyana kaMoron.\n\n8 Kwaye uMoron wayengunyana kaEtem.\n\n9 Kwaye uEtem wayengunyana ka-Aha.\n\n10 Kwaye uAha wayengunyana kaSete.\n\n11 Kwaye uSete wayengunyana kaShiblani.\n\n12 Kwaye uShiblani wayengunyana kaKhom.\n\n13 Kwaye uKhom wayengunyana kaKoriyantam.\n\n14 Kwaye uKoriyantam wayengunyana ka-Amnigada.\n\n15 Kwaye uAmnigada wayengunyana ka-Aron.\n\n16 Kwaye uAron wayeyinzala kaHeti, owaye engunyana kaHiyatham.\n\n17 Kwaye uHiyatham wayengunyana kaLib.\n\n18 Kwaye uLib wayengunyana kaKishe.\n\n19 Kwaye uKishe wayengunyana kaKoromi.\n\n20 Kwaye uKoromi wayengunyana kaLevi.\n\n21 Kwaye uLevi wayengunyana kaKhim.\n\n22 Kwaye uKhim wayengunyana kaMoriyantoni.\n\n23 Kwaye uMoriyantoni wayeyinzala kaRiplakhish.\n\n24 Kwaye uRiplakhish wayengunyana kaShez.\n\n25 Kwaye uShez wayengunyana kaHeti.\n\n26 Kwaye uHeti wayengunyana kaKhom.\n\n27 Kwaye uKhom wayengunyana kaKoriyantam.\n\n28 Kwaye uKoriyantam wayengunyana ke-Emeri.\n\n29 Kwaye uEmeri wayengunyana kaOmeri.\n\n30 Kwaye uOmeri wayengunyana kaShule.\n\n31 Kwaye uShule wayengunyana kaKib.\n\n32 Kwaye uKib wayengunyana kaOriha, owaye engunyana kaYerede;\n\n33 UYerede lowo weza ngaphambili kunye nomntakwabo neentsapho zabo, kunye nabanye abathile kunye neentsapho zabo, besuka kwinkcochoyi enkulu, ngelixa iNkosi yalubhidanisa ulwimi lwabantu, yaza yafunga ngomsindo wayo ukuba baya kusasazwa phezu kwabo bonke ubuso bomhlaba; kwaye ngokwelizwi leNkosi abantu basasazwa.\n\n34 Waza umntakwabo Yerede ekubeni eyindoda enkulu nenamandlakazi, nendoda ethandwa kakhulu yiNkosi, uYerede, umntakwabo, wathi kuye: Khala kuyo iNkosi, ukuze ingasibhidanisi ukuze singabinako ukuwaqonda amazwi ethu.\n\n35 Kwaye kwenzekile okokuba umntakwabo Yerede waye wakhala kuyo iNkosi, yaza iNkosi yaba nemfesane kuYerede; ke ngoko ayizange ilubhidanise ulwimi lukaYerede; waza uYerede kunye nomntakwabo ababhidaniswa.\n\n36 Ngoko wathi uYerede kuye umntakwabo: Khala kwakhona kuyo iNkosi, kwaye kunokuthi kanti iya kuwubuyisa umsindo wayo kubo abo bangabahlobo bethu, ukuze ingalubhidanisi ulwimi lwabo.\n\n37 Kwaye kwenzekile okokuba umntakwabo Yerede waye wakhala kuyo iNkosi, yaza iNkosi yaba nemfesane kubahlobo babo neentsapho zabo kanjalo, ukuze bangabhidaniswa.\n\n38 Kwaye kwenzekile okokuba uYerede wathetha kwakhona kuye umntakwabo, esithi: Hamba uze uyibuze iNkosi ukuba ingaba iya kusidudulela ngaphandle kwelizwe kusini na, kwaye ukuba iya kusidudulela ngaphandle kwelizwe, khala kuyo apho siya kuya khona. Kwaye ngubani owaziyo kunokuthi kanti iNkosi iya kusithwalela phambili kulo ilizwe elikhethekileyo naphezu kwawo wonke umhlaba? Kwaye ukuba kuyenzeka, masinyaniseke kuyo iNkosi, ukuze sibe nokulifumana njengelifa lethu.\n\n39 Kwaye kwenzekile okokuba umntakwabo Yerede waye wakhala kuyo iNkosi ngokwaloo nto eyayithethiwe ngomlomo kaYerede.\n\n40 Kwaye kwenzekile okokuba iNkosi yaye yamva umntakwabo Yerede, yaza yanemfesane kuye, yaza yathi kuye:\n\n41 Hamba uze uhlanganise kunye imihlambi yakho, kunye inkunzi nemazi, zalo lonke udidi; kananjalo nolwembewu yomhlaba yalo lonke udidi; neentsapho zenu; kananjalo noYerede umntakwenu nosapho lwakhe; kananjalo nabahlobo bakho neentsapho zazo, nabahlobo bakaYerede neentsapho zabo.\n\n42 Kwaye wakuba ukwenzile oku uya kuhamba entloko yabo wehle ungene kwintlambo esemantla. Kwaye apho ndiya kuhlangana nani, kwaye ndiya kuhamba phambi kwenu ukuya kulo ilizwe elikhethekileyo ngaphezu kwawo onke amazwe omhlaba.\n\n43 Kwaye apho ndiya kunisikelela, nembewu yenu, kwaye ndizikhulisele kwimbewu yenu, nakwimbewu yomntakwenu, nabo baya kuhamba kunye nani, isizwe esinamandla. Kwaye akusayi kubakho nasinye esinamandla kunaso isizwe endiya kuzikhulisela sona kwimbewu yenu, phezu kwabo bonke ubuso bomhlaba. Kwaye ndiya kwenza njalo kuwe ngenxa yokuba ebudeni beli xesha nikhalile kum.\n\n", "ether 2": "[center][font_size=26]Isahluko 2[/font_size][/center]\n\n[i]AmaYeredayithi alungiselela uhambo lwawo oluya kulo ilizwe lesithembiso—Lilizwe elikhethekileyo apho abantu kufuneka bakhonze uKrestu okanye batshayelelwe kude—INkosi ithetha nomntakwabo Yerede kangangeeyure ezintathu—AmaYeredayithi akha izikhephe ezincinane ezikhaphukhaphu—INkosi icela umntakwabo Yerede ukuba acebe ukuba izikhephe ezincinane ezikhaphukhaphu zingakhanyiswa njani na.[/i]\n\n1 Kwaye kwenzekile okokuba uYerede nomntakwabo, neentsapho zabo, kananjalo nabahlobo bakaYerede nomntakwabo neentsapho zabo, behla baya kwintlambo eyaye ingasemantla, (kwaye igama lentlambo lalinguNimrodi, libizwa ukulandela umzingeli onamandlakazi) kunye nemihlambi yabo ababeyihlanganise kunye, inkunzi nemazi, zalo lonke udidi.\n\n2 Kwaye baye kanjalo babeka izabatha baza babambisa iintaka zezulu; kwaye baye kanjalo balungisa iingxowa, abathi ngazo bazithwalela iintlanzi zamanzi.\n\n3 Kwaye baye kanjalo baziphathela idezeret, ngokutolikwa, yinyosi yobusi; baza njalo bazithwalela amabubu eenyosi, nalo lonke uhlobo lwaloo nto eyaye ikho phezu kobuso belizwe, iimbewu zalo lonke udidi.\n\n4 Kwaye kwenzekile okokuba bakuba behlele ezantsi kwintlambo kaNimrodi iNkosi yehlela ezantsi yaza yathetha kunye nomntakwabo Yerede; kwaye yayikulo ilifu, waza umntakwabo Yerede akayibona.\n\n5 Kwaye kwenzekile okokuba iNkosi yabayalela okokuba mababheke phambili bangene entlango, ewe, kuloo mbombo apho kungazange kubekho mntu. Kwaye kwenzekile okokuba iNkosi yaye yahamba phambi kwabo, kwaye yaye yathetha kunye nabo njengokuba yayimi kulo ilifu, yaza yanika umkhombandlela apho kumele bahambe khona.\n\n6 Kwaye kwenzekile okokuba baye bahamba entlango, kwaye baye bakha izikhephe ezincinane ezikhaphukhaphu, abathi ngazo banqumla amanzi amaninzi, ekubeni bekhonjiswa ngamaxesha onke ngesandla seNkosi.\n\n7 Kwaye iNkosi yayingabavumelanga ukuba mabeme ngaphesheya kolwandle entlango, kodwa yanqwenela okokuba mabeze phambili kwanakulo ilizwe lesithembiso, elaye likhethekile ngaphezu kwawo onke amanye amazwe, elo iNkosi uThixo yayililondolozele abantu abangamalungisa.\n\n8 Kwaye yayifungile ngomsindo wayo kuye umntakwabo Yerede, okokuba nobani na abaya kulilawula eli lizwe lesithembiso, ukususela kwelo lixa ukubheka phambili nangonaphakade, kumele bamkhonze, oyinyani nokuphela kwakhe uThixo, okanye kumele batshayelelwe kude xa sukuba ukuzaliseka kwengqumbo yakhe kuya kuza phezu kwabo.\n\n9 Kwaye ngoku, sinako ukuyiqaphela imimiselo kaThixo malunga neli lizwe, ukuba lilizwe lesithembiso; kwaye nasiphina isizwe esiya kulilawula siya kumkhonza uThixo, okanye siya kutshayelelwa kude xa sukuba kuzaliseka umsindo yakhe eya kuza phezu kwaso. Kwaye ukuzaliseka kwengqumbo yakhe kuyeza phezu kwaso wa sukuba sivuthelwe kubugwenxa.\n\n10 Kuba qaphelani, eli lilizwe elikhethekileyo ngaphezu kwawo onke amanye amazwe; ngako oko lowo uthi alilawule uya kumkhonza uThixo okanye uya kutshayelelwa kude; kuba ingummiselo ongunaphakade kaThixo. Kwaye akusayi kude kube sekuzalisekeni kobugwenxa phakathi kwabantwana belizwe, ukuze batshayelelwe kude.\n\n11 Kwaye oku kuza kuni, Owu nina beeNtlanga, ukuze nibe nokuyazi imimiselo kaThixo—ukuze nibe nokuguquka, nize ningaqhubeki ngobugwenxa benu kude kufike ukuzaliseka, ukuze ningabi nakuzithobela ukuzaliseka kwengqumbo kaThixo phezu kwenu njengokuba abemi beli lizwe benzile kude kube kaloku nje.\n\n12 Qaphelani, eli lilizwe elikhethekileyo, kwaye nasiphina isizwe esiya kulilawula siya kukhululeka ebukhobokeni nasekuthinjweni, nakuzo zonke ezinye izizwe phantsi kwezulu, ukuba baya kuthi nje bamkhonze uThixo welizwe, onguYesu Krestu, obebonakaliswe ngezinto ezo esizibhalileyo.\n\n13 Kwaye ngoku ndiyaqhubeka nembali yam; kuba qaphelani, kwenzekile okokuba iNkosi yaye yamzisa uYerede nabazalwana bakhe phambili kwanakulo olo lwandle lukhulu oluthi lwahlule amazwe. Kwaye njengokuba bathi bafika kunxweme lolwandle bazigxumeka iintente zabo; baza bayibiza igama lendawo ngokuba yiMoriyankhumer; kwaye bahlala kwiintente, kwaye bahlala kwiintente phezu konxweme lolwandle kangangesithuba seminyaka emine.\n\n14 Kwaye kwenzekile ekupheleni kweminyaka emine okokuba iNkosi yeza kwakhona kuye umntakwabo Yerede, yaza yema kulo ilifu yaza yathetha kunye naye. Kwaye kangangesithuba seeyure ezintathu yaye iNkosi yathetha kunye nomntakwabo Yerede, yaza yamkhalimela ngenxa yokuba akazange akhumbule ukulibiza igama leNkosi.\n\n15 Waza umntakwabo Yerede waguquka kububi obo wayebenzile, kwaye waye walibiza igama leNkosi ngenxa yabazalwana bakhe ababekunye naye. Yaza iNkosi yathi kuye: Ndiya kukuxolela nabazalwana bakho ngezono zabo; kodwa uze ungabe uphinde wone, kuba uya kukhumbula okokuba uMoya wam awusayi kusoloko usebenza kunye nomntu; ngako oko, ukuba niya kona nide nibe nivuthwe ngokupheleleyo niya kusikelwa ngaphandle nisuke ebusweni beNkosi. Kwaye ezi ziingcinga zam malunga nelizwe endiya kulinika nina njengelifa lenu; kuba liya kuba lilizwe elikhethekileyo ngaphezulu kunawo onke amanye amazwe.\n\n16 Yaza iNkosi yathi: Hamba uyokusebenza uze wakhe, ngokohlobo lwezikhephe ezincinane ezikhaphukhaphu ezo nithe kude kube kaloku nje nazakha. Kwaye kwenzekile okokuba umntakwabo Yerede waye waya kusebenza, kananjalo nabazalwana bakhe, waza wakha izikhephe ezincinane ezikhaphukhaphu ngokohlobo ababezakhe ngalo, ngokwemiyalelo yeNkosi. Kwaye zazincinane, kwaye zazikhaphukhaphu phezu kwamanzi, kwananje ngobukhaphukhaphu bentaka phezu kwamanzi.\n\n17 Kwaye zazakhiwe ngokohlobo lokokuba zibe nokuvaleka gingci okugqithisileyo, kwanokokuba maze ziwabambe amanzi ngokufana nesitya; kwaye umphantsi wazo wawuvaleke gingci ngokufana nesitya; kwaye amacala azo ayevaleke gingci ngokufana nesitya; kwaye iziphelo zazo zazitsolo; kwaye umphezulu wazo wawuvaleke gingci ngokufana nesitya; kwaye ubude bazo yayibubude bomthi; kwaye isango lazo, xa sukuba livaliwe, lalingangeni manzi ngokufana nesitya.\n\n18 Kwaye kwenzekile okokuba umntakwabo Yerede wakhala kuyo iNkosi, esithi: Owu Nkosi, ndiwenzile umsebenzi lowo obe undiyalele wona, kwaye ndizenzile izikhephe ezincinane ezikhaphukhaphu njengoko ube undiyalele.\n\n19 Kwaye qaphela, Owu Nkosi, ngaphakathi kuzo akukho ukukhanya; siya kuqhubela phi na? Kananjalo siya kutshabalala, kuba ngaphakathi kuzo asinako ukuphefumla, ngaphandle kokuba kukho umoya kuzo; ke ngoko siya kutshabalala.\n\n20 Yaza iNkosi yathi kuye umntakwabo Yerede: Qaphela, uya kwenza umngxunya kumphezulu, kananjalo ngaphantsi; kwaye nakuba niphelelwe ngumoya niya kuwuvula umngxunya nize nifumane umoya. Kwaye ukuba kuyenzeka okokuba amanzi angene ngaphakathi kuni, qaphelani, niya kuwuvala umngxunya, ukuze ningabi nakutshabalala kuyo impuphuma.\n\n21 Kwaye kwenzekile okokuba umntakwabo Yerede wenza njalo, njengoko iNkosi yayiyalele.\n\n22 Waza wakhala kwakhona kuyo iNkosi esithi: Owu Nkosi, qaphela ndenze kwananjengokuba undiyalele; kwaye ndibalungiselele izikhephe abantu bam, kwaye qaphela akukho ukukhanya ngaphakathi kuzo. Qaphela, Owu Nkosi, ingaba uya kusiyekela na ukuba siwawele la manzi maninzi ebumnyameni?\n\n23 Yaza iNkosi yathi kuye umntakwabo Yerede: Ingaba yintoni na onqwenela ukuba mandiyenze ukuze nibe nokufumana ukukhanya kuzo izikhephe zenu? Kuba qaphela, aninako ukuba neefestile, kuba ziya kutshizwa zibe ziingceba; ningasayi kuzithabathela mlilo, kuba anisayi kuhamba ngokukhanya komlilo.\n\n24 Kuba qaphelani, niya kuba njengomnenga embindini wolwandle; kuba amaza ayintaba aya kunitshiza. Nangona kunjalo, ndiya kunizisa ngaphezulu kwakhona niphume enzulwini yolwandle, kuba imimoya iza ngaphambili iphuma emlonyeni wam, kananjalo neemvula nezikhukhula ndizithumele.\n\n25 Kwaye qaphelani, ndinilungiselela ukuzilindela ezi zinto; kuba aninako ukuyiwela le nzulu inkulu ngaphandle kokuba ndinilungiselele ngokuchasene namaza olwandle, nemimoya ebheke phambili, nezikhukhula eziya kuza. Ke ngoko ingaba yintoni na onqwenela ukuba ndinilungiselele yona ukuze nibe nokufumana ukukhanya xa sukuba niginyelwe enzulwini yolwandle?\n\n", "ether 3": "[center][font_size=26]Isahluko 3[/font_size][/center]\n\n[i]Umntakwabo Yerede ubona umnwe weNkosi njengokuba yayichukumisa amatye alishumi elinesithandathu—UKrestu ubonisa umzimba Wakhe ongumoya kumntakwabo Yerede—Abo banolwazi olugqibeleleyo abanako ukuthintelwa ekudluleni ngaphakathi komkhusane—Izitoliki ziya lungiselelwa ukuzisa imbali yamaYeredayithi ekukhanyeni.[/i]\n\n1 Kwaye kwenzekile okokuba umntakwabo Yerede, (ngoku inani lezikhephe ebezilungiselelwe zazisibhozo) wabheka phambili ukuya entabeni, ababeyibiza ngokuba yintaba iShelem, ngenxa yokuphakama kwayo okugqithileyo, kwaye waye wanyibilikisa eliweni amatye alishumi elinesithandathu amancinane; kwaye ayemhlophe kwaye ecacile, kwananje ngobukrelekrele beglasi; kwaye waye wawathutha ewathuthela phezu kwentaba ngezandla zakhe, waza wakhala kuyo iNkosi, esithi:\n\n2 Owu Nkosi, uthe kufuneka sirhangqwe zizikhukhula. Ngoku qaphela, Owu Nkosi, kwaye musa ukucatshukiswa sisicaka sakho ngenxa yobuthathaka baso phambi kwakho; kuba siyakwazi ukuba ungcwele kwaye uhlala emazulwini, nokokuba asifanelekanga phambi kwakho; ngenxa yokuwa indalo zethu zisuke zaba nobubi ngalo lonke ixesha; nangona kunjalo, Owu Nkosi, usinike umyalelo wokokuba kufuneka sikubize, ukuze kuwe sibe nokufumana ngokweminqweno yethu.\n\n3 Qaphela, Owu Nkosi, usibethe ngenxa yobugwenxa bethu, waza wasiqhubela kude, kwaye ngale minyaka mininzi besisentlango; nangona kunjalo, ube nenceba kuthi. Owu Nkosi, ndikhangele ngosizi, uze uwubuyise umsindo wakho kwesi isizwe sakho, uze ungasiyekeli ukuba sibheke phambili ngaphaya kwale nzulu igqumayo ebumnyameni; kodwa qaphela ezi zinto ndizinyibilikise ziphuma eliweni.\n\n4 Kwaye ndiyazi, Owu Nkosi okokuba unawo onke amandla, kwaye unako ukwenza nantoni na oyinqwenelayo nokuze kulungelwe abantu; ke ngoko chukumisa la matye, Owu Nkosi, ngomnwe wakho, uze uwalungise ukuze ube nokukhanyisa ebumnyameni, kwaye aya kusikhanyisela ngaphakathi kuzo izikhephe esizilungisileyo, ukuze sifumane ukukhanya ngeli lixa siya kuwela ulwandle.\n\n5 Qaphela, Owu Nkosi, unako ukukwenza oku. Siyazi okokuba unako ukubonisa amandla amakhulu, akhangeleka emancinane kwingqiqo yabantu.\n\n6 Kwaye kwenzekile okokuba akuba umntakwabo Yerede ewathethile la mazwi, qaphelani, iNkosi yasolula isandla sayo yaza yawachukumisa amatye ngamanye ngamanye ngomnwe wayo. Laza ikhuselo lasuswa emehlweni omntakwabo Yerede, waza wawubona umnwe weNkosi; kwaye wawungumnwe womntu, ofana nenyama negazi; waza umntakwabo Yerede wawa phantsi phambi kweNkosi, kuba wonganyelwa luloyiko.\n\n7 Yaza yabona iNkosi okokuba umntakwabo Yerede waye ewele emhlabeni; yaza iNkosi yathi kuye: Phakama, kungani na ukuba uwe?\n\n8 Waza wathi kuyo iNkosi: Ndibone umnwe weNkosi, ndaza ndoyika hleze indibethe; kuba ndandingazi ukuba iNkosi yayinenyama negazi.\n\n9 Yaza iNkosi yathi kuye: Ngenxa yokholo lwakho ubonile okokuba ndiya kuthabathela kum inyama negazi; kwaye akazange umntu eze phambi kwam enokholo olugqithise kangaka njengokuba unalo; kuba ukuba bekungenjalo unge ungawubonanga umnwe wam. Ingaba ubone ngaphezulu kunoku na?\n\n10 Waza wathi: Hayi; Nkosi, zibonakalise kum.\n\n11 Yaza iNkosi yathi kuye: Ingaba uyakholwa na ngamazwi endiza kuwathetha?\n\n12 Waza waphendula: Ewe, Nkosi, ndiyazi okokuba uthetha inyaniso, kuba unguThixo wenyaniso, kwaye akunako ukuxoka.\n\n13 Waza akuba ewathethile la mazwi, qaphelani, iNkosi yazibonakalisa kuye, yaza yathi: Ngenxa yokuba uzibonile ezi zinto ukhululwe ngokuhlawulelwa ekuweni; ke ngoko ubuyiselwe ebusweni bam; ke ngoko ndizibonakalisa kuwe.\n\n14 Qaphela, ndinguye lowo walungiswa ukususela kuso isiseko sehlabathi ukuba ndibakhulule abantu bam. Qaphela ndinguye uYesu Krestu. Ndinguye uBawo noNyana. Kum lonke uluntu luya kuba nobomi, nobo bungunaphakade, kwanabo abo baya kukholelwa kulo igama lam; kwaye baya kuba ngoonyana bam neentombi zam.\n\n15 Kwaye andizange ndazibonakalisa ebantwini endibadalileyo, kuba akazange umntu akholelwe kum njengokuba wenzile. Uyabona na okokuba udalwe ngokomfuziselo wam? Ewe, kwanabo bonke abantu badalwa ekuqalekeni ngokomfuziselo wam.\n\n16 Qaphela, lo mzimba, uwubonayo ngoku nje, ngumzimba womoya wam; kwaye abantu ndibadale ngokomzimba womoya wam; kwaye kwananjengokuba ndibonakala kuwe ndingumoya ndiya kubonakala kubo abantu bam enyameni.\n\n17 Kwaye ngoku, njengokuba mna, Moronayi, ndithe bendingenakho ukwenza ingxelo ezeleyo yezi zinto zibhaliweyo, ke ngoko kundanele ukutsho ukuthi uYesu wazibonakalisa kuyo le ndoda engumoya, kwanangokohlobo nangemfano yakwalo mzimba mnye kwananjengokuba wazibonakalisayo kuwo amaNifayithi.\n\n18 Kwaye wamlungiselela kwananjengokuba wawalungiselelayo amaNifayithi; kwaye konke oku, ukuze le ndoda ibe nokwazi okokuba wayenguThixo, ngenxa yemisebenzi emininzi emikhulu eyathi iNkosi yayibonisa kuyo.\n\n19 Kwaye ngenxa yolwazi enalo le ndoda ayinako ukuthintelwa ekuboneni ngaphakathi kwikhuselo; kwaye yawubona umnwe kaYesu, eyathi, yakuwubona, yawa luloyiko; kuba yayisazi okokuba yayingumnwe weNkosi; yaza ayabe ibe nakholo, kuba yayisazi, ngaphandle kwamathandabuzo.\n\n20 Ngako oko, ekubeni inalo olu lwazi lugqibeleleyo lukaThixo, yayingenako ukuthintelwa ngaphakathi kwekhuselo; ke ngoko yambona uYesu; kwaye waye wayilungiselela.\n\n21 Kwaye kwenzekile okokuba iNkosi yathi kuye umntakwabo Yerede: Qaphela, akusayi kuziyekela ezi zinto uzibonileyo waza waziva ukuba zibheke phambili kulo ihlabathi, lide ilixa lifike lokokuba ndiya kulizukisa igama lam enyameni; ngako oko, uya kuzigcinela amaxesha ezayo izinto ozibonileyo waza waziva, kwaye ungazibonisi mntu.\n\n22 Kwaye qaphela, xa sukuba uya kuza kum, uya kuzibhala uze uzitywinele phezulu, ukuze kungabikho bani onako ukuzitolika; kuba uya kuzibhala ngolwimi lokokuba zingabinako ukufundwa.\n\n23 Kwaye qaphela, la matye mabini ndiza kuwanikela kuwe, kwaye uya kuwatywinela phezulu kanjalo kunye nezinto ezo oya kuzibhala.\n\n24 Kuba qaphela, ulwimi olo oya kulubhala ndilubhidanisile, ngako oko ndiya kuwabangela ngelam ilixa elifanelekileyo ukuba la matye aya kuzicacisa emehlweni abantu ezi zinto oya kuthi uzibhale.\n\n25 Yaza yakuba iNkosi iwathethile la mazwi, yambonisa umntakwabo Yerede bonke abemi bomhlaba ababekho, kananjalo bonke abaya kubakho; kwaye ayizange izifihle emehlweni akhe, kwanokuzo iziphelo zomhlaba.\n\n26 Kuba yayitshilo kuye kumaxesha angaphambili, ukuthi ukuba angakholelwa kuyo okokuba ingambonisa zonke izinto—zingaboniswa kuye, ke ngoko iNkosi yayingenako ukufihla nantoni na kuye, kuba wayesazi okokuba iNkosi ingambonisa zonke izinto.\n\n27 Yaza iNkosi yathi kuye: Zibhale ezi zinto uze uzitywinele phezulu; kwaye ndiya kuziveza ngelam ilixa elifanelekileyo kubo abantwana babantu.\n\n28 Kwaye kwenzekile okokuba iNkosi yamyalela ukuba makawatywinele phezulu amatye amabini awaye ewafumene, aze angawavezi, ide iNkosi ibe iya kuwaveza kubo abantwana babantu.\n\n", "ether 4": "[center][font_size=26]Isahluko 4[/font_size][/center]\n\n[i]UMoronayi uyalelwa ukuba atywinele phezulu imibhalo yomntakwabo Yerede—Ayisayi kutyhilwa bade abantu babenokholo kwananjengomntakwabo Yerede—UKrestu uyalela abantu ukuba bawakholelwe amazwi Akhe nalawo abafundi Bakhe—Abantu bayalelwa ukuba baguquke bakholelwe yivangeli, baze basindiswe.[/i]\n\n1 Kwaye iNkosi yamyalela umntakwabo Yerede ukuba ehle esuke entabeni ebusweni beNkosi, aze azibhale izinto ezo ebezibonile; kwaye zaye zalelwa ukuba zize kubo abantwana babantu kude kube semva kokuba eya kunyuselwa phezulu emnqamlezweni; kwaye kungesi sizathu ukuba ukumkani uMozaya azigcine, ukuze zingabi nakuza kulo ihlabathi kude kube semva kokuba uKrestu eya kuzibonakalisa kubo abantu bakhe.\n\n2 Kwaza emva kokuba uKrestu ngokwenene ezibonakalisile kubo abantu bakhe wayalela okokuba mazenziwe zityhileke.\n\n3 Kwaye ngoku, emva koko, bonke baye baphelela ekungakholweni; kwaye akukho namnye ngaphandle kokuba kube ngamaLeymenayithi, kwaye bayala ivangeli kaKrestu; ke ngoko ndiyalelwe okokuba mandizifihlele phezulu kwakhona kuwo umhlaba.\n\n4 Qaphelani, ndibhale phezu kwala macwecwe kanye izinto awathi umntakwabo Yerede wazibona; kwaye azizange zabakho izinto ezibalasele ngaphezulu ezatyhilwayo kunazo ezo zatyhilwa kuye umntakwabo Yerede.\n\n5 Ngako oko iNkosi indiyalele ukuba ndizibhale; kwaye ndizibhalile. Kwaye indiyalele okokuba ndizitywinele phezulu; kananjalo indiyalele okokuba mandizitywinele phezulu inguqulelo yazo; ngako oko ndizitywinele phezulu izitoliki, ngokomyalelo weNkosi.\n\n6 Kuba iNkosi yathi kum: Azisayi kubheka phambili kubo abeeNtlanga kude kube ngumhla wokokuba beya kuguquka kubo ubugwenxa babo, baze bacoceke phambi kweNkosi.\n\n7 Kwaye ngawo loo mhla wokokuba beya kusebenzisa ukholo kum, itsho iNkosi, kwananjengokuba umntakwabo Yerede wenzayo, ukuze babe nokungcwaliseka ngam, ngoko ndiya kuzityhila izinto awathi umntakwabo Yerede wazibona, kwanokude kube kuse kubatyhileleni zonke izityhilelo zam, utsho uYesu Krestu, uNyana ka-Thixo, uYise wamazulu nomhlaba, nazo zonke izinto ezikuzo zinjalo.\n\n8 Kwaye lowo uya kulwa ngokuchasene nelizwi leNkosi, makaqalekiswe; kwaye lowo uya kuzikhanyela ezi zinto, makaqalekiswe; kuba kubo andisayi kuzibonisa izinto ezinkulu ngakumbi, utsho uYesu Krestu; kuba ndinguye lowo uthethayo.\n\n9 Kwaye ngomyalelo wam amazulu ayavuleka aze avaleke; kwaye ngelizwi lam umhlaba uya kunyikima; kwaye ngomyalelo wam abemi bawo baya kudlula, nanjalo ngomlilo.\n\n10 Kwaye lowo ungawakholelwayo amazwi am akabakholelwa abafundi bam; kwaye ukuba kunjalo koba andithethi, zigwebele; kuba uya kwazi okokuba ndim lowo uthethayo, ngomhla wokugqibela.\n\n11 Kodwa lowo uzikholelwayo ezi zinto endizithethileyo, yena ndiya kumvelela ngezityhilelo zoMoya wam, kwaye uya kwazi kwaye anike ubungqina. Kuba ngenxa yoMoya wam uya kwazi okokuba ezi zinto ziyinyani; kuba uthundeza abantu ukuba benze okulungileyo.\n\n12 Kwaye nantoni na ethundeza abantu ukuba benze okulungileyo iyeyam; kuba ukulunga akuphumi nakubani na ngaphandle kokuba kube kokwam. Ndikwanguye lowo ukhokelela abantu kuko konke ukulunga; lowo ungasayi kuwakholelwa amazwi am akasayi kundikholelwa mna—okokuba ndinguye; kwaye lowo ungasayi kundikholelwa akasayi kumkholelwa uBawo owandithumayo. Kuba qaphela, mna ndinguBawo, ndikukukhanya, nobomi, nenyaniso yehlabathi.\n\n13 Yizani kum, Owu nina beeNtlanga, kwaye ndiya kunibonisa izinto ezinkulu ngakumbi, ulwazi olufihlelwe phezulu ngenxa yokungakholwa.\n\n14 Yizani kum, Owu nina ndlu kaSirayeli, kwaye kuya kutyhilwa kuni ezinjani izinto ukuba nkulu uBawo anilungiselele zono, ukususela kwisiseko sehlabathi; kwaye azizanga kuni, ngenxa yokungakholwa.\n\n15 Qaphelani, xa sukuba niya kulikrazula eloo khuselo lokungakholwa elinibangela ukuba nihlale kwimo yenu eyoyikekayo yenkohlakalo, nokuqaqadeka kwentliziyo, nokumfameka kwengqondo, ke ziya kuthi izinto ezinkulu nezimangalisayo ebezifihlwe phezulu kuni ukususesela kwisiseko sehlabathi—ewe, xa sukuba niya kumemeza kuBawo egameni lam, ngentliziyo eyaphukileyo nomoya otyumkileyo, ke niya kwazi okokuba uBawo uwukhumbule umnqophiso awathi wawenza kooyihlo, Owu ndlu kaSirayeli.\n\n16 Kwaye ke ziya kuthi izityhilelo zam ezo ndizibangele ukuba zibhalwe sisicaka sam uYohane ziconjululwe emehlweni abo bonke abantu. Khumbulani, xa sukuba nizibona ezi zinto, niya kwazi okokuba ilixa likufuphi lokokuba ziya kubonakaliswa ngezenzo kanye.\n\n17 Ke ngoko, xa sukuba niya kuyifumana le mbali ninokwazi okokuba umsebenzi kaBawo uqalisile phezu kwabo bonke ubuso belizwe.\n\n18 Ke ngoko, guqukani nina nonke ziphelo zomhlaba, kwaye nize kum, kwaye nikholelwe yivangeli yam, nize nibhaptizwe egameni lam; kuba lowo ukholelwayo aze abhaptizwe uya kusindiswa; kodwa lowo ungakholelwayo uya kugwetywa; kwaye imiqondiso iya kubalandela abo bakholelwayo kulo igama lam.\n\n19 Kwaye usikelelekile lowo ufunyenwe enyanisekile kulo igama lam ngomhla wokugqibela, kuba uya kuphakanyiselwa phezulu ukuze ahlale ebukumkanini obulungiselelwe yena ukususela kwisiseko sehlabathi. Kwaye qaphelani ndim okuthethileyo. Amen.\n\n", "ether 5": "[center][font_size=26]Isahluko 5[/font_size][/center]\n\n[i]Amangqina amathathu nomsebenzi ngokwawo ziya kuma njengobungqina bobunyani beNcwadi kaMormoni.[/i]\n\n1 Kwaye ngoku mna, Moronayi, ndiwabhalile amazwi endaye ndiwayalelwe, ngokwenkumbulo yam; kwaye ndikuxelele ngezinto ezo zitywinelwe phezulu; ke ngoko musa ukuzichukumisa ngenjongo yokokuba ungaziguqula; kuba loo nto yalelwe kuwe, ngaphandle kokuba kube lelo lixa ekuya kuba bubulumko kuThixo.\n\n2 Kwaye qaphela unganalo ilungelo elikhethekileyo lokokuba ungawabonisa amacwecwe kwabo baya kuncedisa ukuzisa ngaphambili lo msebenzi;\n\n3 Kwaye kwabathathu aya kuboniswa ngamandla kaThixo; ngako oko baya kuyazi ngokuqinisekileyo okokuba ezi zinto ziyinyani.\n\n4 Kwaye ngomlomo wamangqina amathathu ezi zinto ziya kumiselwa; kwaye ubungqina babo bathathu, nalo msebenzi, ekuya kuthi kuwo kuboniswe amandla kaThixo kananjalo nelizwi lakhe, athe ngalo uBawo, noNyana, noMoya oyiNgcwele banika ubungqina—kwaye konke oku kuya kuma njengobungqina ngokuchasene nehlabathi ngomhla wokugqibela.\n\n5 Kwaye ukuba kuthe kanti bayaguquka baze beze kuye uBawo egameni likaYesu, baya kwamkelwa kubo ubukumkani bukaThixo.\n\n6 Kwaye ngoku, ukuba andinalo igunya ngezi zinto, gwebani, kuba niya kuyazi okokuba ndinalo igunya xa sukuba niya kundibona, kwaye siya kuma phambi koThixo ngomhla wokugqibela. Amen.\n\n", "ether 6": "[center][font_size=26]Isahluko 6[/font_size][/center]\n\n[i]Izikhephe zamaYeredayithi ezincinane ezikhaphukhaphu ziqhutywa ngumoya ukuya kulo ilizwe lesithembiso—Abantu badumisa iNkosi ngokulunga Kwayo—UOriha uyonyulwa abe ngukumkani phezu kwabo—UYerede nomntakwabo bayafa.[/i]\n\n1 Kwaye ngoku mna, Moronayi, ndiyaqhubeka ukunika imbali kaYerede nomntakwabo.\n\n2 Kuba kwenzekile emva kokuba iNkosi ilungiselele amatye awathi umntakwabo Yerede wawathuthela ndaweni ithile entabeni, umntakwabo Yerede wehlela ezantsi wasuka entabeni, kwaye waye wawabeka amatye kuzo izikhephe ezaye zilungiselelwe, elinye kuso ngasinye isiphelo saso; kwaye qaphelani, aye anika ukukhanya kuzo izikhephe.\n\n3 Kwaye njalo iNkosi yawabangela amatye ukuba akhanye ebunyameni, ukuba anike ukukhanya kuwo amadoda, abafazi nabantwana, ukuze bangabi nakuwawela amanzi amakhulu ebumnyameni.\n\n4 Kwaye kwenzekile okokuba bakuba belungiselele lonke uhlobo lokutya, ukuze ngako babe nokuphila phezu kwamanzi, kananjalo ukutya kwemihlambi yabo nemihlambi yeenkomo, naso nasiphina isilo okanye isilwanyana okanye intaka ababeya kuyithabatha kunye nabo—kwaye kwenzekile okokuba bakuba bezenzile zonke ezi zinto bazikhwela izikhephe okanye izikhephe ezincinane ezikhaphukhaphu, baza babheka phambili bangena elwandle, bezinikela kuyo iNkosi uThixo wabo.\n\n5 Kwaye kwenzekile okokuba iNkosi uThixo yaye yabangela okokuba kubekho umoya onamandla ovuthuzayo phezu kobuso bamanzi, ukuya ngakulo ilizwe lesithembiso; kwaye njalo zaziphoswa ngapha nangapha phezu kwamaza olwandle ngaphambi komoya.\n\n6 Kwaye kwenzekile okokuba amaxesha amaninzi babengcwatyelwa enzonzobileni yolwandle, ngenxa yentaba yamaza awaye ebetheka kubo, kananjalo olukhulu oloyikekayo uqhwithela olwalubangelwa bubudlongodlongo bomoya.\n\n7 Kwaye kwenzekile okokuba xa babengcwatywe enzonzobileni kwakungekho manzi ayenako ukubenzakalisa, ekubeni izikhepe zabo zingena kungena manzi ngokufana nesitya, kananjalo zazingena kungena manzi ngokufana nomkhombe kaNowa; ke ngoko xa baberhangqwe macala onke ngamanzi amaninzi baye bakhala kuyo iNkosi, kwaye yaye yabakhupha kwakhona ngaphezu kwamanzi.\n\n8 Kwaye kwenzekile okokuba umoya waye wapheza ukuvuthuzela ngakulo ilizwe lesithembiso ngeli lixa babephezu kwamanzi; kwaye njalo babeqhutyelwa phambili ngaphambi komoya.\n\n9 Kwaye baye bavuma iindumiso kuyo iNkosi; ewe, umntakwabo Yerede waye wavuma iindumiso kuyo iNkosi, kwaye waye wabulela kwaye wayidumisa iNkosi ebudeni bemini yonke, kwaye bakuba ubusuku bufikile, abazange bapheza ukuyidumisa iNkosi.\n\n10 Kwaye njalo ke baqhutyelwa phambili; kwaye kwakungekho rhamncwa loyikekayo lolwandle lalinako ukuzaphula, namnenga owawunako ukuzonakalisa; kwaye baye baba nako ukukhanya ngamaxesha onke, nokuba kwakungaphezu kwamanzi okanye ngaphantsi kwamanzi.\n\n11 Kwaye njalo ke babeqhutyelwa phambili, amakhulu amathathu anamashumi amane anesine eentsuku phezu kwamanzi.\n\n12 Kwaye baye bafika elunxwemeni lwelizwe lesithembiso. Baza bakuba bezibekile iinyawo zabo kumanxweme elizwe lesithembiso baye baqubuda phantsi phezu kobuso belizwe, kwaye baye bazithoba phambi kweNkosi, kwaye baye baphalaza iinyembezi zovuyo phambi kweNkosi, ngenxa yobuninzi beenceba ezinemfesane zayo phezu kwabo.\n\n13 Kwaye kwenzekile okokuba babheke phambili phezu kobuso belizwe, baza baqalisa ukuwulima umhlaba.\n\n14 Waza uYerede waba noonyana abane; kwaye babebizwa ngokuba nguYakom, noGilga, noMaha, no-Oriha.\n\n15 Waza umntakwabo Yerede naye kanjalo wazala oonyana neentombi.\n\n16 Kwaye abahlobo bakaYerede nomntakwabo ngenani babemalunga namashumi amabini anambini emiphefumlo; baza nabo kanjalo bazala oonyana neentombi ngaphambi kokuba beze elizweni lesithembiso; baza ke ngoko baqalisa ukuba baninzi.\n\n17 Kwaye bafundiswa ukuba bahambe bethobekile phambi kweNkosi; kananjalo bafundiswa naphezulu.\n\n18 Kwaye kwenzekile okokuba baqalisa ukunaba phezu kobuso belizwe, nokuphinda-phindana nokuwulima umhlaba; kwaye baye baba nokomelela elizweni.\n\n19 Waza umntakwabo Yerede waqalisa ukuba mdala, waza wabona okokuba kufuneka kwakamsinyane ehlele ezantsi engcwabeni; ngako oko wathi kuye uYerede: Masibahlanganise kunye abantu bethu ukuze sibe nokubabala, ukuze sibe nokwazi kubo ukuba yintoni na abaya kuyinqwenela kuthi ngaphambi kokuba sihle siye kumangcwaba ethu.\n\n20 Kwaye ngokolo hlobo abantu bahlanganiswa kunye. Ngoku inani loonyana neentombi zomntakwabo Yerede lalingamashumi amabini anesibini emiphefumlo; kwaye inani loonyana neentombi zikaYerede lalilishumi elinambini, yena ke enoonyana abane.\n\n21 Kwaye kwenzekile okokuba baye bababala abantu babo; baza emva kokuba bebabalile, baye babuza kubo izinto ababenga bangabenzela zona ngaphambi kokuba behlele ezantsi kumangcwaba abo.\n\n22 Kwaye kwenzekile okokuba abantu babuza kubo ukuba bamthambise na omnye wonyana babo ukuba abe ngukumkani phezu kwabo.\n\n23 Kwaye ngoku qaphelani, oku kwaba lusizi kubo. Waza umntakwabo Yerede wathi kubo: Ngokuqinisekileyo le nto ikhokelela ekuthinjweni.\n\n24 Kodwa uYerede wathi kuye umntakwabo: Bavumele ukuba babenaye ukumkani. Waza ke ngoko wathi kubo: Zikhetheleni phakathi koonyana bethu ukumkani, kwalowo nimnqwenelayo.\n\n25 Kwaye kwenzekile okokuba bakhetha kwanalo izibulo lomntakwabo Yerede; kwaye igama lalo lalinguPagag. Kwaye kwenzekile okokuba wala waza akafuna ukuba ngukumkani wabo. Baza abantu bafuna ukuba uyise makamnyanzele, kodwa uyise akazange avume; waza wabayalela ukuba banganyanzeli mntu ukuba abe ngukumkani wabo.\n\n26 Kwaye kwenzekile okokuba babakhetha bonke abantakwaboPagag, baza abavuma.\n\n27 Kwaye kwenzekile okokuba nabo oonyana bakaYerede bangavumi, kwanabo bonke ngaphandle komnye; waza uOriha wathanjiswa ukuba abe ngukumkani phezu kwabo abantu.\n\n28 Waza waqalisa ukulawula, baza abantu baqalisa ukuphumelela; baza baba zizityebi ngokugqithisileyo.\n\n29 Kwaye kwenzekile okokuba uYerede wafa, nomntakwabo kanjalo.\n\n30 Kwaye kwenzekile okokuba uOriha waye wahamba ngokuthobeka phambi kweNkosi, kwaye waye wazikhumbula izinto ezinkulu iNkosi eyamenzela zona uyise, waza kanjalo wabafundisa abantu bakhe izinto ezinkulu iNkosi eyazenzela ooyise.\n\n", "ether 7": "[center][font_size=26]Isahluko 7[/font_size][/center]\n\n[i]UOriha ulawula ngobulungisa—Phakathi kokuphangwa kwegunya neengxabano, izikumkani ezikhuphisanayo zikaShule noKohore ziyamiselwa—Abaprofeti bayayigxeka inkohlakalo nokukhonza izithixo kwabantu, abathi ke baguquka.[/i]\n\n1 Kwaye kwenzekile okokuba uOriha waye wawisa isigwebo phezu kwelizwe ngobulungisa yonke imihla yakhe, omihla yakhe yaba mininzi ngokugqithisileyo.\n\n2 Waza wazala oonyana neentombi; ewe, wazala amashumi amathathu ananye, phakathi kwazo kwakukho oonyana abangamashumi amabini anesithathu.\n\n3 Kwaye kwenzekile okokuba wazala kanjalo uKib ebudaleni bakhe. Kwaye kwenzekile okokuba uKib walawula esikhundleni sakhe; waza uKib wazala uKoriho.\n\n4 Waza uKoriho akuba neminyaka engamashumi amathathu anesibini ubudala wavukela ngokuchasene noyise, waza wawelela ngaphesheya waza wahlala kulo ilizwe likaNehore; waza wazala oonyana neentombi, baza bababahle ngokugqithisileyo; ngako oko uKoriho watsalela kude abantu abaninzi bamlandela.\n\n5 Waza akuba ehlanganise kunye umkhosi wanyukela kulo ilizwe likaMoron apho ukumkani wayehlala khona, waza wamthabathela ekuthinjweni, into leyo eyenza kwenzeka intetha yomntakwabo Yerede yokokuba baya kuziswa ekuthinjweni.\n\n6 Ngoku ilizwe likaMoron, apho ukumkani wayehlala khona, lalikufuphi nelizwe elibizwa ngokuba yiNkangala ngamaNifayithi.\n\n7 Kwaye kwenzekile okokuba uKib wahlala ekuthinjweni, baza abantu bakhe baba phantsi koKoriho unyana wakhe, wada waba mdala ngokugqithisileyo; nangona kunjalo uKib wazala uShule ebudaleni bakhe, ngeli lixa waye sesekuthinjweni.\n\n8 Kwaye kwenzekile okokuba uShule waba nomsindo ngakumntakwabo; waza uShule waba nokomelela, waza waba namandlakazi njengokomelela komntu; kananjalo waba namandlakazi ekwenzeni isigqibo esilungileyo.\n\n9 Ngako oko, weza kuyo induli iEfrayim, kwaye waye wanyibilikisa intsimbi ekrwada ephuma kuyo induli, waza webenzela amakrele ngentsimbi eyomeleleyo esenzela abo waye ebatsalele kude kunye naye; waza emva kokuba ebaxhobisile ngamakrele wabuyela kuso isixeko iNehore, waza waya kulwa idabi nomntakwabo uKoriho, ngalo ndlela wabuzuza ubukumkani waza wabubuyisela kuyise uKib.\n\n10 Kwaye ngoku ngenxa yento leyo awathi uShule wayenza, uyise wabunikela kuye ubukumkani; ke ngoko waqalisa ukulawula esikhundleni sikayise.\n\n11 Kwaye kwenzekile okokuba waye wawisa isigwebo ngobulungisa; kwaye waye wabandisa ubukumkani bakhe phezu kwabo bonke ubuso belizwe, kuba abantu basuka baba baninzi ngokugqithisileyo.\n\n12 Kwaye kwenzekile okokuba uShule kanjalo wazala oonyana abaninzi neentombi.\n\n13 Waza uKoriho wazohlwaya ngobubi obuninzi awathi wabenza; ngako oko uShule wamnika ukongama ebukumkanini bakhe.\n\n14 Kwaye kwenzekile okokuba uKoriho waba noonyana abaninzi neentombi. Kwaye phakathi koonyana bakaKoriho kwakukho omnye ogama lakhe lalinguNowa.\n\n15 Kwaye kwenzekile okokuba uNowa wavukela ngokuchasene noShule, ukumkani, kananjalo noyise uKoriho, waza watsalela kuye uKohore umntakwabo, kananjalo nabo bonke abazalwana bakhe nesininzi sabantu.\n\n16 Waza walwa idabi noShule, ukumkani, awathi kulo walizuza ilizwe lelifa labo lokuqala; waza waba ngukumkani phezu kwaloo mmandla welizwe.\n\n17 Kwaye kwenzekile okokuba walwa idabi kwakhona noShule, ukumkani, waza wamthabatha uShule, ukumkani, waza wamthwalela kude njengomthinjwa wangena eMoron.\n\n18 Kwaye kwenzekile njengokuba wayesele eza kumbulala, oonyana bakaShule bachwechwa bangena endlwini kaNowa ngobusuku baza bambulala, baza baluqhekeza ucango lwentolongo baza bamkhuphela ngaphandle uyise wabo, baza bambeka etroneni yakhe kobakhe ubukumkani.\n\n19 Ngako oko, unyana kaNowa waye wabakha ubukumkani bakhe esikhundleni sakhe; nangona kunjalo abazange baphinde bazuze mandla ngaphezu koShule ukumkani, kwaye abantu ababephantsi kolawulo lukaShule ukumkani baye baphumelela ngokugqithisileyo baza baba namandla.\n\n20 Kwaye ilizwe lohlukana; kwaza kwabakho izikumkani ezimbini, ubukumkani bukaShule, nobukumkani bukaKohore, unyana kaNowa.\n\n21 Waza uKohore, unyana kaNowa, wababangela abantu bakhe ukuba balwe idabi ngokuchasene noShule, awathi uShule kulo waboyisa waza wambulala uKohore.\n\n22 Kwaye ngoku uKohore waye enonyana owayebizwa ngokuba nguNimrodi; waza uNimrodi wabunikezela ubukumkani bukaKohore kuye uShule, kwaye waye wazuza ubabalo emehlweni kaShule; ngako oko uShule waye wanikela izenzo ezinkulu zesisa phezu kwakhe, kwaye waye wenza kubukumkani bukaShule ngokweminqweno yakhe.\n\n23 Kananjalo kulawulo lukaShule kwafika abaprofeti phakathi kwabantu, abaye bethunyelwe bevela eNkosini, beprofetha okokuba inkohlakalo nonqulo lwezithixo lwabantu lwaluzisa isiqalekiso phezu kwelizwe, kwaye kumele batshatyalaliswe ukuba babengaguquki.\n\n24 Kwaye kwenzekile okokuba abantu baye benyelisa ngokuchasene nabaprofeti, kwaye baye babahleka. Kwaye kwenzekile okokuba ukumkani uShule waye wawisa isigwebo ngokuchasene nabo bonke abaye benyelisa ngokuchasene nabaprofeti.\n\n25 Kwaye waye wawisa umthetho kulo lonke ilizwe, owawunika amandla kubo abaprofeti okokuba bangaya naphina apho bafuna khona; kwaye ngenxa yoku abantu baziswa enguqukweni.\n\n26 Kwaye ngenxa yokuba abantu baye baguquka kubugwenxa babo nonqulo lwezithixo iNkosi yaye yabasindisa, baza baqalisa ukuphumelela kwakhona elizweni. Kwaye kwenzekile okokuba uShule wazala oonyana neentombi ebudaleni bakhe.\n\n27 Kwaye kwakungasekho zimfazwe ngemihla kaShule; kwaye wazikhumbula izinto ezinkulu eyathi iNkosi yabenzela zona ooyise ngokubazisa ngaphesheya kwenzonzobila enkulu bangena kulo ilizwe lesithembiso; ngako oko waye wawisa isigwebo ngobulungisa ngayo yonke imihla yakhe.\n\n", "ether 8": "[center][font_size=26]Isahluko 8[/font_size][/center]\n\n[i]Kukho ingxabano nembambano malunga nobukumkani—UAkhish wenza isifungo sesibhambathiso seyelenqe elifihlakeleyo sokubulala ukumkani—Amayelenqe afihlakeleyo ngawomtyholi kwaye aba nesiphumo sokutshatyalaliswa kwezizwe—AbeeNtlanga bale mihla bayalunyukiswa ngokuchasene namayelenqe afihlakeleyo aya kuzungula ukubhukuqa inkululeko yawo onke amazwe, iintlanga, nezizwe.[/i]\n\n1 Kwaye kwenzekile okokuba wazala uOmeri, waza uOmeri walawula esikhundleni sakhe. Waza uOmeri wazala uYerede; waza uYerede wazala oonyana neentombi.\n\n2 Waza uYerede wavukela ngokuchasene noyise, waza weza wahlala kwilizwe likaHeti. Kwaye kwenzekile okokuba waye wabanyhwalaza abantu abaninzi, ngenxa yamazwi akhe obuqhophololo, wada waba uzuze isiqingatha sobukumkani.\n\n3 Waza akuba ezuze isiqingatha sobukumkani walwa idabi noyise, kwaye waye wamthwalela uyise ekuthinjweni, kwaye waye wamenza ukuba akhonze esekuthinjweni.\n\n4 Kwaye ngoku, ngemihla yolawulo lukaOmeri waye esekuthinjweni isiqingatha semihla yakhe. Kwaye kwenzekile okokuba wazala oonyana neentombi, ekwakukho phakathi kwabo uHetseron noKoriyantamri;\n\n5 Kwaye babenomsindo ngokugqithisileyo ngenxa yezenzo zikaYerede umntakwabo, kangangokuba baye bahlanganisa umkhosi baza baya kulwa idabi noYerede. Kwaye kwenzekile okokuba baye baya kulwa idabi naye ngobusuku.\n\n6 Kwaye kwenzekile okokuba bakuba bewubulele umkhosi kaYerede babesele beza kumbulala naye kanjalo; waza wabacenga ukuba bangambulali, kwaye uza kubunikezela ubukumkani kuye uyise. Kwaye kwenzekile okokuba baye bamyeka ukuba aphile.\n\n7 Kwaye ngoku uYerede wasuka waba lusizi ngokugqithisileyo ngokuphulukana nobukumkani, kuba wayeyibeke intliziyo yakhe phezu kobukumkani naphezu kozuko lwehlabathi.\n\n8 Ngoku intombi kaYerede ekubeni iyingqondi ngokugqithisileyo, kwaye ilubona usizi lukayise, yacinga ukuyila icebo enokuthi ngalo ikhululele ubukumkani kuyise.\n\n9 Ngoku intombi kaYerede yayintle ngokugqithisileyo. Kwaye kwenzekile okokuba yaye yathetha kunye noyise, yaza yathi kuye: Kungasizathu sini ukuba ubawo abelusizi kangaka? Ingaba akayifundanga na imbali abathi oobawo bethu bayizisa ngaphesheya kwenzulu enkulu? Qaphela, ingaba ayikho na ingxelo malunga nabakudala, yokokuba bona ngamacebo abo afihlakeleyo baye bazuza izikumkani nozuko?\n\n10 Kwaye ngoku, ke ngoko, ubawo makathumele kuAkhish, unyana kaKhimno; kwaye qaphela, ndimhle, kwaye ndiya kungqungqa phambi kwakhe, kwaye ndiya kumonwabisa, ukuze andinqwenelele ukuba ndibe ngumfazi wakhe; ngako oko ukuba uya kukunqwenela uya kumnika mna ndibe ngumfazi wakhe, ke uya kuthi wena: Ndiya kukunika yena ukuba uya kundizisela intloko kabawo, ukumkani.\n\n11 Kwaye ngoku, uOmeri waye esisihlobo kuAkhish; ngako oko, akuba uYerede ethumele ukuba abizwe uAkhish, intombi kaYerede yangqungqa phambi kwakhe ukuze imonwabise, kangangokuba wayinqwenelela ukuba ibe ngumfazi wakhe. Kwaye kwenzekile okokuba wathi kuye uYerede: Ndinike yona ukuba ibe ngumfazi wam.\n\n12 Waza uYerede wathi kuye: Ndiya kuyinikela kuwe, ukuba uya kundizisela intloko kabawo, ukumkani.\n\n13 Kwaye kwenzekile okokuba uAkhish wahlanganisela kuyo indlu kaYerede zonke izizalwana zakhe, waza wathi kuzo: Ingaba niya kufunga na kum okokuba niya kunyaniseka kum kwinto leyo endiya kuyinqwenela kuni?\n\n14 Kwaye kwenzekile okokuba bonke bafunga kuye, ngoThixo wezulu, kananjalo nangamazulu, kananjalo nangomhlaba, nangeentloko zabo, okokuba nabani na onokwahluka kuncedo olo uAkhish alunqweneleyo uya kuphulukana nentloko yakhe; kwaye nabani na oya kubhengeza nantoni na uAkhish aya kuyazisa kubo, kwayena lowo uya kuphulukana nobomi bakhe.\n\n15 Kwaye kwenzekile okokuba njalo baye bavumelana kunye noAkhish. Kwaye uAkhish waye wazinikela kubo izifungo ezaye zinikwe ngabo abakudala ababe kanjalo befuna amandla, ezazinikelwe ukuhla kwanokususela kuKayin, lowo wayengumbulali ukususela ekuqalekeni.\n\n16 Kwaye zagcinwa ngamandla omtyholi ukuze zinikelwe ezi zifungo kubo abantu, ukuze bazigcine ebumnyameni, ukuze zincede abafuna amandla ukuze bazuze amandla, nokubulala, nokurhwaphiliza, nokuxoka, nokwenza lonke uhlobo lwenkohlakalo nohenyuzo.\n\n17 Kwaye yaba yintombi kaYerede eyayifakayo entliziyweni yakhe ukuba aziphande ezi zinto zakudala; waza uYerede wayifaka entliziyweni ka-Akhish; ngako oko, uAkhish wayinikela kuzo izalamane zakhe nezihlobo, ebalahlekisela kude ngezithembiso ezinomtsalane ukuze benze nantoni na ayinqwenelayo.\n\n18 Kwaye kwenzekile okokuba bayila iyelenqe elifihlakeleyo, kwananjengabo abakudala; iyelenqe elo elimasikizi ngakumbi kwaye elikhohlakele ngaphezu kwawo wonke, emehlweni kaThixo;\n\n19 Kuba iNkosi ayisebenzi ngamayelenqe afihlakeleyo, inganqweneli nokokuba uluntu maluphalaze igazi, kodwa kuzo zonke izinto ukwalele, ukususela ekuqalekeni komntu.\n\n20 Kwaye ngoku mna, Moronayi, andilubhali uhlobo lwezifungo zabo namayelenqe, kuba yazisiwe kum okokuba akho phakathi kwabo bonke abantu, kwaye akho, phakathi kwamaLeymenayithi.\n\n21 Kwaye abangele intshabalalo yesi sizwe ndithetha ngaso kaloku nje, kananjalo nentshabalalo yabantu bakaNifayi.\n\n22 Kwaye nasiphina isizwe esiya kuwaxhasa la mayelenqe afihlakeleyo, ukuze sifumane amandla nenzuzo, ade abe aya kunabela kulo lonke ilizwe, qaphelani, siya kutshatyalaliswa, kuba iNkosi ayisayi kuliyekela ukuba igazi labangcwele bayo, eliya kuphalazwa ngabo, ukuba lisoloko likhalela kuyo liphuma emhlabeni ngempindezelo phezu kwabo aze kanti akasayi kubaphindezela.\n\n23 Ngako oko, Owu nina beeNtlanga, kububulumko kuThixo ukuba ezi zinto maziboniswe kuni, ukuze ngazo nibe nokuguquka kwizono zenu, kwaye ningavumeli ukuba la mayelenqe abulalayo abe nokunongamela, athi abunjelwa ukufumana amandla nenzuzo—nomsebenzi, ewe, kwanawo umsebenzi wentshabalalo uze phezu kwenu, ewe, kwanalo ikrele lobulungisa loThixo onguNaphakade zibe ziya kuwela phezu kwenu, ukuya ekubhukuqweni kwenu nentshabalalo ukuba niya kuzivumele ezi zinto ukuba zibekho.\n\n24 Ngako oko, iNkosi iya niyalela, xa sukuba niya kuzibona ezi zinto zisiza phakathi kwenu okokuba nize niphaphamele kwingqiqo yemeko yenu eyoyikekayo, ngenxa yeli yelenqe lifihlakeleyo eliya kuthi libekho phakathi kwenu; okanye yeha kulo, ngenxa yegazi labo ababuleweyo; kuba bakhala ukusuka eluthulini ngempindezelo phezu kwalo, kananjalo naphezu kwabo balibumbayo.\n\n25 Kuba kuyenzeka okokuba nabani olibumbayo uzungula ukubhukuqa inkululeko yawo onke amazwe, izizwe, namazwe; kwaye wenza kwenzeke intshabalalo yabo bonke abantu, kuba libunjwe ngumtyholi, onguyise wabo bonke ubuxoki; kwanalo eloo xoki linye elalukuhlela abazali bethu bokuqala, ewe kwanalo eloo xoki linye labangela umntu ukuba abulale ukususela ekuqalekeni; oziqaqadekisileyo iintliziyo zabantu kangangokuba bababulale abaprofeti, baze babaxulube ngamatye, baze babakhuphele ngaphandle ukususela ekuqalekeni.\n\n26 Ngako oko, mna, Moronayi, ndiyalelwe ukuba ndizibhale ezi zinto ukuze ububi bube nokupheliswa, kwaye nokokuba ilixa libe nokufika lokokuba uSathana angabi nawo amandla phezu kweentliziyo zabantwana babantu, kodwa ukuze babe nokuthundezwa ekubeni benze okulungileyo ngamaxesha onke, ukuze babe nokuza kuwo umthombo wabo bonke ubulungisa baze basindiswe.\n\n", "ether 9": "[center][font_size=26]Isahluko 9[/font_size][/center]\n\n[i]Ubukumkani budlula komnye ukuya komnye ngokwelifa ubuqhophololo nokubulala—UEmeri wambona uNyana woBulungisa—Abaprofeti abaninzi bamemeza inguquko—Indlala neenyoka ezinobuhlungu zikhathaza abantu.[/i]\n\n1 Kwaye ngoku mna, Moronayi, ndiyaqhubeka nembali yam. Ke ngoko, qaphelani, kwenzekile okokuba ngenxa yamayelenqe afihlakeleyo ka-Akhish nezihlobo zakhe, qaphelani, baye babubhukuqa ubukumkani bukaOmeri.\n\n2 Nangona kunjalo, iNkosi yaba nenceba kuye uOmeri, kananjalo nakoonyana bakhe nakuzo iintombi zakhe ezazingayifuni intshabalalo yakhe.\n\n3 Yaza iNkosi yamlumkisa uOmeri ephupheni okokuba makemke aphume elizweni; ngako oko uOmeri wemka waphuma elizweni kunye nosapho lwakhe, waza wahamba iintsuku ezininzi, waza wawelela ngaphesheya waza wadlula ngakwinduli iShim, waza wawelela ngaphesheya ngakwindawo apho amaNifayithi ayetshatyalaliswe khona, waza ukusuka apho waya ngasempumalanga, waza wafika kwindawo eyayibizwa ngokuba yiAblom, ngaselunxwemeni lolwandle, waza apho wayigxumeka intente yakhe, kananjalo noonyana bakhe neentombi zakhe, nayo yonke indlu yakhe, ngaphandle koYerede nosapho lwakhe.\n\n4 Kwaye kwenzekile okokuba uYerede wathanjiswa waba ngukumkani phezu kwabantu, ngesandla senkohlakalo; waza wanikela kuAkhish intombi yakhe ukuba ibe ngumfazi.\n\n5 Kwaye kwenzekile okokuba uAkhish wazungula ubomi bukayisezala; waza wacela uncedo kwabo wayebafungise ngesifungo sabamandulo, baza bayizuza intloko kayisezala, njengokuba wayehleli phezu kwetrone yakhe, ephulaphule abantu bakhe.\n\n6 Kuba lwaba lukhulu kakhulu usasazeko lwenkohlakalo yakhe noluntu olufihlakeleyo kangangokuba wayezonakalisile iintliziyo zabo bonke abantu; ke ngoko uYerede wabulawa phezu kwetrone yakhe, waza uAkhish walawula esikhundleni sakhe.\n\n7 Kwaye kwenzekile okokuba uAkhish waqalisa ukummonela unyana wakhe, ke ngoko wamvalela entolongweni, waza wamgcina ngokutya okuncinane okanye ngaphandle kwako wada waba uva intlungu yokufa.\n\n8 Waza ngoku umntakwabo lowo wayeve intlungu yokufa, (kwaye igama lakhe lalinguNimra) waba nomsindo kuyise ngenxa yoko uyise wakwenzayo kumntakwabo.\n\n9 Kwaye kwenzekile okokuba uNimra wahlanganisa kunye inani elincinci lamadoda, waza wasaba waphuma elizweni, waza wawelela ngaphesheya waza wahlala kunye no-Omeri.\n\n10 Kwaye kwenzekile okokuba uAkhish wazala abanye oonyana, baza bazithabathekisa iintliziyo zabantu, nangona babefungile kuye ukwenza lonke uhlobo lobugwenxa ngokwaloo nto ayinqwenelayo.\n\n11 Ngoku abantu baka-Akhish babenqwenela inzuzo, kwanjengokuba uAkhish wayenqwenela amandla; ngako oko, oonyana baka-Akhish baye babanika imali, ngayo loo ndlela bathi batsalela kubo inxalenye engakumbi yabantu yabalandela.\n\n12 Kwaza kwaqalisa ukubakho kwemfazwe phakathi koonyana baka-Akhish noAkhish, eyathabatha kangangethuba leminyaka emininzi, ewe, ukuya kwintshabalalo yaphantse bonke abantu bobukumkani, ewe, kwanabo bonke, ngaphandle kokuba kube yimiphefumlo engamashumi amathathu, kwaye nabo basaba kunye nendlu kaOmeri.\n\n13 Ngako oko, uOmeri wabuyiselwa kwakhona kwilizwe lelifa lakhe.\n\n14 Kwaye kwenzekile okokuba uOmeri waqalisa ukwaluphala; nangona kunjalo, ebudaleni bakhe wazala uEmeri; waza wamthambisa uEmeri ukuba abe ngukumkani ukuze alawule esikhundleni sakhe.\n\n15 Waza emva kokuba wathambisa uEmeri ukuba abe ngukumkani walubona uxolo elizweni kangangesithuba seminyaka emibini, waza wafa, ekubeni ebone iintsuku ezininzi ngokugqithisileyo, ezazizele lusizi. Kwaye kwenzekile okokuba uEmeri waye walawula esikhundleni sakhe, kwaye waye wanyathela emkhondweni kayise.\n\n16 Yaza iNkosi yaqalisa kwakhona ukusithabatha isiqalekiso sasuka elizweni, yaza indlu kaEmeri yaphumelela ngokugqithisileyo phantsi kolawulo lukaEmeri; kwaye ngethuba lamashumi amathandathu anesibini eminyaka babesuke bomelela ngokugqithisileyo, kangangokuba basuka baba zizityebi ngokugqithisileyo—\n\n17 Benazo zonke iintlobo zeziqhamo, nezeenkozo, nezesilika, nezelineni, nezegolide, nezesilivere, nezezinto ezixabisekileyo;\n\n18 Kananjalo nalo lonke uhlobo lweenkomo, lweenkabi zenkomo, neemazi zenkomo, nezezimvu, nezeehagu, nezeebhokhwe, kananjalo neendidi ezininzi zezilwanyana ezaye ziluncedo ekutyeni kwabantu.\n\n19 Kananjalo babenawo amahashe, nama-esile, kwaye kwakukho neendlovu neekurelom neekhumom; zizonke zaziluncedo ebantwini, kwaye ngokungakumbi iindlovu neekurelom neekhumom.\n\n20 Kwaye njalo iNkosi yaye yazithulula iintsikelelo phezu kwelizwe, elaye likhethekile ngaphezu kwawo onke amanye amazwe; yaza yayalela okokuba nabani na oya kulilawula ilizwe makalilawulele eNkosini, okanye baya kutshatyalaliswa xa sukuba bevuthelwe kubugwenxa; kuba kwabo banjalo, ithi iNkosi: Ndiya kuwuthulula umsindo wam opheleleyo.\n\n21 Kwaye uEmeri waye wawisa isigwebo ngobulungisa yonke imihla yakhe, waza wazala oonyana neentombi; waza wazala uKoriyantam, waza wathambisa uKoriyantam ukuba alawule esikhundleni sakhe.\n\n22 Waza emva kokuba ethambise uKoriyantam ukuba alawule esikhundleni sakhe waphila iminyaka emine, waza walubona uxolo elizweni; ewe, kwaye wabona kwa noNyana woBulungisa, kwaye waye wagcoba kwaye wazuka ngomhla wakhe; waza wafela eluxolweni.\n\n23 Kwaye kwenzekile okokuba uKoriyantam waye wahamba emikhondweni kayise, kwaye waye wakha izixeko ezininzi ezinkulu nezibalulekileyo, kwaye waye wabonelela ngokulungileyo kubo abantu bakhe ngayo yonke imihla yakhe. Kwaye kwenzekile okokuba akabanga nabantwana kwanokude abe woluphele ngokugqithisileyo.\n\n24 Kwaye kwenzeka okokuba umfazi wakhe afe, ekubeni enekhulu elinambini leminyaka ubudala. Kwaye kwenzekile okokuba uKoriyantam wathabatha umfazi, ekwaluphaleni kwakhe, intombi eselula, waza wazala oonyana neentombi; ngako oko waphila wada wanekhulu elinamashumi amane anesibini eminyaka ubudala.\n\n25 Kwaye kwenzekile okokuba wazala uKhom, waza uKhom walawula esikhundleni sakhe; kwaye walawula amashumi amane anesithoba eminyaka, waza wazala uHeti; waza naye kanjalo wazala abanye oonyana neentombi.\n\n26 Kwaye abantu babenabele kwakhona phezu kwabo bonke ubuso belizwe, kwaza kwaqalisa kwakhona ukubakho inkohlakalo egqithisileyo kakhulu phezu kobuso belizwe, waza uHeti waqalisa ukuwamkela kwakhona ngokungxama amayelenqe afihlakeleyo akudala, ukuze atshabalalise uyise.\n\n27 Kwaye kwenzekile okokuba waye wamsusa esikhundleni uyise, kuba wambulala ngelakhe ikrele; kwaye waye walawula esikhundleni sakhe.\n\n28 Kwaye kwafika abaprofeti elizweni kwakhona, bememeza inguquko kubo—okokuba kufuneka bawulungiselele umendo weNkosi okanye kuya kuza isiqalekiso phezu kobuso belizwe; ewe, kwanokuba kuya kubakho indlala enkulu, ekuya kuthi kuyo batshatyalaliswe ukuba babengaguquki.\n\n29 Kodwa abantu abawakholelwanga amazwi abaprofeti, kodwa babakhuphela ngaphandle; baza abanye babo babaphosa emihadini baza babashiya ukuze batshabalale. Kwaye kwenzekile okokuba bazenza zonke ezi zinto ngokomyalelo kakumkani, uHeti.\n\n30 Kwaye kwenzekile okokuba kwaqalisa ukubakho kokunqaba kokutya phezu kwelizwe, baza abemi baqalisa ukutshabalala ngokukhawuleza okugqithisileyo ngenxa yokunqaba kokutya, kuba kwakungekho mvula phezu kobuso bomhlaba.\n\n31 Kwaye kwafika iinyoka ezinobuhlungu kanjalo phezu kobuso belizwe, kwaye zaye zatyhefa abantu abaninzi. Kwaye kwenzekile okokuba imihlambi yabo yaqalisa ukusaba phambi kweenyoka ezinobuhlungu, zisiya ngakwilizwe elingasezantsi, elalibizwa ngamaNifayithi ngokuba yiZarahemla.\n\n32 Kwaye kwenzekile okokuba kwabakho abaninzi babo abathi bafela endleleni; nangona kunjalo, kwabakho abathile abasabela kulo ilizwe elingasemazantsi.\n\n33 Kwaye kwenzekile okokuba iNkosi yaye yazibangela iinyoka okokuba zingaphindi zibasukele, kodwa okokuba ziyithintele indlela ukuze abantu bangabinako ukudlula, ukuze nabani na oya kuzama ukudlula abe nokuwiswa ziinyoka ezinobuhlungu.\n\n34 Kwaye kwenzekile okokuba abantu baye balandela umkhondo wezilwanyana, kwaye baye babimbithela izidumbu zazo ezaziwele ngasemendweni, bade bazibimbitha zonke. Ngoku bakuba abantu bebona okokuba kufuneka betshabalele baqalisa ukuguquka kubugwenxa babo baza bakhala kuyo iNkosi.\n\n35 Kwaye kwenzekile okokuba bakuba bezithobe ngokwaneleyo phambi kweNkosi yaye yathumela imvula phezu kobuso bomhlaba; baza abantu baqalisa ukuvuseleleka kwakhona, kwaza kwaqalisa ukubakho iziqhamo kumazwe asemantla, nakuwo onke amazwe arhangqileyo. Kwaye iNkosi yaye yawabonakalisa amandla ayo kubo ngokubahlangula endlaleni.\n\n", "ether 10": "[center][font_size=26]Isahluko 10[/font_size][/center]\n\n[i]Omnye ukumkani ulandela omnye—Abanye bookumkani bangamalungisa; abanye bakhohlakele—Xa sukuba ubulungisa busongama, abantu bayasikelelwa baze baphunyeleliswe yiNkosi.[/i]\n\n1 Kwaye kwenzekile okokuba uShez, owaye eyinzala kaHeti—kuba uHeti wayetshabalele ngendlala, kwaye yonke indlu yakhe ngaphandle koShez—ngako oko, uShez waqalisa ukusakha kwakhona isizwe esaphukileyo.\n\n2 Kwaye kwenzekile okokuba uShez waye wayikhumbula intshabalalo yooyise, kwaye waye wakha ubukumkani bobulungisa; kuba wakukhumbula oko iNkosi yakwenzayo ngokuzisa uYerede nomntakwabo ngaphesheya kwenzonzobila; kwaye waye wahamba emendweni yeNkosi; waza wazala oonyana neentombi.\n\n3 Kwaye unyana wakhe oyinkulu, ogama lakhe lalinguShez, waye wavukela ngokuchasene naye; nangona kunjalo uShez wabethwa ngesandla somphangi, ngenxa yobutyebi bakhe obugqithileyo, into leyo eyazisa uxolo kwakhona kuye uyise.\n\n4 Kwaye kwenzekile okokuba uyise waye wakha izixeko ezininzi phezu kobuso belizwe, baza abantu baqalisa kwakhona ukunabela phezu kwabo bonke ubuso belizwe. Kwaye uShez waye waphila waluphala ngokugqithisileyo; waza wazala uRiplakhish. Waza wafa, waza uRiplakhish walawula esikhundleni sakhe.\n\n5 Kwaye kwenzekile okokuba uRiplakhish akazange enze oko kwakulungile emehlweni eNkosi, kuba waye waba nabafazi abaninzi namashweshwe, kwaye waye wakubeka oko phezu kwamagxa abantu nto leyo ekwakubuhlungu ukuyithwala; ewe, waye wabarhafisa ngeerhafu ezinzima; kwaye ngeerhafu waye wakha izakhiwo eziphangaleleyo ezininzi.\n\n6 Kwaye waye wazimisela itrone entle ngokugqithisileyo, kwaye waye wakha iintolongo ezininzi, waza nabani na owayesala ukuhlawula iirhafu waye wamphosa entolongweni; waza nabani na owayengenako ukuzihlawula iirhafu waye wamphosa entolongweni; kwaye waye wababangela okokuba mabazisebenzele ngamaxesha onke inkxaso yabo; kwaye nabani na owalayo ukusebenza waye wambangela ukuba abulawe.\n\n7 Ngako oko waye wawuzuza wonke umsebenzi wakhe ocwengileyo, ewe kwanayo igolide yakhe ecwengileyo waye wayibangela ukuba icokiswe entolongweni; kwaye lonke uhlobo lobuchule obucwengileyo waye wabangela ukuba benziwe entolongweni. Kwaye kwenzekile okokuba waye wabahlungisa abantu ngohenyuzo lwakhe namasikizi.\n\n8 Kwaye akuba elawule kangangesithuba samashumi amane anesibini eminyaka abantu baye baphakama ngemvukelo ngokuchasene naye; kwaza kwaqalisa ukubakho imfazwe kwakhona elizwen, kangangokuba uRiplakhish wabulawa, yaza inzala yakhe yadudulelwa ngaphandle kwelizwe.\n\n9 Kwaye kwenzekile emva kwesithuba seminyaka emininzi, uMoriyantoni, (ekubeni yena eyinzala kaRiplakhish) wahlanganisa kunye umkhosi wabagxothwa, waza wabheka phambili waza walwa idabi nabantu; waza wazuza amandla phezu kwezixeko ezininzi; kwaye imfazwe yasuka yaba buhlungu ngokugqithisileyo, kwaye yaye yathabatha kangangesithuba seminyaka emininzi; kwaye waye wazuza amandla phezu kwalo lonke ilizwe, kwaye waye wazimisela njengokumkani phezu kwalo lonke ilizwe.\n\n10 Kwaye emva kokuba ezimisele njengokumkani waye wawuphungula umthwalo wabantu, nto leyo awathi ngayo wazuza ukuthandandwa ngokukodwa emehlweni abantu, kwaye baye bamthambisa ukuba abe ngukumkani wabo.\n\n11 Kwaye waye wenza ubulungisa kubo abantu, kodwa kungekuye ngenxa yohenyuzo lwakhe oluninzi; ngako oko wakhutshelwa ngaphandle kobuso beNkosi.\n\n12 Kwaye kwenzekile okokuba uMoriyantoni wakha izixeko ezininzi, baza abantu basuka babazizityebi ngokugqithisileyo phantsi kolawulo lwakhe, kunye ngezakhiwo, nangegolide nesilivere, nasekukhuliseni iinkozo, kwaye nakuyo imihlambi, nemihlambi yeenkomo, nezinto ezinjalo ezazibuyiselwe kubo.\n\n13 Kwaye uMoriyantoni waye waphila waluphala ngokugqithisileyo, waza ke wazala uKhim; waza uKhim walawula esikhundleni sikayise; kwaye waye walawula iminyaka esibhozo, waza uyise wafa. Kwaye kwenzekile okokuba uKhim akazange alawule ngobulungisa, ngako oko akazange wathandwa ngokukodwa yiNkosi.\n\n14 Kwaye umntakwabo waye waphakama ngemvukelo ngokuchasene naye, awathi ngayo wamzisa ekuthinjweni; kwaye waye wahlala esekuthinjweni yonke imihla yakhe; waza wazala oonyana neentombi esekuthinjweni, waza ekwaluphaleni kwakhe wazala uLevi; waza wafa.\n\n15 Kwaye kwenzekile okokuba uLevi waye wakhonza ekuthinjweni emva kokufa kukayise, kangangesithuba samashumi amane anambini eminyaka. Kwaye waye wenza imfazwe ngokuchasene nokumkani welizwe, awathi ngayo wazizuzela ubukumkani.\n\n16 Waza emva kokuzizuzela ubukumkani wenza oko kulungileyo emehlweni eNkosi; kwaye abantu baye baphumelela elizweni; kwaye waye waphila iminyaka emininzi, waza wazala oonyana neentombi; waza kanjalo wazala uKoromi, awathi wamthambisa njengokumkani esikhundleni sakhe.\n\n17 Kwaye kwenzekile okokuba uKoromi waye wenza oko kwakulungile emehlweni eNkosi yonke imihla yakhe; waza wazala oonyana abaninzi neentombi; kwaye emva kokuba ebone imihla emininzi waye wafa, kwananjengawo wonke umhlaba; waza uKishe walawula esikhundleni sakhe.\n\n18 Kwaye kwenzekile okokuba uKishe waye wafa naye kanjalo, waza uLib walawula esikhundleni sakhe.\n\n19 Kwaye kwenzekile okokuba uLib waye kanjalo wenza oko kwakulungile emehlweni eNkosi. Kwaye ngemihla kaLib iinyoka ezinobuhlungu zatshatyalaliswa. Ngako oko baye baya kulo ilizwe elisemazantsi, ukuya kuzingela ukutya kwabantu belizwe, kuba ilizwe laligutyungelwe zizilo zehlathi. Waza uLib ngokwakhe kanjalo wasuka waba ngumzingeli omkhulu.\n\n20 Baza bakha isixeko esikhulu ngakwintamo emxinwa yelizwe, ngakwindawo apho ulwandle lwahlula khona ilizwe.\n\n21 Kwaye baye balilondoloza ilizwe elisemazantsi njengentlango, ukuze bafumane izilo. Kwaye bonke ubuso belizwe elingasemantla babugutyungelwe ngabemi.\n\n22 Kwaye babekhuthele ngokugqithisileyo, kwaye babethenga kwaye bethengisa kwaye berhwebelana omnye kunye nomnye, ukuze babe nokufumana ingeniso.\n\n23 Kwaye baye basebenza ngalo lonke uhlobo lwentsimbi ekrwada, kwaye baye benza igolide, nesilivere, nentsimbi, nobhedu, nalo lonke uhlobo lwezinyithi; kwaye baye bayomba beyikhupha ngaphandle komhlaba; ngako oko, baye baphosa imfumba enkulu yomhlaba ukuze bafumane isinyithi esikrwada, segolide, nesesilivere, nesentsimbi, nesekopolo. Kwaye baye basebenza lonke uhlobo lomsebenzi ocwengileyo.\n\n24 Kwaye baye benazo neesilika, nelineni eyolukwe ngokucekethekileyo; kwaye basebenza lonke uhlobo lwelaphu, ukuze babe nokuzambathisa kubuze babo.\n\n25 Kwaye baye benza lonke uhlobo lwezixhobo zokusebenza ukuze bawulime umhlaba, kunye ezokugelesha nokutyala, ezokuvuna nokuhlakula, kanjalo nezokubhula.\n\n26 Kwaye baye benza lonke uhlobo lwezixhobo zokusebenza abathi ngazo basebenzisa izilo zabo.\n\n27 Kwaye baye benza lonke uhlobo lwezixhobo zemfazwe. Kwaye baye basebenza lonke uhlobo lomsebenzi onobuchule obubukeka ngokugqithisileyo.\n\n28 Kwaye kwakungazange kubekho sizwe sisikeleleke ngakumbi kunokuba babenjalo, nesiphunyeleliswe ngakumbi ngesandla seNkosi. Kwaye babekwilizwe elaye likhetheke ngakumbi kunawo onke amazwe, kuba iNkosi yayiyithethile.\n\n29 Kwaye kwenzekile okokuba uLib waye waphila iminyaka emininzi, waza wazala oonyana neentombi; waza kanjalo wazala uHiyatham.\n\n30 Kwaye kwenzekile okokuba uHiyatham walawula esikhundleni sikayise. Waza akuba uHiyatham elawule amashumi amabini anane eminyaka, qaphelani, ubukumkani bahluthwa kuye. Waza wakhonza iminyaka emininzi ekuthinjweni, ewe, kwanayo yonke intsalela yemihla yakhe.\n\n31 Waza wazala uHeti, waza uHeti wahlala ekuthinjweni yonke imihla yakhe. Waza uHeti wazala uAron, waza uAron wahlala ekuthinjweni yonke imihla yakhe. Waza wazala uAmnigada, waza uAmnigada kanjalo wahlala ekuthinjweni yonke imihla yakhe; waza wazala uKoriyantam, waza uKoriyantam wahlala ekuthinjweni yonke imihla yakhe; waza wazala uKhom.\n\n32 Kwaye kwenzekile okokuba uKhom watsalela kude isiqingatha sobukumkani. Waza walawula phezu kwesiqingatha sobukumkani amashumi amane anambini eminyaka; waza waya kulwa idabi ngokuchasene nokumkani, uAmgidi, baza balwa kangangesithuba seminyaka emininzi, ngelixa elo uKhom wathi wazuza amandla phezu koAmgidi, waza wazuza amandla phezu kwentsalela yobukumkani.\n\n33 Kwaza ngemihla kaKhom kwaqalisa ukubakho abaphangi elizweni; kwaye basebenzisa amayelenqe akudala, baza banika izifungo ngokohlobo lwamandulo, baza bafuna kwakhona ukubutshabalalisa ubukumkani.\n\n34 Ngoku uKhom waye walwa kakhulu ngokuchasene nabo; nangona kunjalo, akazange aboyise.\n\n", "ether 11": "[center][font_size=26]Isahluko 11[/font_size][/center]\n\n[i]Iimfazwe, iimpikiswano, nenkohlakalo zilawula ubomi bamaYeredayithi—Abaprofeti baxela ngexa elingaphambili intshabalalo epheleleyo yamaYeredayithi ngaphandle kokuba bayaguquka—Abantu bayawala amazwi abaprofeti.[/i]\n\n1 Kwaye kwafika kanjalo ngemihla kaKhom abaprofeti, baza baprofetha ngentshabalalo yeso sizwe sikhulu ngaphandle kokuba baya kuguquka, baze baguqukele eNkosini, baze bakulahle ukubulala kwabo nenkohlakalo.\n\n2 Kwaye kwenzekile okokuba abaprofeti baliwa ngabantu, baza babalekela kuKhom ngokhuseleko, kuba abantu babezungula ukubatshabalalisa.\n\n3 Baza baprofetha kuye uKhom izinto ezininzi; waza wasikelelwa ngayo yonke intsalela yemihla yakhe.\n\n4 Waze waphila iminyaka emininzi, kwaye wazala uShiblam; waza uShiblam walawula esikhundleni sakhe. Waza umntakwaboShiblam wavukela ngokuchasene naye, kwaza kwaqalisa ukubakho imfazwe enkulu ngokugqithisileyo kulo lonke ilizwe.\n\n5 Kwaye kwenzekile okokuba umntakwaboShiblam wabangela okokuba bonke abaprofeti abathi baprofethe ngentshabalalo yabantu mababulawe.\n\n6 Kwaza kwabakho intlekele enkulu kulo lonke ilizwe, kuba babengqinile okokuba isiqalekiso esikhulu siya kufika phezu kwelizwe, kananjalo naphezu kwabantu, nokokuba kuya kubakho intshabalalo enkulu phakathi kwabo, engazange enjalo ibekho phezu kobuso bomhlaba, kwaye amathambo abo aya kusuka abe njengemfumba yomhlaba phezu kobuso belizwe ngaphandle kokuba baya kuguquka kuyo inkohlakalo yabo.\n\n7 Baza abaliphulaphulanga ilizwi leNkosi, ngenxa yamayelenqe abo akhohlakeleyo; ngako oko, kwaqalisa ukubakho iimfazwe neembambano kulo lonke ilizwe, kananjalo neendlala ezininzi nezifo ezosulelayo ezibulalayo, kangangokuba kwabakho intshabalalo enkulu, enjenge ngazange yaziwa phezu kobuso bomhlaba; kwaye konke oku kwenzeka ngemihla kaShiblam.\n\n8 Baza abantu baqalisa ukuguquka kubo ubugwenxa babo; kwaye kangangokuba benza njalo iNkosi yaye yanenceba kubo.\n\n9 Kwaye kwenzekile okokuba uShiblam wabulawa, waza uSete waziswa ekuthinjweni, waza wahlala ekuthinjweni yonke imihla yakhe.\n\n10 Kwaye kwenzekile okokuba uAha, unyana wakhe, waye wabuzuza ubukumkani; kwaye waye walawula phezu kwabantu yonke imihla yakhe. Kwaye waye wenza lonke uhlobo lobugwenxa ngemihla yakhe, awathi ngabo wabangela impalalo yegazi elininzi; kwaye yabambalwa imihla yakhe.\n\n11 Kwaye uEtem, ekubeni eyinzala ka-Aha, waye wabuzuza ubukumkani; kwaye naye kanjalo waye wenza oko kwakukhohlakele ngemihla yakhe.\n\n12 Kwaye kwenzekile okokuba ngemihla kaEtem kwafika abaprofeti abaninzi, baza baprofetha kwakhona kubo abantu; ewe, baye baprofetha okokuba iNkosi iya kubatshabalalisa ngokupheleleyo basuke ebusweni bomhlaba ngaphandle kokuba baguqukile kubo ubugwenxa babo.\n\n13 Kwaye kwenzekile okokuba abantu baziqaqadekisa iintliziyo zabo, baza abaphulaphula kuwo amazwi abo; baza abaprofeti balusizi baza barhoxa bemka phakathi kwabantu.\n\n14 Kwaye kwenzekile okokuba uEtem waye wawisa isigwebo ngenkohlakalo yonke imihla yakhe; waza wazala uMoron. Kwaye kwenzekile okokuba uMoron waye walawula esikhundleni sakhe; waza uMoron wenza oko kwakukhohlakele phambi kweNkosi.\n\n15 Kwaye kwenzekile okokuba kwavuka imvukelo phakathi kwabantu, ngenxa yelo yelenqe lifihlakeleyo elaye lakhelwe ukufumana amandla nenzuzo; kwaza kwavela indoda enamandlakazi phakathi kwabo ebugwenxeni, yaza yalwa idabi noMoron eyathi ngalo yabhukuqa isiqingatha sobukumkani; kwaye yaye yasigcina isiqingatha sobukumkani kangangeminyaka emininzi.\n\n16 Kwaye kwenzekile okokuba uMoron waye wayibhukuqa, waza wabuzuza ubukumkani kwakhona.\n\n17 Kwaye kwenzekile okokuba kwavela enye indoda enamandlakazi; kwaye yaye iyinzala yomntakwabo Yerede.\n\n18 Kwaye kwenzekile okokuba yaye yambhukuqa uMoron yaza yabuzuza ubukumkani; ngako oko, uMoron wahlala ekuthinjweni yonke intsalela yemihla yakhe; waza wazala uKoriyantori.\n\n19 Kwaye kwenzekile okokuba uKoriyantori wahlala ekuthinjweni yonke imihla yakhe.\n\n20 Kwaye ngemihla kaKoriyantori kwaye kanjalo kwafika abaprofeti, baza baprofetha ngezinto ezinkulu nezimangalisayo, baza bakhwaza inguquko kubo abantu, kwaye ngaphandle kokuba baya kuguquka iNkosi uThixo iya kuwisa isigwebo ngokuchasene nabo ukuya kwintshabalalo yabo epheleleyo.\n\n21 Kwaye nokokuba iNkosi uThixo iya kuthumela okanye izise ngaphambili esinye isizwe ukuba silibange ilizwe, ngamandla ayo, ngokohlobo eyathi yabazisa ngalo ooyise.\n\n22 Kwaye baye bawala onke amazwi abaprofeti, ngenxa yombutho wabo ofihlakeleyo namasikizi akhohlakeleyo.\n\n23 Kwaye kwenzekile okokuba uKoriyantori wazala uEtere, waza wafa, ekubeni ehleli ekuthinjweni yonke imihla yakhe.\n\n", "ether 12": "[center][font_size=26]Isahluko 12[/font_size][/center]\n\n[i]Umprofeti uEtere uyala abantu ukuba bakholelwe kuThixo—UMoronayi ubalisa imimangaliso neminqa eyenziwa ngokholo—Ukholo lwenza ukuba abenako umntakwabo Yerede ukumbona uKrestu—INkosi inika abantu ubuthathaka ukuze babe nokuthobeka—Umntakwabo Yerede wayishenxisa iNtaba iZerini ngokholo—Ukholo, ithemba, nothando lwenene ziyafuneka kulo usindiso—UMoronayi wambona uYesu ubuso ngobuso.[/i]\n\n1 Kwaye kwenzekile okokuba imihla kaEtere yayingemihla kaKoriyantamri; kwaye uKoriyantamri wayengukumkani phezu kwelizwe.\n\n2 Kwaye uEtere wayengumprofeti weNkosi; ngako oko ke uEtere weza ngaphambili ngemihla kaKoriyantamri, waza waqalisa ukuprofetha kubo abantu, kuba waye engenako ukuzibamba ngenxa yoMoya weNkosi owaye ukuye.\n\n3 Kuba waye wadanduluka ukususela ngentsasa, kwanokude kube kukutshona kwelanga, eyala abantu ukuba bakholelwe kuThixo ukuya enguqukweni hleze batshatyalaliswe, esitsho kubo okokuba ngokholo zonke izinto zizalisekisiwe—\n\n4 Ngako oko, nabani na okholelwayo kuThixo unako ngokuqinisekileyo ukubalithemba lehlabathi elilunge kunene, ewe, kwanayo indawo ngakuso esokunene isandla sikaThixo, ithemba elo eliza ngokholo, lenza iankile emiphefumlweni yabantu, eya kuthi ibenze babenako ukuqiniseka nokuzinza, besoloko bephuphuma yimisebenzi emihle, bekhokelelwa ekubeni bamzukise uThixo.\n\n5 Kwaye kwenzekile okokuba uEtere waye waprofetha izinto ezinkulu nezimangalisayo kubo abantu, abangazanga bazikholelwa, ngenxa yokuba babengaziboni.\n\n6 Kwaye ngoku, mna, Moronayi, ndiza kuthetha nje noko malunga nezi zinto; ndiza kubonisa kulo ihlabathi okokuba ukholo luzizinto esinethemba lazo kwaye ezingabonwayo; ngako oko, musani ukuphikisa ngenxa yokuba ningaboni, kuba anifumani bungqina kude kube semva kokuvavanywa kokholo lwenu.\n\n7 Kuba kwakungokholo ukuze uKrestu azibonakalise koobawo, emva kokuba evukile kwabafileyo; kwaye akazibonakalisanga kubo kwade kwaba semva kokuba benokholo kuye; ngako oko, kuyimfuneko okokuba abanye babenokholo kuye, kuba akazibonakalisi kulo ihlabathi.\n\n8 Kodwa ngenxa yokholo lwabantu uzibonakalisile kulo ihlabathi, waza walizukisa igama likaBawo, waza walungiselela indlela yokokuba ngalo abanye bangaba ngabaxhamli kwisipho sasezulwini, ukuze babe nokuba nethemba kwezo zinto bangazibonanga.\n\n9 Ngako oko, ninganako kanjalo ukuba nethemba, nize nibe ngabaxhamli kwisipho, ukuba ningathi nje nibe nokholo.\n\n10 Qaphelani kwakungokholo ukuze abo bakudala babizwe ngokohlobo olungcwele lukaThixo.\n\n11 Ngako oko, ngokholo umthetho kaMoses wanikwa. Kodwa ngesipho soNyana wakhe uThixo ulungiselele eyona ndlela ilunge ngakumbi; kwaye kungokholo ukuba uzalisekisiwe.\n\n12 Kuba ukuba alukho ukholo phakathi kwabantwana babantu uThixo akanako ukuwenza ummangaliso phakathi kwabo; ngako oko, akazibonakalisanga kubo kwada kwaba semva kokukholwa kwabo.\n\n13 Qaphelani, yayilukholo luka-Alma noAmyuleki olwabangela ukuba intolongo idilikele emhlabeni.\n\n14 Qaphelani, yayilukholo lukaNifayi noLihayi olwazisa inguqu kumaLeymenayithi, ukuze abhaptizwe ngomlilo nangoMoya oyiNgcwele.\n\n15 Qaphelani, yayilukholo luka-Amon nabazalwana bakhe olwaziza ummangaliso omkhulu kangaka phakathi kwamaLeymenayithi.\n\n16 Ewe, kwaye kwanabo bonke abenza imimangaliso bayenza ngokholo, kwanabo abo babe ngaphambi koKrestu kananjalo nabo ababengasemva.\n\n17 Kwaye kwakungokholo ukuze abafundi abathathu bazuze isithembiso sokokuba abasayi kuze bakungcamle ukufa; kwaye abasizuzanga isithembiso kwada kwaba kusemva kokholo lwabo.\n\n18 Kwaye kungakhange nangaliphi na ilixa kubekho nawuphina owenza imimangaliso kwada kwasemva kokholo lwabo; ngako oko baqala bakholelwa kuNyana kaThixo.\n\n19 Kwaye kwakukho abaninzi abakholo lwabo lwalomelele ngokugqithisileyo, kwanangaphambi kokuba uKrestu afike, ababengenako ukuba bangathintelwa ngaphakathi kwekhuselo, kodwa ngokwenene bazibona ngamehlo abo izinto ababezibone ngeliso lokholo, baza bavuya.\n\n20 Kwaye qaphelani, sibonile kule mbali okokuba omnye wabo waye engumntakwabo Yerede; kuba lwalulukhulu kangako ukholo lwakhe kuThixo, kangangokuba xa uThixo waveza umnwe wakhe wayengenako ukuwufihla emehlweni omntakwabo Yerede, ngenxa yelizwi lakhe awaye elithethile kuye, ilizwi elo awayelizuze ngokholo.\n\n21 Kwaye emva kokuba umntakwabo Yerede ewubonile umnwe weNkosi, ngenxa yesithembiso awathi umntakwabo Yerede wasizuza ngokholo, iNkosi ayibanganako ukufihla nantoni na emehlweni akhe; ngako oko yambonisa zonke izinto, kuba wayengasenakube athintelwe ngaphandle kwekhuselo.\n\n22 Kwaye kungokholo ukuze oobawo bazuze isithembiso sokokuba ezi zinto zimele ukuza kubo abazalwana babo ngabo abeeNtlanga; ke ngoko iNkosi indiyalele, ewe, kwanaye uYesu Krestu.\n\n23 Kwaye ndathi kuyo: Nkosi, abeeNtlanga baya kuhlekisa ngezi zinto, ngenxa yobuthathaka bethu ekubhaleni; kuba Nkosi usenze saba namandlakazi elizwini ngokholo, kodwa akusenzanga saba namandlakazi ekubhaleni; kuba ubenze bonke aba bantu ukuba babenako ukuthetha kakhulu, ngenxa yoMoya oyiNgcwele othe wabanika wona;\n\n24 Kwaye usenze okokuba sibe nokubhala nje kancinane, ngenxa yokuba athalala kwezandla zethu. Qaphela, akusenzanga saba namandlakazi ekubhaleni njengomntakwabo Yerede, kuba umenze okokuba izinto azibhalayo zibe namandlakazi kwananjengokuba enjalo, ukuze zibe namandla okubangela ukuba abantu bazifunde.\n\n25 Uwenze kanjalo amazwi ethu anamandla kwaye abamakhulu, nokude singabinako ukuwabhala; ngako oko, xa sukuba sibhala siyabubona ubuthathaka bethu, kwaye sikhubeke ngenxa yokubekwa kwamazwi ethu; kwaye ndinoloyiko hleze abeeNtlanga bahlekise ngamazwi ethu.\n\n26 Ndaza ndakuba ndikuthethile oku, iNkosi yathetha nam, isithi: Iziyatha ziyahlekisa, kodwa ziya kuba lusizi; kwaye ubabalo lwam lubanele abalulamileyo, ukuze bangenzi nzuzo ngobuthathaka benu;\n\n27 Kwaye ukuba abantu bayeza kum ndiya kubabonisa ubuthathaka babo. Ndibanika abantu ubuthathaka ukuze babe nokuthobeka; kwaye ubabalo lwam lubanele bonke abantu abathi bazithobe phambi kwam; kuba ukuba bayazithoba phambi kwam, baze babe nokholo kum, ke ngoko ndiya kuzenza izinto ezibuthathaka zisuke zomelele kubo.\n\n28 Qaphela, ndiya kubabonisa abeeNtlanga ubuthathaka babo, kwaye ndiya kubabonisa okokuba ukholo, ithemba, nothando lwenene zibasondeza kum—umthombo wabo bonke ubulungisa.\n\n29 Kwaye mna, Moronayi, ekubeni ndiwavile la mazwi, ndathuthuzeleka, ndaza ndathi: Owu Nkosi, ubulungisa bakho buya kwenziwa, kuba ndiyazi okokuba wenza kubo abantwana babantu ngokokholo lwabo;\n\n30 Kuba umntakwabo Yerede wathi kuyo intaba iZerini, Shenxa—yaza yashenxiswa. Kwaye ukuba wayengabanga nalo ukholo ngeyayingazanga yashenxa; ngako oko usebenza emva kokuba abantu benokholo.\n\n31 Kuba njalo waye wazibonakalisa kubo abafundi bakho; kuba emva kokuba baba nokholo, kwaye baye bathetha egameni lakhe, waye wazibonisa kubo ngamandla amakhulu.\n\n32 Kananjalo ndiyakhumbula okokuba umlungiselele indlu umntu, ewe, kwanaphakathi kwezindlu ezinkulu zikaYihlo, aya kuthi kuyo umntu abe nokuba nethemba elilunge kakhulu ngakumbi; ngako oko umntu kufuneka athembe, okanye akanako ukwamkela ilifa endaweni leyo uyilungisileyo.\n\n33 Kwaye kwakhona, ndiyakhumbula okokuba watsho ukuthi walithanda ihlabathi, kwanokude ububeke phantsi ubomi bakho ngenxa yehlabathi, ukuze ube nokubuthabatha kwakhona ukuze ulungiselele indawo yabantwana babantu.\n\n34 Kwaye ngoku ndiyazi okokuba olu thando owabanalo ngabantwana babantu luthando lwenene; ngako oko, ngaphandle kokuba abantu baya kuba nothando lwenene abanako ukuyidla ilifa loo ndawo othe wayilungisa kuzo izindlu ezinkulu zikaYihlo.\n\n35 Ngako oko, ndiyazi ngale nto uyithethileyo, okokuba ukuba abeeNtlanga abanalo uthando lwenene, ngenxa yobuthathaka bethu, uya kubavavanya, kwaye usihluthe isiphiwo sabo, ewe, kwanako oko bakufumeneyo, uze usinikele kwabo baya kuba nokuninzi ngakumbi.\n\n36 Kwaye kwenzekile okokuba ndathandaza kuyo iNkosi okokuba ingabanika abeeNtlanga ubabalo, ukuze babe nokubanalo uthando lwenene.\n\n37 Kwaye kwenzekile okokuba iNkosi yathi kum: Ukuba abanalo uthando lwenene akunamsebenzi kuni, nina beninyanisekile; ngako oko, izambatho zenu ziya kwenziwa zicoceke. Kwaye ngenxa yokuba nibubonile ubuthathaka benu niya kwenziwa nomelele, kwanokude nihlale phantsi kuyo indawo endiyilungisileyo ezindlwini ezinkulu zikaBawo.\n\n38 Kwaye ngoku mna, Moronayi, ndithi salani kakuhle kubo abeeNtlanga, ewe, kananjalo nakubo abazalwana bam endibathandayo, side sibe siya kuhlangana phambi kwesihlalo sokugweba sikaKrestu, apho bonke abantu baya kwazi okokuba izambatho zam azichatshazelwanga ngegazi lenu.\n\n39 Kwaye ke niya kwazi okokuba ndimbonile uYesu, nokokuba uthethile kunye nam ubuso ngobuso, nokokuba wandixelela ngentobeko ecacileyo, kwananje ngomntu exelela omnye ngolwam ulwimi, malunga nezi zinto.\n\n40 Kwaye zimbalwa kuphela endizibhalileyo, ngenxa yobuthathaka bam ekubhaleni.\n\n41 Kwaye ngoku, ndiza kuniyala ukuba nimfune lo Yesu lowo abaprofeti nabapostile babhalileyo ngaye, ukuze ubabalo lukaThixo uBawo, kananjalo neNkosi uYesu Krestu, noMoya oyiNgcwele, onika ubungqina ngabo, unganani kwaye uhlale kuni ngonaphakade. Amen.\n\n", "ether 13": "[center][font_size=26]Isahluko 13[/font_size][/center]\n\n[i]UEtere uthetha ngeYerusalem eNtsha eya kwakhiwa eAmerika yimbewu kaYosefu—Uyaprofetha, ukhutshelwa ngaphandle, ubhala imbali yamaYeredayithi, aze axele ngenxengaphambili intshabalalo yamaYeredayithi—Imfazwe iyagqutha phezu kwalo lonke ilizwe.[/i]\n\n1 Kwaye ngoku mna, Moronayi, ndiyaqhubeka ukugqibezela imbali yam malunga nentshabalalo yabantu abo bendibhala ngabo.\n\n2 Kuba qaphelani, bawala onke amazwi kaEtere; kuba okwenene wabaxelela ngazo zonke izinto, ukususela ekuqalekeni komntu; nokokuba emva kokuba amanzi ebuyele umva ukusuka kubuso belilizwe laba lilizwe elikhethekileyo ngaphezu kwawo onke amanye amazwe, ilizwe elonyuliweyo leNkosi; ngako oko iNkosi ibinga okokuba bonke abantu bangayikhonza abahlala phezu kobuso balo;\n\n3 Nokokuba yayiyindawo yeYerusalem eNtsha, eya kuthi yehlele ezantsi iphuma ezulwini, nendawo engcwele yeNkosi.\n\n4 Qaphelani, uEtere wayibona imihla kaKrestu, waza wathetha ngokunxulumene neYerusalem eNtsha phezu kweli lizwe.\n\n5 Kwaye wathetha kanjalo ngokunxulumene nendlu kaSirayeli, neYerusalem apho uLihayi wayeza kusuka khona—emva kokuba iya kutshatyalaliswa iya kwakhiwa kwakhona, isixeko esingcwele eNkosini; ngako oko, ayingekhe ibe yiYerusalem entsha kuba yayikho ngelixa lamandulo; kodwa iya kwakhiwa kwakhona, ize ibe sisixeko esingcwele seNkosi; kwaye siya kwakhelwa indlu kaSirayeli—\n\n6 Nokokuba iYerusalem eNtsha iya kwakhelwa phezu kweli lizwe, kuyo intsalela yembewu kaYosefu, ngenxa yezo zinto ebekukho umzekelo ngazo.\n\n7 Kuba njengoko uYosefu wamzisa uyise wehlela kulo ilizwe laseYiputa, kwangokunjalo wafela apho; ngako oko, iNkosi yayizisa intsalela yembewu kaYosefu yaphuma kulo ilizwe laseYerusalem, ukuze ibe nemfesane kuyo imbewu kaYosefu ukuze ingatshabalali, kwananjengokuba yayinemfesane kuye uyise kaYosefu ukuze angatshabalali.\n\n8 Ngako oko, intsalela yendlu kaYosefu iya kwakhelwa phezu kweli lizwe; kwaye liya kuba lilizwe lelifa labo; kwaye baya kwakhela isixeko esingcwele kuyo iNkosi, njengayo iYerusalem yakudala; kwaye abasayi kuze baphinde babhidaniswe, kude kufike isiphelo xa sukuba umhlaba uya kudlula.\n\n9 Kwaye kuya kubakho izulu elitsha nomhlaba omtsha; kwaye aya kuba njengalawo akudala ngaphandle nje kokuba awakudala adlule, kwaye zonke izinto zisuke zabantsha.\n\n10 Kuze ngoko kufike iYerusalem eNtsha; kwaye basikelelekile abo bahlala kuyo, kuba ngabo abangubo zabo zimhlophe ngegazi leMvana; kwaye bangabo abo babalelwa phakathi kwentsalela yembewu kaYosefu, ababengabendlu kaSirayeli.\n\n11 Kuze ngoko kufike kanjalo iYerusalem yakudala; nabemi balapho, basikelelekile bona, kuba bahlanjiwe egazini leMvana; kwaye bangabo abo babesasaziwe baza bahlanganiselwa ngaphakathi ukusuka kwiimbombo zone zomhlaba, kwaye nokusuka nakumazwe asemantla, kwaye nabangabaxhamli bokuzalisekiswa komnqophiso awathi uThixo wawenza kunye noyise, uAbraham.\n\n12 Kwaye xa sukuba ezi zinto zisiza, zenza kwenzeke isibhalo esithi, kukho abo ababengabokuqala, abaya kuba ngabokugqibela; kwaye kukho abo ababengabokugqibela, abaya kuba ngabokuqala.\n\n13 Kwaye besele ndiza kubhala okungakumbi, kodwa ndalelwe; kodwa ezinkulu nezimangalisayo iziprofetho zikaEtere; kodwa bamthabatha njengento engento, kwaye bamkhuphela ngaphandle; waza wazifihla emqolombeni weliwa emini, waza ngobusuku wabheka phambili ephonononga izinto eziya kuthi zibafikele abantu.\n\n14 Kwaye njengokuba wayehlala emqolombeni weliwa waye wenza intsalela yembali yakhe, ephonononga iintshabalalo ezathi zeza phezu kwabantu, ngobusuku.\n\n15 Kwaye kwenzekile okokuba kwakuwo loo mnyaka awayekhutshelwe ngaphandle ngawo waphuma phakathi kwabantu ke kwaqala ukubakho kwemfazwe enkulu phakathi kwabantu, kuba babebaninzi abaphakamayo, ababengamadoda anamandlakazi, baza bazungula ukumtshabalalisa uKoriyantamri ngamacebo abo afihlakeleyo enkohlakalo, lawo ebekuthethiwe ngawo.\n\n16 Kwaye ngoku uKoriyantamri, ekubeni ubuqu, efunde nzulu, ngabo bonke ubuchule bemfazwe nangabo bonke ubuqhinga behlabathi, ngako oko waye walwa idabi nabo babezungula ukumtshabalalisa.\n\n17 Kodwa akaguqukanga, nanyana bakhe abahle nazintombi zakhe; nanyana bahle nazintombi zikaKohore; nanyana bahle nazintombi zikaKoriho; nangokucacileyo, kwakungekho nawuphina koonyana abahle neentombi phezu kobuso bawo wonke umhlaba abaguqukayo kwizono zabo.\n\n18 Ngako oko, kwenzekile okokuba kowokuqala unyaka wokuba uEtere ehlala emqolombeni weliwa, kwabakho abantu abaninzi ababulawayo ngekrele laloo mayelenqe afihlakeleyo, besilwa ngokuchasene noKoriyantamri ukuze babe nokuzuza ubukumkani.\n\n19 Kwaye kwenzekile okokuba oonyana bakaKoriyantamri balwa kakhulu baza bopha kakhulu.\n\n20 Kwaza kowesibini unyaka ilizwi leNkosi lafika kuEtere, lokokuba makahambe aze aprofethe kuye uKoriyantamri okokuba, ukuba angaguquka, nayo yonke indlu yakhe, iNkosi ingamnika ubukumkani bakhe ize ibasindise abantu—\n\n21 Kungenjalo baya kutshatyalaliswa, nayo yonke indlu yakhe ngaphandle kwakhe. Kwaye wayeya kuphilela kuphela ukuba abone ukuzalisekiswa kwesiprofetho esasithethiwe malunga nabanye abantu befumana ilizwe njengelifa labo; kwaye uKoriyantamri wayeya kufumana ukungcwatywa ngabo; kwaye wonke umphefumlo uya kutshatyalaliswa ngaphandle kokuba kube nguKoriyantamri.\n\n22 Kwaye kwenzekile okokuba uKoriyantamri akazange aguquke, nandlu yakhe, nabantu; kwaye iimfazwe azizange zipheze; kwaye bazungula ukumbulala uEtere, kodwa wasaba wemka phambi kwabo waza wazimela kwakhona emqolombeni weliwa.\n\n23 Kwaye kwenzekile okokuba kwavela uSharedi, waza naye kanjalo walwa idabi noKoriyantamri; kwaye waye wambetha, kangangokuba kowesithathu unyaka waye wamzisa ekuthinjweni.\n\n24 Kwaye oonyana bakaKoriyantamri, kowesine unyaka, baye bambetha uSharedi, kwaye baye bamzuzela ubukumkani kwakhona uyise wabo.\n\n25 Ngoku kwaqalisa ukubakho kwemfazwe phezu kwabo bonke ubuso belizwe, wonke umntu kunye nelakhe iqela esilwela oko wayekunqwenela.\n\n26 Kwaye kwakukho abaphangi, ngokucacileyo, lonke uhlobo lwenkohlakalo phezu kwabo bonke ubuso belizwe.\n\n27 Kwaye kwenzekile okokuba uKoriyantamri waba nomsindo ngokugqithisileyo kuye uSharedi, waza waya ngokuchasene naye kunye nomkhosi wakhe ukuya kulwa idabi; kwaye baye bahlangana ngomsindo omkhulu, kwaye baye bahlangana kwintlambo yaseGilgali; laza idabi laba buhlungu ngokugqithisileyo.\n\n28 Kwaye kwenzekile okokuba uSharedi walwa ngokuchasene naye kangangesithuba seentsuku ezintathu. Kwaye kwenzekile okokuba uKoriyantamri wambetha, kwaye waye wamsukela wada wafika kumathafa aseHeshloni.\n\n29 Kwaye kwenzekile okokuba uSharedi waye walwa idabi kunye naye kwakhona phezu kwamathafa; kwaye qaphelani, waye wambetha uKoriyantamri, waza wamdudulela emva kwakhona kwintlambo yaseGilgali.\n\n30 Waza uKoriyantamri wanika uSharedi idabi kwakhona kwintlambo yaseGilgali, awathi kulo wambetha uSharedi waza wambulala.\n\n31 Waza uSharedi wamonzakalisa uKoriyantamri ethangeni lakhe, kangangokuba akazange ayokulwa dabi kwakhona kangangesithuba seminyaka emibini, ngelixa elo bonke abantu phezu kobuso belizwe babephalaza igazi, kwaye kwakungekho namnye wokubanqanda.\n\n", "ether 14": "[center][font_size=26]Isahluko 14[/font_size][/center]\n\n[i]Ubugwenxa babantu buzisa isiqalekiso phezu kwelizwe—UKoriyantamri uhlasela ekulweni ngokuchasene noGiliyadi, emva koko uLib, noShiz emva koko—Igazi nendyikityha zigubungela ilizwe.[/i]\n\n1 Kwaye ngoku kwaqalisa ukubakho isiqalekiso esikhulu phezu kwalo lonke ilizwe ngenxa yobugwenxa babantu, ekwathi kuso, ukuba umntu angasibeka phantsi isixhobo sakhe okanye ikrele lakhe phezu kongqameko lwakhe, okanye phezu kwendawo apho angasigcina khona, qaphelani, ngengomso, akangekhe asifumane, sasisikhulu kangako isiqalekiso phezu kwelizwe.\n\n2 Ngako oko wonke umntu waye wanamathela kuloo nto eyaye iyeyakhe, ngezandla zakhe, kwaye engaboleki engenako nakubolekisa; kwaye wonke umntu wasigcina isiphatho sekrele lakhe esandleni sakhe sokunene, ukukhusela izinto anazo nobakhe ubomi nobomfazi wakhe nabantwana.\n\n3 Kwaye ngoku, emva kwesithuba seminyaka emibini, nasemva kokufa kukaSharedi, qaphelani, kwavela umntakwaboSharedi waza walwa idabi noKoriyantamri, ekwathi kulo uKoriyantamri wambetha wamsukela ukuya kwintlango yaseAkhish.\n\n4 Kwaye kwenzekile okokuba umntakwaboSharedi waye walwa idabi naye kwintlango yaseAkhish; laza idabi lasuka laba buhlungu ngokugqithisileyo, baza abangamawaka amaninzi bawa ngekrele.\n\n5 Kwaye kwenzekile okokuba uKoriyantamri waye wayingqinga intlango; kwaye umntakwabo Sharedi waye wamatshela phambili waphuma entlango ngobusuku, waza wabulala inxalenye yomkhosi kaKoriyantamri, njengoko yayinxilile.\n\n6 Waza waphumela kulo ilizwe likaMoron, waza wazibeka phezu kwetrone kaKoriyantamri.\n\n7 Kwaye kwenzekile okokuba uKoriyantamri wahlala kunye nomkhosi wakhe entlango kangangesithuba seminyaka emibini, awathi kuyo wafumana ukomelela okukhulu kumkhosi wakhe.\n\n8 Ngoku umntakwabo Sharedi, ogama lakhe lalinguGiliyadi, kanjalo wafumana ukomelela okukhulu kumkhosi wakhe, ngenxa yamayelenqe afihlakeleyo.\n\n9 Kwaye kwenzekile okokuba umbingeleli wakhe omkhulu wambulala njengokuba wayehleli phezu kwetrone yakhe.\n\n10 Kwaye kwenzekile okokuba omnye kumayelenqe afihlakeleyo wambulala kwindlela esemfihlakalweni, waza wazizuzela ubukumkani; kwaye igama lakhe lalinguLib; kwaye uLib wayeyindoda enesithomo esikhulu, ngaphezulu kunayo nayiphina indoda phakathi kwabo bonke abantu.\n\n11 Kwaye kwenzekile okokuba kowokuqala unyaka kaLib, uKoriyantamri wanyukela phezulu kulo ilizwe likaMoron, waza walwa idabi noLib.\n\n12 Kwaye kwenzekile okokuba walwa kunye noLib, awathi kulo uLib wambetha engalweni yakhe kangangokuba wonzakala; nangona kunjalo, umkhosi kaKoriyantamri waye wafunzela phambili kuLib, kangangokuba wasabela kwimida yonxweme yolwandle.\n\n13 Kwaye kwenzekile okokuba uKoriyantamri wamsukela; waza uLib walwa idabi naye ngaselunxwemeni lolwandle.\n\n14 Kwaye kwenzekile okokuba uLib waye wawubetha umkhosi kaKoriyantamri, kangangokuba basabela kwakhona kuyo intlango ka-Akhish.\n\n15 Kwaye kwenzekile okokuba uLib waye wamsukela wada wafika kumathafa aseAgoshe. Kwaye uKoriyantamri wayebathabathile bonke abantu kunye naye njengokuba wayesaba phambi koLib kuloo mbombo yelizwe apho wayesabele khona.\n\n16 Waza akuba efikile kumathafa aseAgoshe walwa idabi noLib, waza wambetha wade wafa; nangona kunjalo, umntakwabo Lib waye wahlasela ngokuchasene noKoriyantamri endaweni yakhe, laza idabi laba buhlungu ngokugqithisileyo, awathi kulo uKoriyantamri wasaba kwakhona phambi komkhosi womntakwabo Lib.\n\n17 Ngoku igama lomntakwabo Lib laye linguShiz. Kwaye kwenzekile okokuba uShiz waye wasukela emva koKoriyantamri, kwaye waye wabhukuqa izixeko ezininzi, waza wabulala kunye abafazi nabantwana, kwaye waye wazitshisa izixeko.\n\n18 Kwaza kwatyhutyha ukoyikwa kukaShiz kulo lonke ilizwe; ewe, isikhalo saphumela kulo lonke ilizwe—Ngubani onokuma phambi komkhosi kaShiz? Qaphelani, utshayela umhlaba phambi kwakhe!\n\n19 Kwaye kwenzekile okokuba abantu baqalisa ukuhlangana kunye ngemikhosi, kubo bonke ubuso belizwe.\n\n20 Kwaye babohlukene; yaza inxalenye yabo yasabela kumkhosi kaShiz, yaza inxalenye yabo yasabela kumkhosi kaKoriyantamri.\n\n21 Kwaye yabankulu kakhulu kwaye yathabatha ixesha elide imfazwe, kwaye wabamde kakhulu umbono wempalalo-gazi nendyikityha, kangangokuba bonke ubuso belizwe bagutyungelwa yimizimba yabafileyo.\n\n22 Kwaye yayingxame kakhulu kwaye ikhawulezile imfazwe kangangokuba kwakungekho bani oseleyo wokungcwaba abafileyo, kodwa baye bamatshela phambili besuka kwimpalalogazi besiya kwimpalalogazi, beshiya imizimba kunye eyamadoda neyabafazi nabantwana ithe saa phezu kobuso belizwe, ukuze isuke ibe lixhoba leempethu zenyama.\n\n23 Kwaye ivumba layo labheka phambili phezu kobuso belizwe, kwanakubo bonke ubuso belizwe; ngako oko abantu basuka bakhathazeka emini nangobusuku, ngenxa yevumba layo.\n\n24 Nangona kunjalo, uShiz akazange wapheza ukumsukela uKoriyantamri kuba wayefungile ukuba uya kuziphindezela kuKoriyantamri ngegazi lomntakwabo, owaye ebulewe, nalilizwi leNkosi elathi lafika kuEtere lokokuba uKoriyantamri akasayi kuwa ngekrele.\n\n25 Kwaye njalo siyabona okokuba iNkosi yaye yabavelela ngomsindo wayo opheleleyo, kwaye inkohlakalo yabo namasikizi ayebalungiselele indlela yentshabalalo yabo engunaphakade.\n\n26 Kwaye kwenzekile okokuba uShiz waye wamsukela uKoriyantamri ngasempuma, kwanokuya kuyo imida engaselunxwemeni lolwandle, waza apho walwa idabi naye uShiz kangangesithuba seentsuku ezintathu.\n\n27 Kwaye yayisoyikeka kakhulu intshabalalo phakathi kwemikhosi kaShiz kangangokuba abantu baqalisa ukoyika, baza baqalisa ukusaba phambi kwemikhosi kaKoriyantamri; baza basabela kwilizwe likaKoriho, kwaye babatshayela kwaphela abemi phambi kwabo, bonke abo babengazimanyanisi nabo.\n\n28 Baza bazigxumeka iintente zabo kwintlambo kaKoriho; waza uKoriyantamri wazigxumeka ezakhe iintente kwintlambo kaShure. Ngoku intlambo kaShure yaye ikufuphi nenduli kaKomnore; ngako oko, uKoriyantamri waye wahlanganisa kunye imikhosi yakhe phezu kwenduli iKomnore, kwaye waye wavuthela isigodlo kuyo imikhosi kaShiz ukuyimemela ekulweni idabi.\n\n29 Kwaye kwenzekile okokuba yeza ngaphambili, kodwa yadudulelwa emva kwakhona; yaza yeza ilixa lesibini, yaza yadudulwa kwakhona ilixa lesibini. Kwaye kwenzekile okokuba yeza kwakhona ilixa lesithathu, laza idabi lasuka lababuhlungu ngokugqithisileyo.\n\n30 Kwaye kwenzekile okokuba uShiz wabetha kuKoriyantamri kangangokuba waba namanxeba amaninzi anzulu; waza uKoriyantamri, ekubeni ophe igazi kakhulu, wawa isiqaqa, waza wathwalelwa kude ngokungathi wayefile.\n\n31 Ngoku ukulahlekelwa ngamadoda, abafazi, nabantwana kuwo omabini amacala kwakukuninzi kakhulu kangangokuba uShiz wayalela abantu bakhe okokuba mabangayisukeli imikhosi kaKoriyantamri; ngako oko, baye babuyela kwinkampu yabo.\n\n", "ether 15": "[center][font_size=26]Isahluko 15[/font_size][/center]\n\n[i]Izigidi zamaYeredayithi zibulawa edabini—UShiz noKoriyantamri bahlanganisa bonke abantu kumlo obulalayo—UMoya weNkosi uyapheza ukusebenza kubo—Isizwe samaYeredayithi sitshatyalaliswa ngokupheleleyo—NguKoriyantamri kuphela osalayo.[/i]\n\n1 Kwaye kwenzekile akuba uKoriyantamri ephilile kumanxeba akhe, waqalisa ukuwakhumbula amazwi awathi uEtere wawathetha kuye.\n\n2 Wabona okokuba sekubulewe ngekrele kufuphi nezigidi ezibini zabantu bakhe, waza waqalisa ukuba lusizi entliziyweni yakhe; ewe, kwakubulewe izigidi ezibini zamadoda akhe anamandlakazi, kananjalo nabafazi bawo nabantwana bawo.\n\n3 Waqalisa ukuguquka ngobubi athe wabenza; waqalisa ukuwakhumbula amazwi awayethethiwe ngomlomo wabo bonke abaprofeti, waza wawabona okokuba ayezalisekisiwe kude kube kalokunje, lonke isuntswana; waza umphefumlo wakhe walusizi waza wala ukuthuthuzelwa.\n\n4 Kwaye kwenzekile okokuba wabhala incwadi eya kuShiz, enqwenela okokuba makabasindise abantu, kwaye uya kubunikezela ubukumkani ngenxa yobomi babantu.\n\n5 Kwaye kwenzekile okokuba akuba uShiz eyifumene incwadi yakhe wabhala incwadi eya kuKoriyantamri, yokokuba ukuba angazinikezela, ukuze abe nokumbulala ngelakhe ikrele, ukuze abusindise ubomi babantu.\n\n6 Kwaye kwenzekile okokuba abantu abazange baguquke kubugwenxa babo; baza abantu bakaKoriyantamri bavuseleleka emsindweni ngokuchasene nabantu bakaShiz; nabantu bakaShiz bavuseleleka emsindweni ngokuchasene nabantu bakaKoriyantamri; ngako oko, abantu bakaShiz baye balwa nabantu bakaKoriyantamri.\n\n7 Waza akuba uKoriyantamri ebona okokuba wayesele eza kuwa wasaba kwakhona phambi kwabantu bakaShiz.\n\n8 Kwaye kwenzekile okokuba wafika kumanzi aseRipliyankam, ngokutolikwa, ithetha ubukhulu, okanye ukwedlula konke; ngako oko, bakuba befikile kula manzi bazigxumeka iintente zabo; waza uShiz kanjalo wazigxumeka nezakhe iintente kufuphi nabo; kwaye ke ngoko ngengomso beza ukuze balwe idabi.\n\n9 Kwaye kwenzekile okokuba balwa idabi elibuhlungu ngokugqithisileyo, awathi kulo uKoriyantamri wonzakala kwakhona, waza wawa isiqaqa ngenxa yokuphalala kwegazi.\n\n10 Kwaye kwenzekile okokuba imikhosi kaKoriyantamri yaye yafunzela kuyo imikhosi kaShiz kangangokuba yayibetha, kangangokuba yayibangela ukuba isabe phambi kwayo; kwaye yaye yasabela ngasemazantsi, kwaye yaye yazigxumeka iintente zayo kwindawo eyayibizwa ngokuba yiOgathi.\n\n11 Kwaye kwenzekile okokuba imikhosi kaKoriyantamri yaye yazigxumeka ezayo iintente ngakuyo induli iRama; kwaye yayikwayiyo loo nduli apho ubawo uMormoni waye wafihlela iimbali eNkosini, ezaye zingcwele.\n\n12 Kwaye kwenzekile okokuba baye bahlanganisa kunye bonke abantu phezu kobuso belizwe, abaye bengabulawanga, ngaphandle koEtere.\n\n13 Kwaye kwenzekile okokuba uEtere waye wazibona zonke izenzo zabantu; waza wabona okokuba abantu ababe ngakuKoriyantamri babehlanganisene kunye kumkhosi kaKoriyantamri; baza abantu ababe ngakuShiz bahlanganisana kunye kumkhosi kaShiz.\n\n14 Ngako oko, bona kangangesithuba seminyaka emine babehlanganise kunye abantu, ukuze babe nokubafumana bonke ababephezu kobuso belizwe, nokokuba babe nokufumana konke ukomelela ababengabanako ukuba bangakufumana.\n\n15 Kwaye kwenzekile okokuba bakuba bonke behlanganisene kunye, wonke umntu kumkhosi awunqwenelayo, kunye nabafazi babo nabantwana babo—kunye amadoda, abafazi nabantwana bexhotyiswe ngezikhali zemfazwe, benamakhaka, neengcina-sifuba, nezikrweqe zentloko, kwaye benxityiswe ngokohlobo lwemfazwe—baye bamatshela phambili omnye ngokuchasene nomnye ukuba balwe idabi; baza balwa yonke loo mini, baza aboyisa.\n\n16 Kwaye kwenzekile okokuba kwakuba kuhlwile babediniwe, baza baya kuphumla kwiinkampu zabo; baza emva kokuba beyokuphumla kwiinkampu zabo baqalisa ukubhomboloza nokulila ngokulahlekelwa ngababuleweyo kubantu babo; kwaye zazizikhulu kakhulu izikhalo zabo, ukubhomboloza nokulila kwabo, kangangokuba baye bawuhlaba umoya ngokugqithisileyo.\n\n17 Kwaye kwenzekile okokuba ngengomso baye baya kwakhona ukuya kulwa idabi, kwaye yayinkulu kwaye isoyikeka loo mini; nangona kunjalo, abazange boyise, baza bakufika ubusuku kwakhona baye bawuhlaba umoya ngezikhalo zabo, nokubhomboloza kwabo, nosizi lwabo, ngokulahlekelwa ngababuleweyo kubantu babo.\n\n18 Kwaye kwenzekile okokuba uKoriyantamri wabhala kwakhona incwadi eya kuShiz, enqwenela okokuba angezi kulwa dabi kwakhona, kodwa angeza azokubuthabatha ubukumkani, aze abusindise ubomi babantu.\n\n19 Kodwa qaphelani, uMoya weNkosi wawuphezile ukuzama-zamana kunye nabo; kwaye uSathana waye enamandla apheleleyo phezu kweentliziyo zabantu; kuba babezinikele ngokupheleleyo ekuqaqadekeni kweentliziyo zabo, nokumfameka kweengqondo zabo ukuze babe nokutshatyalaliswa; ngako oko bahamba kwakhona ukuya kulwa idabi.\n\n20 Kwaye kwenzekile okokuba balwa yonke loo mini, baza ubusuku bakufika balala phezu kwamakrele abo.\n\n21 Baza ngengomso balwa kwanokokude kufike ubusuku.\n\n22 Kwaye bakuba bufikile ubusuku babenxilile ngumsindo, kwananjengendoda enxiliswe yiwayini; baza balala kwakhona phezu kwamakrele abo.\n\n23 Baza ngengomso balwa kwakhona; baza bakuba ubusuku bufikile bonke babewile ngekrele ngaphandle kwabangamashumi amahlanu anambini kubantu bakaKoriyantamri, namashumi amathandathu anesithoba kubantu bakaShiz.\n\n24 Kwaye kwenzekile okokuba balala phezu kwamakrele abo ngobo busuku, baza ngengomso balwa kwakhona, kwaye balwa ngamandlakazi abo ngamakrele abo nangamakhaka abo, yonke loo mini.\n\n25 Kwaye bakuba ubusuku bufikile kwakukho amashumi amathathu anambini kubantu bakaShiz, namashumi amabini anesixhenxe kubantu bakaKoriyantamri.\n\n26 Kwaye kwenzekile okokuba batya baza balala baza balungiselela ukufa ngengomso. Kwaye babengamadoda amakhulu nanamandlakazi njengokomelela kwamadoda.\n\n27 Kwaye kwenzekile okokuba balwe kangangesithuba seeyure ezintathu, baza bawa isiqaqa ngenxa yokuphalala kwegazi.\n\n28 Kwaye kwenzekile okokuba akuba amadoda kaKoriyantamri efumene ukomelela okwaneleyo ukuze abenako ukuhamba, ayesele eza kusabela ubomi bawo; kodwa qaphelani, uShiz waphakama, kananjalo namadoda akhe, waza wafunga ngoburhalarhume bakhe okokuba uza kumbulala uKoriyantamri okanye uya kutshabalala ngekrele.\n\n29 Ngako oko, waye wawasukela, kwaye ngengomso waye wawafumana; baza balwa kwakhona ngekrele. Kwaye kwenzekile okokuba bakuba bonke bewile ngekrele, ngaphandle kokuba kube nguKoriyantamri noShiz, qaphelani uShiz wayewe isiqaqa ngenxa yokuphalala kwegazi.\n\n30 Kwaye kwenzekile okokuba akuba uKoriyantamri esoyama ngekrele lakhe, ukuze aphumle kancinane, wayishunqula intloko kaShiz.\n\n31 Kwaye kwenzekile okokuba emva kokuba eyishunqule intloko kaShiz, kangokuba uShiz waphakama ngezandla zakhe waza wawa; waza emva kokuba ezamazame ukuphefumla, wafa.\n\n32 Kwaye kwenzekile okokuba uKoriyantamri wawela emhlabeni, waza wasuka wabangathi akanabo ubomi.\n\n33 Yaza iNkosi yathetha kuye uEtere, yaza yathi kuye: Bheka phambili. Waza wabheka phambili, waza wabona okokuba amazwi eNkosi onke ayezalisekisiwe; waza wayigqiba imbali yakhe; (kwaye isinye ekhulwini andisibhalanga) waza wazifihla ngohlobo lokokuba abantu bakaLimhayi baze bazifumane.\n\n34 Ngoku amazwi okugqibela abhalwe nguEtere ngala: Nokokuba iNkosi ithande okokuba ndenziwe kumila kumbi, okanye okokuba ndinyamezele intando yeNkosi enyameni, akukhathaliseki, ukuba nje ndisindiselwa ebukumkanini bukaThixo. Amen.\n\n", "moro 1": "[center][font_size=26]INcwadi kaMoronayi[/font_size][/center]\n\n[center][font_size=26]Isahluko 1[/font_size][/center]\n\n[i]UMoronayi ubhalela ukunceda amaLeymenayithi—AmaNifayithi angasayi kumkhanyela uKrestu ayabulawa. Malunga E.K. 401–421.[/i]\n\n1 Ngoku mna, Moronayi, emva kokuba ndiphezile ukushwankathela ingxelo yabantu bakaYerede, ndandicinge ukuba andingebhali okungakumbi, kodwa okwangoku andikatshabalali; kwaye andizazisi kumaLeymenayithi hleze anditshabalalise.\n\n2 Kuba qaphelani, iimfazwe zawo zoyikeka ngokugqithisileyo phakathi kwawo; kwaye ngenxa yentiyo yawo abulala wonke umNifayithi ongasayi kumkhanyela uKrestu.\n\n3 Kwaye mna, Moronayi, andisayi kumkhanyela uKrestu; ngako oko, ndihamba-hamba naphina apho ndinako ukuze kusinde ubomi bam.\n\n4 Ngako oko, ndibhala ezinye ezimbalwa izinto, ngokuphikisana noko bendikucinga; kuba bendicinge ukuba ndingaphindi ndibhale; kodwa ndibhala ezinye ezimbalwa izinto, ukuze mhlawumbi zingaba nexabiso kubazalwana bam, amaLeymenayithi, ngamhla uthile ozayo, ngokwentando yeNkosi.\n\n", "moro 2": "[center][font_size=26]Isahluko 2[/font_size][/center]\n\n[i]UYesu wanika abafundi abalishumi elinambini bamaNifayithi amandla okunika isipho soMoya oyiNgcwele. Malunga E.K. 401–421.[/i]\n\n1 Amazwi kaKrestu, awathi wawathetha kubo abafundi bakhe, ishumi elinambini awalonyulayo, njengokuba wayebeke izandla zakhe phezu kwabo—\n\n2 Kwaye wababiza ngegama, esithi: Niya kubiza kuBawo egameni lam, ngomthandazo onamandlakazi; kwaye emva kokuba nikwenzile oku niya kuba namandla okokuba kulowo eniya kuthi nibeke izandla zenu phezu kwakhe, niya kunikela uMoya oyiNgcwele; kwaye egameni lam niya kuwunika, kuba benza njalo abapostile bam.\n\n3 Ngoku uKrestu wawathetha la mazwi kubo ngelixa lokuqala lokubonakala kwakhe; saza isihlwele asaweva, kodwa abafundi baweva; kwaye phezu kwabaninzi kangangoko babebeka izandla zabo kubo, wehla uMoya oyiNgcwele.\n\n", "moro 3": "[center][font_size=26]Isahluko 3[/font_size][/center]\n\n[i]Abadala bamisela ababingeleli neetitshala ngokubekwa kwezandla. Malunga E.K. 401–421.[/i]\n\n1 Uhlobo abathi ngalo abafundi, ababebizwa ngokuba ngabadala bebandla, bamisela ababingeleli neetitshala—\n\n2 Emva kokuba bethandazile kuye uBawo egameni likaKrestu, babeka izandla zabo phezu kwabo, baza bathi:\n\n3 Egameni likaYesu Krestu ndiya kumisela ukuba ube ngumbingeleli, (okanye, ukuba uyititshala, ndiya kumisela ukuba ube yititshala) ukuba ushumayele inguquko noxolelo lwezono ngoYesu Krestu, ngonyamezelo lokholo egameni lakhe kuye esiphelweni. Amen.\n\n4 Kwaye ngolu hlobo baye bamisela ababingeleli neetitshala, ngokwezipho nobizo lukaThixo kubo abantu; kwaye babamisela ngamandla oMoya oyiNgcwele, owaye ukubo.\n\n", "moro 4": "[center][font_size=26]Isahluko 4[/font_size][/center]\n\n[i]Indlela abadala nababingeleli abanikela ngayo isonka somthendeleko iyacaciswa. Malunga E.K. 401–421.[/i]\n\n1 Uhlobo lwabadala babo nababingeleli benikela umzimba negazi likaKrestu kulo ibandla; kwaye bawunikela ngokwemiyalelo kaKrestu; ngako oko siyalwazi uhlobo ukuba luyinyani; kwaye abadala okanye ababingeleli baye bawunikela—\n\n2 Kwaye baye baguqa phantsi kunye nebandla, baze bathandaze kuye uBawo egameni likaKrestu, besithi:\n\n3 Owu Thixo, Bawo onguNaphakade, siyakucela egameni loNyana wakho, uYesu Krestu, ukuba usikelele kwaye ungcwalise esi sonka kuyo imiphefumlo yabo bonke abathi bathabathe kuso; ukuze babe nokutya benenkumbulo yomzimba woNyana wakho, baze bangqine kuwe, Owu Thixo, Bawo onguNaphakade, okokuba bazimisele ukuthabathela kubo igama loNyana wakho, baze besoloko bemkhumbula, baze bayigcine imiyalelo yakhe athe wabanika yona, ukuze babenokusoloko benawo uMoya wakhe ukunye nabo. Amen.\n\n", "moro 5": "[center][font_size=26]Isahluko 5[/font_size][/center]\n\n[i]Uhlobo lokunikela iwayini yomthendeleko iyacaciswa. Malunga E.K. 401–421.[/i]\n\n1 Uhlobo lokunikela iwayini—Qaphelani, bayithabatha indebe, baza bathi:\n\n2 Owu Thixo, Bawo onguNaphakade, siyakucela, egameni loNyana wakho, uYesu Krestu, ukuba usikelele kwaye ungcwalise le wayini kuyo imiphefumlo yabo bonke abo baselayo kuyo, ukuze babe nokukwenza benenkumbulo yegazi loNyana wakho, elaphalalela bona; baze babe nokungqina kuwe, Owu Thixo, Bawo onguNaphakade, baze besoloko bemkhumbula, ukuze babenawo uMoya wakhe ukuba ube kunye nabo. Amen.\n\n", "moro 6": "[center][font_size=26]Isahluko 6[/font_size][/center]\n\n[i]Abantu abaguqukayo bayabhaptizwa baze banikwe ubudlelane—Amalungu eBandla aguqukayo ayaxolelwa—Iintlanganiso ziqhutywa ngamandla oMoya oyiNgcwele. Malunga E.K. 401–421.[/i]\n\n1 Kwaye ngoku ndithetha ngokunxulumene nobhaptizo. Qaphelani, abadala, ababingeleli, neetitshala babhaptizwa; kwaye babengabhaptizwa ngaphandle kokuba bazise ngaphambili iziqhamo ezifanelekileyo zokokuba babekufanele.\n\n2 Bengamkeli namnye elubhaptizweni ngaphandle kokuba beze ngaphambili benentliziyo eyaphukileyo nomoya otyumkileyo, baze bangqine kulo ibandla okokuba baguquke ngokwenene kuzo zonke izono zabo.\n\n3 Kwaye kwakungamkelwa namnye elubhaptizweni ngaphandle kokuba bathabathela kubo igama likaKrestu, benokuzimisela ukuba bamkhonze kuye esiphelweni.\n\n4 Kwaye emva kokuba bamkelwe elubhaptizweni, kwaye bephenjelelwe baze behlanjululwe ngamandla oMoya oyiNgcwele, babebalelwa phakathi kwabantu bebandla likaKrestu; kwaye amagama abo ayethatyathwa, ukuze babenokukhunjulwa baze bondliwe ngelizwi elilungileyo likaThixo, ukuba bagcinwe endleleni elungileyo, ukubagcina ngamaxesha onke bekuphaphele ukuthandaza, bexhomekeke kuphela kwizenzo ezilungileyo zikaKrestu, owaye eyimbangi nomgqibelelisi wokholo lwabo.\n\n5 Kwaye ibandla laye lahlangana kunye rhoqo, ukuzila ukutya nokuthandaza, nokuthetha omnye kunye nomnye malunga nentlalo-ntle yemiphefumlo yabo.\n\n6 Kwaye baye bahlangana kunye rhoqo ukuze bathabathe badle kuso isonka newayini, ukukhumbula iNkosi uYesu.\n\n7 Kwaye babengqongqo ukuqaphela okokuba makungabikho bugwenxa phakathi kwabo; kwaye nabani na owayefunyaniswe esenza ubugwenxa, kwaye amangqina amathathu ebandla athi abagwebe phambi kwabadala, kwaye ukuba abaguquki, bangavumi, amagama abo ayecinywa, kwaye babengabalelwa phakathi kwabantu bakaKrestu.\n\n8 Kodwa ngokuguquka kwabo rhoqo baze bafune ukuxolelwa, ngenjongo yokwenene, babexolelwa.\n\n9 Kwaye iintlanganiso zabo zaziqhutywa libandla ngokohlobo lokusebenza koMoya, nangamandla oMoya oyiNgcwele; kuba njengokuba amandla oMoya oyiNgcwele wawubakhokela apho mabashumayele khona, okanye ukuyala, okanye ukuthandaza, okanye ukubongoza, okanye ukucula, kwangokunjalo kwakusenziwa.\n\n", "moro 7": "[center][font_size=26]Isahluko 7[/font_size][/center]\n\n[i]Isimemo sikhutshiwe sokungena ekuphumleni kweNkosi—Thandazani ngenjongo yokwenene—UMoya kaKrestu wenza abantu ukuba bazi okulungileyo kokubi—USathana uthundeza abantu ukuba bamkhanyele uKrestu baze benze ububi—Abaprofeti babonakalisa ukuza kukaKrestu—Ngokholo imimangaliso iyenziwa neengelosi ziyalungiselela—Abantu bamele ukuba nethemba lobomi obungunaphakade baze banamathele kulo uthando lwenene. Malunga E.K. 401–421.[/i]\n\n1 Kwaye ngoku mna, Moronayi, ndibhala ambalwa kumazwi kabawo uMormoni, awathi wawathetha malunga nokholo, ithemba, nothando lwenene; kuba waye wathetha ngolu hlobo kubo abantu, njengokuba wayebafundisa endlwini yesikhungo ababeyakhele ukuba ibe yeyokunqula.\n\n2 Kwaye ngoku mna, Mormoni, ndithetha nani, bazalwana bam abathandekayo; kuba kungobabalo lukaThixo uBawo, neNkosi yethu uYesu Krestu, nentando yakhe engcwele, ngenxa yesipho sobizo lwakhe kum, ukuze ndivunyelwe ukuba ndithethe ngalo eli lixa.\n\n3 Ngako oko, ndiza kuthetha nani nina ningabebandla, abangabalandeli abanoxolo bakaKrestu, nabazuze ithemba elaneleyo abanokuthi ngalo bangene ekuphumleni kweNkosi, ukususela kweli lixa ukuya phambili bade babe baya kuphumla kunye naye ezulwini.\n\n4 Kwaye ngoku bazalwana bam, ndiyanigweba ngezi zinto ngenxa yokuhamba kwenu okunoxolo kunye nabantwana babantu.\n\n5 Kuba ndiyalikhumbula ilizwi likaThixo elithi ngemisebenzi yenu niya kubazi; kuba ukuba imisebenzi yenu ibilungile, ngoko balungile nabo kanjalo.\n\n6 Kuba qaphelani, uThixo wathi umntu ongendawo akanako ukwenza oko kulungileyo; kuba ukuba unika isipho, okanye uthandaza kuThixo, ngaphandle kokuba uya kukwenza oko ngenjongo yokwenene oko akumncedi nto.\n\n7 Kuba qaphelani, akubalelwa kuye njengobulungisa.\n\n8 Kuba qaphelani, ukuba umntu ongendawo unika isipho, enze ngokukrokra; ngako oko kubalelwa kuye ngokufanayo nokungathi ubesigcinile isipho; ngako oko ubalelwa njengongendawo phambi koThixo.\n\n9 Kwaye ngokufanayo kanjalo kubalelwa njengobubi kuye umntu, ukuba uya kuthandaza kodwa kungengayo injongo yokwenene yentliziyo; ewe, kwaye ayimncedi nto, kuba uThixo akamkeli namnye onjalo.\n\n10 Ngako oko, umntu ongendawo akanako ukwenza oko kulungileyo; engenako nokunika isipho esilungileyo.\n\n11 Kuba qaphelani, umthombo okrakra awunako ukuvelisa amanzi alungileyo; ungenako nomthombo olungileyo ukuvelisa amanzi akrakra; ngako oko, umntu osisicaka sikamtyholi akanako ukumlandela uKrestu; kwaye ukuba ulandela uKrestu akanako ukuba sisicaka sikamtyholi.\n\n12 Ngako oko, zonke izinto ezilungileyo zivela kuThixo; kwaye oko kubi kuvela kumtyholi; kuba umtyholi ulutshaba kuye uThixo, kwaye ulwa ngokuchasene naye ngamaxesha onke, kwaye umema aze alukuhlele ukwenza isono, nokwenza okubi ngamaxesha onke.\n\n13 Kodwa qaphelani, oko kukokukaThixo kumemela kwaye kulukuhlele ekwenzeni okolungileyo ngamaxesha onke; ngako oko, yonke into ethi imemele kwaye ilukuhlele ekwenzeni okulungileyo, nokumthanda uThixo, nokumkhonza, iphenjelelwa nguThixo.\n\n14 Ngako oko, lumkani, bazalwana bam abathandekayo, ukuze ningakuthathi oko kubi ngokungathi kokukaThixo, okanye oko kulungileyo nokukaThixo ngokungathi kokukamtyholi.\n\n15 Kuba qaphelani, bazalwana bam, kunikiwe kuni ukuba nigwebe, ukuze nibe nokwazi okulungileyo kokubi; kwaye indlela yokugweba icace ngokunjalo, ukuze nibe nokwazi ngolwazi olugqibeleleyo, njengokuba imini injalo kubusuku obumnyama.\n\n16 Kuba qaphelani, uMoya kaKrestu unikiwe kuye wonke umntu, ukuze abe nokukwazi okulungileyo kokubi; ngako oko, ndiyanibonisa indlela yokugweba; kuba yonke into ememela ukwenza okulungileyo, nethundeza ukukholelwa kuKrestu, ithunyelwe ngamandla nesipho sikaKrestu, ngako oko unokuyazi ngolwazi olugqibeleleyo ukuba yekaThixo.\n\n17 Kodwa nantoni na ethundeza abantu ukuba benze okubi, kwaye bangakholelwa kuKrestu, baze bamkhanyele, baze bangamkhonzi uThixo, ke ninokwazi ngolwazi olugqibeleleyo iyekamtyholi; kuba umtyholi uthi asebenze ngolu hlobo, kuba akathundezi mntu ukuba enze okulungileyo, hayi, namnye; nazingelosi zakhe; ingengabo nabo bazizisa phantsi kolawulo lwakhe.\n\n18 Kwaye ngoku, bazalwana bam, nibona nje okokuba niyakwazi ukukhanya eninokuthi nibe nokugweba ngako, ukukhanya oko okukukukhanya kukaKrestu, bonani okokuba anigwebi ngokuphosakeleyo; kuba kwangeso sigwebo nigweba ngaso nani kanjalo niya kugwetywa ngaso.\n\n19 Ngako oko, ndiyanibongoza, bazalwana bam, okokuba nize niphanda ngenkuthalo ekukhanyeni kukaKrestu ukuze nibe nokwazi okulungileyo kokubi; kwaye ukuba niya kubambelela kuyo yonke into elungileyo, nize ningayigwebi, ngokuqinisekileyo niya kuba ngabantwana bakaKrestu.\n\n20 Kwaye ngoku, bazalwana bam, kunokwenzeka njani ukuba nibambelele kuyo yonke into elungileyo?\n\n21 Kwaye ngoku ndiza kolo kholo, endithe ndiza kuthetha ngalo; kwaye ndiza kunixelela indlela eninokuthi ngayo nibe nokubambelela kuyo yonke into elungileyo.\n\n22 Kuba qaphelani, uThixo esazi zonke izinto, esuka kunaphakade ukuya kunaphakade, qaphelani, wathumela iingelosi ukuba zilungiselele kubo abantwana babantu, ukubonakalisa malunga nokuza kukaKrestu; kwaye kuKrestu kuya kuza yonke into elungileyo.\n\n23 Kwaye uThixo kanjalo wavakalisa kubo abaprofeti, ngowakhe umlomo, okokuba uKrestu umele afike.\n\n24 Kwaye qaphelani, kwakukho iindlela ezahlukeneyo awathi wazibonakalisa ngayo izinto kubo abantwana babantu, ezaye zilungile; kwaye zonke izinto ezilungileyo zivela kuKrestu; ngenye indlela abantu babewile, kwaye akunakubakho nto ilungileyo iza kubo.\n\n25 Ngako oko, ngokulungiselela kweengelosi, nangalo lonke ilizwi eliza liphuma emlonyeni kaThixo, abantu baqalisa ukulusebenzisa ukholo lwabo kuKrestu; kwaye njalo ngokholo, baye babambelela kuyo yonke into elungileyo; kwaye lwaba njalo kwada kwaba kukufika kukaKrestu.\n\n26 Kwaye emva kokuba efikile abantu kanjalo basindiswa ngokholo egameni lakhe; kwaye ngokholo, basuka baba ngoonyana bakaThixo. Kwaye ngokuqinisekileyo njengokuba uKrestu ephila wawathetha la mazwi kubo obawo, esithi: Nantonina eniya kuyicela kuBawo egameni lam, elungileyo, ngokholo nikholelwa ukuba niya kuyifumana, qaphelani, iya kwenziwa kuni.\n\n27 Ngako oko, bazalwana bam abathandekayo, ingaba imimangaliso iphezile ngenxa yokuba uKrestu enyukele ezulwini, kwaye ehleli phantsi ngasekunene kukaThixo, ukuze abange kuBawo iimfanelo zakhe zenceba anayo kubantwana babantu?\n\n28 Kuba uzizalisekisile iimfuno zomthetho, kwaye uyababanga bonke abo banokholo kuye; kwaye abo banokholo kuye baya kunamathela kuyo yonke into elungileyo; ngako oko uyayithethelela injongo yabantwana babantu; kwaye uhleli ngonaphakade emazulwini.\n\n29 Kwaye ngenxa yokuba ekwenzile oko, bazalwana bam abathandekayo, ingaba imimangaliso iphezile? Qaphelani ndithi kuni, Hayi; zingaphezanga neengelosi ukulungiselela kubo abantwana babantu.\n\n30 Kuba qaphelani, ziphantsi kolawulo lwakhe, ukuba zilungiselele ngokwelizwi lomyalelo wakhe, zizibonakalisa kwabo banokholo olomeleleyo nengqiqo ezinzileyo kulo lonke uhlobo lobuthixo.\n\n31 Kwaye ubizo lobulungiseleli babo kukubizela abantu enguguqukweni, nokuzalisekisa nokwenza umsebenzi womnqophiso kaBawo, athe wawenza kubo abantwana babantu, ukuba alungiselele indlela phakathi kwabantwana babantu, ngokuvakalisa ilizwi likaKrestu kuzo izitya ezonyuliweyo zeNkosi, ukuze zinike ubungqina ngaye.\n\n32 Kwaye ngokwenza njalo, iNkosi uThixo ilungiselela indlela yokokuba intsalela yabantu ibe nokuba nokholo kuKrestu, ukuze uMoya oyiNgcwele ube nokuba nendawo ezintliziyweni zabo, ngokwamandla wawo; kwaye ngolu hlobo wenza kwenzeke uBawo, iminqophiso awathi wayenza kubo abantwana babantu.\n\n33 Kwaye uKrestu wathi: Ukuba niya kuba nokholo kum niya kuba namandla okwenza nantoni na eyimfuneko kum.\n\n34 Kwaye wathi: Guqukani nonke nina ziphelo zomhlaba, kwaye nize kum nize nibhaptizwe egameni lam, nize nibe nokholo kum, ukuze nibe nokusindiswa.\n\n35 Kwaye ngoku, bazalwana bam abathandekayo, ukuba kunjalo ukuba ezi zinto ziyinyani endizithethileyo kuni, kwaye uThixo uya kunibonisa, ngamandla nozuko olukhulu ngomhla wokugqibela, okokuba ziyinyani, kwaye ukuba ziyinyani ingaba umhla wemimangaliso uphelile?\n\n36 Okanye ingaba iingelosi ziphezile ukubonakala kubo abantwana babantu? Okanye ingaba uwabambile amandla oMoya oyiNgcwele kubo? Okanye ingaba uya kwenza njalo, kangangokuba ilixa liya kubakho, okanye umhlaba uya kuma, okanye kuya kubakho umntu omnye phezu kobuso bawo ukuba asindiswe?\n\n37 Qaphelani ndithi kuni, Hayi, kuba kungokholo ukuze imimangaliso yenziwe; kwaye kungokholo ukuze iingelosi zibonakale kwaye zilungiselele kubo abantu; ngako oko, ukuba ezi zinto ziphezile yeha kubo abantwana babantu, kuba kungenxa yokungakholwa, kwaye konke kulilize.\n\n38 Kuba akukho mntu unokusindiswa, ngokwamazwi kaKrestu, ngaphandle kokuba baya kuba nokholo egameni lakhe; ngako oko, ukuba ezi zinto ziphezile, ke nokholo luphezile kanjalo; kwaye iyoyikeka imeko yomntu, kuba kufana nokungathi akuzange kubekho nkululeko ngokuhlawulelwa eyenziwayo.\n\n39 Kodwa qaphelani, bazalwana bam abathandekayo, ndigweba izinto ezilunge kakhulu ngani, kuba ndigweba okokuba ninokholo kuKrestu ngenxa yobulali benu; kuba ukuba aninalo ukholo kuye ke anikulungelanga ukubalelwa phakathi kwabantu bebandla lakhe.\n\n40 Kwaye kwakhona, bazalwana bam abathandekayo, ndinga ndingathetha nani malunga nethemba. Kukanjani ukuba ningafikelela kulo ukholo, ngaphandle kokuba niya kuba nethemba?\n\n41 Kwaye ingaba yintoni eniya kuba nethemba layo? Qaphelani nditsho kuni ukuthi niya kuba nethemba ngentlawulelo kaKrestu namandla ovuko lwakhe, lokuvukela kubomi obungunaphakade, kwaye oku kungenxa yokholo lwenu kuye ngokwesithembiso.\n\n42 Ngako oko, ukuba umntu unokholo kufuneka abe nethemba; kuba ngaphandle kokholo akunakubakho naliphina ithemba.\n\n43 Kwaye kwakhona, qaphelani nditsho kuni ukuthi akanako ukuba nokholo nethemba ngaphandle kokuba uya kuba nobulali aze athobeke entliziyweni.\n\n44 Ukuba kunjalo, ukholo lwakhe nethemba lililize, kuba akukho namnye owamkelekayo phambi koThixo, ngaphandle kwaba nobulali nabathobekileyo entliziyweni, kwaye ukuba umntu unobulali kwaye uthobekile entliziyweni, aze avume ngamandla oMoya oyiNgcwele okokuba uYesu unguKrestu, kuyimfuneko ukuba abe nothando lwenene; kuba ukuba akanalo uthando lwenene akanto yanto; ngako oko kufuneka abe nothando lwenene.\n\n45 Kwaye uthando lwenene luzeka kade umsindo, kwaye lunobubele, kwaye alunamona, kwaye alukhukhumali, alufuni okukokwalo kodwa, kwaye alucatshukiswa lula, alucingi bubi, kwaye aluvuyiswa bubugwenxa kodwa luvuyiswa yinyaniso, luthwala zonke izinto, lukholelwa zonke izinto, luthemba zonke izinto, lunyamezela zonke izinto.\n\n46 Ngako oko, bazalwana bam abathandekayo, ukuba aninalo uthando lwenene, aninto yanto, kuba uthando lwenene aluze lutshitshe. Ngako oko, namathelani kulo uthando lwenene, oluyinto enkulu ngaphezu kwazo zonke, kuba zonke izinto kufuneka zitshitshe—\n\n47 Kodwa uthando lwenene luthando olumsulwa lukaKrestu, kwaye lunyamezela ngonaphakade; kwaye nabani na ofunyenwe enalo ngomhla wokugqibela, kuya kulunga kuye.\n\n48 Ngako oko, bazalwana bam abathandekayo, thandazani kuye uBawo ngawo onke amandla entliziyo, ukuze nibe nokuzaliswa ngolu thando, olo lunikwe phezu kwabo bonke abangabalandeli bokwenyani boNyana wakhe, uYesu Krestu; ukuze nibe nokuba ngoonyana bakaThixo; ukuze xa sukuba eya kubonakala siya kuba njengaye, kuba siya kumbona njengokuba enjalo; ukuze sibe nokubanalo eli themba; ukuze sibe nokuhlanjululwa kwananjengokuba ehlambulukile. Amen.\n\n", "moro 8": "[center][font_size=26]Isahluko 8[/font_size][/center]\n\n[i]Ubhaptizo lwabantwana abancinane lulisikizi elibi—Abantwana abancinane baphilile kuKrestu ngenxa yeNtlawulelo—Ukholo, inguquko, ubulali nokuthobeka kwentliziyo, ukwamkela uMoya oyiNgcwele, nokunyamezela kuye esiphelweni kukhokelela elusindisweni. Malunga E.K. 401–421.[/i]\n\n1 Incwadi kabawo uMormoni, ebhalelwe mna, Moronayi; kwaye yayibhalwe kwakamsinyane emva kobizo lwam kubulungiseleli. Kwaye ngale ndlela waye wandibhalela, esithi:\n\n2 Nyana wam othandekayo, Moronayi, ndivuya ngokugqithisileyo ukuba iNkosi yakho uYesu Krestu ikunyamekele, kwaye ikubizele kububingeleli bayo, nakuwo umsebenzi wayo ongcwele.\n\n3 Ndikunyamekele ngalo lonke ixesha emithandazweni yam, ndithandaza ngamaxesha onke kuye uThixo uBawo egameni loMntwana wakhe oNgcwele, uYesu, kuba yena, ngokulunga kwakhe okungenasiphelo nobabalo, uya kukulondoloza ngonyamezelo lokholo egameni lakhe kuye esiphelweni.\n\n4 Kwaye ngoku, nyana wam, ndithetha kuwe ngokunxulumene noko kundihlungisa ngokugqithisileyo; kuba kuyandihlungisa ukuba kubekho iimpikiswano ezivukayo phakathi kwenu.\n\n5 Kuba, ukuba ndifumanise inyaniso, okokuba bekukho iimpikiswano phakathi kwenu ngokunxulumene nobhaptizo lwabantwana benu abancinane.\n\n6 Kwaye ngoku, nyana wam, ndinqwenela okokuba ungasebenza ngenkuthalo, ukuze le mpazamo imbi kakhulu ingasuswa ingabikho phakathi kwenu, kuba kungale njongo ukuba ndibhale le ncwadi.\n\n7 Kuba ngoko nangoko emva kokuba ndifumanise ezi zinto ngani ndibuzile eNkosini ngokunxulumene nalo mcimbi. Laza ilizwi leNkosi lafika kum ngamandla oMoya oyiNgcwele, lisithi:\n\n8 Waphulaphuleni amazwi kaKrestu, uMkhululi wenu, iNkosi yenu noThixo wenu. Qaphelani, ndeza ehlabathini ingekuko ukubizela amalungisa kuyo inguquko kodwa aboni; abaphilileyo abanamfuno yagqirha, kodwa abo bagulayo; ngako oko, abantwana abancinane baphilile, kuba abanako ukwenza isono, ngako oko isiqalekiso sika-Adam sisusiwe kubo ngam, ukuze singabi namandla phezu kwabo; nomthetho wolwaluko ubhangisiwe ngam.\n\n9 Kwaye ngolu hlobo wathi uMoya oyiNgcwele walityhila ilizwi likaThixo kum; ngako oko, nyana wam othandekayo, ndiyazi okokuba kuyimpoxo embi kakhulu phambi koThixo, ukuba niya kubhaptiza abantwana abancinane.\n\n10 Qaphelani nditsho kuni ukuthi le nto niya kuyifundisa—inguquko nobhaptizo kwabo banako ukuziphendulela kwaye banako ukwenza isono; ewe, bafundiseni abazali okokuba kufuneka baguquke kwaye babhaptizwe, baze bazithobe njengabantwana babo abancinane, kwaye baya kusindiswa bonke kunye nabantwana babo abancinane.\n\n11 Kwaye abantwana babo abancinane abanamfuneko yanguquko, nabhaptizo. Qaphelani, ubhaptizo luya kwinguquko ekuzalisekiseni imiyalelo ukuya kuxolelo lwezono.\n\n12 Kodwa abantwana abancinane baphilile kuKrestu, kwanokususela kwisiseko sehlabathi; ukuba akunjalo, uThixo unguThixo onomkhethe, kananjalo noThixo ojika-jikayo, nongumkhethibuso babantu; kuba bangaphi abantwana abancinane abafe bengenalo ubhaptizo!\n\n13 Ngako oko, ukuba abantwana abancinane babengenako ukusindiswa bengenalo ubhaptizo, aba banokuba baye kwisihogo esingenasiphelo.\n\n14 Qaphela nditsho kuwe, ukuthi lowo ucinga okokuba abantwana abancinane banemfuno yobhaptizo ukuyo inyongo yobukrakra nakumakhamandela obugwenxa; kuba akanalukholo, ithemba, naluthando lwenene; ngako oko, umele ukusikelwa ngaphandle esekuyo le ngcinga, kufuneka ehlele ezantsi esihogweni.\n\n15 Kuba iyoyikeka inkohlakalo yokucinga okokuba uThixo usindisa umntwana omnye ngenxa yobhaptizo, aze omnye kufuneke atshabalale ngenxa yokuba engenalo ubhaptizo.\n\n16 Yeha kubo abo baya kugqwetha iindlela zeNkosi ngolu hlobo, kuba baya kutshabalala ngaphandle kokuba bayaguquka. Qaphela, ndithetha ngenkalipho, ndinegunya elivela kuThixo; kwaye andoyiki nto anokuthi umntu ayenze; kuba uthando olugqibeleleyo lukhuphela ngaphandle lonke uloyiko.\n\n17 Kwaye ndizaliswe luthando lwenene, olu luthando lwanaphakade; ngako oko, bonke abantwana bayafana kum; ngako oko, ndibathanda abantwana abancinane ngothando olugqibeleleyo; kwaye bonke bayafana kwaye ngabaxhamli bosindiso.\n\n18 Kuba ndiyazi okokuba uThixo akanguye uThixo onomkhethe, namntu ojika-jikayo; kodwa akajika-jiki ukusela kunaphakade wonke ukuya kunaphakade wonke.\n\n19 Abantwana abancinane abanako ukuguquka; ngako oko, kuyinkohlakalo eyoyikekayo ukubandeza iinceba ezimsulwa zikaThixo kubo, kuba bonke bayaphila kuye ngenxa yenceba yakhe.\n\n20 Kwaye lowo uthi abantwana abancinane banemfuno yobhaptizo ukhanyela iinceba zikaKrestu, kwaye uyithabatha njengento engento intlawulelo yakhe namandla enkululeko yakhe.\n\n21 Yeha kwabanjalo, kuba basengozini yokufa, isihogo, nentuthumbo engenasiphelo. Ndikuthetha ngenkalipho; uThixo undiyalele. Mamelani kuwo, kwaye ninike inyameko, okanye aya kuma ngokuchasene nani esihlalweni-sokugweba sikaKrestu.\n\n22 Kuba qaphelani okokuba abantwana abancinane bayaphila kuKrestu, kananjalo nabo bonke abo bangenawo umthetho. Kuba amandla enkululeko afika kubo bonke abo bangenawo umthetho; ngako oko, lowo ungagwetywanga, okanye lowo ungekho phantsi kwesigwebo, akanako ukuguquka; kwaye kwabanjalo ubhaptizo alubenzeli nto—\n\n23 Kodwa kuyimpoxo phambi koThixo, ukukhanyela iinceba zikaKrestu, namandla oMoya wakhe oyiNgcwele, nokubeka ithemba kwimisebenzi efileyo.\n\n24 Qaphela, nyana wam, le nto akufanelekanga ukuba yenzeke; kuba inguquko yeyabo baphantsi kwesigwebo naphantsi kwesiqalekiso somthetho owaphuliweyo.\n\n25 Kwaye iziqhamo zokuqala zenguquko lubhaptizo; kwaye ubhaptizo luza ngokholo ekuzalisekisweni kwemiyalelo; kwaye ukuzalisekiswa kwemiyalelo kuzisa uxolelo lwezono;\n\n26 Kwaye uxolelo lwezono luzisa ubulali, nokuthobeka kwentliziyo; kwaye ngenxa yobulali nokuthobeka kwentliziyo kuza ukuvelelwa ngoMoya oyiNgcwele, uMonwabisi lowo ozalisa ngethemba nothando olugqibeleleyo, uthando olo olunyamezela ngenkuthalo ekuthandazeni kude kube isiphelo siya kuza, xa bonke abangcwele beya kuhlala noThixo.\n\n27 Qaphela, nyana wam, ndiza kukubhalela kwakhona ukuba andiphumi kwakamsinyane ngokuchasene namaLeymenayithi. Qaphela, ikratshi lesi sizwe okanye abantu bamaNifayithi libonakalise intshabalalo yaso ngaphandle kokuba siya kuguquka.\n\n28 Bathandazele, nyana wam, ukuze inguquko ifike kubo. Kodwa qaphela, ndinoloyiko hleze uMoya ube uphezile ukuzama-zamana nabo; kwaye kulo mmandla welizwe bazama kanjalo ukuwisa onke amandla negunya elivela kuThixo; kwaye bayawukhanyela uMoya oyiNgcwele.\n\n29 Kwaye emva kokwala ulwazi olukhulu kangaka, nyana wam, kufuneka batshabalale kwakamsinya, ekuzalisekisweni kweziprofetho ezazithethwe ngabaprofeti, ngokunjalo namazwi oMsindisi wethu ngokwakhe.\n\n30 Sala kakuhle, nyana wam, ndide ndikubhalele, okanye ndiya kuhlangana nawe kwakhona. Amen.\n\n", "moro 9": "Incwadi yesibini kaMormoni eya kunyana wakhe uMoronayi.\n\nIquka isahluko 9.\n\n[center][font_size=26]Isahluko 9[/font_size][/center]\n\n[i]Kunye amaNifayithi namaLeymenayithi akhohlakele kwaye anobubi—Athuthumbisa aze abulalane omnye nomnye—UMormoni uthandazela ukuba ubabalo nokulunga lube nokuphumla phezu koMoronayi ngonaphakade. Malunga E.K. 401.[/i]\n\n1 Nyana wam othandekayo, ndikubhalela kwakhona ukuze ube nokwazi okokuba ndisaphila; kodwa ndibhala nje noko ngoko kuhlungisayo.\n\n2 Kuba qaphela, ndibe nedabi elibuhlungu kunye namaLeymenayithi, esithe kulo asoyisa; kwaye uArkheyantasi uwe ngekrele, kananjalo noLurami noEmroni; ewe, kwaye silahlekelwe linani elikhulu lamadoda ethu akhethekileyo.\n\n3 Kwaye ngoku qaphela, nyana wam, ndinoloyiko hleze amaLeymenayithi abe aya kubatshabalalisa aba bantu; kuba abaguquki, kwaye uSathana uyabavuselela ngamaxesha onke emsindweni omnye kunye nomnye.\n\n4 Qaphela, ndisebenza kunye nabo ngamaxesha onke; kwaye xa sukuba ndithetha ilizwi likaThixo kabukhali bayangcangcazela kwaye babenomsindo ngokuchasene nam; kwaye xa sukuba ndingasebenzisi bukhali bayaziqaqadekisa iintliziyo zabo ngokuchasene nalo; ngako oko, ndinoloyiko hleze uMoya weNkosi ube uphezile ukuzama-zamana nabo.\n\n5 Kuba babanomsindo ngokugqithisileyo kangangokuba kukhangeleka kum ngokungathi abanaloyiko lakufa; kwaye baphulukene nothando lwabo, omnye ngakomnye; kwaye banxanelwe igazi nempindezelo lonke ixesha.\n\n6 Kwaye ngoku, nyana wam othandekayo, nangona beqaqadekile, masisebenze ngenkuthalo; kuba ukuba singapheza ukusebenza, singaziswa phantsi kokugwetywa; kuba sinomsebenzi ekufuneka siwenze ngeli lixa sikulo mnquba womdongwe, ukuze sibe nokuloyisa utshaba lobulungisa bonke, size siyiphumze imiphefumlo yethu kubukumkani bukaThixo.\n\n7 Kwaye ngoku ndibhala nje noko ngokunxulumene neembandezelo zaba bantu. Kuba ngokolwazi endilufumeneyo ku-Amoroni, qaphela, amaLeymenayithi anamabanjwa amaninzi, athe awathabatha enkcochoyini kaSheriza; kwaye bekukho amadoda, abafazi, nabantwana.\n\n8 Kwaye abayeni noyise babobafazi nabantwana ababebabulele; baza bondla abafazi ngenyama yabayeni babo, nabantwana ngenyama yoyise babo; kwaye kungekho manzi ngaphandle nje kwentwana, ababanika yona.\n\n9 Kwaye nangona kukho eli sikizi likhulu lamaLeymenayithi, alilogqithi elo labantu bethu eMoriyantam. Kuba qaphela, ezininzi iintombi zamaLeymenayithi bazithabatha zaba ngamabanjwa, kwaye emva kokuba bebahluthe oko kwakuthandeka ngakumbi kwaye kunexabiso ngaphezu kwazo zonke izinto, ezibubunyulu nesidima—\n\n10 Kwaye emva kokuba beyenzile le nto, baye bababulala ngolona hlobo lukhohlakele kakhulu, bethuthumbisa imizimba yabo kwanokuya ekufeni; baza emva kokuba bekwenzile oku babimbithele inyama yabo ngokungathi zizilwanyana zasendle, ngenxa yokuqaqadeka kweentliziyo zabo; kwaye bakwenza oku njengomqondiso wobukroti.\n\n11 Owu nyana wam othandekayo, kungani na ukuba abantu babenako ukuba nje, ngokungathi abanankcubeko—\n\n12 (Kwaye kuphela yiminyakana embalwa edluleyo, kwaye babengabantu abachubekileyo nabathandekayo)\n\n13 Kodwa Owu nyana wam, kungani na ukuba abantu babenako ukuba nje, abavuyo lwabo lukwisikizi elingaka—\n\n14 Singanako njani na ukulindela ukuba uThixo uya kusibamba isandla sakhe ngesigwebo ngokuchasene nathi?\n\n15 Qaphela, intliziyo yam iyadanduluka: Yeha kubo aba bantu. Phuma ngesigwebo, Owu Thixo, uze uzifihle izono zabo, nenkohlakalo, namasikizi zisuke phambi kobuso bakho!\n\n16 Kwaye kwakhona, nyana wam, baninzi abahlolokazi neentombi zabo abasele eSheriza; kwaye naloo nxalenye yemiphako amaLeymenayithi angazange ayithuthe, qaphela, umkhosi kaZenifayi uyithuthile, waza wabashiya ukuze babhadule naphina apho banganako ukufuna ukutya; kwaye abafazi abadala bawa isiqaqa ecaleni kwendlela baze bafe.\n\n17 Kwaye umkhosi okunye nam ubuthathaka; kwaye imikhosi yamaLeymenayithi iphakathi kweSheriza kunye nam; kwaye kangangobuninzi babo abasabela kumkhosi ka-Aron bawele ekubeni ngamaxhoba engcwangu yabo eyoyikekayo.\n\n18 Owu ububi babantu bam! Abanacwangco kwaye abananceba. Qaphela, ndingumntu nje kuphela, kwaye ndinokomelela nje komntu kuphela, kwaye andisenako nokunyanzelisa imiyalelo yam.\n\n19 Kwaye basuke bomelela ekugqwethekeni kwabo; kwaye banobungcwangu ngokufanayo, bengasindisi namnye, nomdala noselula; kwaye bavuyiswa yiyo yonke into ngaphandle kwaleyo ilungileyo; kwaye imbandezelo yabafazi bethu nabantwana bethu phezu kwabo bonke ubuso belizwe yogqitha yonke into; ewe, ulwimi alunako ukuyichaza, ingenako nokubhalwa.\n\n20 Kwaye ngoku, nyana wam, andisaphindi ndihlale kulo mbono woyikekayo. Qaphela, uyayazi inkohlakalo yaba bantu; uyayazi okokuba abanawo umgaqo wokuziphatha, kwaye bangaphaya kokuvakalelwa; kwaye nenkohlakalo yabo iyayogqitha leyo yamaLeymenayithi.\n\n21 Qaphela, nyana wam, andinako ukubathethelela kuye uThixo hleze andibethe.\n\n22 Kodwa qaphela, nyana wam, ndiya kuthethelela kuye uThixo kwaye ndinethemba kuKrestu ukuba uya kusindiswa; kwaye ndiyathandaza kuye uThixo ukuba aze abusindise ubomi bakho, ukuze ukungqine ukubuyela kwabantu bakhe kuye, okanye intshabalalo yabo epheleleyo; kuba ndiyayazi okokuba kufuneka batshabalale ngaphandle kokuba bayaguquka kwaye babuyele kuye.\n\n23 Kwaye ukuba bayatshabalala kuya kuba njengamaYeredayithi, ngenxa yeminqweno yeentliziyo zabo, yokuzungula igazi nempindezelo.\n\n24 Kwaye ukuba kuyenzeka ukuba batshabalale, siyazi okokuba abaninzi kubazalwana bethu bakreqele ngaphaya kuwo amaLeymenayithi, kwaye nabanye abangakumbi baza kukreqela ngaphaya kuwo; ngako oko, bhala nje noko izinto ezimbalwa, ukuba usindile kwaye mna ndiya kutshabalala kwaye ndingakuboni; kodwa ndiyathemba okokuba ndingakubona kamsinyane; kuba ndineembali ezingcwele endifuna ukuzinikezela kuwe.\n\n25 Nyana wam, nyaniseka kuKrestu; kwaye inga izinto endizibhalileyo azingekuhlungisi, zikusinde uze ufe; kodwa inga uKrestu angakuphakamisa, kwaye inga iimbandezelo zakhe nokufa, nokubonisa kwakhe umzimba wakhe kubo oobawo, nenceba yakhe nokuzeka kade umsindo, nethemba lobuqaqawuli bakhe nelobomi obungunaphakade, zingaphumla engqondweni yakho ngonaphakade.\n\n26 Kwaye lwanga ubabalo lukaThixo uBawo, otrone yakhe iphezulu emazulwini, neNkosi yethu uYesu Krestu, ohleli ngasekunene kwamandla akhe, zide zonke izinto zibe phantsi kolawulo lwakhe, lube, kwaye luhlale kunye nawe ngonaphakade. Amen.\n\n", "moro 10": "Incwadi yesibini kaMormoni eya kunyana wakhe uMoronayi.\n\nIquka isahluko 9.\n\n[center][font_size=26]Isahluko 10[/font_size][/center]\n\n[i]Ubungqina beNcwadi kaMormoni buza ngamandla oMoya oyiNgcwele—Izipho zoMoya zinikelwa kwabanyanisekileyo—Izipho zoMoya zisoloko zihamba nokholo—Amazwi kaMoronayi athetha esuka eluthulini—Yizani kuKrestu, gqibelelani Kuye, nize ningcwalise imiphefumlo yenu. Malunga E.K. 421.[/i]\n\n1 Ngoku mna, Moronayi, ndibhala nje noko endikubona kulungile, kwaye ndibhalela abazalwana bam, amaLeymenayithi; kwaye ndinga bangazi okokuba engaphezulu kunamakhulu amane anamashumi amabini iminyaka idlule okoko umqondiso wawunikiwe wokuza kukaKrestu.\n\n2 Kwaye ndizitywinela phezulu ezi mbali, emva kokuba ndithethe amazwi ambalwa ngenjongo yokuniyala.\n\n3 Qaphelani, ndiyaniyala okokuba xa sukuba niya kuzifunda ezi zinto, ukuba kububulumko kuThixo ukuba ningazifunda, okokuba nize nikhumbule indlela ebinenceba ngayo iNkosi kubo abantwana babantu, ukususela ekudalweni kuka-Adam kwanokuhla kude kube lilixa eniya kuthi nizifumane ezi zinto, kwaye niziguquguqule ezintliziyweni zenu.\n\n4 Kwaye xa sukuba niya kuzifumana ezi zinto, ndiza kuniyala okokuba nize nibuze kuThixo, uBawo onguNaphakade, egameni likaKrestu, ukuba ezi zinto aziyonyani kusini na; kwaye ukuba niya kubuza ngentliziyo enyanisekileyo, ngenjongo yokwenene, ninokholo kuKrestu, uya kubutyhila ubunyani bazo kuni, ngamandla oMoya oyiNgcwele.\n\n5 Kwaye ngamandla oMoya oyiNgcwele ninokwazi ubunyani bazo zonke izinto.\n\n6 Kwaye nantoni na elungileyo ilungile kwaye iyinyani; ngako oko, ayikho into elungileyo emkhanyelayo uKrestu, kodwa iyavuma okokuba ukho.\n\n7 Kwaye ninokwazi okokuba ukho, ngamandla oMoya oyiNgcwele; ngako oko ndiya kuniyala okokuba ningawakhanyeli amandla kaThixo; kuba usebenza ngamandla, ngokokholo lwabantwana babantu, ngokufanayo namhla nangomso, nangonaphakade.\n\n8 Kwaye kwakhona, ndiyaniyala, bazalwana bam, okokuba ningazikhanyeli izipho zikaThixo, kuba zininzi; kwaye zivela kwakulo Thixo mnye. Kwaye kukho iindlela ezahlukeneyo ezinikelwa ngayo; kodwa ikwa nguThixo mnye osebenza kuko konke; kwaye zinikwa ngokutyhilwa nguMoya kaThixo ebantwini, ukuze bancedakale.\n\n9 Kuba qaphelani, komnye kunikwa ngoMoya kaThixo, ukuze abe nokufundisa ilizwi lobulumko;\n\n10 Kwaye komnye, ukuze abe nokufundisa ilizwi lolwazi kwangalo Moya;\n\n11 Kwaye komnye, ukholo olunamandla ngokugqithisileyo; kwaye komnye, izipho zokuphilisa kwangawo lo Moya;\n\n12 Kwaye kwakhona, komnye, ukuze abe nokusebenza imimangaliso enamandlakazi;\n\n13 Kwaye kwakhona, komnye, ukuze abe nokuprofetha ngokunxulumene nazo zonke izinto;\n\n14 Kwaye kwakhona, komnye, ukubona iingelosi noomoya abalungiselelayo;\n\n15 Kwaye kwakhona, komnye, zonke iindidi zeelwimi;\n\n16 Kwaye kwakhona, komnye, ukutolikwa kweelwimi neendidi ezahlukeneyo zeelwimi.\n\n17 Kwaye zonke ezi zipho ziza ngoMoya kaKrestu; kwaye ziza kuye wonke umntu ngokwahlukeneyo, ngokwentando yakhe.\n\n18 Kwaye ndiza kuniyala, bazalwana bam abathandekayo, ukuba nikhumbule okokuba sonke isipho esilungileyo sivela kuKrestu.\n\n19 Kwaye ndiza kuniyala, bazalwana bam abathandekayo, ukuba nikhumbule okokuba ikwanguye izolo, namhlanje, nangonaphakade, nokokuba zonke ezi zipho endithe ndathetha ngazo, ezizozomoya, azisokuze zibhangiswe, kwanakangangoko ihlabathi liya kuma, kuphela nje ngokungakholelwa kwabantwana babantu.\n\n20 Ngako oko, kufuneka kubekho ukholo; kwaye ukuba kufuneka kubekho ukholo kufuneka kanjalo kubekho ithemba; kwaye ukuba kufuneka kubekho ithemba kufuneka kanjalo kubekho uthando lwenene.\n\n21 Kwaye ngaphandle kokuba nibe nothando lwenene aninako nangayiphina indlela ukusindiswa ebukumkanini bukaThixo; ningenako nokusindiswa ebukumkanini bukaThixo ukuba aninalo ukholo; ningenako ukuba aninalo ithemba.\n\n22 Kwaye ukuba aninalo ithemba kufuneka nibe nilahlekelwe lithemba; kwaye ukulahlekelwa lithemba kuza ngenxa yobugwenxa.\n\n23 Kwaye uKrestu ngokwenene wathi kubo oobawo: Ukuba ninalo ukholo ninako ukwenza zonke izinto eziyimfuneko kuni.\n\n24 Kwaye ngoku ndithetha kuzo zonke iziphelo zomhlaba—ukuthi ukuba umhla uyafika wokokuba amandla nezipho zikaThixo ziya kubhangiswa phakathi kwenu, kuya kuba kungenxa yokungakholwa.\n\n25 Kwaye yeha kubo abantwana babantu ukuba kunjalo; kuba akusayi kubakho namnye owenza okulungileyo phakathi kwenu, hayi namnye. Kuba ukuba kukho omnye phakathi kwenu owenza okulungileyo, uya kusebenza ngamandla nezipho zikaThixo.\n\n26 Kwaye yeha kubo abo baya kuzibhangisa ezi zinto baze bafe, kuba bafela ezonweni zabo, kwaye abanako ukusindiswa ebukumkanini bukaThixo; kwaye ndizithetha ngokwamazwi kaKrestu; kwaye andixoki.\n\n27 Kwaye ndiyaniyala ukuba nizikhumbule ezi zinto; kuba ilixa liyeza ngokukhawulezileyo lokokuba niya kwazi okokuba andixoki, kuba niya kundibona kuso isihlalo-sokugweba sikaThixo; kwaye iNkosi uThixo iya kuthi kuni: Andizange na ndiwavakalise amazwi am kuni, awayebhalwe yile ndoda, njengalowo obedanduluka ephuma kwelabafileyo, ewe, kwananjengothetha ephuma eluthulini?\n\n28 Ndizivakalisa ezi zinto ukuze kuzalisekiswe iziprofetho. Kwaye qaphelani, ziya kuza ngaphambili ziphuma emlonyeni kaThixo ongunaphakade; kwaye ilizwi lakhe liya kuba likhwelo eliya phambili ukusuka kwisizukulwana ukuya kwisizukulwana.\n\n29 Kwaye uThixo uya kunibonisa, okokuba oko ndikubhalileyo kuyinyani.\n\n30 Kwaye kwakhona ndiza kuniyala ukuba nize kuKrestu, kwaye nibambelele kuso sonke isipho esilungileyo, kwaye ningasichukumisi isipho esibi, nanto eyinqambi.\n\n31 Kwaye vuka, uze uphakame eluthulini, Owu Yerusalem; ewe, kwaye uzivathe iingubo zakho ezintle, Owu ntombi yeZiyon; kwaye uzomeleze izibonda zakho kwaye uyandise imida yakho ngonaphakade, ukuze ungabe uphinde ubhidaniswe, ukuze iminqophiso kaBawo onguNaphakade athe wayenza kuwe, Owu ndlu kaSirayeli, ibe nokuzalisekiswa.\n\n32 Ewe, yizani kuKrestu kwaye ukuba niyazilumla kuko konke ukungahloneli Thixo; nize nigqibelele kuye, ukuba niyazilumla kuko konke ukungahloneli Thixo, nize nimthande uThixo ngawo onke amandlakazi enu, ingqondo, nokomelela, ke ubabalo lwakhe lunanele, ukuze ngobabalo lwakhe nibe nokugqibelela kuKrestu; kwaye ukuba ngobabalo lukaThixo nigqibelele kuKrestu, aninako nangayiphi na indlela ukuwakhanyela amandla kaThixo.\n\n33 Kwaye kwakhona, ukuba nina ngobabalo lukaThixo nigqibelele kuKrestu, nize ningawakhanyeli amandla akhe, ke ningcwalisiwe kuKrestu ngobabalo lukaThixo, ngokuphalala kwegazi lika Krestu, ekukuwo umnqophiso kaBawo osa ekuxolelweni kwezono zenu, ukuze nisuke nibengcwele, ningabi nachaphaza.\n\n34 Kwaye ngoku ndiyanibulisa nonke, salani kakuhle. Kwakamsinyane ndiya kuphumla kuyo iparadesi kaThixo, kude kube umoya wam nomzimba ziya kuthi kwakhona zimanyane, ndize ndiziswe ngaphambili ngomoya ndoyisile, ukuze ndihlangane nani phambi kwesihlalo sokugweba esikholisayo sikaYehova onobungangamsha, uMgwebi onguNaphakade wabo kunye abaphilayo nabafileyo. Amen.\n\nIsiphelo\n\n"}